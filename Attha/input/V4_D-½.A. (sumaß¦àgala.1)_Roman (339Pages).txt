AṬṬHAKATHĀ Book 4 : PĀḶI ROMAN
Dī.A. (sumaṅgala.1)

Page 1-100.

page1.
                            Sumaṅgalavilāsinī
                           dīghanikāyaṭṭhakathā
                         sīlakkhandhavaggavaṇṇanā
                       ------------------
                namo tassa bhagavato arahato sammāsambuddhassa.
                           Ganthārambhakathā
                karuṇāsītalahadayaṃ          paññāpajjotavihatamohatamaṃ
                sanarāmaralokagaruṃ         vande sugataṃ gativimuttaṃ.
                Buddhopi buddhabhāvaṃ        bhāvetvā ceva sacchikatvā ca
                yaṃ upagato  gatamalaṃ 1-    vande tamanuttaraṃ dhammaṃ.
                Sugatassa orasānaṃ        puttānaṃ mārasenamathanānaṃ
                aṭṭhannampi ca samūhaṃ       sirasā vande ariyasaṃghaṃ.
                Iti me pasannamatino      ratanattayavandanāmayaṃ puññaṃ
                yaṃ suvihatantarāyo        hutvā tassānubhāvena
                dīghassa dīghasuttaṅ-        kitassa nipuṇassa āgamavarassa
                buddhānubuddhasaṃvaṇ-        ṇitassa saddhāvahaguṇassa
                atthappakāsanatthaṃ         aṭṭhakathā ādito vasīsatehi 2-
                pañcahi yā saṅgītā       anusaṅgītā ca pacchāpi
                sīhaḷadīpampana ā-        bhatātha vasinā mahāmahindena
                ṭhapitā sīhaḷabhāsāya       dīpavāsīnamatthāya
                apanetvāna tatohaṃ       sīhaḷabhāsaṃ manoramaṃ bhāsaṃ
                tantinayānucchavikaṃ         āropento vigatadosaṃ
                samayaṃ avilomento       therānaṃ theravaṃsapadipānaṃ 3-
@Footnote: 1 ka. vigatamalaṃ  2 cha.ma,i. vasisatehi  3 ka. theravaṃsappadīpānaṃ, Sī. theravaṃsapadīpānaṃ

---------------------------------------------------------------------------------------------
page2.
                Sunipuṇavinicchayānaṃ         mahāvihāre nivāsīnaṃ
                hitvā punappunāgata-      matthaṃ atthaṃ pakāsayissāmi
                sujanassa ca tuṭṭhatthaṃ       ciraṭṭhitatthañca dhammassa
                sīlakathā dhutadhammā        kammaṭṭhānāni ceva sabbāni
                cariyāvidhānasahito        jhānasamāpattivitthāro
                sabbā ca abhiññāyo      paññāsaṅkalavinicchayo 1- ceva
                khandha 2- dhātāyatanin-    driyāni ariyāni ceva cattāri
                saccāni paccayākā-      radesanā suparisuddhanipuṇanayā
                avimuttatantimaggā        vipassanābhāvanā ceva
                iti pana sabbaṃ yasmā      visuddhimagge mayā suparisuddhaṃ
                vuttaṃ tasmā bhiyyo       na taṃ 3- idha vicārayissāmi.
                Majjhe visuddhimaggo       esa catunnaṃpi āgamānañhi
                ṭhatvā pakāsayissati       tattha yathābhāsitaṃ atthaṃ
                icceva kato tasmā      tampi gahetvāna saddhimetāya
                aṭṭhakathāya vijānatha       dīghāgamanissitaṃ atthanti.
                     -----------------------
                             Nidānakathā
      tattha dīghāgamo nāma sīlakkhandhavaggo mahāvaggo pāṭikavaggoti 4- vaggato
tivaggo hoti, suttato catuttiṃsasuttasaṅgaho. Tassa 5- vaggesu sīlakkhandho 6-
ādi, suttesu brahmajālaṃ. Brahmajālassāpi "evamme sutan"ti ādikaṃ āyasmatā
ānandena paṭhamamahāsaṅgītikāle vuttaṃ nidānamādi.
                          Paṭhamamahāsaṅgītikathā
      paṭhamamahāsaṅgīti nāma cesā kiñcāpi vinayapiṭake tantimārūḷhā,
nidānakosallatthaṃ pana idhāpi evaṃ veditabbā:-
@Footnote: 1 ka. paññāsakalanicchayo, Sī. paññāsaṅkhalananicchayo, Ma. paññāsaṅgahanicchayo
@2 cha.Ma. khandhā dhātāyatanin         3 ka. netaṃ
@4 ka. pātiyavaggoti,  cha.Ma. pāthikavaggoti  5 ka. tesu  6 cha.Ma. sīlakkhandhavaggo

---------------------------------------------------------------------------------------------
page3.
      Dhammacakkappavattanañhi ādiṃ katvā yāva subhaddaparibbājakavinayanā katabuddhakicce
kusinārāyaṃ upavattane mallānaṃ sālavane yamakasālānamantare visākhapuṇṇamīdivase 1-
paccūsasamaye anupādisesāya nibbānadhātuyā parinibbute bhagavati lokanāthe bhagavato
dhātubhājanadivase sannipatitānaṃ sattannaṃ bhikkhusatasahassānaṃ saṃghatthero āyasmā
mahākassapo sattāhaparinibbute bhagavati subhaddena vuḍḍhapabbajitena "alaṃ āvuso mā
socittha, mā paridevittha, sumuttā mayaṃ tena mahāsamaṇena, upaddutā ca homa `idaṃ vo
kappati, idaṃ vo na kappatī'ti, idāni pana mayaṃ yaṃ icchissāma, taṃ karissāma. Yaṃ na
icchissāma, na taṃ karissāmā"ti 2- vuttavacanamanussaranto, īdisassa ca
saṃghasannipātassa puna dullabhabhāvaṃ maññamāno "ṭhānaṃ kho panetaṃ vijjati, yaṃ pāpabhikkhū
`atītasatthukaṃ pāvacanan'ti maññamānā pakkhaṃ labhitvā nacirasseva saddhammaṃ
antaradhāpeyyuṃ. Yāva ca dhammavinayo tiṭṭhati, tāva anatītasatthukameva pāvacanaṃ hoti.
Vuttañhetaṃ bhagavatā:-
      `yo vo ānanda mayā dhammo ca vinayo ca desito paññatto,
so vo mamaccayena satthā'ti. 3-
      Yannūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ
assa ciraṭṭhitikaṃ.
      Yañcāhaṃ bhagavatā:-
      `dhāressasi pana me tvaṃ kassapa sāṇāni paṃsukūlāni nibbasanānī'ti 4-
vatvā cīvare sādhāraṇaparibhogena, `ahaṃ bhikkhave yāvadeva 5- ākaṅkhāmi vivicceva
kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ
upasampajja viharāmi, kassapopi bhikkhave yāvadeva ākaṅkhati vivicceva kāmehi vivicca
akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja
viharatī'ti 6- evamādinā nayena navānupubbavihārachaḷabhiññādibhede uttarimanussadhamme
attanā samasamaṭṭhapanena ca anuggahito, tathā ākāse pāṇiṃ cāletvā
alaggacittatāya ceva candopamapaṭipadāya ca pasaṃsito, tassa kimaññaṃ ānaṇayaṃ 7- bhavissati.
@Footnote: 1 cha.Ma. Sī.i. visākhapuṇṇamadivase         2 suttanta. 2/232 mahāparinibbānasutta
@3 suttanta. 2/216 mahāparinibbānasutta      4 suttanta. 8/154  cīvarasutta
@5 cha.ma;i. yāvade    6 suttanta. 8/152 jhānābhiññasutta    7 cha.ma;i. āṇaṇyaṃ

---------------------------------------------------------------------------------------------
page4.
Nanu maṃ bhagavā rājā viya sakakavacaissariyānuppadānena attano kulavaṃsappatiṭṭhāpakaṃ
puttaṃ `saddhammavaṃsappatiṭṭhāpako me ayaṃ bhavissatī'ti mantvā iminā asādhāraṇena
anuggahena anuggahesi, imāya ca uḷārāya pasaṃsāya pasaṃsī"ti cintayanto
dhammavinayasaṅgāyanatthaṃ bhikkhūnaṃ ussāhaṃ janesi. Yathāha:-
      "atha kho āyasmā mahākassasapo bhikkhū āmantesi `ekamidāhaṃ āvuso
samayaṃ pāvāya kusināraṃ addhānamaggapaṭipanno mahatā bhikkhusaṃghena saddhiṃ pañcamattehi
bhikkhusatehī"ti sabbaṃ subhaddakaṇḍaṃ 1- vitthārato veditabbaṃ. Atthaṃ panassa
mahāparinibbānāvasāne āgataṭṭhāneyeva kathayissāma.
      Tato paraṃ āha:-
      "handa mayaṃ āvuso dhammañca vinayañca saṅgāyāma, pure adhammo
dippati, dhammo paṭibāhīyati, pure avinayo dippati, vinayo paṭibāhīyati, pure
adhammavādino balavanto honti, dhammavādino dubbalā honti, pure avinayavādino
balavanto honti, vinayavādino dubbalā hontī"ti.
      Te bhikkhū āhaṃsu "tenahi bhante thero bhikkhū uccinatū"ti. Thero
pana sakalanavaṅgasatthusāsanapariyattidhare puthujjanasotāpannasakadāgāmianāgāmisukkhavipassaka-
khīṇāsavabhikkhū anekasate anekasahasse ca vajjetvā tipiṭakasabbapariyattippabhedadhare
paṭisambhidappatte mahānubhāve yebhuyyena bhagavatā 2- etadaggaṃ āropite tevijjādibhede
khīṇāsavabhikkhūyeva ekūnapañcasate pariggahesi, ye sandhāya idaṃ vuttaṃ "atha kho
āyasmā mahākassapo ekenūnāni pañca arahantasatāni uccinī"ti.
      Kissa pana thero ekenūnamakāsīti? āyasmato ānandattherassokāsakaraṇatthaṃ.
Tenāhāyasmatā sahāpi vināpi na sakkā dhammasaṅgītiṃ kātuṃ. So
hāyasmā sekkho sakaraṇīyo, tasmā sahāpi na sakkā. Yasmā panassa kiñci
dasabaladesitaṃ suttageyyādikaṃ appaccakkhaṃ nāma natthi. Yathāha:-
          "dvāsīti buddhato gaṇhiṃ     dvesahassāni bhikkhuto
          caturāsītisahassāni         ye me dhammā pavattino"ti. 3-
Tasmā  vināpi  na  sakkā.
@Footnote: 1 vinaYu. 7/437     2 cha.Ma. bhagavato     3 suttanta. 18/1027 theragāthā

---------------------------------------------------------------------------------------------
page5.
      Yadi evaṃ sekkhopi samāno dhammasaṅgītiyā bahukārattā therena
uccinitabbo assa, atha kasmā na uccinitoti? parūpavādavivajjanato. Thero hi
āyasmante ānande ativiya vissattho ahosi, tathā hi naṃ sirasmiṃ palitesu
jātesupi "na vāyaṃ kumārako mattamaññāsī"ti 1- kumārakavādena ovadati. Sakyakulappasuto
cāyasmā tathāgatassa bhātā cūḷapitu putto. Tattha keci bhikkhū chandāgamanaṃ viya
maññamānā "bahū asekkhapaṭisambhidappatte bhikkhū ṭhapetvā ānandaṃ sekkhapaṭisambhidap-
pattaṃ thero uccinī"ti upavadeyyuṃ, taṃ parūpavādaṃ parivajjanto "ānandaṃ vinā
dhammasaṅgīti na sakkā kātuṃ, bhikkhūnaṃyeva naṃ anumatiyā gahessāmī"ti na uccini.
      Atha sayameva bhikkhū ānandassatthāya theraṃ yāciṃsu. Yathāha:-
      "bhikkhū āyasmantaṃ mahākassapaṃ etadavocuṃ `ayaṃ bhante āyasmā
ānando kiñcāpi sekkho, abhabbo chandā dosā bhayā mohā agatiṃ gantuṃ,
bahu cānena bhagavato santike dhammo ca vinayo ca pariyatto, tenahi bhante
thero āyasmantaṃpi ānandaṃ uccinatū"ti. Atha kho āyasmā mahākassapo āyasmantaṃpi
ānandaṃ uccinī"ti. 2-
      Evaṃ bhikkhūnaṃ anumatiyā uccinitena tenāyasmatā saddhiṃ pañca therasatāni
ahesuṃ.
      Atha kho therānaṃ bhikkhūnaṃ etadahosi "kattha nukho mayaṃ dhammañca vinayañca
saṅgāyeyyāmā"ti? atha kho therānaṃ bhikkhūnaṃ etadahosi "rājagahaṃ jo mahāgocaraṃ
pahūtasenāsanaṃ, yannūna mayaṃ rājagahe vassaṃ vasantā dhammañca vinayañca saṅgāyeyyāma,
na aññe bhikkhū rājagahe vassaṃ upagaccheyyun"ti. 3-
      Kasmā pana nesaṃ etadahosi? idaṃ pana amhākaṃ thāvarakammaṃ, koci
visabhāgapuggalo saṃghamajjhaṃ pavisitvā ukkoṭeyyāti. Athāyasmā mahākassapo
ñattidutiyena kammena sāvesi.:-
      "suṇātu me āvuso saṃgho, yadi saṃghassa pattakallaṃ, saṃgho imāni
pañca bhikkhusatāni sammanneyya `rājagahe vassaṃ vasantāni dhammañca vinayañca
saṅgāyituṃ, na aññehi bhikkhūhi rājagahe vassaṃ vasitabban'ti. Esā ñatti.
@Footnote: 1 suttanta. 8/154 cīvarasutta      2 vinaYu. 7/437        3 vinaYu. 7/437

---------------------------------------------------------------------------------------------
page6.
     Suṇātu me āvuso saṃgho, saṃgho imāni pañca bhikkhusatāni sammannati
`rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi
rājagahe vassaṃ vasitabban'ti. Yassāyasmato khamati imesaṃ pañcannaṃ bhikkhusatānaṃ
sammati `rājagahe vassaṃ vasantānaṃ dhammañca vinayañca saṅgāyituṃ, na aññehi
bhikkhūhi rājagahe vassaṃ vasitabban'ti, so tuṇhassa. Yassa na khamati, so bhāseyya.
     Sammatāni saṃghena imāni pañca bhikkhusatāni `rājagahe vassaṃ vasantāni
dhammañca vinayañca saṅgāyituṃ, na aññehi bhikkhūhi rājagahe vassaṃ vasitabban'ti,
khamati saṃghassa, tasmā tuṇhī, evametaṃ dhārayāmī"ti.
     Ayaṃ pana kammavācā tathāgatassa parinibbānato ekavīsatime divase
katā. Bhagavā hi visākhapuṇṇamāyaṃ paccūsasamaye parinibbuto, athassa sattāhaṃ
suvaṇṇavaṇṇaṃ sarīraṃ gandhamālādīhi pūjayiṃsu. Evaṃ sattāhaṃ sādhukīḷanadivasā nāma
ahesuṃ. Tato sattāhaṃ citakāya aggināva jhāyi. 1- Sattāhaṃ sattippañjaraṃ katvā
santhāgārasālāyaṃ dhātupūjaṃ kariṃsūti ekavīsatidivasā gatā. Jeṭṭhamūlasukkapakkhapañcamiyaṃyeva
dhātuyo bhājayiṃsu. Etasmiṃ dhātubhājanadivase sannipatitassa mahābhikkhusaṃghassa subhaddena
vuḍḍhapabbajitena kataṃ anācāraṃ ārocetvā vuttanayeneva ca bhikkhū uccinitvā ayaṃ
kammavācā katā.
     Imañca pana kammavācaṃ katvā thero bhikkhū āmantesi "āvuso
idāni tumhākaṃ cattālīsa divasā okāso kato, tato paraṃ `ayaṃ nāma no
palibodho atthī'ti vattuṃ na labbhā, tasmā etthantare yassa rogapalibodho vā
ācariyupajjhāyapalibodho vā mātāpitupalibodho vā atthi, pattaṃ vā pana pacitabbaṃ,
cīvaraṃ vā kātabbaṃ, so taṃ palibodhaṃ chinditvā taṃ karaṇīyaṃ karotū"ti.
     Evañca pana vatvā thero attano pañcasatāya parisāya parivuto
rājagahaṃ gato. Aññepi mahātherā attano attano parivāre gahetvā
sokasallasamappitaṃ mahājanaṃ assāsetukāmā taṃ taṃ disaṃ pakkantā. Puṇṇatthero 2- pana
sattasatabhikkhuparivāro "tathāgatassa parinibbānaṭṭhānaṃ āgatāgataṃ mahājanaṃ
assāsessāmī"ti kusinārāyameva aṭṭhāsi.
@Footnote: 1 cha.Ma. agginā jhāyi, i. aggi na jhāyi, ka. aggi nāvajhāyi  2 i. purāṇatthero

---------------------------------------------------------------------------------------------
page7.
      Āyasmā ānandopi yathā pubbe aparinibbutassa, evaṃ parinibbutassāpi
bhagavato sayameva pattacīvaramādāya pañcahi bhikkhusatehi saddhiṃ, yena sāvatthī, tena
cārikaṃ pakkāmi. Gacchato gacchato panassa parivārā bhikkhū gaṇanapathaṃ vītivattā.
Tenāyasmatā gatagataṭṭhāne mahāparidevo ahosi. Anupubbena pana sāvatthiṃ
anuppatte there sāvatthivāsino manussā "thero kira āgato"ti sutvā gandhamālā-
dihatthā paccuggantvā "nanu 1- bhante ānanda pubbe bhavagatā saddhiṃ āgacchatha,
ajja kuhiṃ bhagavantaṃ ṭhapetvā āgatatthā"ti ādīni vadamānā parodiṃsu. Buddhassa
bhagavato parinibbānadivase viya mahāparidevo ahosi.
      Tatra sudaṃ āyasmā ānando aniccatādipaṭisaṃyuttāya dhammiyā kathāya
taṃ mahājanaṃ saññāpetvā jetavanaṃ pavisitvā dasabalena vasitagandhakuṭiṃ 2- vanditvā
dvāraṃ vivaritvā mañcapīṭhaṃ nīharitvā papphoṭetvā gandhakuṭiṃ sammajjitvā
milātamālākacavaraṃ chaḍḍetvā mañcapīṭhaṃ atiharitvā puna yathāṭṭhāne ṭhapetvā bhagavato
ṭhitakāle karaṇīyavattaṃ sabbamakāsi, kurumāno ca nhānakoṭṭhakasammajjanaudakūpaṭṭhāpanā-
dikālesu gandhakuṭiṃ vanditvā "nanu bhagavā ayaṃ tumhākaṃ nhānakālo, ayaṃ
dhammadesanākālo, ayaṃ bhikkhūnaṃ ovādadānakālo, ayaṃ sīhaseyyākappanakālo, 3- ayaṃ
mukhadhovanakālo"ti ādinā nayena paridevamānova akāsi, 4- yathātaṃ bhagavato
guṇagaṇāmatarasaññutāya patiṭṭhitapemo ceva akhīṇāsavo ca anekesu ca jātisatasahassesu
aññamaññassa upakārasañjanitacittamaddavo. Tamenaṃ aññatarā devatā "bhante ānanda
tumhe evaṃ paridevamānā kathaṃ aññe assāsessathā"ti saṃvejesi. So tassā vacanena
saṃviggahadayo santhambhitvā tathāgatassa parinibbānato pabhūti ṭhānanisajjanabahulattā
ussannadhātukaṃ kāyaṃ samassāsetuṃ dutiyadivase khīravirecanaṃ pivitvā vihāreyeva
nisīdi, yaṃ sandhāya subhena māṇavena pahitaṃ māṇavakaṃ etadavoca:- "akālo kho māṇavaka,
atthi me ajja bhesajjamattā pītā, appeva nāma svepi upasaṅkameyyāmā"ti. 5-
      Dutiyadivase cetakattherena pacchāsamaṇena gantvā subhena māṇavena
puṭṭho imasmiṃ dīghanikāye subhasuttaṃ nāma dasamaṃ suttamabhāsi.
@Footnote: 1 cha.Ma. Sī.i. nanusaddo na dissati    2 ka. vasitagandhakuṭiyaṃ   3 cha.Ma. sīhaseyya-
@kappanakālo, Sī. sīhaseyyaṃ kappanakālo  4 ka. ahosi  5  suttanta. 1/447 subhasutta

---------------------------------------------------------------------------------------------
page8.
      Atha ānandatthero jetavanamahāvihāre khaṇḍaphullapaṭisaṅkharaṇaṃ kārāpetvā
upakaṭṭhāya vassūpanāyikāya bhikkhusaṃghaṃ ohāya rājagahaṃ gato, tathā aññepi
dhammasaṅgāhakā bhikkhūti. Evaṃ hi gate te sandhāya idaṃ vuttaṃ "atha kho therā
bhikkhū rājagahaṃ agamaṃsu dhammañca vinayañca saṅgāyitun"ti. Te 1- āsāḷhapuṇṇamāyaṃ 2-
uposathaṃ katvā pāṭipadadivase sannipatitvā vassaṃ upagacchiṃsu.
      Tena kho pana samayena rājagahaṃ parivāretvā aṭṭhārasa mahāvihārā
honti. Te sabbepi chaḍḍitapatitauklāpā ahesuṃ. Bhagavato hi parinibbāne sabbepi
bhikkhū attano attano pattacīvaramādāya vihāre ca pariveṇe ca chaḍḍetvā agamaṃsu.
Tattha katikavattaṃ kurumānā therā "bhagavato vacanapūjanatthaṃ titthiyavādaparimocanatthañca
paṭhamaṃ māsaṃ khaṇḍaphullapaṭisaṅkharaṇaṃ karomā"ti cintesuṃ. Titthiyā hi evaṃ vadeyyuṃ
"samaṇassa gotamassa sāvakā satthari ṭhiteyeva vihāre paṭijaggiṃsu, parinibbute chaḍḍesuṃ,
kulānaṃ mahādhanapariccāgo vinassatī"ti. Tesañca vādaparimocanatthaṃ cintesunti vuttaṃ
hoti. Evaṃ cintayitvā ca pana katikavattaṃ kariṃsu, yaṃ sandhāya vuttaṃ:-
      "atha kho therānaṃ bhikkhūnaṃ etadahosi `bhagavatā kho āvuso khaṇḍaphullapaṭisaṅkharaṇaṃ
vaṇṇitaṃ, handa mayaṃ āvuso paṭhamaṃ māsaṃ khaṇḍaphullapaṭisaṅkharaṇaṃ karoma,
majjhimaṃ māsaṃ sannipatitvā dhammañca vinayañca saṅgāyissāmā"ti. 3-
      Te dutiyadivase gantvā rājadvāre aṭṭhaṃsu. Rājā āgantvā vanditvā
"kiṃ bhante āgatatthā"ti attanā kattabbakiccaṃ pucchi. Therā aṭṭhārasamahāvihāra-
paṭisaṅkharaṇatthāya hatthakammaṃ paṭivedesuṃ. Rājā hatthakammakārake manusse adāsi. Therā
paṭhamaṃ māsaṃ sabbavihāre paṭisaṅkharāpetvā rañño ārocesuṃ "niṭṭhitaṃ mahārāja
vihārapaṭisaṅkharaṇaṃ, idāni dhammavinayasaṅgahaṃ karomā"ti. Sādhu bhante vissaṭṭhā 4- karotha,
mayhaṃ āṇācakkaṃ, tumhākañca dhammacakkaṃ hotu, āṇāpetha bhante kiṃ karomīti.
Saṅgahaṃ karontānaṃ bhikkhūnaṃ sannisajjaṭṭhānaṃ mahārājāti. Kattha karomi bhanteti.
Vebhārapabbatapasse sattapaṇṇiguhādvāre 5- kātuṃ yuttaṃ mahārājāti. "sādhu bhante"ti
@Footnote: 1 vinaYu. 7/438               2 cha.Ma.  āsāḷhīpuṇṇamāyaṃ, i. āsāḷhipuṇṇamāya
@3 vinaYu. 7/438               4 cha.Ma. i. visaṭṭhā, Sī. vissatthā
@5 ka.   sattapaṇṇaguhādvāre,  Sī...guhadvāre

---------------------------------------------------------------------------------------------
page9.
Kho rājā ajātasattu vissukammunā 1- nimmitasadisaṃ suvibhattabhittithambhasopānaṃ nānā-
vidhamālākammalatākammavicittaṃ abhibhavantamiva rājabhavanavibhūtiṃ avahasantamiva devavimānasiriṃ
siriyā niketanamiva 2- ekanipātatitthamiva ca devamanussanayanavihaṅgānaṃ lokarāmaṇeyyakamiva
sampiṇḍitaṃ daṭṭhabbasāramaṇḍaṃ maṇḍapaṃ kārāpetvā vividhakusumadāmolambakaviniggalanta-
cāruvitānaṃ nānāratanavicittamaṇikoṭimatalamiva ca naṃ nānāpupphūpahāravicittasupariniṭṭhita-
bhūmikammaṃ brahmavimānasadisaṃ alaṅkaritvā tasmiṃ mahāmaṇḍape pañcasatānaṃ bhikkhūnaṃ
anagghāni pañcakappiyapaccattharaṇasatāni paññapetvā dakkhiṇabhāgaṃ nissāya uttarābhimukhaṃ
therāsanaṃ maṇḍapamajjhepuratthābhimukhaṃ buddhassa bhagavato āsanārahaṃ dhammāsanaṃ paññapetvā
dantakhacitaṃ vījaniñcettha ṭhapetvā bhikkhusaṃghassa ārocāpesi "niṭṭhitaṃ bhante mama
kiccan"ti.
      Tasmiṃ ca pana divase ekacce bhikkhū āyasmantaṃ ānandaṃ sandhāya
evamāhaṃsu "imasmiṃ bhikkhusaṃghe eko bhikkhu vissagandhaṃ vāyanto vicaratī"ti. Thero
taṃ sutvā "imasmiṃ bhikkhusaṃghe añño vissagandhaṃ vāyanto vicaraṇakabhikkhu nāma natthi,
addhā ete maṃ sandhāya vadantī"ti saṃvegaṃ āpajji. Ekacce taṃ āhaṃsuyeva "sve
āvuso ānanda sannipāto, tvañca sekkho sakaraṇīyo, tena te na yuttaṃ
sannipātaṃ gantuṃ, appamatto hohī"ti.
      Atha kho āyasmā ānando "sve sannipāto, na kho pana metaṃ
paṭirūpaṃ, yohaṃ 3- sekkho samāno sannipātaṃ gaccheyyan"ti bahudeva rattiṃ kāyagatāya
satiyā vītināmetvā rattiyā paccūsasamaye caṅkamā orohitvā vihāraṃ pavisitvā
"nipajjissāmī"ti kāyaṃ āvaṭṭesi. 4- Dve pādā bhūmito muttā, appattañca sīsaṃ
bimbohanaṃ, etasmiṃ antare anupādāya āsavehi cittaṃ vimucci. Ayaṃ hi āyasmā
caṅkamena bahi vītināmetvā visesaṃ nibbattetuṃ asakkonto cintesi "nanu maṃ bhagavā
etadavoca `katapuññosi tvaṃ ānanda, padhānamanuyuñja, khippaṃ hohisi anāsavo"ti. 5-
Buddhānañca kathādoso nāma natthi, mama pana accāraddhaṃ vīriyaṃ, tena me cittaṃ
uddhaccāya saṃvattati, handāhaṃ vīriyasamathaṃ 6- yojemī"ti caṅkamā orohitvā
@Footnote: 1 cha.Ma.i. vissakammunā 2 ka.Ma. jalantamiva, ka. Sī. ratanavicitta... 3 cha.Ma.i. yvāhaṃ
@4 cha.Ma.i, āvajjesi  5 suttanta. 2/207 mahāparinibbānasutta    6 ka. viriyasamataṃ

---------------------------------------------------------------------------------------------
page10.
Pādadhovanaṭṭhāne ṭhatvā pāde dhovitvā vihāraṃ pavisitvā mañcake nisīditvā
"thokaṃ vissamissāmī"ti kāyaṃ mañcake apanāmesi, dve pādā bhūmito muttā, sīsaṃ
bimbohanaṃ asampattaṃ, 1- etasmiṃ antare anupādāya āsavehi cittaṃ vimuttaṃ.
Catuiriyāpathavirahitaṃ therassa arahattaṃ. 2- Tena "imasmiṃ sāsane anipanno anisinno
aṭhito acaṅkamanto ko bhikkhu arahattaṃ patto"ti vutte "ānandatthero"ti
vattuṃ vaṭṭati.
      Atha therā bhikkhū dutiyadivase pañcamiyaṃ kāḷapakkhassa 3- katabhattakiccā
pattacīvaraṃ paṭisāmetavā dhammasabhāyaṃ sannipatiṃsu. Atha kho āyasmā ānando arahā
samāno sannipātaṃ agamāsi. Kathaṃ agamāsi? "idānimhi sannipātamajjhaṃ
pavisanāraho"ti haṭṭhatuṭṭhacitto ekaṃsaṃ cīvaraṃ katvā bandhanā muttatālapakkaṃ
viya paṇḍukambale nikkhittajātimaṇi viya vigatabalāhake nabhe samuggatapuṇṇacando
viya bālātapasamphassavikasitareṇupiñjaragabbhaṃ padumaṃ viya ca parisuddhena pariyodātena
sappabhena sassirīkena ca mukhavarena attano arahattappattiṃ ārocayamāno viya
agamāsi. Atha naṃ disvā āyasmato mahākassapassa etadahosi "sobhati vata bho
arahattappatto ānando, sace satthā dhāreyya, addhā ajja ānandassa
sādhukāraṃ dadeyya, handadānissāhaṃ satthārā dātabbaṃ sādhukāraṃ dadāmī"ti tikkhattuṃ
sādhukāraṃ adāsi.
       Majjhimabhāṇakā pana vadanti "ānandatthero attano arahattappattiṃ
ñāpetukāmo bhikkhūhi saddhiṃ na gato, 4- bhikkhū yathāvuḍḍhaṃ attano attano
pattāsane nisīdantā ānandattherassa āsanaṃ ṭhapetvā nisinnā, tattha keci
evamāhaṃsu `etaṃ āsanaṃ kassā'ti. Ānandassāti. Ānando pana kuhiṃ gatoti.
Tasmiṃ samaye thero cintesi `idāni mayhaṃ gamanakālo'ti. Tato attano
ānubhāvaṃ dassento paṭhaviyaṃ nimujjitvā attano āsaneyeva attānaṃ dassesī"ti.
Ākāsena gantvā nisīdītipi eke. Yathā vā tathā vā hotu, sabbatthāpi
taṃ disvā āyasmato mahākassapassa sādhukāradānaṃ 5- yuttameva.
@Footnote: 1 cha.Ma. bimbohanamappattaṃ  2 i. arahattaṃ ahosi  3 ka.Sī. pakkhassa
@4 cha.Ma. nāgato        5 ka. sādhukārassa dānaṃ

---------------------------------------------------------------------------------------------
page11.
      Evaṃ āgate pana tasmiṃ āyasmante mahākassapatthero bhikkhū āmantesi
"āvuso kaṃ 1- paṭhamaṃ saṅgāyāma dhammaṃ vā vinayaṃ vā"ti? bhikkhū āhaṃsu "bhante
mahākassapa vinayo nāma buddhasāsanassa āyu, vinaye ṭhite sāsanaṃ ṭhitaṃ nāma
hoti, tasmā paṭhamaṃ vinayaṃ saṅgāyāmā"ti. Kaṃ dhuraṃ katvāti? āyasmantaṃ upālinti.
Kiṃ ānando nappahotīti? no nappahoti, apica kho pana sammāsambuddho
dharamānoyeva vinayapariyattiṃ nissāya āyasmantaṃ upāliṃ etadagge ṭhapesi "etadaggaṃ
bhikkhave mama sāvakānaṃ bhikkhūnaṃ vinayadharānaṃ yadidaṃ upālī"ti 2- tasmā upālittheraṃ
pucchitvā vinayaṃ saṅgāyāmāti.
      Tato thero vinayaṃ pucchanatthāya attanāva attānaṃ sammanni.
Upālittheropi vissajjanatthāya sammanni. Tatrāyaṃ pāli:- atha kho āyasmā
mahākassapo saṃghaṃ ñāpesi
      "suṇātu me āvuso saṃgho, yadi saṃghassa pattakallaṃ, ahaṃ upāliṃ
vinayaṃ puccheyyan"ti. Āyasmāpi upāli saṃghaṃ ñāpesi:-
      "suṇātu me bhante saṃgho, yadi saṃghassa pattakallaṃ, ahaṃ āyasmatā
mahākassapena vinayaṃ puṭṭho vissajjeyyan"ti. Evaṃ attānaṃ sammannitvā āyasmā
upāli uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane nisīdi
dantakhacitaṃ vījaniṃ gahetvā. Tato mahākassapatthero therāsane nisīditvā āyasmantaṃ
upāliṃ vinayaṃ pucchi "paṭhamaṃ āvuso upāli pārājikaṃ kattha paññattan"ti?
vesāliyaṃ bhanteti. Kaṃ ārabbhāti? sudinnaṃ kalandaputtaṃ ārabbhāti. Kismiṃ
vatthusminti? methunadhammeti.
      Atha kho āyasmā mahākassapo āyasmantaṃ upāliṃ paṭhamassa
pārājikassa vatthumpi pucchi, nidānampi pucchi, puggalampi pucchi, paññattimpi
pucchi, anupaññattimpi pucchi, āpattimpi pucchi, anāpattimpi pucchi,
puṭṭho puṭṭho āyasmā upāli vissajjesi.
      Kiṃ panettha paṭhamapārājike kiñci apanetabbaṃ vā pakkhipitabbaṃ vā
atthi natthīti? apanetabbaṃ natthi. Buddhassa hi bhagavato bhāsite apanetabbaṃ nāma
@Footnote: 1 sī, i. kiṃ, ma, kaṃ āyasmā    2 suttanta. 12/228 etadaggavagga catutthavagga

---------------------------------------------------------------------------------------------
page12.
Natthi. Na hi tathāgatā ekabyañjanaṃpi niratthakaṃ vadanti, sāvakānaṃ pana devatānaṃ
vā bhāsite apanetabbaṃpi hoti, taṃ dhammasaṅgāhakattherā apanayiṃsu, pakkhipitabbaṃ
pana sabbatthāpi atthi, tasmā yaṃ yattha pakkhipituṃ yuttaṃ, taṃpi pakkhipiṃsuyeva. Kiṃ
pana tanti? tena samayenāti vā, tena kho pana samayenāti vā, atha khoti vā, evaṃ
vutteti vā, etadavocāti vā, evamādikaṃ sambandhavacanamattaṃ. Evaṃ pakkhipitabbayuttaṃ
pakkhipitvā pana "idaṃ paṭhamapārājikan"ti ṭhapesuṃ. Paṭhamapārājike saṅgahamārūḷhe pañca
arahantasatāni saṅgahaṃ āropitanayeneva gaṇasajjhāyamakaṃsu "tena samayena buddho bhagavā
verañjāyaṃ viharatī"ti. Tesaṃ sajjhāyāraddhakāleyeva sādhukāraṃ dadamānā viya mahāpaṭhavī
udakapariyantaṃ katvā akampittha.
      Eteneva nayena sesāni tīṇi pārājikāni saṅgahaṃ āropetvā "idaṃ
pārājikakaṇḍan"ti ṭhapesuṃ. Terasa saṃghādisesāni "terasakaṇḍan"ti 1- ṭhapesuṃ. Dve
sikkhāpadāni "aniyatānī"ti ṭhapesuṃ. Tiṃsa sikkhāpadāni "nissaggiyāni pācittiyānī"ti
ṭhapesuṃ. Dvenavuti sikkhāpadāni "pācittiyānī"ti  ṭhapesuṃ. Cattāri sikkhāpadāni
"pāṭidesanīyānī"ti ṭhapesuṃ. Pañcasattati sikkhāpadāni "sekhiyānī"ti ṭhapesuṃ. Satta
dhamme "adhikaraṇasamathā"ti ṭhapesuṃ. Evaṃ sattavīsādhikāni 2- dve sikkhāpadasatāni
"mahāvibhaṅgo"ti kittetvā ṭhapesuṃ. Mahāvibhaṅgāvasānepi purimanayeneva mahāpaṭhavī
akampittha.
      Tato bhikkhunīvibhaṅge aṭṭha sikkhāpadāni "pārājikakaṇḍaṃ nāma idan"ti
ṭhapesuṃ. Sattarasa sikkhāpadāni "sattarasakaṇḍan"ti 3- ṭhapesuṃ. Tiṃsa sikkhāpadāni
"nissaggiyāni pācittiyānī"ti ṭhapesuṃ. Chasaṭṭhisatasikkhāpadāni "pācittiyānī"ti
ṭhapesuṃ. Aṭṭha sikkhāpadāni "pāṭidesanīyānī"ti ṭhapesuṃ. Pañcasattati sikkhāpadāni
"sekhiyānī"ti ṭhapesuṃ. Satta dhamme "adhikaraṇasamathā"ti ṭhapesuṃ. Evaṃ tīṇi
sikkhāpadasatāni cattāri ca sikkhāpadāni "bhikkhunīvibhaṅgo"ti kittetvā "ayaṃ
ubhatovibhaṅgo nāma catusaṭṭhibhāṇavāro"ti ṭhapesuṃ. Ubhatovibhaṅgāvasānepi vuttanayeneva
mahāpaṭhavī akampittha. 4-
@Footnote: 1 cha.Ma. terasakanti               2  Sī.Ma. vīsādhikāni
@3 cha.Ma. sattarasakanti              4  cha.Ma.i. mahāpathavikampo ahosi

---------------------------------------------------------------------------------------------
page13.
      Eteneva upāyena asītibhāṇavāraparimāṇaṃ khandhakaṃ, pañcavīsatibhāṇavāra-
parimāṇaṃ parivārañca saṅgahaṃ āropetvā "idaṃ vinayapiṭakaṃ nāmā"ti ṭhapesuṃ.
Vinayapiṭakāvasānepi vuttanayeneva mahāpaṭhavīkampo ahosi. Taṃ āyasmantaṃ upāliṃ
paṭicchāpesuṃ "āvuso imaṃ tuyhaṃ nissitake vācehī"ti. Vinayapiṭakasaṅgahāvasāne
upālitthero dantakhacitavījaniṃ nikkhipitvā dhammāsanā orohitvā there bhikkhū
vanditvā attano pattāsane nisīdi.
      Vinayaṃ saṅgāyitvā dhammaṃ saṅgāyitukāmo āyasmā mahākassapo bhikkhū
pucchi "dhammaṃ saṅgāyantehi kaṃ puggalaṃ dhuraṃ katvā dhammo saṅgāyitabbo"ti?
bhikkhū "ānandattheraṃ dhuraṃ katvā"ti āhaṃsu.
      Atha kho āyasmā mahākassapo saṃghaṃ ñāpesi:-
      "suṇātu me āvuso saṃgho, yadi saṃghassa pattakallaṃ, ahaṃ ānandaṃ
dhammaṃ puccheyyan"ti. 1-
      Atha kho āyasmā ānando saṃghaṃ ñāpesi:-
      "suṇātu me bhante saṃgho, yadi saṃghassa pattakallaṃ, ahaṃ āyasmatā
mahākassapena dhammaṃ puṭṭho vissajjeyyan"ti. 1-
      Atha kho āyasamā ānando uṭṭhāyāsanā ekaṃsaṃ cīvaraṃ katvā there bhikkhū
vanditvā dhammāsane nisīdi dantakhacitaṃ vījaniṃ gahetvā. Atha kho āyasmā mahākassapo
bhikkhū pucchi "kataraṃ āvuso piṭakaṃ paṭhamaṃ saṅgāyāmā"ti? suttantapiṭakaṃ bhanteti.
Suttantapiṭake catasso saṅgītiyo, tāsu paṭhamaṃ kataraṃ saṅgītinti? dīghasaṅgītiṃ
bhanteti. Dīghasaṅgītiyaṃ catuttiṃsa suttāni tayo vaggā, tesu paṭhamaṃ kataraṃ vagganti?
sīlakkhandhavaggaṃ bhanteti. Sīlakkhandhavagge terasa suttantā, tesu paṭhamaṃ kataraṃ
suttanti? brahmajālasuttaṃ nāma bhante tividhasīlālaṅkataṃ nānāvidhamicchājīvakuhana-
lapanādividdhaṃsanaṃ dvāsaṭṭhidiṭṭhijālaviniveṭhanaṃ dasasahassīlokadhātukampanaṃ, taṃ paṭhamaṃ
saṅgāyāmāti.
@Footnote: 1  vinaYu. 7/440

---------------------------------------------------------------------------------------------
page14.
      Atha kho āyasmā mahākassapo āyasmantaṃ ānandaṃ etadavoca
"brahmajālaṃ āvuso ānanda kattha bhāsitan"ti? antarā ca bhante rājagahaṃ
antarā ca nālandaṃ 1- rājāgārake ambalaṭṭhikāyanti. Kaṃ ārabbhāti? suppiyañca
paribbājakaṃ brahmadattañca māṇavanti. Kismiṃ vatthusminti? vaṇṇāvaṇṇeti. Atha kho
āyasmā mahākassapo āyasmantaṃ ānandaṃ brahmajālassa nidānampi pucchi,
puggalampi pucchi, vatthumpi pucchi. Āyasmā ānando vissajjesi. Vissajjanā-
vasāne pañca arahantasatāni gaṇasajjhāyamakaṃsu. Vuttanayeneva ca paṭhavīkampo ahosi.
      Evaṃ brahmajālaṃ saṅgāyitvā tato paraṃ "sāmaññaphalaṃ panāvuso
ānanda kattha bhāsitan"ti ādinā nayena pucchāvissajjanānukkamena saddhiṃ
brahmajālena sabbepi terasa suttante saṅgāyitvā "ayaṃ sīlakkhandhavaggo nāmā"ti
kittetvā ṭhapesuṃ.
      Tadanantaraṃ mahāvaggaṃ, tadanantaraṃ pāṭikavagganti 2- evaṃ tivaggasaṅgahaṃ
catuttiṃsasuttapaṭimaṇḍitaṃ catusaṭṭhibhāṇavāraparimāṇaṃ tantiṃ saṅgāyitvā "ayaṃ dīghanikāyo
nāmā"ti vatvā āyasmantaṃ ānandaṃ paṭicchāpesuṃ "āvuso imaṃ tuyhaṃ nissitake
vācehī"ti.
      Tato anantaraṃ asītibhāṇavāraparimāṇaṃ majjhimanikāyaṃ saṅgāyitvā
dhammasenāpatisārīputtattherassa  nissitake paṭicchāpesuṃ "imaṃ tumhe pariharathā"ti.
      Tato anantaraṃ satabhāṇavāraparimāṇaṃ saṃyuttanikāyaṃ saṅgāyitvā mahā-
kassapattheraṃ paṭicchāpesuṃ "bhante imaṃ tumhākaṃ nissitake vācethā"ti. Tato anantaraṃ
vīsatibhāṇavārasataparimāṇaṃ aṅguttaranikāyaṃ saṅgāyitvā anuruddhattheraṃ paṭicchāpesuṃ
"imaṃ tumhākaṃ nissitake vācethā"ti.
      Tato anantaraṃ
         dha 3- mmasaṅgaṇivibhaṅgañca      kathāvatthuñca puggalaṃ
         dhātuyamakapaṭṭhānaṃ            abhidhammoti vuccatīti 3-3
@Footnote: 1 cha.Ma. nāḷandaṃ   2. cha.Ma. pāthikavagganti, ka. pātiyavagganti   3-3 cha.Ma.
@dhammasaṅgahavibhaṅgadhātukathāpuggalapaññattikathāvatthuyamakapaṭṭhānaṃ abhidhammoti vuccati.

---------------------------------------------------------------------------------------------
page15.
      Evaṃ saṃvaṇṇitaṃ sukhumañāṇagocaraṃ tantiṃ saṅgāyitvā "idaṃ abhidhammapiṭakaṃ
nāmā"ti vatvā pañca arahantasatāni sajjhāyamakaṃsu. Vuttanayeneva paṭhavīkampo ahosīti.
      Tato paraṃ jātakaṃ niddeso 1- paṭisambhidāmaggo apadānaṃ suttanipāto
khuddakapāṭho dhammapadaṃ udānaṃ itivuttakaṃ vimānavatthu petavatthu theragāthā therīgāthāti
imaṃ tantiṃ saṅgāyitvā "khuddakagantho nāmāyan"ti ca vatvā "abhidhammapiṭakasmiṃyeva
saṅgahaṃ āropayiṃsū"ti dīghabhāṇakā vadanti. Majjhimabhāṇakā pana "cariyāpiṭakabuddhavaṃsehi
saddhiṃ sabbampetaṃ khuddakaganthaṃ nāma suttantapiṭake pariyāpannan"ti vadanti.
      Evametaṃ sabbampi buddhavacanaṃ rasavasena ekavidhaṃ, dhammavinayavasena
duvidhaṃ, paṭhamamajjhimapacchimavasena tividhaṃ, tathā piṭakavasena, nikāyavasena pañcavidhaṃ,
aṅgavasena navavidhaṃ, dhammakkhandhavasena caturāsītisahassavidhanti veditabbaṃ.
      Kathaṃ rasavasena ekavidhaṃ? yaṃ hi bhagavatā anuttaraṃ sammāsambodhiṃ
Abhisambujjhitvā yāva anupādisesāya nibbānadhātuyā parinibbāyati, etthantare
pañcacattālīsavassāni devamanussanāgayakkhādayo anusāsantena vā paccavekkhantena
vā vuttaṃ, sabbantaṃ ekarasaṃ vimuttirasameva hoti. Evaṃ rasavasena ekavidhaṃ.
      Kathaṃ dhammavinayavasena duvidhaṃ? sabbameva cetaṃ dhammo ca vinayo
Cāti saṃkhyaṃ gacchati. Tattha vinayapiṭakaṃ vinayo, avasesaṃ buddhavacanaṃ dhammo.
Tenevāha "yannūna mayaṃ dhammañca vinayañca saṅgāyeyyāmā"ti, "ahaṃ upāliṃ vinayaṃ
puccheyyaṃ, ānandaṃ dhammaṃ puccheyyan"ti ca. Evaṃ dhammavinayavasena duvidhaṃ.
      Kathaṃ paṭhamamajjhimapacchimavasena tividhaṃ? sabbameva hidaṃ paṭhamabuddhavacanaṃ
Majjhimabuddhavacanaṃ pacchimabuddhavacananti tippabhedaṃ hoti. Tattha
              anekajātisaṃsāra         sandhāvissaṃ anibbisaṃ
              gahakāraṃ gavesanto       dukkhā jāti punappunaṃ.
              Gahakāraka diṭṭhosi        puna gehaṃ na kāhasi
              sabbā te phāsukā bhaggā  gahakūṭaṃ visaṅkhataṃ
              visaṅkhāragataṃ cittaṃ        taṇhānaṃ khayamajjhagāti 2-
@Footnote: 1 i. mahāniddeso  cūḷaniddeso     2 suttanta. 17/153-154 dhammapada

---------------------------------------------------------------------------------------------
page16.
Idaṃ paṭhamabuddhavacanaṃ. Keci "yadā have pātubhavanti dhammā"ti 1- khandhake udānagāthaṃ
vadanti. Esā pana pāṭipadadivase sabbaññutaṃ pattassa somanassamayañāṇena
paccayākāraṃ paccavekkhantassa uppannā udānagāthāti veditabbā.
      Yaṃ pana parinibbānakāle abhāsi "handadāni bhikkhave āmantayāmi
vo, vayadhammā saṅkhārā, appamādena sampādethā"ti 2- idaṃ pacchimabuddhavacanaṃ.
Ubhinnamantare yaṃ vuttaṃ, etaṃ majjhimabuddhavacanaṃ nāma. Evaṃ paṭhamamajjhimapacchima-
buddhavacanavasena tividhaṃ.
      Kathaṃ piṭakavasena tividhaṃ? sabbampi cetaṃ vinayapiṭakaṃ suttantapiṭakaṃ
Abhidhammapiṭakanti tippabhedameva hoti. Tattha paṭhamasaṅgītiyaṃ saṅgītañca anusaṅgītañca 3-
sabbampi samodhānetvā ubhayāni pātimokkhāni dve vibhaṅgā dvāvīsati khandhakā
soḷasa parivārāti idaṃ vinayapiṭakaṃ nāma. Brahmajālādicatuttiṃsasuttasaṅgaho
dīghanikāyo mūlapariyāyasuttādidiyaḍḍhasatadvesuttasaṅgaho majjhimanikāyo
oghataraṇasuttādisattasuttasahassasattasatadvāsaṭṭhisuttasaṅgaho saṃyuttanikāyo
cittapariyādānasuttādinavasuttasahassapañcasatasuttapaññāsasuttasaṅho aṅguttaranikāyo
khuddakapāṭhadhammapadaudānaitivuttakasuttanipātavimānavatthupetavatthutheragāthā-
therīgāthājātakaniddesapaṭisambhidāmaggaapadānabuddhavaṃsacariyāpiṭakavasena paṇṇarasappabhedo
khuddakanikāyoti idaṃ suttantapiṭakaṃ nāma. Dhammasaṅgaṇi 4- vibhaṅgo dhātukathā
puggalapaññatti kathāvatthu yamakaṃ paṭṭhānanti idaṃ abhidhammapiṭakaṃ nāma. Tattha
            vividhavisesanayattā    vinayanato ceva kāyavācānaṃ
            vinayatthavidūhi ayaṃ     vinayo vinayoti akkhāto.
      Vividhā hi ettha pañcavidhapātimokkhuddesapārājikādisattaāpattikkhandha-
mātikāvibhaṅgādippabhedā 5- nayā, visesabhūtā ca daḷhikammasithilakaraṇappayojanā 5-
anupaññatti nayā, kāyikavācasikaajjhācāranisedhanato cesa kāyaṃ vācañca vineti, tasmā
vividhanayattā visesanayattā kāyavācānaṃ ca vinayanato ceva "vinayo"ti akkhāto.
Tenetametassa vacanatthakosallatthaṃ vuttaṃ:-
@Footnote: 1 vinaYu. 4/3     2 suttanta. 2/218 mahāparinibbānasutta
@3 cha.Ma. i. asaṅgītañca   4 cha.Ma. i. dhammasaṅgaho   5 i...sithilīkaraṇappayojanā

---------------------------------------------------------------------------------------------
page17.
            Vividhavisesanayattā          vinayanato ceva kāyavācānaṃ
            vinayatthavidūhi ayaṃ           vinayo vinayoti akkhātoti.
      Itaraṃ pana
            atthānaṃ sūcanato suvuttato   savanatotha sūdanato
            suttāṇā suttasabhāgato ca   suttaṃ "suttan"ti akkhātaṃ. 1-
      Taṃ hi attatthaparatthādibhede atthe sūceti. Suvuttā cettha atthā
veneyyajjhāsayānulomavasena 2- vuttattā. Savati cetaṃ atthe sassaṃ iva phalaṃ, pasavatīti
vuttaṃ hoti. Sūdati atthe 3- dhenu viya khīraṃ, paggharāpetīti vuttaṃ hoti. Suṭṭhu ca
ne tāyati, rakkhatīti vuttaṃ hoti. Suttasabhāgañcetaṃ, yathā hi tacchakānaṃ suttaṃ
pamāṇaṃ hoti, evametampi viññūnaṃ. Yathā ca suttena saṅgahitāni pupphāni na
vikiriyanti na viddhaṃsīyanti, evameva tena 4- saṅgahitā atthā. Tenetametassa
vacanatthakosallatthaṃ vuttaṃ:-
            atthānaṃ sūcanato suvuttato   savanatotha sūdanato
            suttāṇā suttasabhāgato ca   "suttaṃ suttanti "akkhātanti.
      Itaro pana
            yaṃ ettha vuḍḍhimanto       salakkhaṇā 5- pūjitā paricchinnā
            vuttādhikā ca dhammā       abhidhammo tena akkhāto.
      Ayaṃ hi abhisaddo vuḍḍhilakkhaṇa 6- pūjitaparicchinnādhikesu disusati. Tathāhesa
"bāḷhā me āvuso dukkhā vedanā abhikkamanti, no paṭikkamantī"ti 7- ādīsu
vuḍḍhiyaṃ āgato. "yā tā rattiyo abhiññātā abhilakkhitā"ti 8- ādīsu lakkhaṇe 9-
"rājābhirājā manujindo"ti 10- ādīsu pūjite. "paṭibalo ... Vinetuṃ abhidhamme
abhivinaye"ti 11- ādīsu paricchinne. Aññamaññasaṅkaraṇavirahite dhamme ca vinaye cāti
vuttaṃ hoti.
@Footnote: 1 cha.Ma.i. suttasabhāgato ca suttanti akkhātaṃ.  2 cha.Ma.Sī....i....nulomena.
@3 cha.Ma. sūdati cetaṃ, Sī. sūdati ca.          4 ka. evametena
@5 ka. sallakkhaṇā.                      6 ka......sallakkhaṇa......
@7 Ma. upari. 14/389 channovādasutta, saṃ.mahā. 19/195-196 paṭhama-dutiyagilānasutta.
@8 Ma.mū. 12/49 bhayabheravasutta.             9 ka. sallakkhaṇe, i. salakkhaṇo.
@10 Ma.Ma. 13/399 selasutta                 11 vinaYu. 4/84-85

---------------------------------------------------------------------------------------------
page18.
"abhikkantena vaṇṇenā"ti 1- ādīsu adhike. Ettha ca "rūpūpapattiyā maggaṃ
bhāveti, 2- mettāsahagatena cetasā ekaṃ disaṃ pharitvā viharatī"ti 3- ādinā nayena
vuḍḍhimantopi dhammā vuttā. "rūpārammaṇaṃ vā saddārammaṇaṃ vā"ti 4- ādinā
nayena ārammaṇādīhi lakkhaṇīyattā salakkhaṇāpi. "sekkhā dhammā, asekkhā dhammā,
lokuttarā dhammā"ti 5- ādinā nayena pūjitāpi, pūjārahāti adhippāyo. "phasso
hoti, vedanā hotī"ti 6- ādinā nayena sabhāvaparicchinnattā paricchinnāpi.
"mahaggatā dhammā, appamāṇā dhammā, anuttarā dhammā"ti 7- ādinā nayena
adhikāpi dhammā vuttā. Tenetametassa vacanatthakosallatthaṃ vuttaṃ:-
            yaṃ ettha vuḍḍhimanto       salakkhaṇā pūjitā paricchinnā
            vuttādhikā ca dhammā       abhidhammo tena akkhātoti.
Yaṃ panettha avasiṭṭhaṃ, taṃ:-
            piṭakaṃ piṭakatthavidū          pariyattibhājanatthato āhu
            tena samodhānetvā       tayopi vinayādayo ñeyyā.
           Pariyattipi hi "mā piṭakasampadānenā"ti 8- ādīsu piṭakanti vuccati.
"atha puriso āgaccheyya kuddālapiṭakamādāyā"ti 9- ādīsu yaṃkiñci bhājanaṃpi. Tasmā
            piṭakaṃ piṭakatthavidū          pariyattibhājanatthato āhu
         idāni
            tena samodhānetvā       tayopi vinayādayo ñeyayā.
      Tena evaṃ duvidhatthena piṭakasaddena saha samāsaṃ katvā vinayo ca
so piṭakañca pariyattibhāvato tassa tassa atthassa bhājanato cāti vinayapiṭakaṃ,
yathā vutteneva nayena suttañca taṃ piṭakañcāti suttantapiṭakaṃ, abhidhammo ca so
piṭakañcāti abhidhammapiṭakanti evamete tayopi vinayādayo ñeyyā. Evaṃ ñatvā ca
punapi tesuyeva piṭakesu nānappakārakosallatthaṃ
@Footnote: 1 khu.i. 26/75 vimānavatthu   2 abhi.dha. 34/160 .pe.   3 dī. mahā 10/262
@mahāsudassanasutta.   4 abhi.dha. 34/1 cittuppādakaṇḍa.   5 abhi.dha. 34/11 tikamātika-
@mātikā, 34/12 dukamātikā.   6 abhi.dha. 34/1 cittppādakaṇḍa.    7 abhi.dha. 34/12
@tikamātikā, 1/99 dukamātikā   8 aṅ. tika. 20/66 kesaputtasutta.  9 Ma.mū. 12/228
@kakacūpamasutta, saṃ.ni. 16/55 mahārukkhasutta, saṃ.ni. 16/59 viññāṇasutta.

---------------------------------------------------------------------------------------------
page19.
                Desanāsāsanakathā       bhedantesu yathārahaṃ
                sikkhāppahānagambhīra-     bhāvañca paridīpaye.
                Pariyattibhedaṃ sampattiṃ     vipattiñcāpi yaṃ yahiṃ
                pāpuṇāti yathā bhikkhu     taṃpi sabbaṃ vibhāvaye.
           Tatrāyaṃ paridīpanā, vibhāvanā, ca:-
      etāni hi tīṇi piṭakāni yathākkamaṃ āṇāvohāraparamatthadesanā yathāparādhayathānuloma-
yathādhammasāsanāni saṃvarāsaṃvaradiṭṭhiviniveṭhananāmarūpaparicchedakathā cāti 1- vuccanti.
       Ettha hi vinayapiṭakaṃ āṇārahena bhagavatā āṇābāhullato desitattā
āṇādesanā. Suttantapiṭakaṃ vohārakusalena bhagavatā vohārabāhullato desitattā
vohāradesanā. Abhidhammapiṭakaṃ paramatthakusalena bhagavatā paramatthabāhullato desitattā
paramatthadesanāti vuccati.
      Tathā paṭhamaṃ ye te pacurāparādhā sattā, te yathāparādhaṃ ettha
sāsitāti yathāparādhasāsanaṃ. Dutiyaṃ anekajjhāsayānusayacariyādhimuttikā sattā yathānulomaṃ
ettha sāsitāti yathānulomasāsanaṃ. Tatiyaṃ dhammapuñjamatte ahaṃ mamāti saññino
sattā yathādhammaṃ ettha sāsitāti yathādhammasāsananti vuccati.
     Tathā paṭhamaṃ ajjhācārapaṭipakkhabhūto saṃvarāsaṃvaro ettha kathitoti
saṃvarāsaṃvarakathā. Saṃvarāsaṃvaroti khuddako ceva mahanto ca saṃvaro kammākammaṃ
viya phalāphalaṃ viya ca. Dutiyaṃ dvāsaṭṭhidiṭṭhipaṭipakkhabhūtā diṭṭhiviniveṭhanā ettha
kathitāti diṭṭhiviniveṭhanakathā. Tatiyaṃ rāgādipaṭipakkhabhūto nāmarūpaparicchedo ettha
kathitoti nāmarūpaparicchedakathāti vuccati.
      Tīsupi ca etesu tisso sikkhā tīṇi pahānāni catubbidho ca
gambhīrabhāvo veditabbo. Tathā hi vinayapiṭake visesena adhisīlasikkhā vuttā,
suttantapiṭake adhicittasikkhā, abhidhammapiṭake adhipaññāsikkhā.
      Vinayapiṭake ca vītikkamappahānaṃ kilesānaṃ vītikkamapaṭipakkhattā sīlassa.
Suttantapiṭake pariyuṭaṭhānappahānaṃ pariyuṭṭhānapaṭipakkhattā samādhissa. Abhidhammapiṭake
@Footnote: 1 cha.Ma......paricchedakathāti ca.

---------------------------------------------------------------------------------------------
page20.
Anusayappahānaṃ anusayapaṭipakkhattā paññāya. Paṭhame ca tadaṅgappahānaṃ kilesānaṃ, 1-
itaresu vikkhambhanasamucchedappahānāni. Paṭhame ca duccaritasaṅkilesappahānaṃ. Itaresu
taṇhādiṭṭhisaṅkilesappahānaṃ. 2-
       Ekamekasmiṃñcettha catubbidhopi dhammatthadesanāpaṭivedhagambhīrabhāvo veditabbo.
Tattha dhammoti tanti. Atthoti tassāyevattho. Desanāti tassā manasā
suvavatthāpitāya 3- tantiyā desanā. Paṭivedhoti tantiyā tantiatthassa ca yathābhūtāvabodho.
Tīsupi cetesu ete dhammatthadesanāpaṭivedhā, yasmā sasādīhi viya mahāsamuddo
mandabuddhīhi dukkhogāḷhā alabbhaneyyappatiṭṭhā ca, tasmā gambhīRā. Evaṃ
ekamekasmiṃ ettha catubbidhopi gambhīrabhāvo veditabbo. Aparo nayo:- dhammoti
hetu. Vuttaṃ hetaṃ "hetumhi ñāṇaṃ dhammapaṭisambhidā"ti. 4- Atthoti hetuphalaṃ.
Vuttaṃ hetaṃ "hetuphale ñāṇaṃ atthapaṭisambhidā"ti. 4- Desanāti paññatti. Yathādhammaṃ
dhammābhilāpoti adhippāyo. Anulomapaṭilomasaṅkhepavitthārādivasena vā kathanaṃ. Paṭivedhoti
abhisamayo. So ca lokiyalokuttaro visayato asammohato ca atthānurūpaṃ dhammesu
dhammānurūpaṃ atthesu paññattipathānurūpaṃ paññattīsu avabodho, tesaṃ tesaṃ vā tattha
tattha vututadhammānaṃ paṭivijjhitabbo salakkhaṇasaṅkhāto aviparītasabhāvo.
      Idāni yasmā etesu piṭakesu yaṃ yaṃ dhammajātaṃ vā atthajātaṃ vā
yā cāyaṃ yathā yathā ñāpetabbo attho sotūnaṃ ñāṇassa abhimukho hoti, tathā
tathā tadatthajotikā desanā, yo cettha aviparītāvabodhasaṅkhāto paṭivedho, tesaṃ
tesaṃ vā dhammānaṃ paṭivijjhitabbo salakkhaṇasaṅkhāto aviparītasabhāvo. Sabbametaṃ
anupacitakusalasambhārehi duppaññehi sasādīhi viya mahāsamuddo dukkhogāḷhaṃ
alabbhaneyyappatiṭṭhaṃ ca, tasmā gambhīraṃ. Evaṃpi ekamekasmiṃ ettha catubbidhopi
gambhīrabhāvo veditabbo. Ettāvatā ca:-
              desanāsāsanakathā           bhedantesu yathārahaṃ
              sikkhāppahānagambhīra-         bhāvañca paridīpayeti.
@Footnote: 1 ayaṃ pāṭho cha.Ma.i. potthakesu na dissati.   2 Sī. taṇhādiṭṭhisaṃkilesānaṃ pahāna.
@3 cha.Ma.i. vavatthāpitāYu.                4 abhi.vi. 35/720

---------------------------------------------------------------------------------------------
page21.
      Ayaṃ gāthā vuttatthāva hoti.
             Pariyattibhedaṃ sampattiṃ      vipattiñcāpi yaṃ yahiṃ
             pāpuṇāti yathā bhikkhu      taṃpi sabbaṃ vibhāvayeti.
      Ettha pana tīsu piṭakesu tividho pariyattibhedo daṭṭhabbo. Tisso hi
pariyattiyo  alagaddūpamā nissaraṇatthā  bhaṇḍāgārikapariyattīti.
      Tattha yā duggahitā upārambhādihetu pariyāpuṭā, ayaṃ alagaddūpamā. Yaṃ
sandhāya vuttaṃ "seyyathāpi bhikve puriso alagaddatthiko alagaddagavesī alagaddapariyesanaṃ
caramāno, so passeyya mahantaṃ alagaddaṃ tamenaṃ bhoge vā naṅguṭṭhe
vā gaṇheyya, tassa so alagaddo paṭiparivattitvā 1- hatthe vā bāhāyaṃ vā
aññatarasmiṃ vā aṅgapaccaṅge ḍaṃseyya,  so tatonidānaṃ maraṇaṃ vā nigaccheyya
maraṇamattaṃ vā dukkhaṃ. Taṃ kissa hetu? duggahitattā bhikkhave alagaddassa. Evameva
kho bhikkhave idhekacce moghapurisā dhammaṃ pariyāpuṇanti suttaṃ .pe. Vedallaṃ, te
taṃ dhammaṃ pariyāpuṇitvā tesaṃ dhammānaṃ paññāya atthaṃ na upaparikkhanti, tesaṃ te
dhammā paññāya atthaṃ anupaparikkhataṃ na nijjhānaṃ khamanti, te upārambhānisaṃsā
ceva dhammaṃ pariyāpuṇanti itivādappamokakhānisaṃsā ca, yassa catthāya dhammaṃ
pariyāpuṇanti, tañcassa atthaṃ nānubhonti, tesaṃ te dhammā duggahitā dīgharattaṃ.
Ahitāya dukkhāya saṃvattanti. Taṃ kissa hetu? duggahitattā bhikkhave dhammānan"ti 2-
      Yā pana sugahitā sīlakkhandhādipāripūriṃyeva ākaṅkhamānena pariyāpuṭā,
na upārambhādihetu, ayaṃ nissaraṇatthā. Yaṃ sandhāya vuttaṃ "tesaṃ te dhammā
sugahitā dīgharattaṃ hitāya sukhāya saṃvattanti. Taṃ kissa hetu?  sugahitattā bhikkhave
dhammānan"ti. 3-
      Yaṃ pana pariññātakkhandho pahīnakileso bhāvitamaggo paṭividdhākuppo
sacchikatanirodho khīṇāsavo kevalaṃ paveṇīpālanatthāya vaṃsānurakkhanatthāya pariyāpuṇāti,
ayaṃ bhaṇḍāgārikapariyattīti.
@Footnote: 1 Ma. paṭinivattitvā.            2 Ma.mū. 12/238  alagaddūpamasutta.
@3 Ma.mū. 12/239 alagaddūpamasutta.

---------------------------------------------------------------------------------------------
page22.
       Vinaye pana supaṭipanno bhikkhu sīlasampadaṃ nissāya tisso vijjā
pāpuṇāti, tāsaṃyeva ca tattha pabhedavacanato. Sutte supaṭipanno samādhisampadaṃ nissāya
cha abhiññā pāpuṇāti tāsaṃyeva ca tattha pabhedavacanato. Abhidhamme supaṭipanno
paññāsampadaṃ nissāya catasso paṭisambhidā  pāpuṇāti tāsaṃyeva ca tattheva pabhedavacanato.
Evametesu supaṭipanno   yathākkamena imaṃ vijjāttayachaḷabhiññācatupaṭisambhidādibhedaṃ
sampattiṃ  pāpuṇāti.
      Vinaye pana duppaṭipanno  anuññātasukhasamphassaattharaṇapāpuraṇādisamphassasāmaññato
paṭikkhittesu upādinnaphassādīsu  anavajjasaññī hoti. Vuttampi hetaṃ
"tathāhaṃ bhagavatā dhammaṃ desitaṃ ājānāmi, yathā yeme antarāyikā dhammā vuttā
bhagavatā, te paṭisevato nālaṃ antarāyāyā 1- "ti. Tato dussīlabhāvaṃā pāpuṇāti.
Sutte duppaṭipanno  "cattārome bhikkhave puggalā santo saṃvijjamānā"ti 2- ādīsu
adhippāyaṃ ajānanto duggahitaṃ gaṇhāti, yaṃ sandhāya vuttaṃ  "attanā duggahitena
amhe  ceva abbhācikkhati   attānañca khaṇati bahuñca apuññaṃ pasavatī"ti. 3- Tato
micchādiṭṭhitaṃ pāpuṇāti. Abhidhamme duppaṭipanno dhammacintaṃ atidhāvanto
acinteyyānipi cinteti, tato cittavikkhepaṃ pāpuṇāti. Vuttaṃ hetaṃ "cattārimāni
bhikkhave acinteyyāni na cintetabbāni, yāni cintento ummādassa vighātassa
bhāgī assā"ti. 4- Evametesu duppaṭipanno yathākkamena imaṃ dussīlabhāva-
micchādiṭṭhitācittakkhepabhedaṃ vipattiṃ pāpuṇātīti.
      Ettāvatā
              pariyattibhedaṃ sampattiṃ      vipattiñcāpi yaṃ yahiṃ
              pāpuṇāti yathā bhikkhu      taṃpi sabbaṃ vibhāvayeti.
      Ayaṃpi  gāthā vuttatthā hoti.
      Evaṃ nānappakārato piṭakāni     ñatvā tesaṃ vasenetaṃ buddhavacanaṃ
tividhanti ñātabbaṃ.
@Footnote: 1 vinaYu. 6/65, Ma.mū. 12/66 alagaddūpamasutta.   2 aṅ. catukka. 21/43 .pe.
@3 vinaYu. 6/65, suttanta. Ma.mū. 12/499 mahātaṇhāsaṅkhayasutta.
@4 aṅ. catukka. 21/77 acinteyyasutta.

---------------------------------------------------------------------------------------------
page23.
      Kathaṃ nikāyavasena pañcavidhaṃ? sabbameva cetaṃ dīghanikāyo  majjhimanikāyo
saṃyuttanikāyo aṅguttaranikāyo khuddakanikāyoti pañcappabhedaṃ hoti. Tattha katamo
dīghanikāyo? tivaggasaṅgahāni brahmajālādīni catuttiṃsa suttāni.
             Catuttiṃseva suttantā       tivaggo yassa   saṅgaho,
             esa dīghanikāyoti         paṭhamo anulomikoti.
      Kasamā panesa dīghanikāyoti  vuccati? dīghappamāṇānaṃ suttānaṃ samūhato
Nivāsato  ca. Samūhanivāsā hi nikāyoti 1- vuccanti.  "nāhaṃ bhikkhave aññaṃ
ekanikāyaṃpi  samanupassāmi evaṃ cittaṃ yathayidaṃ bhikkhave tiracchānagatā pāṇā, 2-
poṇikanikāyo cikkhallikanikāyo"ti evamādīni cettha sādhakāni sāsanato lokato ca.
Evaṃ sesānaṃpi nikāyabhāve vacanattho veditabbo.
      Katamo majjhimanikāyo?  majjhimappamāṇāni pañcadasavaggasaṅgahāni
Mūlapariyāyasuttādīni diyaḍḍhasataṃ dve ca suttāni.
              Diyaḍḍhasatasuttantā         dve ca suttāni yattha so
              nikāyo majjhimo pañca       dasavaggapariggahoti.
      Katamo saṃyuttanikāyo? devatāsaṃyuttādivasena kathitāni oghataraṇādīni
Satta suttasahassāni satta suttasatāni ca dvāsaṭṭhi suttāni.
              Satta suttasahassāni         satta suttasatāni ca
              dvāsaṭṭhi ceva suttantā     eso saṃyuttasaṅgahoti.
      Katamo aṅguttaranikāyo? ekekaaṅgātirekavasena kathitāni cittapariyādānādīni
Nava suttasahassāni pañca suttasatāni sattapaññāsañca suttāni.
              Nava  suttasahassāni         pañca suttasatāni ca
              sattapaññāsa suttāni        saṅkhyā aṅguttare ayanti.
      Katamo khuddakanikāyo? sakalaṃ vinayapiṭakaṃ abhidhammapiṭakaṃ khuddakapāṭhādayo
Ca pubbe  nidassitā 3- pañcadasappabhedā 4- ṭhapetvā cattāro nikāye avasesaṃ
buddhavacanaṃ.
@Footnote: 1 Sī. nikāyāti.            2 saṃ.khandha. 17/100 dutiyagaddūlabaddhasutta
@3 cha.Ma. dassitā             4 i. pubbenidassitapañcadasappabhedā

---------------------------------------------------------------------------------------------
page24.
              Ṭhapetvā caturopete   nikāye dīghaādike
              tadaññaṃ buddhavacanaṃ       nikāyo khuddako matoti.
Evaṃ nikāyavasena pañcavidhaṃ.
      Kathaṃ aṅgavasena navavidhaṃ? sabbameva hidaṃ suttaṃ geyyaṃ veyyākaraṇaṃ
Gāthā udānaṃ itivuttakaṃ jātakaṃ abbhūtadhammaṃ vedallanti navappabhedaṃ hoti.
      Tattha ubhatovibhaṅganiddesakhandhakaparivārā suttanipāte maṅgalasutta-
ratanasuttanālakasuttatuvaṭṭakasuttāni aññaṃpi ca suttanāmakaṃ tathāgatavacanaṃ suttanti
veditabbaṃ. Sabbaṃpi sagāthakaṃ suttaṃ geyyanti veditabbaṃ. Visesena saṃyuttake sakalopi
sagāthakavaggo. Sakalaṃ abhidhammapiṭakaṃ, niggāthakaṃ suttaṃ, yaṃ ca aññaṃpi aṭṭhahi
aṅgehi asaṅgahitaṃ buddhavacanaṃ, taṃ veyyākaraṇanti veditabbaṃ. Dhammapadaṃ theragāthā
therīgāthā suttanipāte nosuttanāmikā suddhikagāthā ca gāthāti veditabbā.
Somanassañāṇamayikagāthāpaṭisaṃyuttā dveasīti suttantā  udānanti veditabbaṃ. Vuttaṃ
hetaṃ bhagavatāti 1- ādinayappavattā dasuttarasatasuttantā itivutatakanti veditabbaṃ.
Apaṇṇakajātakādīni apaṇṇakajātakādīni paññāsādhikāni pañca jātakasatāni
jātakanti veditabbaṃ. Cattārome bhikkhave acchariyā abbhūtadhammā ānandeti 2-
ādinayappavattā sabbepi acchariyabbhūtadhammapaṭisaṃyuttā suttantā abbhūtadhammanti
veditabbaṃ. Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo
3- sabbepi vedañca tuṭṭhiñaca laddhā laddhā pucchitasuttantā vedallanti
veditabbaṃ 4-.  evaṃ aṅgavasena navavidhaṃ.
      Kathaṃ dhammakkhandhavasena caturāsītisahassavidhaṃ? sabbameva cetaṃ buddhavacanaṃ
             Dvāsīti buddhato gaṇhiṃ       dve sahassāni bhikkhuto
             caturāsīti sahassāni         ye me dhammā pavattinoti. 5-
      Evaṃ paridīpitadhammakkhandhavasena caturāsītisahassappabhedaṃ hoti. Tattha
ekānusandhikaṃ suttaṃ eko dhammakkhandho. Yaṃ anekānusandhikaṃ tatthānusandhivasena
@Footnote: 1 khu.i. 25/1-10 .l. itivuttaka         2 dī. mahā. 10/209  mahāparinibbānasutta
@3 Sī.i..... suttantādayo    4 i. veditabbo    5 khu. thera. 26/1027 theragāthā

---------------------------------------------------------------------------------------------
page25.
Dhammakkhandhagaṇanā. Gāthābandhesu pañhāpucchanaṃ eko dhammakkhandho. Vissajjanaṃ
eko. Abhidhamme ekamekaṃ tikadukabhājanaṃ ekamekaṃ ca cittavārabhājanaṃ eko dhammak-
khandho. Vinaye atthi vatthu, atthi mātikā, atthi padabhājanīyaṃ, atthi antarāpatti,
atthi āpatti, atthi anāpatti, atthi tikacchedo. Tatthekameko koṭṭhāso
ekeko dhammakkhandhoti veditabbo. Evaṃ dhammakkhandhavasena caturāsītisahassavidhaṃ.
      Evametaṃ abhedato rasavasena ekavidhaṃ, bhedato dhammavinayādivasena
duvidhādibhedaṃ buddhavacanaṃ saṅgāyantena mahākassapappamukhena vasīgaṇena ayaṃ dhammo,
ayaṃ vinayo, idaṃ paṭhamabuddhavacanaṃ, idaṃ  majjhimabuddhacanaṃ, idaṃ pacchimabuddhavacanaṃ, idaṃ
vinayapiṭakaṃ, idaṃ suttantapiṭakaṃ, idaṃ abhidhammapiṭakaṃ, ayaṃ dīghanikāyo .pe. Ayaṃ
khuddakanikāyo, imāni suttādīni navaṅgāni, imāni caturāsītidhammakkhandhasahassānīti
imaṃ pabhedaṃ vavatthapetvāva saṅgītaṃ. Na kevalañca imameva aññaṃpi
udānasaṅgahavaggasaṅgahapeyyālasaṅgahaekakanipātadukanipātādinipāta-
saṅgahasaṃyuttasaṅgahapaṇṇāsasaṅgahādimanekavidhaṃ tīsu piṭakesu sandissamānaṃ saṅgahappabhedaṃ
vavatthapetvā evaṃ 1- sattahi māsehi saṅgītaṃ.
      Saṅgītipariyosāne cassa idaṃ mahākassapattherena dasabalassa sāsanaṃ
pañcavassasahassaparimāṇakālaṃ   pavattanasamatthaṃ katanti sañjātappamodā  sādhukāraṃ viya
dadamānā ayaṃ mahāpaṭhavī udakapariyantaṃ katvā anekappakāraṃ kampi saṅkampi
sampakampi sampavedhi. Anekāni ca acchariyāni pāturahesunti. Ayaṃ paṭhamamahāsaṅgīti
nāma, yā loke
               satehi pañcahi katā     tena pañcasatāti ca
               thereheva katattā ca   therikāti pavuccatīti.
                       ------------------
@Footnote: 1 cha.ma, eva

---------------------------------------------------------------------------------------------
page26.
                          1. Barhmajālasutta
                         paribbājakakathāvaṇṇanā
      imissā paṭhamamahāsaṅgītiyā vattamānāya vinayasaṅgahāvasāne suttantapiṭake
ādinikāyassa ādisuttaṃ brahmajālaṃ pucchantena  āyasmatā mahākassapena "brahmajālaṃ
āvuso ānanda kattha bhāsitan"ti evamādivuttavacanapariyosāne yattha ca bhāsitaṃ,
yañca ārabbha bhāsitaṃ, taṃ sabbaṃ pakāsento āyasmā ānando  "evamme
sutan"ti ādimāha. Tena vuttaṃ "brahmajālassāpi `evamme sutan'ti ādikaṃ
āyasmatā ānandena paṭhamamahāsaṅgītikāle vuttaṃ nidānamādī"ti.
      [1] Tattha evanti nipātapadaṃ. Meti ādīni nāmapadāni. Paṭipanno
hotīti ettha paṭīti upasaggapadaṃ. Hotīti ākhyātapadaṃ. Iminā tāva nayena
padavibhāgo veditabbo.
      Atthato pana evaṃsaddo tāva upamūpadesasampahaṃsanagarahaṇa-
vacanasampaṭiggahākāranidassanāvadhāraṇādianekatthappabhedo. Tathāhesa "evaṃ jātena
maccena kattabbaṃ kusalaṃ bahun"ti 1- evamādīsu upamāyaṃ āgato. "evaṃ te
abhikkamitabbaṃ, evaṃ te paṭikkamitabban"ti 2- ādīsu upadese. "evametaṃ bhagavā,
evametaṃ sugatā"ti 3- ādīsu sampahaṃsane. "evamevaṃ 4- panāyaṃ vasalī yasmiṃ vā
tasmiṃ vā tassa muṇḍakassa samaṇakassa vaṇṇaṃ bhāsatī"ti 5- ādīsu garahaṇe. "evaṃ
bhanteti kho te bhikkhū bhagavato paccassosun"ti 6- ādīsu vacanasampaṭiggahe. 7- "evaṃ
byākho ahaṃ bhante bhagavatā dhammaṃ desitaṃ ājānāmī"ti  8- ādīsu ākāre.
"ehi tvaṃ māṇavaka yena samaṇo ānando tenupasaṅkama, upasaṅkamitvā mama vacanena samaṇaṃ
ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha `subho māṇavo
todeyyaputto bhavantaṃ ānandaṃ  appābādhaṃ  .pe. Phāsuvihāraṃ pucchatī'ti, evañca
vadehi `sādhu kira bhavaṃ
@Footnote: 1 khu. 25/53 dhammapada            2 aṅ. catukka. 21/122 ūmibhayasutta.
@3 aṅ. tika. 20/66 kesaputtasutta   4 Ma. evameva  5 saṃ. sa. 15/187 dhanañjānīsutta.
@6 Ma.mū. 12/1 mūlapariyāyasutta      7 ka. vacanapaṭiggahe
@8 Ma.mū. 12/398 mahātaṇhāsaṅkhayasutta, vinaYu. 2/417 ariṭṭhasikkhāpada

---------------------------------------------------------------------------------------------
page27.
Ānando yena subhassa māṇavassa todeyyaputtassa nivesanaṃ, tenupasaṅkamatu anukampaṃ
upādāyā"ti 1- ādīsu nidassane. "taṃ kiṃ maññatha kālāmā ime dhammā kusalā vā
akusalā vāti?  akusalā bhante. Sāvajjā vā anavajjā vāti? sāvajjā bhante.
Viññugarahitā vā viññupasatthā vāti? viññugarahitā bhante. Samattā samādinnā
ahitāya dukkhāya saṃvatnti no vā, kathaṃ vo 2-  ettha hotīti? samattā bhante
samādinnā ahitāya dukkhāya saṃvattanti, evaṃ no ettha hotī"ti 3- ādīsu
avadhāraṇe. Svāyamidha ākāranidassanāvadhāraṇesu daṭṭhabbo.
      Tattha ākāratthena evaṃsaddena etamatthaṃ dīpeti nānānayanipuṇaṃ
anekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanā-
paṭivedhagambhīraṃ sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ
sabbappakārena  ko samattho viññātuṃ,  sabbathāmena pana sotukāmyataṃ 4-  janetvāpi
evamme sutaṃ, mayāpi ekenākārena sutanti.
      Nidassanatthena  "nāhaṃ sayambhū, na mayā idaṃ sacchikatan"ti attānaṃ
parimocento  evamme sutaṃ, mayāpi evaṃ sutanti idāni vattabbaṃ sakalaṃ suttaṃ
nidasseti.
      Avadhāraṇatthena "etadaggaṃ bhikkhave mama sāvakānaṃ bhikkhūnaṃ bahussutānaṃ
yadidaṃ ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ
ānando"ti 5- evaṃ bhagavatā "āyasmā ānando atthakusalo dhammakusalo
byañjanakusalo niruttikusalo pubbāparakusalo"ti 6- evaṃ dhammasenāpatinā ca
pasatthabhāvānurūpaṃ attano dhāraṇabalaṃ dassento sattānaṃ sotukāmyataṃ janeti "evamme
sutaṃ, tañcakho atthato vā byañjanato vā anūnamanadhikaṃ, evameva na aññathā
daṭṭhabbanti.
      Me saddo tīsu atthesu dissati. Tathā hissa "gāthābhigītaṃ me
abhojaneyyan"ti 7- ādīsu mayāti attho. "sādhu me bhante bhagavā saṅkhittena
@Footnote: 1 dī. Sī. 9/445 subhasutta.   2 ka. Sī. i. vā   3 aṅ. tika. 20/66 kesaputtasutta
@4 cha.Ma. i. sotukāmataṃ      5 aṅ. eka. 20/219-223 etadaggavagga catutthavagga
@6 aṅ. catukka. 21/97 khippanisantisutta   7 saṃ.sa. 15/194 aggikasutta,
@khu.su. 25/81 kasibhāradvājasutta

---------------------------------------------------------------------------------------------
page28.
Dhammaṃ desetū"ti 1- ādīsu mayhanti attho. "dhammadāyādā me bhikkhave bhavathā"ti 2-
ādīsu mamāti attho. Idha pana mayā sutanti ca mama sutanti ca atthadvaye yujjati.
      Sutanti ayaṃ sutasaddo saupasaggo ca anupasaggo ca
gamanavissutakilinnaupacitānuyogasotaviññeyyasotadvārānusāra-
viññātādianekatthappabhedo. Tathā hissa "senāya pasuto"ti ādīsu gacchantoti attho.
"sutadhammassa passato"ti 3- ādīsu vissutadhammassāti attho. "avassutā
avassutassā"ti 4-  ādīsu kilinnā kilinnassāti attho. "tumhehi puññaṃ
pasutaṃ anappakan"ti 5- ādīsu upacitanti attho. "ye jhānapasutā dhīrā"ti 6- ādīsu
jhānānuyuttāti attho. "diṭṭhaṃ sutaṃ mutan"ti 7- ādīsu sotaviññeyyanti attho.
"sutadharo sutasanniccayo"ti 8- ādīsu sotadvārānusāraviññātadharoti attho. Idha panassa
sotadvārānusārena upadhāritanti vā upadhāraṇanti vāti attho. Mesaddassa hi mayāti
atthe sati "evaṃ mayā sutaṃ sotadvārānusārena upadhāritan"ti yujjati. Mamāti atthe
sati "evaṃ mama sutaṃ 9- mama sotadvārānusārena upadhāraṇan"ti yujjati.
      Evametesu tīsu padesu evanti sotaviññāṇādiviññāṇakiccanidassanaṃ.
Meti vuttaviññāṇasamaṅgipuggalanidassanaṃ. Sutanti assavanabhāvapaṭikkhepato
anūnānādhikāviparītaggahaṇanidassanaṃ 10- tathā evanti tassā sotadvārānusārena pavattāya
viññāṇavīthiyā nānappakārena ārammaṇe pavattibhāvappakāsanaṃ. Meti attappakāsanaṃ.
Sutanti dhammappakāsanaṃ. Ayaṃ hettha saṅkhepo "nānappakārena ārammaṇe pavattāya
viññāṇavīthiyā mayā na aññaṃ kataṃ, idaṃ pana kataṃ "ayaṃ dhammo suto"ti.
      Tathā evanti niddisitabbadhammappakāsanaṃ. Meti puggalappakāsanaṃ. Sutanti
puggalakiccappakāsanaṃ. Idaṃ vuttaṃ hoti "yaṃ suttaṃ niddisissāmi, taṃ mayā evaṃ
sutan"ti.
@Footnote: 1 saṃ. saḷā. 18/112 (sa.) puṇṇasutta    2 Ma.mū. 12/29 dhammadāyādasutta
@3 vinaYu. 4/5 mucalindakathā, khu. u, 25/11 mucalindasutta
@4 vinaYu. 8/149, 228, 241 bhikkhunīvibhaṅga
@5 khu.khu. 25/7 tirokuḍḍasutta. khu peta. 26/14  tirokuḍḍasutta.
@6 khu.dha. 25/181 dhammapada             7 Ma. mū, 12/241 alagaddūpamasutta
@8 Ma.mū. 12/333, 339 mahāgosiṅgasutta. aṅ. catukka. 21/22 dutiyauruvelasutta
@9 ka.me sutaṃ sotadvārānusārena  10 cha.Ma. anūnādhikāraviparītaggahaṇanidassanaṃ

---------------------------------------------------------------------------------------------
page29.
      Tathā evanti yassa cittasantānassa  nānākārappavattiyā nānattha-
byañjanaggahaṇaṃ hoti, tassa nānākāraniddeso.  evanti hi ayamākārapaññatti.
Meti kattuniddeso. Sutanti visayaniddeso. Ettāvatā nānākārappavattena
cittasantānena taṃsamaṅgino kattu visayaggahaṇasanniṭṭhānaṃ 1- kataṃ hoti.
      Athavā evanti puggalakiccaniddeso. Sutanti viññāṇakiccaniddeso. Meti
ubhayakiccayuttapuggalaniddeso. Ayaṃ panettha saṅkhepo "mayā savanakiccaviññāṇasamaṅginā
puggalena viññāṇavasena laddhasavanakiccavohārena sutan"ti.
      Tattha evanti ca meti ca sacchikatthaparamatthavasena 2- avijjamānapaññatti.
Kiñhettha taṃ paramatthato atthi, yaṃ evanti vā meti vā niddesaṃ labhetha. Sutanti
vijjamānapaññatti. Yaṃ hi taṃ ettha sotena upaladdhaṃ, taṃ paramatthato vijjamānanti.
Tathā evanti ca meti ca taṃ taṃ upādāya vattabbato upādāpaññatti. 3- Sutanti
diṭṭhādīni upanidhāya vattabbato upanidhāpaññatti. 4- Ettha ca evanti vacanena
asammohaṃ dīpeti. Na hi sammūḷho nānappakārapaṭivedhasamattho hoti. Sutanti
vacanena sutassa asammosaṃ dīpeti. Yassa hi sutaṃ pammuṭṭhaṃ 5- hoti, na so kālantarena
mayā sutanti paṭijānāti. 6- Iccassa asammohena paññāsiddhi, asammosena pana
satisiddhi. Tattha paññāpubbaṅgamāya satiyā byañjanāvadhāraṇasamatthatā, satipubbaṅgamāya
paññāya atthapaṭivedhasamatthatā. Tadubhayasamatthatāyogena atthabyañjanasampannassa dhamma-
kosassa anupālanasamatthato dhammabhaṇḍāgārikattasiddhi.
      Aparo nayo. Evanti vacanena yonisomanasikāraṃ dīpeti  ayonisomanasikaroto
nānappakārapaṭivedhābhāvato. Sutanti vacanena avikkhepaṃ dīpeti vikkhittacittassa
savanābhāvato. Tathā hi vikkhittacitto puggalo sabbasampattiyā  vuccamānopi "na
mayā sutaṃ, puna bhaṇathā"ti bhaṇati. Yonisomanasikārena cettha attasammāpaṇidhiṃ
pubbe  ca katapuññataṃ sādheti sammāappaṇihitattassa pubbeakatapuññassa vā
tadabhāvato.  avikkhepanasaddhammassavanaṃ sappurisūpassayañca 7- sādheti.  na hi
vikkhittacitto sotuṃ sakkoti,  na ca sappurise anupassayamānassa savanaṃ atthīti.
@Footnote: 1 cha.Ma.  visaye gahaṇasanniṭṭhānaṃ 2 cha.Ma. saccikaṭ ṭha....  3 Sī. upādāyapaññatti
@4 i. upanidhāyapaññatti.   5 cha.Ma. sammuṭṭhaṃ   6 ka. pajānāti, i. paṭivijānāti.
@7 cha.Ma. sappurisūpanissayañca

---------------------------------------------------------------------------------------------
page30.
      Aparo nayo. Yasmā "evanti yassa cittasantānassa nānākārappavattiyā
nānatthabyañjanaggahaṇaṃ hoti, tassa nānākāraniddeso"ti vuttaṃ. So ca evaṃ
bhaddako ākāro na sammāappaṇihitattano pubbeakatapuññassa vā hoti, tasmā
evanti iminā  bhaddakenākārena pacchimacakkadvayasampattimattano dīpeti. Sutanti
savanayogena purimacakkadvayasampattimattano 1- dīpeti. Na hi appaṭirūpadese vasato
sappurisūpassayavirahitassa 2- vā savanaṃ atthi. Iccassa  pacchimacakkadvayasiddhiyā
āsayasuddhi siddhā hoti, purimacakkadvayasiddhiyā payogasuddhi. Tāya ca āsayasuddhiyā
adhigamabyattisiddhi, payogasuddhiyā āgamabyattisidadhi. Iti payogāsayasuddhassa
āgamādhigamasampannassa vacanaṃ aruṇuggaṃ viya suriyassa udayato yonisomanasikāro viya ca
kusalakammassa arahati bhagavato vacanassa pubbaṅgamaṃ bhavitunti ṭhāne thero nidānaṃ 3-
ṭhapento "evamme sutan"ti ādimāha.
      Aparo nayo. Evanti iminā nānappakārapaṭivedhadīpakena vacanena
attano atthapaṭibhāṇapaṭisambhidāsampattisabhāvaṃ dīpeti. Sutanti iminā
sotabbappabhedapaṭivedhadīpakena vacanena dhammaniruttipaṭisambhidāsampattisabhāvaṃ. Evanti
ca idaṃ yonisomanasikārapadīpakaṃ vacanaṃ bhāsamāno "ete mayā dhammā manasānupekkhitā
diṭṭhiyā suppaṭividdhā"ti dīpeti. Sutanti idaṃ savanayogadīpakaṃ vacanaṃ bhāsamāno
"bahū  mayā dhammā sutā dhatā 4- vacasā paricitā"ti dīpeti. Tadubhayenāpi
atthabyañjanapāripūriṃ dīpento savane ādaraṃ janeti. Atthabyañjanaparipuṇṇaṃ hi dhammaṃ
ādarena assuṇanto mahatā hitā paribāhiro hotīti tasmā ādaraṃ janetvā
sakkaccaṃ ayaṃ dhammo sotabboti.
      "evamme sutan"ti iminā pana sakalena vacanena āyasmā ānando
tathāgatappaveditaṃ dhammaṃ attano adahanto asappurisabhūmiṃ atikkamati, sāvakattaṃ
paṭijānanto sappurisabhūmiṃ okkamati. Tathā asaddhammā cittaṃ vuṭṭhāpeti, saddhamme
cittaṃ patiṭṭhāpeti. "kevalaṃ sutamevetaṃ mayā, tasseva pana bhagavato vacanan"ti
@Footnote: 1 cha.Ma. purimacakkadvayasampattiṃ,      2 cha.Ma. sappurisūpanissaYu...
@3 cha.Ma. ṭhāne nidānaṃ             4 cha.Ma. dhātā

---------------------------------------------------------------------------------------------
page31.
Dīpento attānaṃ parimoceti, satthāraṃ apadisati, jinavacanaṃ appeti, dhammanettiṃ
patiṭṭhāpeti.
      Apica "evamme sutan"ti attanā uppāditabhāvaṃ appaṭijānanto purimasavanaṃ 1-
vivaranto "sammukhā paṭiggahitamidaṃ mayā tassa bhagavato catuvesārajjavisāradassa
dasabaladharassa āsabhaṇṭhānaṭṭhāyino sīhanādanādino sabbasattuttamassa dhammissarassa
dhammarājassa dhammādhipatino dhammadīpassa dhammasaraṇassa saddhammavaracakkavattino
sammāsambuddhassa vacanaṃ, na ettha atthe vā dhamme vā pade vā
bayañjane vā kaṅkhā vā vimati vā kattabbā"ti sabbesaṃ devamanussānaṃ imasmiṃ
dhamme assaddhiyaṃ vināseti, saddhāsampadaṃ uppādetīti. Tenetaṃ vuccati:-
             "vināsayati assaddhaṃ        saddhaṃ vaḍḍheti sāsane
             evamme sutamiccevaṃ       vadaṃ gotamasāvako"ti.
      Ekanti gaṇanaparicchedaniddeso. Samayanti paricchinnaniddeso. Ekaṃ
samayanti aniyamitaparidīpanaṃ. Tattha samayasaddo:-
             samavāye khaṇe kāle       samūhe  hetudiṭṭhisu
             paṭilābhe pahāne ca        paṭivedhe ca dissati.
      Tathā hissa "appevanāma svepi upasaṅkameyyāma kālaṃ ca samayaṃ ca
upādāyā"ti 2- evamādīsu samavāyo attho. "ekova kho bhikkhave khaṇo ca samayo  ca
brahmacariyavāsāyā"ti 3- ādīsu khaṇo. "uṇhasamayo pariḷāhasamayo"ti 4- ādīsu kālo.
"mahāsamayo pavanasmiṃn"ti 5- ādīsu samūho. "samayopi kho te bhaddāli appaṭividdho
ahosi, bhagavā kho sāvatthiyaṃ viharati, bhagavāpi maṃ jānissati `bhaddāli nāma bhikkhu
satthu sāsane sikkhāya na paripūrakārī'ti 6- ayaṃpi kho te  bhaddāli samayo appaṭividdho
ahosī"ti 7- ādīsu hetu. "tena kho pana samayena uggahamāno paribbājako
samaṇamuṇḍikāputto 8- samayappavādake tindukācīre ekasālake mallikāya ārāme
paṭivasatī"ti 9- ādīsu diṭṭhi.
@Footnote: 1 Ma. purimavacanaṃ    2 dī.Sī. 9/447 subhasutta.     3 aṅ. aṭṭhaka. 23/119 (sa.)
@akkhaṇasutta.   4 vinaYu. 2/358 nahānasikkhāpada     5 dī, mahā. 10/332 mahāsamayasutta,
@saṃ. sa. 15/37 samayasutta.   6 ka. paripūrīkārīti    7 Ma.Ma. 13/134 bhaddālisutta
@8 Sī. samaṇamaṇḍikāputto     9 Ma.Ma. 13/260 samaṇamuṇḍikasutta

---------------------------------------------------------------------------------------------
page32.
           "diṭṭhe dhamme ca yo attho,    yo cattho samparāyiko,
           atthābhisamayā dhīro,           `paṇḍito'ti pavuccatī"ti  1-
ādīsu paṭilābho. "sammā mānābhisamayā antamakāsi dukkhassā"ti 2- ādīsu pahānaṃ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"ti  3-
ādīsu paṭivedho. Idha panassa kālo attho. Tena saṃvaccharautumāsaḍḍhamāsarattidiva-
pubbaṇhamajjhanhikasāyaṇhapaṭhamamajjhimapacchimayāmamuhuttādīsu kālappabhedabhūtesu samayesu
ekaṃ samayanti dīpeti.
      Tattha kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ
saṃvacchare utumhi māse pakkhe rattibhāge vā divasabhāge vā vuttaṃ, sabbantaṃ
therassa suviditaṃ suvavatthāpitaṃ paññāya. Yasmā pana `evamme sutaṃ asukasaṃvacchare
asukautumhi asukamāse asukapakkhe asukarattibhāge asukadivasabhāge vā"ti evaṃ vutte
na sakkā sukhena dhāretuṃ vā uddisituṃ vā uddisāpetuṃ vā, bahu ca vattabbaṃ
hoti, tasmā ekeneva padena tamatthaṃ samodhānetvā "ekaṃ samayan"ti āha. Ye vā
ime  gabbhokkantisamayo 4- jātisamayo saṃvegasamayo abhinikkhamanasamayo dukkarakārikasamayo
māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti
evamādayo  bhagavato devamanussesu ativiya pakāsā 5- anekakālappabhedāeva
samayā, tesu samayesu desanāsamayasaṅkhātaṃ ekaṃ samayanti dīpeti. Yo cāyaṃ
ñāṇakaruṇākiccasamayesu karuṇākiccasamayo, attahitaparahitapaṭipattisamayesu
parahitapaṭipattisamayo, sannipatitānaṃ karaṇīyadvayasamayesu dhammīkathāsamayo,
desanāpaṭipattisamayesu desanāsamayo, tesupi samayesu aññataraṃ sandhāya "ekaṃ
samayan"ti āha.
      Kasmā panettha yathā abhidhamme "yasmiṃ samaye kāmāvacaran"ti 6- ca
ito aññesu ca suttapadesu "yasmiṃ samaye bhikkhave bhikkhu vivicceva kāmehī"ti 7-
ca bhummavacananiddeso kato, vinaye ca "tena samayena buddho bhagavā"ti 8- karaṇavacanena,
tathā akatvā "ekaṃ samayanti upayogavacananiddeso katoti? tattha tathā, idha ca
@Footnote: 1 saṃ.sa. 15/128 paṭhamaappamādasutta  2 Ma.mū 12/28 sabbāsavasutta, Ma.mū. 12/221
@vitakkasaṇṭhānasutta    3 khu.pa. 31/45,46 (sa,)    4 Ma. gabbhavokkantisamayo
@5 Ma. pakāsitā     6 abhi. dha. 1/1 cittuppādakaṇḍa
@7 aṅa. catukka. 21/200-pemasutta    8 vinaYu. 1/1 verañjakaṇḍa .pe..

---------------------------------------------------------------------------------------------
page33.
Aññathā atthasambhavato. Tattha hi abhidhamme,  ito aññesu suttapadesu ca
adhikaraṇattho, bhāvena bhāvalakkhaṇattho ca sambhavati. Adhikaraṇaṃ hi kālattho, samūhattho
ca samayo, tattha tattha vuttānaṃ phassādidhammānaṃ khaṇasamavāyahetusaṅkhātassa ca
samayassa bhāvena tesaṃ bhāvo lakkhīyati, tasmā tadatthajotanatthaṃ tattha
bhummavacananiddeso 1- kato.
      Vinaye ca hetuattho karaṇattho ca sambhavati. Yo hi so sikkhāpadapaññattisamayo
sārīputtādīhipi duviññeyyo 2-, tena samayena hetubhūtena karaṇabhūtena ca
sikkhāpadāni paññāpayanto sikkhāpadapaññattihetuñca avekkhamāno 3- bhagavā tattha
tattha vihāsi, tasmā tadatthajotanatthaṃ tattha karaṇavacananiddeso kato.
      Idha pana aññasmiṃ ca  evaṃjātike accantasaṃyogattho sambhavati. Yaṃ hi
samayaṃ bhagavā imaṃ, aññaṃ vā suttantaṃ desesi, accantameva taṃ samayaṃ karuṇāvihārena
vihāsi tasmā tadatthajotanatthaṃ idha upayogavacananiddeso katoti. Tenetaṃ vuccati:-
             "taṃ taṃ atthamavekkhitvā 4-      bhummena karaṇena ca
             aññattha 5- samayo vutto       upayogena so idhā"ti.
      Porāṇā pana vaṇṇayanti "tasmiṃ samayeti vā, `tena samayenāti vā,
ekaṃ 6- samayan'ti vā abhilāpamattabhedo esa,  sabbattha bhummamevattho"ti. Tasmā
"ekaṃ samayan"ti vuttepi  "ekasmiṃ samaye"ti attho veditabbo.
      Bhagavāti garu. Garuṃ hi loke bhagavāti vadanti. Ayaṃ ca sabbaguṇavisiṭṭhatāya
sabbasattānaṃ  garu, tasmā bhagavāti veditabbo.  porāṇehipi vuttaṃ:-
             "bhagavāti vacanaṃ seṭṭhaṃ          bhagavāti vacanamuttamaṃ.
             Garugāravayutto so            bhagavā tena vuccatī"ti.
      Apica:-
             "bhāgyavā bhaggavā yutto       bhagehi ca vibhattavā
             bhattavā vantagamano            bhavesu bhagavā tato"ti.
@Footnote: 1 i. bhummavacanena niddeso   2 cha.Ma. dubbiññeyyo   3 cha.Ma. apekkhamāno
@4 cha.Ma. atthamapekkhitvā     5 cha.Ma.i. aññatra     6 ka. Sī.Ma.taṃ

---------------------------------------------------------------------------------------------
page34.
      Imissā gāthāya vasenassa padassa vitthārato attho 1- veditabbo.
So ca visuddhimagge buddhānussatiniddese vuttoyeva.
      Ettāvatā cettha "evamme sutan"ti vacanena yathāsutaṃ dhammaṃ desento
bhagavato dhammakāyaṃ 2- paccakkhaṃ karoti. Tena "nayidaṃ atikkantasatthukaṃ pāvacanaṃ, ayaṃ
vo satthā"ti satthu adassanena ukkaṇṭhitaṃ janaṃ samassāseti. "ekaṃ samayaṃ bhagavā"ti
vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ
sādheti. Tena "evaṃvidhassa nāma ariyadhammassa desetā 3- dasabaladharo
vajirasaṅghātasamānakāyo sopi bhagavā parinibbuto,  kenaññena jīvite āsā janetabbā"ti
jīvitamadamattaṃ janaṃ saṃvejeti, saddhamme cassa ussāhaṃ janeti.
      "evan"ti ca bhaṇanto desanāsampattiṃ niddisati.  "me sutan"ti
sāvakasampattiṃ. "ekaṃ samayan"ti kālasampattiṃ. "bhagavā"ti desakasampattiṃ.
      Antarā ca rāgahaṃ antarā ca nālandanti antarāsaddo kāraṇa-
khaṇacittavemajjhavivarādīsu vattati. 4- "tadantaraṃ ko jāneyya aññatra tathāgatā"ti 5-
ca, "janā saṅgamma mantenti mañca tañca kimantaran"ti 6-  ādīsu hi kāraṇe
antarāsaddo. "addasa maṃ bhante aññatrā itthī vijjantarikāya bhājanaṃ
dhovantī"ti 7- ādīsu khaṇe. "yassantarato na santi kopā"ti 8- ādīsu citte,
"antarā vosānamāpādī"ti 9- ādīsu vemajjhe. "apicāyaṃ  9- tapodā dvinnaṃ
mahānirayānaṃ antarikāya āgacchatī"ti 10- ādīsu vivare. Svāyamidha vivare vattati,
tasmā rāgahassa ca nālandāya ca vivareti evametthattho daṭṭhabbo, 11-
antarāsaddena pana yuttattā upayogavacanaṃ kataṃ. Īdisesu ca ṭhānesu akkharacintakā
"antarā gāmañca nadiñca yātī"ti evaṃ ekameva antarāsaddaṃ payujjanti, so
@Footnote: 1 Ma. vitthārattho   2 i. dhammasarīraṃ   3 cha.Ma.Sī.i. desako 4 cha.Ma. dissati
@5 aṅ. chakka. 22/315 (sa.) migasālāsutta, aṅ. dasaka. 24/75 migasālāsutta
@6 saṃ sa. 15/228  kulagharaṇīsutta       7 Ma.Ma. 13/149 laḍukikopamasutta
@8 vinaYu. 7/332 chasakyapabbajjākathā, khu. u. 25/20  bhaddiyasutta
@9-9 aṅ. dasaka. 24/84  byākaraṇasutta   10 vinaYu. 1/231 catutthapārājika
@11 cha.Ma.i. veditabbo

---------------------------------------------------------------------------------------------
page35.
Dutiyapadepi yojetabbo hoti, ayojiyamāne upayogavacanaṃ na pāpuṇāti. Idha pana
yojetvā eva 1- vuttoti.
      Addhānamaggapaṭipanno hotīti addhānasaṅkhātaṃ maggaṃ paṭipanno hoti,
"dīghamaggan"ti attho. Addhānagamanasamayassa hi vibhaṅge "aḍḍhayojanaṃ gamissāmīti 2-
bhuñjitabban"ti 3- ādivacanato aḍḍhayojanaṃpi addhānamaggo hoti. Rājagahato pana
nālandā yojanameva.
      Mahatā bhikkhusaṃghena saddhinti mahatāti guṇamahattenapi mahatā,
saṅkhyāmahattenapi mahatā. So hi bhikkhusaṃgho guṇehipi mahā ahosi
appicchatādiguṇasamannāgatattā. Saṅkhāyapi mahā pañcasatasaṅkhyattā. Saṅkhāyapī mahā
pañcasatasaṅkhyattā. Bhikkhūnaṃ saṃgho bhikkhusaṃgho, tena bhikkhusaṃghena.
Diṭṭhisīlasāmaññasaṅghātasaṅkhātena samaṇagaṇenāti attho. Sddhinti ekato.
      Pañcamattehi bhikkhusatehīti pañca mattā etesanti pañcamattāni.
Mattāti pamāṇaṃ vuccati, tasmā yathā "bhojane mattaññū"ti vutte "bhojane
mattaṃ jānāti pamāṇaṃ jānātī"ti attho hoti, evamidhāpi "tesaṃ bhikkhusatānaṃ
pañcamattā pañcapamāṇan"ti evamattho daṭṭhabbo. Bhikkhūnaṃ satāni bhikkhusatāni,
tehi pañcamattehi bhikkhusatehi.
      Suppiyopi kho paribbājakoti suppiyoti tassa nāmaṃ. Pikāro
maggapaṭipannasabhāgatāya puggalasampiṇḍanattho. Khokāro padasandhikaro 4-
byañjanasiliṭṭhatāvasena vutto. Paribbājakoti sañjayassa antevāsī channaparibbājako.
Idaṃ vuttaṃ hoti "yadā bhagavā taṃ addhānamaggaṃ paṭipanno, tadā suppiyopi 5-
paribbājako maggapaṭipanno 6- ahosī"ti, atītakālattho hi ettha hotisaddo.
      Saddhiṃ antevāsinā brahmadattena māṇavenāti ettha ante vasatīti
antevāsī, samīpacāro santikāvacaro sissoti  attho. Barahamadattoti tassa nāmaṃ.
Māṇavoti sattopi coropi taruṇopi vuccati:-
@Footnote: 1 ka. evaṃ        2 cha.Ma.i. gacchissāmīti       3 vinaYu. 2/218 gaṇabhojanasikkhāpada
@4 i. padasandhi.     4 i. suppiyo                6 paṭipanno

---------------------------------------------------------------------------------------------
page36.
             "coditā devadūtehi        ye pamajjanti māṇavā
             te dīgharattaṃ socanti       hīnakāyūpagā narā"ti. 1-
      Ādīsu hi satto "māṇavo"ti vutto. "māṇavehipi samāgacchanti
katakammehipi akatakammehipi"ti ādīsu coro māṇavoti 2- vutto. 2- "ambaṭṭho
māṇavo, 3- maṇḍabyo 4- māṇavo"ti 5- ādīsu taruṇo "māṇavo"ti vutto. Idhāpi
ayamevattho. Idaṃ vuttaṃ hoti "brahmadattena nāma taruṇantevāsinā saddhin"ti
      tatrāti tasmiṃ addhānamagge, tesu vā dvīsu janesu. Sudanti
nipātamattaṃ. Anekapariyāyenāti pariyāyasaddo tāva vāradesanākāraṇesu vattati.
"kassa nu kho ānanda ajja pariyāyo bhikkhuniyo ovaditun"ti 6- ādīsu hi vāre
pariyāyasaddo vattati. "madhupiṇḍikapariyāyotveva naṃ dhārehī"ti 7- ādīsu desanāyaṃ.
"imināpi kho te rājañña pariyāyena evaṃ hotū"ti 8- ādīsu kāraṇe. Svāyamidhāpi
kāraṇe vattati, tasmā ayamettha attho "anekavidhena kāraṇenā"ti, "bahūhi
kāraṇehī"ti vutti hoti.
      Buddhassa avaṇṇaṃ bhāsatīti avaṇṇavirahitassa aparimāṇavaṇṇasamannāgatatsāpi
buddhassa bhagavato "yaṃ loke jātivuḍḍhesu kattabbaṃ abhivādanādisāmīcikammaṃ
`sāmaggīraso'ti vuccati, taṃ samaṇassa gotamassa natthi, tasmā arasarūpo
samaṇo gotamo, nibbhogo, akiriyavādo, ucchedavādo, jegucchī, venayiko, tapassī,
apagabbho. Natthi samaṇassa gotamassa uttarimanussadhammo alamariyañāṇadassanaviseso,
takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhāṇaṃ. Samaṇo
gotamo na sabbaññū, na lokavidū,  na anuttaro, na aggapuggalo"ti evaṃ taṃ taṃ
akāraṇameva kāraṇanti vatvā tathā tathā avaṇṇaṃ dosaṃ nindaṃ bhāsati.
@Footnote: 1 Ma. upari. 14/271 devadūtasutta   2-2 ayaṃ pāṭho cha.Ma. potthakesu na dissati
@3 dī.Sī. 9/259 ambaṭṭhasutta           4 cha.Ma.i. aṅgako
@5 milindapañha-/6 gabbhāvakkantipañha       6 Ma. upari. 14/398 nandakovādasutta
@7 Ma.mū. 12/205 madhupiṇḍikasutta         8 dī. mahā. 10/413 .pe,. pāyāsisutta

---------------------------------------------------------------------------------------------
page37.
      Yathā ca buddhassa, evaṃ dhammassāpi taṃ taṃ akāraṇameva kāraṇato
  vatvā "samaṇassa gotamassa dhammo durakkhāto duppaṭivedito aniyyāniko
  anupasamasaṃvattaniko"ti tathā tathā avaṇṇaṃ bhāsati.
      Yathā ca dhammassa, evaṃ saṃghassāpi yaṃ vā taṃ vā akāraṇameva
  kāraṇato   vatvā "micchāpaṭipanno samaṇassa gotamassa sāvakasaṃgho, kuṭilapaṭipanno
  paccanīkapaṭipadaṃ ananulomapaṭipadaṃ adhammānudhammapaṭipadaṃ paṭipanno"ti tathā tathā
  avaṇṇaṃ bhāsati.
      Antevāsī panassa "amhākaṃ ācariyo aparāmasitabbaṃ parāmasati,
anakkamitabbaṃ akkamati, svāyaṃ aggiṃ gilanto viya, hatthena asidhāraṃ parāmasanto
viya, muṭṭhinā sineruṃ padāletukāmo viya,  kakacadantapantiyaṃ kīḷamāno viya, pabhinnamadaṃ
caṇḍahatthiṃ hatthena gaṇhanto viya ca vaṇṇārahasseva ratanattayassa avaṇṇaṃ
bhāsamāno anayabyasanaṃ pāpuṇissati. Ācariye kho pana gūthaṃ vā aggiṃ vā kaṇṭakaṃ
vā kaṇhasappaṃ vā akkamante, sūlaṃ vā abhirūhante, halāhalaṃ vā visaṃ khādante,
khārodakaṃ 1-  vā pakkhalante, narakapapātaṃ vā papatante na antevāsinā taṃ sabbaṃ
anukātabbaṃ hoti. Kammassakā hi sattā attano kammānurūpameva gatiṃ gacchanti
neva pitā puttassa kammena gacchati, na putto pitu kammena na mātā puttassa,
na putto mātuyā, na bhātā bhaginiyā, na bhaginī bhātu, na ācariyo antevāsino,
na antevāsī ācariyassa kammena gacchati. Mayhañca ācariyo tiṇṇaṃ ratanānaṃ
avaṇṇaṃ bhāsati, mahāsāvajjo kho pana ariyūpavādo"ti evaṃ yoniso ummujjitvā
ācariyavādaṃ maddamāno sammā kāraṇameva kāraṇato apadisanto anekapariyāyena
tiṇṇaṃ ratanānaṃ vaṇṇaṃ bhāsitumāraddho yathā taṃ paṇḍitajātiko kulaputto. Tena vuttaṃ
"suppiyassa pana paribbājakassa antevāsī brahmadatto māṇavo anekapariyāyena
buddhassa vaṇṇaṃ   bhāsati, dhammassa  vaṇṇaṃ bhāsati, saṃghassa vaṇṇaṃ bhāsatī"ti.
      Tattha vaṇṇanti vaṇṇasaddo saṇṭhānajātirūpāyatanakāraṇapamāṇaguṇapasaṃsādīsu
dissati. Tattha "mahantaṃ sapparājavaṇṇaṃ abhinimminitvā"ti 2- ādīsu saṇṭhānaṃ
@Footnote: 1 i.  nakhabhedakaṃ              2 saṃ. sa. 15/142 sappasutta

---------------------------------------------------------------------------------------------
page38.
Vuccati. "brāhmaṇova seṭṭho vaṇṇo, hīno añño vaṇṇo"ti 1- ādīsu jāti.
"paramāya vaṇṇapokkharatāya samannāgatā"ti 2- ādīsu rūpāyatanaṃ.
             "na harāmi na bhañjāmi     ārā siṅghāmi vārijaṃ,
             atha kena nu vaṇṇena      gandhatthenoti vuccatī"ti 3-
ādīsu kāraṇaṃ.   "tayo pattassa vaṇṇā"ti 4- ādīsu pamāṇaṃ. "kadā saññuḷhā 5-
pana te gahapati ime samaṇassa gotamassa vaṇṇā"ti 6- ādīsu guṇo. "vaṇṇārahassa
vaṇṇaṃ bhāsatī"ti 7- ādīsu pasaṃsā. Idha guṇopi pasaṃsāpi. Ayaṃ kira taṃ taṃ bhūtameva
kāraṇaṃ apadisanto anekapariyāyena ratanattayassa guṇūpasañhitaṃ pasaṃsaṃ abhāsi. Tattha
"itipi so bhagavā arahaṃ sammāsambuddho"ti ādinā nayena "ye bhikkhave buddhe
pasannā, agge te pasannā"ti 8- ādinā "ekapuggalo bhikkhave loke uppajmāno
uppajjati .pe. Asamo asamasamo"ti 9- ādinā ca nayena buddhassa
vaṇṇo veditabbo. "svākkhāto bhagavatā dhammo"ti ca "ālayasamugghāto
vaṭṭūpacchedo"ti  10- ca "ye bhikkhave ariye aṭṭhaṅgike magge pasannā, agge te
pasannā"ti 11- ca evamādīhi nayehi  dhammassa vaṇṇo veditabbo. "supaṭipanno
bhagavato sāvakasaṃgho"ti ca "ye bhikkhave saṃghe  pasannā, agge te pasannā"ti 12-
ca evamādīhi pana nayehi saṃghassa vaṇṇo veditabbo. Pahontena pana dhammakathikena
pañcanikāye navaṅgaṃ satthusāsanaṃ caturāsītidhammakkhandhasahassāni ogāhitvā buddhādīnaṃ
vaṇṇo pakāsetabbo. Imasmiṃ hi ṭhāne buddhādīnaṃ guṇe pakāsento atitthena
pakkhanto 13- dhammakathikoti na sakkā vattuṃ. Īdisesu hi ṭhānesu dhammakathikassa
thāmo veditabbo. Brahmadatto pana māṇavo anussavādimattasaṃvaḍḍhitena 14- attano
thāmena ratanattayassa vaṇṇaṃ bhāsati.
@Footnote: 1 Ma.Ma. 13/402 assalāyanasutta  2 dī.Sī. 9/331 kūṭadantasutta, dī. mahā 10/249
@mahāsudassanasutta  3 saṃ.sa. 15/234 padumapupphasutta  4 vinaYu. 2/602 pattasikkhāpada
@5 cha.Ma. saññuḷhā 6 Ma.Ma. 13/77 upālivādasutta 7 aṅ, catukka. 21/3 paṭhamakhatasutta
@8 aṅ. catukka. 21/34  aggappasādasutta, khu. i. 25/90 aggappasādasutta
@9 aṅ. eka. 20/174  ekapuggalavagga
@10-11-12 aṅ. catukka. 21/34 aggappasādasutta, khu.i. 25/90 aggappasādasutta
@13 cha.Ma.i pakkhando          14 cha.Ma.... sambandhitena

---------------------------------------------------------------------------------------------
page39.
      Itiha te ubho  ācariyantevāsīti evaṃ te dve ācariyantevāsikā.
Aññamaññassāti añño aññassa.
      Ujuvipaccanīkavādāti īsakaṃpi apariharitvā ujumeva vividhapaccanīkavādā,
anekavāraṃ viruddhavādāeva hutvāti attho. Ācariyena hi ratanattayassa avaṇṇe
bhāsite antevāsī vaṇṇaṃ bhāsati, puna itaro avaṇṇaṃ, itaro vaṇṇanti evaṃ
ācariyo  sālaphalake visarukkhaāṇiṃ ākoṭayamāno viya punappunaṃ ratanattayassa avaṇṇaṃ
bhāsati.  antevāsī 1- pana suvaṇṇarajatamaṇimayāya āṇiyā taṃ āṇiṃ paṭibāhayamāno
viya punappunaṃ ratanattayassa vaṇṇaṃ bhāsati. Tena vuttaṃ "ujuvipaccanīkavādā"ti.
      Bhagavantaṃ piṭṭhito piṭṭhito anubandhā honti bhikkhusaṃghañcāti
bhagavantañca bhikkhusaṃghañca pacchato dassanaṃ avijahantā iriyāpathānubandhanena anubandhā 2-
honti, sīsānulokino hutvā anuggatā hontīti attho.
      Kasmā pana bhagavā taṃ addhānaṃ paṭipanno, kasmā ca suppiyo
anubandho, kasmā ca so ratanattayassa avaṇṇaṃ bhāsatīti? bhagavā tāva tasmiṃ
kāle rājagahaparivattakesu aṭṭhārasasu mahāvihāresu aññatarasmiṃ vasitvā pātova
sarīrapaṭijagganaṃ katvā bhikkhācāravelāyaṃ bhikkhusaṃghaparivuto rājagahe piṇḍāya carati.
So taṃ divasaṃ bhikkhusaṃghassa sulabhapiṇḍapātaṃ katvā pacchābhattaṃ piṇḍapātapaṭikkanto
bhikkhusaṃghaṃ pattacīvaraṃ gāhāpetvā "nāḷandaṃ gamissāmī"ti rājagahato nikkhamitvā taṃ
addhānaṃ paṭipanno. Suppiyopi tasmiṃ kāle rājagahaparivattake aññatarasmiṃ
paribbājakārāme vasitvā paribbājakaparivuto rājagahe bhikkhāya 3- carati. Sopi
taṃdivasaṃ paribbājakaparisāya sulabhabhikkhaṃ, 4- katvā bhuttapātarāso paribbājake
paribbākhajakaparikkhāraṃ gāhāpetvā "nāḷandaṃ gamissāmic "ceva bhagavato taṃ maggaṃ
paṭipannabhāvaṃ ajānantova anubandho. Sace pana jāneyya, nānubandheyya. So
ajānitvāva gacchanto gīvaṃ ukkhipitvā olokayamāno bhagavantaṃ addasa buddhasiriyā
sobhamānaṃ rattakambalaparikkhittamiva jaṅgamakanakagirisikharaṃ.
@Footnote: 1 i. antevāsiko      2 Sī. anubaddhā
@3 i. piṇḍāya           4 i. sulabhapiṇḍapātaṃ.

---------------------------------------------------------------------------------------------
page40.
      Tasmiṃ kira samaye dasabalassa sarīrato nikkhamitvā chabbaṇṇaraṃsiyo 1- samantā
asītihatthappamāṇe padese 2- ādhāvanti vidhāvanti ratanāveḷaratanadāmaratanacuṇṇavippakiṇaṇaṃ
viya, pasāritaratanacittakañcanapaṭamiva, rattasuvaṇṇarasanisiñcamānamiva,
ukkāsatanipātasamākulamiva, nirantaravippakiṇṇakaṇikārapupphamiva, vāyuvegukkhittacīna-
piṭṭhacuṇṇamiva, indadhanuvijjulatātārāgaṇappabhāvisaravipphuritaviccharitamiva ca taṃ
vanantaraṃ hoti.
      Asītyānubyañjanānurañjitañca pana bhagavato sarīraṃ vikasitakamaluppalamiva
saraṃ, sabbapāliphullamiva, pāricchattakaṃ, tārāmarīcivikasitamiva gaganatalaṃ siriyā
avahasantamiva, byāmappabhāparikkhepavilāsinī cassa dvattiṃsavaralakkhaṇamālā
ganthetvā ṭhapitadvattiṃsacandamālāya dvattiṃsasuriyamālāya paṭipāṭiyā
ṭhapitadvattiṃsacakkavattidvattiṃsasakkadevarājadvattiṃsamahābrahmānaṃ siriṃ siriyā 3-
abhibhavantīiva. Tañca pana bhagavantaṃ parivāretvā ṭhitā bhikkhū sabbeva appicchā
santuṭṭhā pavivittā asaṃsaṭṭhā codakā pāpagarahino vattāro vacanakkhamā
sīlasampannā samādhipaññāvimuttivimuttiñāṇadassanasampannā. Tesaṃ majjhe
bhagavā rattakambalapākāraparikkhitto viya kañcanathambho, rattapadumasaṇḍamajjhagatā
viya suvaṇṇanāvā, pavāḷavedikāparikkhitto viya aggikkhandho, tārāgaṇaparivārito 4-
viya puṇṇacando migapakkhīnaṃpi  cakkhūni pīṇayati, pageva devamanussānaṃ.
Tasmiṃ kho pana 5- divase yebhuyyena asītimahātherā meghavaṇṇaṃ paṃsukūlaṃ
ekaṃsaṃ karitvā kattaradaṇḍaṃ ādāya suvammavammitā viya gandhahatthino vigatadosā
vantadosā bhinnakilesā vijaṭitajaṭā chinnabandhanā bhagavantaṃ parivārayiṃsu. So sayaṃ
vītarāgo vītarāgehi, sayaṃ vītadoso vītadosehi, sayaṃ vītamoho vītamohehi, sayaṃ
vītatañho vītatañhehi, sayaṃ nikkileso nikkilesehi, sayaṃ buddho anubuddhehi
parivārito, pattaparivārito viya kesaro, 6- kesaraparivāritā viya kaṇṇikā,
aṭṭhanāgasahassaparivārito viya chaddanto nāgarājā, navutihaṃsasahassaparivārito viya
dhataraṭṭho haṃsarājā senāṅgaparivārito viya cakkavattirājā, devagaṇaparivārito 7- viya
@Footnote: 1 cha.ma,i. chabbaṇṇarasmiyo          2 i. dese
@3 i.  siriyā siriṃ                4 i. tārāgaṇaparivuto
@5 cha.Ma.i. ca pana                6 cha.Ma.i. pattaparivāritaṃ viya kesaraṃ
@7 i. marugaṇa....

---------------------------------------------------------------------------------------------
page41.
Sakko devarājā, brahmagaṇaparivārito viya hāritamahābrahmā, 1-
aparimitakālasañcitapuññaphalanibbattāya acinteyyāya anopamāya buddhalīlāya 2-
cando viya gaganatalaṃ taṃ maggaṃ paṭipanno hoti.
      Athevaṃ bhagavantaṃ anopamāya buddhalīlāya gacchantaṃ bhikkhū ca okkhittacakkhū
santindriye santamānase uparinabhe ṭhitaṃ puṇṇacandaṃ viya bhagavantaṃyeva namassamāne
disvāva 3- paribbājako attano parisaṃ avalokesi. Sā hoti kājadaṇḍake olambetvā
gahitoluggaviluggapiṭṭhakatidaṇḍamorapiñchamattikāpattapasibbakakuṇḍikādianeka-
parikkhārabhārabharitā "asukassa hatthā sobhaṇā, asukassa pādā"ti evamādiniratthakavacanā
mukharā vikiṇṇavācā 4- adassanīyā apāsādikā. Tassa taṃ disvā vippaṭisāro
udapādi.
      Idāni tena bhagavato vaṇṇo vattabbo bhaveyya. Yasmā panesa
lābhasakkārahāniyā ceva pakkhahāniyā ca niccaṃpi bhagavantaṃ usūyati. 5- Aññatitthiyānaṃ
hi yāva buddhā loke nuppajjanti, tāvadeva lābhasakkāro nibbattati, buddhuppādato
pana paṭṭhāya parihīnalābhasakkārā honti, suriyuggamane khajjopanakā viya nissirīkataṃ
āpajjanti. Upatissakolitānañca sañjayassa santike pabbajitakāleyeva paribbājakā
mahāparisā ahesuṃ, tesu pana pakkantesu sāpi tesaṃ parisā bhinnā. Iti imehi
dvīhi kāraṇehi ayaṃ paribbājako, yasmā niccaṃpi bhagavantaṃ usūyati, tasmā taṃ
usūyavisuggāraṃ uggiranto ratanattayassa avaṇṇameva bhāsatīti veditabbo.
      [2] Athakho bhagavā ambalaṭṭhikāyaṃ rājāgārake ekarattivāsaṃ upagañchi
saddhiṃ bhikkhusaṃghenāti bhagavā  tāya buddhalīlāya gacchamāno anupububena
ambalaṭṭhikādvāraṃ pāpuṇitvā suriyaṃ oloketvā "akālodāni gantuṃ, atthasamīpaṃ
gato suriyo"ti ambalaṭṭhikāyaṃ rājāgārake ekarattivāsaṃ upagañchi.
      Tattha ambalaṭṭhikāti rañño uyyānaṃ. Tassa kira dvārasamīpe taruṇo
ambarukkho atthi, taṃ "ambalaṭṭhikā"ti vadanti. Tassa avidūre bhavattā uyyānaṃpi
@Footnote: 1 cha. hārito mahābrahamā          2 i. buddhalīḷhāya
@3 Sī.i. disvā         4 i. vippakiṇṇavācā        5 ka. ussuyyati

---------------------------------------------------------------------------------------------
page42.
"ambalaṭaṭhikā"tveva saṅkhyaṃ gataṃ. Taṃ chāyūdakasampannaṃ pākāraparikkhittaṃ
suppayojitadvāraṃ 1- mañjusā viya suguttaṃ. Tattha rañño kīḷanatthaṃ
paṭibhāṇacittavicittaṃ agāraṃ akaṃsu. Taṃ "rājāgārakan"ti vuccati.
      Suppiyopi khoti suppiyopi tasmiṃ ṭhāne suriyaṃ oloketvā "akālodāni
gantuṃ, bahū khuddakamahallakā paribbājakā, bahuparissayo cāyaṃ maggo corehipi
vāḷayakkhehipi vāḷamigehipi. Ayaṃ kho pana samaṇo gotamo uyyānaṃ paviṭṭho,
samaṇassa ca gotamassa vasanaṭṭhāne devatā ārakkhaṃ gaṇhanti, handāhaṃpi idheva 2-
ekarattivāsaṃ upagantvā sveva gamissāmī"ti tadevuyyānaṃ pāvisi. Tato bhikkhusaṃgho
bhagavato vattaṃ dassetvā attano attano vasanaṭṭhānaṃ sallakkhesi. Paribbājakopi
uyyānassa ekapasse paribbājakaparikkhāre otāretvā vāsaṃ upagañchi saddhiṃ
attano parisāya. Pāliyaṃ āruḷhavaseneva pana "saddhiṃ  attano 3- antevāsinā
brahmadattena māṇavenā"ti vuttaṃ.
      Evaṃ vāsaṃ upagato pana so paribbājako rattibhāge dasabalaṃ
olokesi. Tasmiṃ ca samaye samantā vippakiṇṇatārā viya padīpā jalanti, majjhe
bhagavā nisinno hoti, bhikkhusaṃgho ca  bhagavantaṃ parivāretvā, tatthekabhikkhussāpi
hatthakukkuccaṃ vā pādakukkuccaṃ vā ukkāsitasaddo vā khipitasaddo vā natthi. Sā
hi parisā attano  ca sikkhitasikkhatāya, satthari ca gāravenāti dvīhi kāraṇehi
nivāte padīpasikhā viya niccalā sannisinnāva ahosi. Paribbājako taṃ vibhūtiṃ
disvā attano parisaṃ olokeli. Tattha keci hatthaṃ khipanti, keci pādaṃ, keci
vippapanti, keci nillālitajivahā paggharitakheḷā dante khādantā kākacchamānā
gharugharupassāsino 4- sayanti. So ratanattayassa  vaṇṇe 5- vattabbepi issāvasena puna
avaṇṇameva ārabhi. 6- Burahmadatto pana vuttanayeneva vaṇṇaṃ. Tena vuttaṃ "tatrapi sudaṃ
suppiyo paribbājako"ti sabbaṃ vattabbaṃ. Tattha tatrapīti tasmiṃpi, ambalaṭṭhikāyaṃ
uyyāneti attho.
@Footnote: 1 cha.Ma. i. suyojitadvāraṃ   2 cha.Ma. idha       3 i. idaṃ padaṃ potthake na dissati
@4 Sī.i. ghurughurupassāsino     5 cha.Ma. guṇavaṇṇe   6 ka. vadati

---------------------------------------------------------------------------------------------
page43.
      [3] Sambahulānanti bahukānaṃ. Tattha vinayapariyāyena tayo janā
"sambahulā"ti vuccanti, tato paraṃ saṃgho. Suttantapariyāyena pana tayo tayova,
tato paṭṭhāya sambahulā. Idha suttantapariyāyena  "sambahulā"ti veditabbā.
Maṇḍalamāḷeti katthaci dve kaṇṇikā gahetvā haṃsavaṭṭakachannena katā kūṭāgārasālāpi
"maṇḍalamāḷo"ti vuccati,  katthaci ekaṃ kaṇṇikaṃ gahetvā thambhapantiṃ parikkhipitvā
katā upaṭṭhānasālāpi "maṇḍalamāḷo"ti vuccati, idha pana nisīdanasālā
"maṇḍalamāḷo"ti veditabbā. Sannisinnānanti nisajjanavasena. Sannipatitānanti
samodhānavasena. Ayaṃ saṅkhiyadhammoti saṅkhiyā 1- vuccati kathā, kathādhammoti attho.
Udapādīti uppanno. Katamo pana soti "acchariyaṃ āvuso"ti evamādi. Tattha
andhassa pabbatārohaṇaṃ viya niccaṃ na hotīti acchariyaṃ. Ayaṃ tāva saddanayo. Ayaṃ
pana aṭṭhakathānayo:- accharāyogganti acchariyaṃ, accharaṃ paharituṃ yuttanti attho.
Abhūtapubbaṃ bhūtanti abbhūtaṃ. Ubhayampetaṃ vimhayasseva adhivacanaṃ. Yāvañcidanti yāva
ca idaṃ. Tena supaṭividitatāya appameyyataṃ dasseti.
      Tena bhagavatā jānatā .pe. Supaṭividitāti etthāyaṃ saṅkhepattho:-
yo so  bhagavā samatiṃsa pāramiyo pūretvā sabbakilese bhañjitvā 2-  anuttaraṃ
sammāsambodhiṃ  abhisambuddho, tena bhagavatā tesaṃ tesaṃ sattānaṃ āsayānusayaṃ jānatā,
hatthatale ṭhapitaṃ āmalakaṃ viya sabbaṃ ñeyyadhammaṃ passatā.
      Apica  pubbenivāsādīhi jānatā, dibbena cakkhunā passatā. Tīhi
vijjāhi vā pana chahi vā abhiññāhi jānatā. Sabbattha appaṭihatena samantacakkhunā
passatā, sabbadhammajānanasamatthāya vā paññāya jānatā, sabbasattānaṃ cakkhuvisayātītāni
tirokuḍḍādigatānipi rūpāni ativisuddhena maṃsacakkhunā passatā.
Attahitasādhikāya vā samādhipadaṭṭhānāya paṭivedhapaññāya jānatā, parahitasādhikāya
karuṇāpadaṭṭhānāya desanāpaññāya passatā. Arīnaṃ hatattā paccayādīnañca
arahattā arahatā. Sammā sāmañca sabbadhammānaṃ 3- buddhattā sammāsambuddhena.
Antarāyikadhamme vā jānatā. Niyyānikadhamme passatā. Kilesārīnaṃ hatattā
@Footnote: 1 ka. saṅkhiyāti       2 ka. bhinditvā       3 i. saccānaṃ

---------------------------------------------------------------------------------------------
page44.
Paccayādīnaṃ 1- ca arahattā 1- arahatā. Sammā sāmaṃ ca sabbadhammānaṃ buddhattā
sammāsambuddhenāti evaṃ catuvesārajjavasena catūhākārehi thomitena sattānaṃ
nānādhimuttikatā nānajjhāsayatā supaṭividitā yāva ca suṭṭhu paṭividitā.
      Idānissa supaṭividitabhāvaṃ dassetuṃ "ayaṃ hī"ti ādimāha. Idaṃ vuttaṃ hoti:-
yā ca ayaṃ bhagavatā "dhātuso bhikkhave sattā saṃsandanti samenti, hīnādhimuttikā
hīnādhimuttikehi saddhiṃ saṃsandanti samenti, kalyāṇādhimuttikā
kalyāṇādhimuttikehi saddhiṃ saṃsandanti samenti. Atītampi kho bhikkhave addhānaṃ
dhātusova sattā saṃsandiṃsu samiṃsu, hīnādhimuttikā hīnādhimuttikehi .pe.
Kalyāṇādhimuttikā kalyāṇādhimuttikehi saddhiṃ saṃsandiṃsu samiṃsu, anāgatampi kho
bhikkhave addhānaṃ .pe. Saṃsandissanti, samessanti, etarahipi kho bhikkhave
paccuppannaṃ addhānaṃ dhātusova sattā saṃsandanti samenti, hīnādhimuttikā
hīnādhimuttikehi .pe. Kalyāṇādhimuttikā kalyāṇādhimuttikehi saddhiṃ saṃsandanti
samentī"ti 2- evaṃ sattānaṃ nānādhimuttikatā, nānajjhāsayatā, nānādiṭṭhikatā,
nānakkhantitā, nānārucitā nāḷiyā minantena viya, tulāya tulayantena viya ca
nānādhamuttikatañāṇena sabbaññutañāṇena viditā, sā yāva supaṭividitā. Dvepi nāma
sattā ekajjhāsayā dullabhā lokasmiṃ, ekasmiṃ gantukāme eko ṭhātukāmo hoti,
ekasmiṃ pivitukāme eko bhuñjitukāmo. Imesu cāpi dvīsu ācariyantevāsīsu ayaṃ
hi suppiyo paribbājako .pe. Bhagavantaṃ piṭṭhito piṭaṭhito anubandhā honti
bhikkhusaṃghañcāti. Tattha itihameti itiha ime, evaṃ imeti attho. Sesaṃ
vuttanayameva.
      [4] Athakho bhagavā tesaṃ bhikkhūnaṃ imaṃ saṅkhiyadhammaṃ viditvāti ettha
viditvāti sabbaññutañāṇena jānitvā. Bhagavā hi katthaci maṃsacakkhunā disvā jānāti
"addasā kho bhagavā mahantaṃ dārukkhandhaṃ gaṅgāya nadiyā sotena vuyhamānan"ti 3-
ādīsu viya. Katthaci dibbacakkhunā disvā jānāti "addasā kho bhagavā dibbena
cakkhunā visuddhena atikkantamānusakena tā devatāyo sahassasseva pāṭaligāme
@Footnote: 1-1 ayaṃ pāṭho cha. Sī.i. potthakesu na dissati  2 saṃ.ni. 16/98 hīnādhimuttikasutta
@3 saṃ. saḷā. 18/223/322 paṭhamadārukkhandhopamasutta.

---------------------------------------------------------------------------------------------
page45.
Vatthūni pariggaṇhantiyo"ti 1- ādīsu viya. Katthaci pakatisotena sutvā jānāti
"assosi kho bhagavā āyasmato ānandassa subhaddena paribbājakena saddhiṃ imaṃ
kathāsallāpan"ti 2- ādīsu viya. Katthaci dibbasotena sutvā jānāti "assosi kho
bhagavā dibbāya sotadhātuyā visuddhāya atikkantamānusikāya sandhānassa gahapatissa
nigrodhena paribbājakena saddhiṃ imaṃ kathāsallāpan"ti 3- ādīsu viya. Idha pana
sabbaññutañāṇena sutvā 4- aññāsi. Kiṃ karonto aññāsi? pacchimayāmakiccaṃ.
Kiccañca nāmetaṃ sātthakaṃ niratthakanti duvidhaṃ hoti. Tattha niratthakaṃ kiccaṃ bhagavatā
bodhipallaṅkeyeva arahattamaggena samugghāṭaṃ kataṃ, sātthakaṃyeva pana bhagavato kiccaṃ hoti,
taṃ pañcavidhaṃ purebhattakiccaṃ pacchābhattakiccaṃ purimayāmakiccaṃ majjhimayāmakiccaṃ
pacchimayāmakiccanti. Tatridaṃ purebhattakiccaṃ:-
       bhagavā hi pātova vuṭṭhāya upaṭṭhākānuggahaṇatthaṃ sarīraphāsukatthañca
mukhadhovanādisarīraparikammaṃ katvā yāva  bhikkhācāravelā, tāva vivittāsane
vītināmetvā bhikkhācāravelāyaṃ nivāsetvā kāyabandhanaṃ bandhitvā cīvaraṃ pārupitvā
pattamādāya kadāci ekako, 5- kadāci bhikkhusaṃghaparivuto gāmaṃ vā nigamaṃ vā piṇḍāya
pavisati, kadāci pakatiyā, kadāci anekehi pāṭihāriyehi vattamānehi. Seyyathīdaṃ? 6-
piṇḍāya pavisato lokanāthassa purato purato gantvā mudugatavātā paṭhaviṃ sodhenti,
balāhakā udakaphusitāni muñcantā magge reṇuṃ vūpasametvā upari vitānaṃ hutvā
tiṭṭhanti, apare vātā pupphāni upasaṃharitvā magge okiranti, unnatā
bhūmippadesā onamanti, 7- onatā unnamanti, pādanikkhepasamaye samāva bhūmi hoti,
sukhasamphassāni padumapupphāni vā pāde sampaṭicchanti. Indakhīlassa anto ṭhapitamatte
dakkhiṇapāde sarīrato chabbaṇṇaraṃsiyo nikkhamitvā suvaṇṇarasapiñjarāni viya,
citrapaṭaparikkhittāni viya ca pāsādakūṭāgārādīni alaṅkarontiyo ito cito ca
vidhāvanti, 8- hatthiassavihaṅgādayo sakasakaṭṭhānesu ṭhitāyeva madhurenākārena 9-
saddaṃ karonti, tathā bherivīṇādīni turiyāni,
@Footnote: 1 dī. mahā. 10/152 mahāparinibbānasutta, khu.u. 25/76 pāṭaligāmiyasutta
@2 dī. mahā. 10/213 mahāparinibbānasutta     3 dī. pāṭi. 11/54 udumbarikasutta
@4 ka, disvā         5 i. eko          6 cha.Ma. seyyathidaṃ
@7 i. oṇamanti       8 cha.Ma. dhāvanti      9 vi. madhurena sarena.

---------------------------------------------------------------------------------------------
page46.
Manussānaṃ ca kāyūpagāni ābharaṇāni. Tena saññāṇena manussā jānanti "ajja
bhagavā idha piṇḍāya paviṭṭho"ti. Te sunivatthā supārutā gandhapupphādīni ādāya gharā
nikkhamitvā antaravīthiṃ paṭipajjitvā bhagavantaṃ gandhapupphādīhi sakkaccaṃ pūjetvā
vanditvā "amhākaṃ bhante dasa bhikkhū, amhākaṃ vīsati. Paññāsaṃ .pe. Sataṃ
dethā"ti yācitvā bhagavatopi pattaṃ gahetvā āsanaṃ paññāpetvā sakkaccaṃ
piṇḍapātena paṭimānenti. Bhagavā katabhattakicco tesaṃ sattānaṃ cittasantānāni 1-
oloketvā tathā dhammaṃ deseti, yathā keci saraṇagamanesu patiṭṭhahanti, keci
pañcasīlesu, keci sotāpattisakadāgāmianāgāmiphalānaṃ aññatarasmiṃ, keci pabbajitvā
aggaphale  arahatteti.   evaṃ mahājanaṃ anuggahetvā uṭṭhāyāsanā vihāraṃ gacchati. Tattha
gantvā maṇḍalamāḷe paññattavarabuddhāsane nisīdi 2- bhikkhūnaṃ bhattakiccapariyosānaṃ
āgamayamāno. Tato bhikkhūnaṃ bhattakiccapariyosāne upaṭṭhāko bhagavato nivedeti,
atha bhagavā gandhakuṭiṃ pavisati. Idaṃ  tāva purebhattakiccaṃ.
      Athakho bhagavā evaṃ katapurebhattakicco gandhakuṭiyā upaṭṭhāne 3- nisīditvā
pāde pakkhāletvā pādapīṭhe ṭhatvā bhikkhusaṃghaṃ ovadati "bhikkhave appamādena
sampādetha, dullabho buddhuppādo lokasmiṃ, dullabho manussattapaṭilābho,
dullabhā khaṇasampatti, dullabhā pabbajjā, dullabhaṃ saddhammassavanan"ti. Tattha keci
bhagavantaṃ kammaṭṭhānaṃ pucchanti. Bhagavāpi tesaṃ cariyānurūpaṃ kammaṭṭhānaṃ deti. Tato
sabbepi bhagavantaṃ vanditvā attano  attano rattiṭṭhānadivāṭṭhānāni gacchanti.
Keci araññaṃ, keci rukkhamūlaṃ, keci pabbatādīnaṃ aññataraṃ, keci cātummahārājikabhavanaṃ
.pe. Keci vasavattibhavananti. Tato bhagavā gandhakuṭiṃ pavisitvā sace ākaṅkhati,
dakkhiṇena passena sato sampajāno muhuttaṃ sīhaseyyaṃ kappeti. Atha samassāsitakāyo
vuṭṭhahitvā dutiyabhāge lokaṃ voloketi. Tatiyabhāge yaṃ gāmaṃ vā nigamaṃ vā
upanissāya viharati, tattha mahājano purebhattaṃ dānaṃ datvā pacchābhattaṃ sunivattho
supāruto gandhapupphādīni ādāya vihāre sannipatati. Tato bhagavā sampattāya
parisāya anurūpena pāṭihāriyena gantvā dhammasabhāyaṃ paññattavarabuddhāsane nisajja
@Footnote: 1 i. santānāni.   2 cha.Ma.,i. nisīdati.     3 Sī. upaṭṭhākena paññattāsane.

---------------------------------------------------------------------------------------------
page47.
Dhammaṃ deseti kālayuttaṃ samayayuttaṃ, atha kālaṃ viditvā parisaṃ uyyojeti, manussā
bhagavantaṃ vanditvā pakkamanti. Idaṃ pacchābhattakiccaṃ.
      So evaṃ niṭṭhitapacchābhattakicco sace gattāni osiñcitukāmo hoti,
buddhāsanā vuṭṭhāya nhānakoṭṭhakaṃ pavisitvā upaṭṭhākena paṭiyāditaudakena gattāni
utuṃ gaṇhāpeti. Upaṭṭhākopi buddhāsanaṃ ānetvā gandhakuṭipariveṇe paññapeti.
Bhagavā surattaṃ duppaṭaṃ 1-  nivāsetvā kāyabandhanaṃ bandhitvā ekaṃsaṃ uttarāsaṅgaṃ
katvā tattha gantvā nisīdati. Ekakova 2- muhuttaṃ paṭisallīno, atha bhikkhū tato
tato āgamma bhagavato upaṭṭhānaṃ āgacchanti. Tatthekacce pañhaṃ pucchanti, ekacce
kammaṭṭhānaṃ, ekacce dhammassavanaṃ yācanti. Bhagavā tesaṃ adhippāyaṃ sampādento
purimayāmaṃ vītināmeti. Idaṃ purimayāmakiccaṃ.
      Purimayāmakiccapariyosāne pana bhikkhūsu bhagavantaṃ vanditvā pakkantesu 3-
sakaladasasahassīlokadhātudevatāyo okāsaṃ labhamānā bhagavantaṃ upasaṅkamitvā pañhaṃ
pucchanti yathābhisaṅkhataṃ antamaso caturakkharampi. Bhagavā tāsaṃ devatānaṃ pañhaṃ
vissajjento majjhimayāmaṃ vītināmeti. Idaṃ majjhimayāmakiccaṃ.
      Pacchimayāmaṃ pana tayo koṭṭhāse katvā purebhattato paṭṭhāya nisajjāya
pīḷitassa sarīrassa kilāsubhāvamocanatthaṃ ekaṃ koṭṭhāsaṃ caṅkamena vītināmeti,
dutiyakoṭṭhāse gandhakuṭiṃ pavisitvā dakkhiṇena passena sato sampajāno sīhaseyyaṃ
kappeti, tatiyakoṭṭhāse paccuṭṭhāya nisīditvā purimabuddhānaṃ santike
dānasīlādivasena katādhikārapuggaladassanatthaṃ buddhacakkhunā lokaṃ voloketi. Idaṃ
pacchimayāmakiccaṃ.
      Tasmiṃ pana divase bhagavā purebhattakiccaṃ rājagahe pariyosāpetvā pacchābhatte
maggaṃ āgato, purimayāme bhikkhūnaṃ kammaṭṭhānaṃ kathetvā majjhimayāme devatānaṃ
pañhaṃ vissajjetvā pacchimayāme caṅkamaṃ āruyha caṅkamamāno pañcannaṃ bhikkhusatānaṃ
imaṃ sabbaññutañāṇaṃ ārabbha  pavattaṃ kathaṃ sabbaññutañāṇeneva sutvā aññāsīti.
Tena vuttaṃ "pacchimayāmakiccaṃ karonto aññāsī"ti.
@Footnote: 1 i. rattaduppaṭaṃ.      2 i. eko ca          3 i. pakkamantesu

---------------------------------------------------------------------------------------------
page48.
      Ñatvā ca panassa etadahosi "ime bhikkhū mayhaṃ sabbaññutañānaṃ
ārabbha guṇaṃ kathenti, etesañca sabbaññutañāṇakicacaṃ  na pākaṭaṃ, mayhameva
pākaṭaṃ, mayi pana gate ete attano kathaṃ nirantaraṃ ārocessanti, tato nesaṃ ahaṃ taṃ
atthuppattiṃ katvā tividhaṃ sīlaṃ vibhajanto dvāsaṭṭhiyā ṭhānesu appaṭivattiyaṃ
sīhanādaṃ nadanto paccayākāraṃ samodhānetvā buddhaguṇe  pākaṭe katvā sineruṃ
ukkhipanto viya, suvaṇṇakūṭena 1- nabhaṃ  paharanto viya ca dasasahassīlokadhātukampanaṃ
brahmajālasuttantaṃ arahattanikūṭena niṭṭhāpento desessāmi, sā me desanā
parinibbutassāpi pañcavassasahassāni sattānaṃ amatamahānibbānaṃ sampāpikā
bhavissatī"ti. Evaṃ cintetvā yena maṇḍalamāḷo tenupasaṅkamīti. Yenāti yena
disābhāgena so upasaṅkamitabbo. Bhummatthe vā etaṃ karaṇavacanaṃ, yasmiṃ padese so
maṇḍalamāḷo, tattha gatoti ayametthattho.
      Paññatte āsane nisīdīti buddhakāle kira yattha yattha ekopi bhikkhu
viharati, sabbattha buddhāsanaṃ paññattameva hoti. Kasmā? bhagavā kira attano
santike kammaṭṭhānaṃ gahetvā phāsukaṭṭhāne viharante manasikaroti "asuko mayhaṃ
santike kammaṭṭhānaṃ gahetvā gato sakkhissati 2- nukho visesaṃ nibbattetuṃ no
vā"ti. Atha naṃ passati kammaṭṭhānaṃ vissajjetvā akusalavitakkaṃ vitakkayamānaṃ, tato
"kathaṃ hi nāma mādisassa satthu santike kammaṭṭhānaṃ gahetvā viharantaṃ imaṃ
kulaputtaṃ akusalavitakkā abhibhavitvā anamatagge vaṭṭadukkhe saṃsīdessantī"ti 3- tassa
anuggahatthaṃ tattheva attānaṃ dassetvā taṃ kulaputtaṃ ovaditvā ākāsaṃ uppatitvā
puna attano vasanaṭṭhānameva gacchati. Athevaṃ ovadiyamānā te bhikkhū cintayiṃsu
"satthā amhākaṃ manaṃ jānitvā āgantvā amhākaṃ samīpe ṭhitaṃyeva attānaṃ
dasseti,  tasmiṃ khaṇe `bhante idha nisīdatha, idha nisīdathā'ti āsanapariyesanaṃ nāma
bhāro"ti, te āsanaṃ paññāpetvāva viharanti. Yassa pīṭhaṃ atthi, so taṃ paññapeti.
Yassa natthi, so mañcaṃ vā phalakaṃ vā kaṭṭhaṃ vā pāsāṇaṃ vā vālukāpuñjaṃ 4- vā
paññapeti. Taṃ alabhamānā purāṇapaṇṇānipi saṅkaḍḍhitvā tattheva paṃsukūlaṃ pattharitvā
@Footnote: 1 i. suvaṇṇakuntena             2  ka. asakkhi, Sī. sakkhi
@3 cha. saṃsādessantīti, Ma. saṃsāressantīti  4 ka. vālikapuñjaṃ

---------------------------------------------------------------------------------------------
page49.
  Ṭhapenti. Idha pana rañño nisīdanāsanameva atthi, taṃ papphoṭetvā paññāpetvā
  parivāretvā te bhikkhū bhagavato adhimuttikañāṇaṃ ārabbha guṇaṃ thomayamānā nisīdiṃsu.
  Taṃ sandhāya vuttaṃ "paññatte āsena nisīdī"ti.
      Evaṃ nisinno pana jānantoyeva kathāsamuṭṭhāpanatthaṃ bhikkhū pucchi. Te
cassa sabbaṃ kathayiṃsu. Tena vuttaṃ "nisajja kho bhagavā"ti ādi. Tattha kāyanutthāti
katamāya nu kathāya sannisinnā bhavathāti attho. Kāya nevatthātipi 1- pāli, tassā
katamāya nu etthāti attho. Kāya notthātipi pāli, tassāpi purimoyevattho.
      Antarā kathāti kammaṭṭhānamanasikārauddesaparipucchādīnaṃ antarā aññā
ekā kathā. Vippakatāti mamāgamanapaccayā apariniṭṭhitā sikhaṃ appattā. Tena kiṃ
dasseti? "nāhaṃ tumhākaṃ kathābhaṅgatthaṃ āgato, ahaṃ pana sabbaññutāya tumhākaṃ
kathaṃ niṭṭhāpetvā matthakappattaṃ katvā dassāmīti āgato"ti nisajjeva
sabbaññuppavāraṇaṃ pavāreti. Ayaṃ kho no bhante antarā kathā vippakatā, atha bhagavā
anuppattoti etthāpi ayamādhippāyo:- ayaṃ bhante amhākaṃ bhagavato sabbaññutañāṇaṃ
ārabbha guṇakathā vippakatā, na rājakathādikā tiracchānakathā, atha bhagavā anuppatto,
taṃ no idāni niṭṭhāpetvā desethāti. 2-
      Ettāvatā ca yaṃ āyasmatā ānandena kamalakuvalayujjalavimalasādhurasasalilāya
pokkharaṇiyā sukhāvataraṇatthaṃ nimmalasilātalaracanavilāsitasobhitaratanasopānaṃ 3-
vippakiṇṇamuttādata 4- sadisavālukāpuṇṇa 5- paṇḍarabhūmibhāgaṃ titthaṃ viya,
suvibhattabhittivicitravedikāparikkhittassa nakkhattapathaṃ phusitukāmatāya viya,
pavijambhita 6- samussayassapāsādavarassa sukhārohaṇatthaṃ
dantamayasaṇhamuduphalakakañcanalatāvinaddhamaṇippabhā 7- samudayujjalasobhaṃ sopānaṃ viya,
suvaṇṇavalayanūpurādisaṅghaṭṭanasaddasammissita 8- kathitahasitamadhurassaragehajanavicaritassa
uḷāraissariyavibhavasobhitassa 9-  mahāgharassa sukhappavesanatthaṃ
suvaṇṇarajatamaṇimuttāpavāḷādijutivissaravijjotitasuppatiṭṭhitavisāladvārabāhaṃ
@Footnote: 1 cha.Ma. kāya netthātipi               2 Sī.i. dethāti
@3 cha.Ma...vilāsa...,  Sī...vilasita...  4 ka....muttādala..., i..,muttājala...
@5 cha.Ma.,  i....kiṇṇa...           6 cha.Ma. vijambhita...
@7 cha.Ma., i. maṇigaṇappabhā...         8 i. sammissa...
@9 cha.Ma....uḷārissariYu...

---------------------------------------------------------------------------------------------
page50.
Mahādvāraṃ viya ca atthabyañjanasampannassa buddhaguṇānubhāvasaṃsūcakassa
imassa suttassa sukhāvagahaṇatthaṃ kāladesadesakavatthuparisāpadesapaṭimaṇḍitaṃ
nidānaṃ bhāsitaṃ, tassatthavaṇṇanā samattāti.
      [5] Idāni "mamaṃ vā bhikkhave pare avaṇṇaṃ bhāseyyunti ādinā
nayena bhagavatā nikkhittassa suttassa vaṇṇanāya okāso  anppatto. Sā panesā
suttavaṇṇanā yasmā suttanikkhepaṃ vicāretvā vuccamānā pākaṭā hoti, tasmā
suttanikkhepaṃ tāva vicārayissāma. Cattāro hi suttanikkhepā attajjhāsayo parajjhāsayo
pucchāvasiko atthuppattikoti.
      Tattha  yāni suttāni bhagavā parehi anajjhiṭṭho kevalaṃ attano ajjhāsayeneva
kathesi. Seyyathīdaṃ? ākaṅkheyyasuttaṃ vatthasuttaṃ mahāsatipaṭṭhānasuttaṃ 1-
mahāsaḷāyatanavibhaṅgasuttaṃ ariyavaṃsasuttaṃ sammappadhānasuttantahārako
iddhipādaindriyabalabojjhaṅgamaggaṅgasuttantahārakoti evamādīni. Tesaṃ
attajjhāsayo nikkhePo.
      Yāni pana "paripakkā kho rāhulasusa vimuttiparipākaniyā dhammā,
yannūnāhaṃ rāhulaṃ  uttariṃ āsavānaṃ khaye vineyyan"ti 2- evaṃ paresaṃ ajñāsayaṃ
khantiṃ manaṃ abhīnīhāraṃ bujjhanabhāvañca apekkhitvā 3- parajjhāsayavasena kathitāni.
Seyyathīdaṃ? cūḷarāhulovādasuttaṃ mahārāhulovādasuttaṃ dhammacakkappavattanasuttaṃ 4-
Dhātuvibhaṅgasuttanti evamādīni. Tesaṃ parajjhāsayo nikkhePo.
      Bhagavantaṃ pana upasaṅkamitvā catasso parisā cattāro vaṇṇā nāgā
supaṇṇā gandhabbā asurā yakkhā mahārājāno tāvatiṃsādayo devā mahābrahmāti
evamādayo "bojjhaṅgā bojjhaṅgā"ti bhante vuccanti 5- "nīvaraṇā nīvaraṇā"ti
bhante vuccanti. Ime nu kho bhante pañcupādānakkhandhā. 6- Kiṃsūdha vittaṃ purisassa
seṭṭhan 7- ti ādinā nayena pañhaṃ pucchanti. Evaṃ puṭṭhena bhagavatā yāni kathitāni
bojjhaṅgasaṃyuttādīni, yāni vā panaññānipi devatāsaṃyuttamāra-
saṃyuttabrahmasaṃyuttasakkapañhacūḷavedallamahāvedallasāmaññaphala
āḷavakasūcilomakharalomasuttādīni.
@Footnote: 1 cha.Ma. mahāsatipaṭṭhānaṃ   2 saṃ. saḷā. 18/187 (sa.) rāhulovādasutta,
@Ma. u. 14/416 cūḷarāhulovādasutta   3 cha.Ma.i. avekkhitvā
@4 cha.Ma. dhammacakkappavattanaṃ   5 saṃ. mahā. 19/202  bodhāyasutta
@6 Ma.u. 14/86 mahāpuṇṇamasutta.  7 saṃ.sa. 15/246 khu.su. 25/183 āḷavakasutta.

---------------------------------------------------------------------------------------------
page51.
Tesaṃ pucchāvasiko nikkhePo.
      Yāni ca 1- tāni uppannakāraṇaṃ paṭicca kathitāni. Seyyathīdaṃ? dhammadāyādaṃ
Cūḷasīhanādaṃ candūpamaṃ puttamaṃsūpamaṃ dārukkhandhūpamaṃ aggikkhandhūpamaṃ pheṇapiṇḍūpamaṃ
pāricchattakūpamanti evamādīni. Tesaṃ atthuppattiko nikkhePo. Evamimesu catūsu
nikkhepesu imassa suttassa atthuppattiko nikkhePo. Atthuppattiyā 2- hi idaṃ
bhagavatā  nikkhittaṃ. Katarāya atthuppattiyā? vaṇṇāvaṇṇe. Ācariyo ratanattayassa
avaṇṇaṃ abhāsi, antevāsī vaṇṇaṃ. Iti imaṃ vaṇṇāvaṇṇaṃ atthuppattiṃ katvā
desanākusalo bhagavā "mamaṃ vā bhikkhave pare avaṇṇaṃ bhāseyyun"ti desanaṃ ārabhi. Tattha
mamanti sāmivacanaṃ, mamāti  attho. Vāsaddo vikappattho. Pareti paṭiviruddhā
sattā. Tatrāti ye avaṇṇaṃ vadanti, tesu.
      "na āghāto"ti ādīhi kiñcāpi tesaṃ bhikkhūnaṃ āghātoyeva natthi,
athakho āyatiṃ kulaputtānaṃ īdisesupi ṭhānesu akusaluppattiṃ paṭisedhento dhammanettiṃ
ṭhapeti. Tattha āhanati ettha cittanti āghāto, kopassetaṃ adhivacanaṃ. Appatītā
honti tena atuṭṭhā asomanassikāti appaccayo, domanassetaṃ adhivacanaṃ. Neva
attano na paresaṃ hitaṃ abhirādhayatīti    anabhiraddhi, kopassetaṃ adhivacanaṃ. Evamettha
dvīhi padehi saṅkhārakkhandho, ekena  vedanākkhandhoti dve khandhā vuttā. Tesaṃ
vasena sesānaṃpi sampayuttadhammānaṃ karaṇaṃ paṭikkhittameva.
      Evaṃ paṭhamena nayena manopadosaṃ nivāretvā dutiyena nayena
tatrādīnavaṃ 3- dassento āha "tatra ce tumhe assatha kupitā vā anattamanā
vā, tumhaññevassa tena antarāyo"ti. Tattha tatra ce tumhe assathāti tesu
avaṇṇabhāsakesu, tasmiṃ vā avaṇṇe tumhe bhaveyyātha ce, yadi bhaveyyāthāti
attho. Kupitā kopena, anattamanā domanassena. Tumhaññevassa tena  antarāyoti
tumhākaṃyeva tena kopena, tāya ca anattamanatāya paṭhamajjhānādīnaṃ antarāyo bhaveyya.
@Footnote: 1 cha.Ma., i. pana    2 Sī.Ma. atthuppattiyaṃ    3 cha.Ma. tatthādīnavaṃ

---------------------------------------------------------------------------------------------
page52.
      Evaṃ dutiyena nayena ādīnavaṃ dassetvā tatiyena nayena
vacanatthasallakkhaṇamattepi asamatthataṃ dassento "apinu tumhe paresan"ti ādimāha.
Tattha paresanti yesaṃ kesañci. Kupito hi neva buddhapaccekabuddhaariyasāvakānaṃ na
mātāpitūnaṃ na paccatthikānaṃ subhāsitadubbhāsitassa  atthaṃ ājānāti. Yathāha:-
           "kuddho  atthaṃ na jānāti,   kuddho dhammaṃ na passati,
           andhatamaṃ tadā hoti         yaṃ kodho sahate naraṃ. 1-
           Anatthajanano kodho         kodho cittappakopano,
           bhayamantarato jātaṃ          taṃ jano  nāvabujjhatī"ti. 2-
      Evaṃ sabbathāpi avaṇṇe manopadosaṃ nisedhetvā idāni paṭipajjitabbākāraṃ
dassento "tatra tumhehi abhūtaṃ abhūtato"ti ādimāha.
      Tattha tatra tumeehahīti tasmiṃ avaṇṇe tumhehi. Abhūtaṃ abhūtato
nibbeṭhetabbanti yaṃ abhūtaṃ, taṃ abhūtabhāveneva apanetabbaṃ. Kathaṃ? "itipetaṃ abhūtan"ti
ādinā nayena. Tatrāyaṃ yojanā:- "tumhākaṃ satthā na sabbaññū, dhammo
durākkhāto, saṃgho dupaṭipanno"ti ādīni sutvā na tuṇhī bhavitabbaṃ, evaṃ pana
vattabbaṃ "itipetaṃ abhūtaṃ, yaṃ tumhehi vuttaṃ, taṃ imināpi kāraṇena abhūtaṃ,
imināpi kāraṇena atacchaṃ, natthi cetaṃ amhesu na ca panetaṃ amhesu saṃvijjati,
sabbaññūyevā amhākaṃ satthā, svākkhāto dhammo, supaṭipanno saṃgho, tatra
idañcidañca kāraṇan"ti. Ettha ca dutiyapadaṃ paṭhamassa, catutthañca tatiyassa vevacananti
veditabbaṃ. Idañca avaṇṇeyeva nibbeṭhaṇaṃ kātabbaṃ, na sabbattha. Yadi hi "tvaṃ
dussīlo, tavācariyo dussīlo, idañcidañca tayā kataṃ, tavācariyena katan"ti vutte
tuṇhī bhūto adhivāseti, āsaṅkanīyo hoti. Tasmā manopadosaṃ akatvā avaṇṇo
nibbeṭhetabbo. "oṭṭhosi goṇosī"ti 3- ādinā pana nayena dasahi akkosavatthūhi
akkosantaṃ puggalaṃ ajjhupekkhitvā adhivāsanakkhantiyeva tattha kātabbā.
@Footnote: 1 aṅ. suttaka. 23/99/61 khu.i. 25/88 antarāmalasutta khu. mahā. 29/17/22
@ 2 aṅ. suttaka. 23/64 kodhanasutta    3 vinaYu. mahā. 112/15

---------------------------------------------------------------------------------------------
page53.
      [6] Evaṃ avaṇṇabhūmiyaṃ tādilakkhaṇaṃ dassetvā idāni vaṇṇabhūmiyaṃ
dassetuṃ "mamaṃ vā bhikkhave  pare vaṇṇaṃ bhāseyyun"ti ādimāha. Tattha pareti
ye keci pasannā devamanussā. Ānandanti etenāti ānando, pītiyā etaṃ
adhivacanaṃ. Sumanassa bhāvo somanansaṃ, cetasikasukhassetaṃ adhivacanaṃ. Ubbillāvino 1-
bhāvo ubbillāvitattaṃ. 2- Kassa ubbillāvitattanti?  cetasoti, uddhaccāvahāya
ubbillāpanapītiyā etaṃ adhivacanaṃ. Iti 3- idhāpi dvīhi padehi saṅkhārakkhandho,
ekena vedanākkhandho vutto.
      Evaṃ paṭhamanayena ubbillāvitattaṃ nivāretvā dutiyena tattha ādīnavaṃ
dassento  "tatra ce tumhe assathā"ti ādimāha. Idhāpi tumhaññevassa
tena antarāyoti tena ubbillāvitattena tumhākaṃyeva paṭhamajjhānādīnaṃ antarāyo
assāti 4- attho veditabbo. Kasmā panetaṃ vuttaṃ, nanu bhagavatā:-
      "buddho"ti kittayantassa, yassa 5- kāye bhavati yā pīti, varameva hi
sā pīti, kasiṇenāpi jambudīpassa. `dhammo'ti .pe. `saṃgho'ti
      Kittayantassa, yassa kāye bhavati yā pīti, varameva hi sā pīti,
kasiṇenāpi jambudīpassā"ti ca.
      "ye bhikkhave buddhe pasannā, agge te pasannā"ti ca evamādīhi
anekasatehi suttantehi 6- ratanattaye pītisomanassaṃyeva vaṇṇitanti? saccaṃ vaṇṇitaṃ,
taṃ pana nekkhammanissitaṃ. Idha "amhākaṃ buddho amhākaṃ dhammo"ti  ādinā nayena
āyasmato channassa uppannasadisaṃ gehanissitaṃ pītisomanassaṃ adhippetaṃ. Idaṃ hi
jhānādipaṭilābhāya antarāyakaraṃ hoti. Tenevāyasmā channopi yāva buddho  na
parinibbāyi, tāva visesaṃ nibbattetuṃ nāsakkhi, parinibbānakāle paññattena pana
brahmadaṇḍena tajjito taṃ pītisomanassaṃ pahāya visesaṃ nibbattesi. Tasmā
antarāyakaraṃyeva sandhāya idaṃ vuttanti veditabbaṃ. Ayaṃ hi lobhasahagatā 7- pīti, lobho
ca kodhasadisova. Yathāha:-
@Footnote: 1 cha.Ma.i. uppillāvino               2 cha.Ma.i. uppillāvitattaṃ
@3 idaṃ padaṃ cha.Ma.Sī.i. potthakesu na dissati  4 cha.Ma.i. bhaveyyāti
@5 ayaṃ pāṭho cha.Ma.i. potthakesu na dissati  6 cha.Ma.i. suttehi  7 Sī.Ma. rāgasahagatā

---------------------------------------------------------------------------------------------
page54.
            "luddho atthaṃ na jānāti,  luddho dhammaṃ na passati,
            andhatamaṃ tadā hoti,      yaṃ lobho sahate naraṃ.
            Anatthajanano lobho,      lobho cittappakopano,
            bhayamantarato jātaṃ,       taṃ jano nāvabujjhatī"ti. 1-
      Tatiyavāro pana idha anāgatopi atthato āgatoyevāti veditabbo.
Yatheva hi kuddho, evaṃ luddhopi atthaṃ na jānātīti.
      Paṭipajjitabbākāradassanavāre panāyaṃ yojanā:- "tumhākaṃ satthā sabbaññū
arahaṃ sammāsambuddho, dhammo svākkhāto, saṃgho supaṭipanno"ti ādīni sutvā na
tuṇhī bhavitabbaṃ, evaṃ pana paṭijānitabbaṃ "itipetaṃ bhūtaṃ, yaṃ tumhehi vuttaṃ, taṃ
imināpi kāraṇena bhūtaṃ, imināpi kāraṇena tacchaṃ. So hi bhagavā itipi arahaṃ, itipi
sammāsambuddho. Dhammo itipi svākkhāto, itipi sandiṭṭhiko. Saṃgho itipi
supaṭipanno, itipi ujupaṭipanno"ti. "tvaṃ sīlavā"ti pucchitenāpi sace sīlavā,
"sīlavāhamasmī"ti paṭijānitabbameva. "tvaṃ paṭhamassa jhānassa lābhī .pe. Arahā"ti
puṭṭhenāpi sabhāgānaṃ bhikkhūnaṃyeva paṭijānitabbaṃ. Evaṃ hi pāpicchatā ceva parivajjitā
hoti, sāsanassa ca amoghatā dīpitā hotīti. Sesaṃ vuttanayeneva veditabbaṃ.
                            Cūḷasīlavaṇṇanā
      [7] Appamattakaṃ kho panetaṃ bhikkhaveti ko 2- anusandhi? idaṃ suttaṃ
dvīhi padehi ābaddhaṃ 3- vaṇṇena ca avaṇṇena ca. Tattha avaṇṇo "itipetaṃ
abhūtaṃ, itipetaṃ atacchan"ti ettheva udakantaṃ patvā aggi viya nivatto. Vaṇṇo
pana "bhūtaṃ bhūtato paṭijānitabbaṃ `itipetaṃ bhūtan'ti evaṃ anuvattatiyeva. So pana
duvidho brahmadattena bhāsitavaṇṇo ca bhikkhusaṃghena "acchariyaṃ āvuso"ti ādinā
   nayena āraddhavaṇṇo ca. Tesu bhikkhusaṃghena vuttavaṇṇassa upari suññatāpakāsane
   anusandhiṃ dassessati. Idha pana brahmadattena vuttavaṇṇassa anusandhiṃ dassetuṃ
   "appamattakaṃ kho panetaṃ bhikkhave"ti desanā āraddhā.
@Footnote: 1 khu. mahā. 29/17/22 kāmasuttaniddesa   2 ka. kā   3 ka. āraddhaṃ

---------------------------------------------------------------------------------------------
page55.
      Tattha appamattakanti parittassa nāmaṃ. Oramattakanti tasseva vevacanaṃ.
Mattāti vuccati pamāṇaṃ. Appamattā 1- etassāti appamattakaṃ. Oramattā 2-
etassāti oramattakaṃ. Sīlameva sīlamattakaṃ. Idaṃ vuttaṃ hoti:- appamattakaṃ kho
panetaṃ bhikkhave oramattakaṃ sīlamattakaṃ nāma, yena "tathāgatassa vaṇṇaṃ vadāmī"ti
ussāhaṃ katvāpi vaṇṇaṃ vadamāno puthujjano vadeyyāti. Tattha siyā, nanu idaṃ
sīlaṃ nāma yogino aggavibhūsanaṃ. Yathāhu porāṇā:-
           "sīlaṃ yogissalaṅkāro       sīlaṃ yogissa maṇḍanaṃ
           sīlehilaṅkato yogī          maṇḍane aggataṃ gato"ti.
      Bhagavatāpica anekesu suttasatesu sīlaṃ mahantameva katvā kathitaṃ. Yathāha
"ākaṅkheyya ce bhikkhave bhikkhu `sabrahmacārīnaṃ piyo cassaṃ manāpo ca garu ca
bhāvanīyo cā'ti, sīlesvevassa paripūrakārī"ti 3- ca.
                 "kikīva aṇḍaṃ camarīva vāladhiṃ,
                 piyaṃva puttaṃ nayanaṃva ekakaṃ.
                 Tatheva sīlaṃ anurakkhamānakā
                 supesalā hotha sadā sagāravā"ti 4- ca.
                 "na pupphagandho paṭivātameti,
                 na candanaṃ tagaramallikā vā.
                 Satañca gandho paṭivātameti,
                 sabbā disā sappuriso pavāyati. 5-
                 Candanaṃ tagaraṃ vāpi     uppalaṃ atha vassikī.
                 Etesaṃ gandhajātānaṃ   sīlagandho anuttaro. 6-
                 Appamatto ayaṃ gandho  yvāyaṃ tagaracandanī 7-
                 yo ca sīlavataṃ gandho, vāti devesu uttamo. 8-
@Footnote: 1 cha.Ma. appaṃ mattā.    2 cha.Ma. oraṃ mattā.   3 Ma.mū. 12/65 ākaṅkheyyasutta
@4 visuddhi. 1/44 sīlaniddesa                   5 i. pavāti
@6  khu. dhammapada. 25/55 ānandattatheravatthu aṅ. tika. 20/80 gandhajātasutta
@7 cha.Ma. taggaracandanaṃ     8 khu. dhammapada 25/56 mahākassapattheravatthu

---------------------------------------------------------------------------------------------
page56.
         Tesaṃ sampannasīlānaṃ             appamādavihārinaṃ
         sammadaññā vimuttānaṃ            māro maggaṃ na vindatī"ti 1- ca.
         Sīle patiṭṭhāya naro sapañño      cittaṃ paññañca bhāvayaṃ,
         ātāpī nipako bhikkhu,          so imaṃ  vijaṭaye jaṭan"ti 2- ca.
      "seyyathāpi bhikkhave ye keci me bījagāmabhūtagāmā vuḍḍhiṃ virūḷhiṃ
vepullaṃ āpajjanti, sabbe te paṭhaviṃ nissāya paṭhaviyaṃ patiṭṭhāya evamete
bījagāmabhūtagāmā vuḍḍhiṃ virūḷhiṃ vepullaṃ āpajjanti, evameva kho bhikkhave bhikkhu
sīlaṃ nissāya sīle patiṭṭhāya (ariyaṃ aṭṭhaṅgikaṃ maggaṃ bhāvento, ariyaṃ aṭṭhaṅgikaṃ
maggaṃ bahulīkaronto vuḍḍhiṃ virūḷhiṃ vepullaṃ  pāpuṇāti dhammesu. 3- .pe.
Seyyathāpi bhikkhave himavantaṃ .pe.) satta bojjhaṅge bhāvento, satta bojjhaṅge
bahulīkaronto mahattaṃ vā vepullattaṃ vā pāpuṇāti dhammesū"ti 4- ca evaṃ aññānipi
anekāni suttāni daṭṭhabbāni. Evamanekesu suttasatesu sīlaṃ mahantameva katvā
kathitaṃ. Taṃ kasmā imasmiṃ ṭhāne "appamattakan"ti āhāti? upariguṇe upanidhāya.
Sīlaṃ hi samādhiṃ na pāpuṇāti, samādhi paññaṃ na pāpuṇāti, tasmā uparimaṃ uparimaṃ
upanidhāya heṭṭhimaṃ oramattakaṃ nāma hoti.
      Kathaṃ sīlaṃ samādhiṃ na pāpuṇāti?  bhagavāhi abhisambodhito sattame
Saṃvacchare sāvatthīnagaradvāre gaṇḍambarukkhamūle dvādasayojane ratanamaṇḍape
yojanappamāṇe ratanapallaṅke nisīditvā tiyojanike dibbasetacchatte dhāriyamāne
dvādasayojanāya parisāya attādānaparidīpanaṃ titthiyamaddanaṃ "uparimakāyato aggikkhandho
pavattati, heṭṭhimakāyato udakadhārā pavattati .pe. Ekekalomakūpato aggikkhandho
pavattati ekekalomakūpato udakadhārā pavattati, channaṃ vaṇṇānan"ti ādinayappavattaṃ
yamakapāṭihāriyaṃ dasseti. Tassa suvaṇṇavaṇṇasarīrato suvaṇṇavaṇṇā rasmiyo uggantvā
yāva bhavaggā gacchanti, sakaladasasahassacakkavāḷassa alaṅkaraṇakālo 5- viya hoti dutiyā
dutiyā rasmiyo purimāya purimāya yamakayamakā 6- viya ekakkhaṇe viya pavattanti.
@Footnote: 1  khu. dhammapada 25/57 godhikattheravatthu   2 saṃ.sa. 15/23 jaṭāsutta
@3 saṃ. mahā. 19/150 bījasutta.         4 saṃ. mahā. 19/182 himavantasutta
@5 i. ālokakaraṇakālo.             6 Ma. purimayamakā viya

---------------------------------------------------------------------------------------------
page57.
      Dvinnaṃ ca cittānaṃ ekakkhaṇe pavatti nāma natthi. Buddhānaṃ pana
bhagavantānaṃ bhavaṅgaparivāsassa lahukatāya, pañcahākārehi āciṇṇavasitāya ca tā
ekakkhaṇe viya pavattanti, tassā tassā pana rasmiyā āvajjanaparikammādhiṭṭhānāni
visuṃ visuṃyeva.
      Nīlarasmiatthāya hi bhagavā nīlakasiṇaṃ samāpajjati, pītarasmiatthāya
pītakasiṇaṃ, lohitaodātarasmiatthāya  lohitaodātakasiṇaṃ, aggikkhandhatthāya tejokasiṇaṃ,
udakadhāratthāya āpokasiṇaṃ samāpajjati. Satthā caṅkamati, nimmito tiṭṭhati vā
nisīdati vā seyyaṃ vā kappetīti 1- sabbaṃ vitthāretabbaṃ. Ettha ekaṃpi sīlassa
kicacaṃ natthi, sabbaṃ samādhikiccameva. Evaṃ sīlaṃ samādhiṃ na pāpuṇāti.
      Yaṃ pana bhagavā kappasatasahassādhikāni cattāri asaṅkheyyāni pāramiyo
pūretvā ekūnatiṃsavassakāle cakkavattisirīnivāsabhūtā bhavanā nikkhamma anomānadītīre
pabbajitvā chabbassāni padhānayogaṃ katvā visākhapuṇṇamāyaṃ uruvelagāme sujātāya
dinnaṃ pakkhittadibbojaṃ madhupāyāsaṃ paribhuñjitvā sāyaṇhasamaye dakkhiṇuttarena
bodhimaṇḍaṃ pavisitvā assatthadumarājānaṃ tikkhattuṃ padakkhiṇaṃ katvā pubbuttarabhāge
ṭhito tiṇasanthāraṃ santharitvā tisandhipallaṅkamābhujitvā caturaṅgasamannāgataṃ mettā-
kammaṭṭhānaṃ pubbaṅgamaṃ katvā viriyādhiṭṭhānaṃ adhiṭṭhāya cuddasahatthapallaṅkavaragato
suvaṇṇapīṭhe ṭhitaṃ 2- rajatakkhandhaṃ  viya paññāsahatthaṃ bodhikkhandhaṃ piṭaṭhito katvā
upari maṇicchattena viya bodhisākhāya dhāriyamāno suvaṇṇavaṇṇe cīvare pavāḷasadisesu
bodhiaṅkuresu patamānesu suriye atthaṃ upagacchante mārabalaṃ vidhamitvā paṭhamayāme
pubbenivāsaṃ anussaritvā majjhimayāme dibbacakkhuṃ visodhetvā paccūsakāle
sabbaññubuddhānamāciṇṇe paccayākāre ñāṇaṃ otāretvā ānāpānacatutthajjhānaṃ
nibbattetvā tadeva pādakaṃ katvā vipassanaṃ vaḍḍhetvā maggapaṭipāṭiyā adhigatena
catutthamaggena sabbakilese khepetvā sabbe buddhaguṇe paṭivijjhi, idamassa
paññākiccaṃ. Evaṃ samādhi paññaṃ na pāpuṇāti.
      Tattha yathā hatthe udakaṃ pātiyaṃ udakaṃ na pāpuṇāti, pātiyaṃ udakaṃ
ghaṭe udakaṃ na pāpuṇāti, ghaṭe udakaṃ koḷumbe 3- udakaṃ na pāpuṇāti, koḷumbe
@Footnote: 1 khu. paṭi. 31/116 ñāṇakathā  2 cha.Ma. ṭhapitaṃ
@3 i. kolambe, cha.Ma. kolumbe evamuparipi.

---------------------------------------------------------------------------------------------
page58.
Udakaṃ cāṭiyaṃ udakaṃ na pāpuṇāti, cāṭiyaṃ udakaṃ mahākumbhiyaṃ udakaṃ na pāpuṇāti,
mahākumbhiyaṃ udakaṃ kusobbhe 1- udakaṃ na pāpuṇāti, kusobbhe udakaṃ kandare udakaṃ
na pāpuṇāti, kandare udakaṃ kunnadiyaṃ udakaṃ na pāpuṇāti, kunnadiyaṃ udakaṃ
pañcamahānadiyaṃ udakaṃ na pāpuṇāti, pañcamahānadiyaṃ udakaṃ cakkavāḷamahāsamudde
udakaṃ na pāpuṇāti, cakkavāḷamahāsamudde udakaṃ sinerupādakamahāsamudde udakaṃ na
pāpuṇāti. Pātiyaṃ udakaṃ upanidhāya hatthe udakaṃ parittaṃ .pe. Sinerupādaka-
mahāsamudde udakaṃ upanidhāya cakkavāḷamahāsamudde udakaṃ parittanti. Iti upari
upari udakaṃ bahukaṃ upādāya heṭṭhā heṭṭhā udakaṃ parittaṃ hoti.
      Evameva upari upari guṇe upādāya heṭṭhā  heṭṭhā sīlaṃ appamattakaṃ
oramattakanti veditabbaṃ. Tenāha "appamattakaṃ  kho panetaṃ bhikkhave oramattakaṃ
sīlamattakan"ti
      yena puthujjanoti ettha
             "duve puthujjanā vuttā   buddhenādiccabandhunā
             andho puthujujano eko    kalyāṇeko puthujjano"ti.
      Tattha  yassa khandhadhātuāyatanādīsu uggahaparipucchāsavanadhāraṇapaccavek-
khaṇāni natthi, ayaṃ andhaputhujjano. Yassa tāni atthi, so kalyāṇaputhujjano.
Duvidhopi panesa:-
             puthūnaṃ jananādīhi,        kāraṇehi puthujjano,
             puthujjanantogadhattā,     puthuvāyaṃ jano iti.
      So hi  puthūnaṃ nānappakārānaṃ kilesādīnaṃ jananādīhi kāraṇehi
puthujjano.  yathāha:-
      "puthū 2- kilese janentīti puthujjanā, puthū  avihatasakkāyadiṭṭhikāti
puthujjanā, puthū satthārānaṃ mukhullokikāti puthujjanā, puthū sabbagatīhi avuṭṭhitāti
puthujjanā, puthū    nānābhisaṅkhāre abhisaṅkharontīti puthujjanā, puthū nānāoghehi
@Footnote: 1 i. kusubbhe. evamuparipi.   2 cha.Ma.i. puthu evamuparipi.

---------------------------------------------------------------------------------------------
page59.
Vuyhanti, puthū nānāsantāpehi santappanti, puthū nānāpariḷāhehi pariḍayhanti,
puthū pañcasu kāmaguṇesu rattā giddhā gadhitā 1- mucchitā ajjhosannā 2- laggā
laggitā palibuddhāti puthujjanā, puthū pañcahi nīvaraṇehi āvutā nivutā ophuṭā 3-
pihitā paṭicchannā paṭikujjitāti puthujjanā"ti. 4-
      Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ
janānaṃ antogadhattātipi puthujjanā, puthuvā ayaṃ visuṃyeva saṅkhayaṃ gato, visaṃsaṭṭho
sīlasutādiguṇayuttehi ariyehi janehītipi puthujjanoti.
      Tathāgatassāti aṭṭhahi kāraṇehi bhagavā tathāgato:- tathā āgatoti
tathāgato, tathā gatoti tathāgato, tathalakkhaṇaṃ āgatoti tathāgato, tathadhamme
yāthāvato abhisambuddhoti  tathāgato, tathadassitāya tathāgato, tathavāditāya tathāgato,
tathākāritāya tathāgato, abhibhavanaṭṭhena tathāgatoti.
      Kathaṃ bhagavā tathā āgatoti tathāgato? yathā sabbalokahitāya
Ussukkamāpannā purimakā sammāsambuddhā āgatā, yathā vipassī bhagavā āgato,
yathā sikhī bhagavā, yathā vessabhū bhagavā, yathā kakusandho bhagavā, yathā konāgamano
bhagavā, yathā kassapo  bhagavā āgatoti. 5-  Kiṃ vuttaṃ hoti? yena abhinīhārena
ete bhagavanto āgatā, teneva amhākaṃpi bhagavā āgato. Athavā, yathā vipassī
bhagavā .pe. Yathā kassapo bhagavā dānapāramiṃ pūretvā, sīlanekkhammapaññāvīriyakhanti-
saccaadhiṭṭhānamettāupekkhāpāramiṃ pūretvā imā dasa pāramiyo dasa upapāramiyo
dasa paramatthapāramiyoti samatiṃsa pāramiyo pūretvā aṅgapariccāgaṃ
dhanaputtadārajīvitapariccāganti 6- ime pañca mahāpariccāge pariccajitvā
pubbayogapubbacariyadhammakkhānañātatthacariyādayo pūretvā buddhacariyāya 7- koṭiṃ patvā
āgato, tathā amhākaṃpi bhagavā āgato. Athavā, yathā vipassī bhagavā .pe. Kassapo bhagavā
cattāro satipaṭṭhāne cattāro sammappadhāne cattāro iddhipāde pañcindriyāni
@Footnote: 1 cha.i.  gathitā, Ma. gakhitā.   2 Ma.i. ajjhopannā.    3 cha. ovutā.
@4 khu. mahā. 29/94   5 sī,i. āgato.   6 i. nayana dhana rajja puttadāra...,
@cha.Ma. jīvita dhana rajja puttadāra...  7 i. cha. buddhicariyāYu.

---------------------------------------------------------------------------------------------
page60.
Pañca balāni satta bojjhaṅge ariyaṭṭhaṅgikaṃ maggaṃ bhāvetvā brūhetvā āgato,
tathā amhākaṃ bhagavāpi āgato evaṃ tathā āgatoti tathāgato.
                 Yatheva lokamhi vipassiādayo
                 sabbaññubhāvaṃ munayo idhāgatā,
                 tathā ayaṃ sakyamunīpi āgato
                 tathāgato vuccati tena cakkhumāti.
           Evaṃ tathā āgatoti tathāgato. (1)
           Kathaṃ tathā gatoti tathāgato? yathā sampatijāto vipassī bhagavā gato
.pe. Kassapo bhagavā gato.
      Kathañca so bhagavā gato? so hi sampatijātova samehi pādehi
Paṭhaviyaṃ patiṭṭhāya uttarābhimukho sattapadavītihārena 1- gato. Yathāha "sampatijāto
ānanda bodhisatto samehi pādehi patiṭṭhahitvā uttarābhimukho sattapadavītihārena
gacchati setamhi chatte anuhīramāne 2- sabbā ca disā anuviloketi, āsabhiñca
vācaṃ bhāsati `aggohamasmi lokassa, jeṭṭhohamasmi lokassa, seṭṭhohamasmi lokassa,
ayamantimājāti, natthidāni punabbhavo"ti. 3-
      Tañcassa gamanaṃ tathaṃ ahosi avitathaṃ anekesaṃ visesādhigamānaṃ
pubbanimittabhāvena. Yaṃ hi so sampatijātova samehi pādehi patiṭṭhahi,   idamassa
caturiddhipādapaṭilābhassa pubbanimittaṃ.
           Uttarābhimukhabhāvo pana sabbalokuttarabhāvassa pubbanimittaṃ.
           Sattapadavītihāro sattabojjhaṅgaratanapaṭilābhassa.
           "suvaṇṇadaṇḍā vītipatanti cāmarā"ti ettha vuttacāmarukkhepo pana
sabbatitthiyanimmathanassa.  4-
           setacchattadhāraṇaṃ arahattavimuttivaravimalasetacchattapaṭilābhassa.
           Sattamapadūpari   ṭhatvā sabbadisānuvilokanaṃ sabbaññutānāvaraṇa-
ñāṇapaṭilābhassa.
@Footnote: 1 i. sattapadavītihāre evamuparipi.        2 ka. anudhāriyamāne.
@3 Ma. u. 14/207  acchariyabbhūtadhammasutta.   4 Ma. nimmaddanassa.

---------------------------------------------------------------------------------------------
page61.
         Āsabhivācābhāsanaṃ appaṭivattiyavaradhammacakkappavattanassa pubbanimittaṃ.
      Tathā ayaṃ bhagavāpi gato. Tañcassa gamanaṃ tathaṃ ahosi avitathaṃ tesaṃyeva
visesādhigamānaṃ pubbanimittabhāvena.
         Tenāhu porāṇā:-
                   "muhuttajātova gavampatī yathā,
                   samehi pādehi phusī vasundharaṃ.
                   So vikkami satta padāni gotamo
                   setañca chattaṃ anudhārayuṃ marū.
                   Gantvāna so satta padāni gotamo
                   disā vilokesi samā samantato,
                   aṭṭhaṅgupetaṃ giramabbhudīrayi,
                   sīho yathā pabbatamuddhaniṭṭhito"ti.
          Evaṃ tathā gatoti 1- tathāgato.
          Athavā, yathā vipassī bhagavā .pe. Yathā kassapo bhagavā, ayaṃpi
bhagavā tatheva nekkhammena kāmacchandaṃ pahāya gato, abyāpādena byāpādaṃ,
ālokasaññāya thīnamiddhaṃ, avikkhepena uddhaccakukkuccaṃ, dhammavavatthānena vicikicchaṃ
pahāya gato, ñāṇena avijjaṃ padāletvā gato, 2- pāmojjena 3- aratiṃ vinodetvā,
paṭhamajjhānena nīvaraṇakavāṭaṃ ugghāṭetvā, dutiyajjhānena vitakkavicāraṃ vūpasametvā,
tatiyajjhānena pītiṃ virājetvā, 4- catutthajjhānena sukhadukkhaṃ pahāya,
ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,
viññānañcāyatanasamāpattiyā ākāsānañcāyatanasaññaṃ, ākiñcaññāyatanasamāpattiyā
viññāṇañcāyatanasaññaṃ, nevasaññānāsaññāyatanasamāpattiyā ākiñcaññāyatanasaññaṃ
samatikkamitvā gato.
  Aniccānupassanāya niccasaññaṃ pahāya, dukkhānupassanāya sukhasaññaṃ,
anattānupassanāya attasaññaṃ, nibbidānupassanāya nandiṃ, virāgānupassanāya rāgaṃ,
@Footnote: 1 ka. gatotipi                   2 cha. ayaṃ pāṭho na dissati
@3 i. pāmujjena.               4 ka. virajjitvā

---------------------------------------------------------------------------------------------
page62.
Nirodhānupassanāya samudayaṃ, paṭinissaggānupassanāya ādānaṃ, khayānupassanāya ghanasaññaṃ,
vayānupassanāya āyūhanaṃ, vipariṇāmānupassanāya dhuvasaññaṃ, animittānupassanāya
nimittasaññaṃ, 1- appaṇihitānupassanāya  paṇidhiṃ, suññatānupassanāya abhinivesaṃ,
adhipaññādhammavipassanāya sārādānābhinivesaṃ, yathābhūtañāṇadassanena sammohābhinivesaṃ,
ādīnavānupassanāya ālayābhinivesaṃ, paṭisaṅkhānupassanāya appaṭisaṅkhaṃ,
vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe kilese
bhañjitvā, 2- sakadāgāmimaggena oḷārike kilese pahāya, anāgāmimaggena aṇusahagate
kilese samugghāṭetvā, arahattamaggena sabbakilese samucchinditvā gato. Evaṃpi tathā
gatoti tathāgato. (2)
      Kathaṃ tathalakkhaṇaṃ  āgatoti tathāgato? paṭhavīdhātuyā kakkhaḷattalakkhaṇaṃ
tathaṃ avitathaṃ, āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā
vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.
      Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ,
saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.
      Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ,
sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ,
      saddhindriyassa adhimokkhalakkhaṇaṃ, vīriyindriyassa paggahaṇalakkhaṇaṃ,
satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa
pajānanalakkhaṇaṃ. Saddhābalassa assaddhiye akampiyalakkhaṇaṃ, vīriyabalassa kosajje,
satibalassa muṭṭhasacce, samādhibalassa uddhacce, paññābalassa avijjāya akampiyalakkhaṇaṃ.
      Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ,
vīriyasambojjhaṅgassa paggahaṇalakkhaṇaṃ, pītisambojjhaṅgassa pharaṇalakkhaṇaṃ,
passaddhisambojjhaṅgassa vūpasamalakkhaṇaṃ, samādhisambojjhaṅgassa avikkhepalakkhaṇaṃ,
upekkhāsambojjhaṅgassa paṭisaṅkhānalakkhaṇaṃ.
@Footnote: 1  cha. nimittaṃ, Ma. nimittaṃ saññaṃ., passa.    2 i. bhajitvā gato.

---------------------------------------------------------------------------------------------
page63.
      Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ,
sammāvācāya pariggahaṇalakkhaṇaṃ, sammākammantassa samuṭṭhānalakkhaṇaṃ, 1- sammāājīvassa
vodānalakkhaṇaṃ, sammāvāyāmassa paggahaṇalakkhaṇaṃ, sammāsatiyā upaṭṭhānalakkhaṇaṃ,
sammāsamādhissa avikkhepalakkhaṇaṃ.
      Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa
vijānanalakkhaṇaṃ, nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ,
phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ,
upādānassa gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya
  jiraṇalakkhaṇaṃ, maraṇassa cutilakkhaṇaṃ.
      Dhātūnaṃ suññatālakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ
upaṭṭhānalakkhaṇaṃ, sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ,
indriyānaṃ adhipatilakkhaṇaṃ, balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ,
maggassa hetulakkhaṇaṃ.
      Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ,
samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.
      Sīlavisuddhiyā saṃvaralakkhaṇaṃ, cittavisuddhiyā avikkhepalakkhaṇaṃ,
diṭṭhivisuddhiyā dassanalakkhaṇaṃ.
      Khaye ñāṇassa samucchedanalakkhaṇaṃ, 2- anuppāde ñāṇassa passaddhilakkhaṇaṃ.
      Chandassa mūlalakkhaṇaṃ, manasikārassa samuṭṭhānalakkhaṇaṃ, phassassa samodhānalakkhaṇaṃ,
vedanāya samosaraṇalakkhaṇaṃ, samādhissa pamukhalakkhaṇaṃ, satiyā adhipateyyalakkhaṇaṃ,
paññāya taduttariyalakkhaṇaṃ, 3- vimuttiyā sāralakkhaṇaṃ, amatogadhassa nibbānassa
pariyosānalakkhaṇaṃ tathaṃ avitathaṃ. Etaṃ tathalakkhaṇaṃ ñāṇagatiyā āgato  avirajjhitvā
patto anuppattoti tathāgato. Evaṃ tathalakkhaṇaṃ āgatoti tathāgato. (3)
      Kathaṃ tathadhamme yāthāvato abhisambuddhoti tathāgato? tathadhammā nāma
cattāri ariyasaccāni. Yathāha "cattārimāni bhikkhave tathāni avitathāni anaññathāni.
@Footnote: 1 Ma. samuṭṭhāpanalakkhaṇaṃ     2 Ma. samucchedalakkhaṇaṃ   3 cha.Ma.i. tatuttariyalakkhaṇaṃ.

---------------------------------------------------------------------------------------------
page64.
Katamāni cattāri? "idaṃ dukkhan"ti bhikkhave tathametaṃ avitathametaṃ anaññathametan"ti 1-
vitthāro. Tāni ca bhagavā abhisambuddho, tasmā tathānaṃ dhammānaṃ abhisambuddhattā
tathāgatoti vuccati. Abhisambodhattho 2- hettha  gatasaddo.
      Apica jarāmaraṇassa jātipaccayasambhūtassa samudāgataṭṭho tatho avitatho
anaññatho  .pe. Saṅkhārānaṃ avijjāpaccayasambhūtānaṃ samudāgataṭṭho 3- tatho avitatho
anaññatho  .pe. Tathā avijjāya saṅkhārānaṃ paccayaṭṭho, saṅkhārānaṃ viññāṇassa
paccayaṭṭho .pe.  jātiyā jarāmaṇassa paccayaṭṭho tatho avitatho anaññatho. Taṃ
sabbaṃ bhagavā abhisambuddho. Tasmāpi tathānaṃ dhammānaṃ abhisambuddhattā tathāgatoti
vuccati. Evaṃ tathadhamme yāthāvato abhisambuddhoti tathāgatoti. (4)
      Kathaṃ tathadassitāya tathāgato? bhagavā yaṃ sadevake loke .pe.
Sadevamanussāya aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ
āgacchantaṃ rūpārammaṇaṃ nāma atthi, taṃ sabbākārato jānāti passati. Evaṃ jānatā
passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena
vā "katamantaṃ rūpaṃ rūpāyatanaṃ? yaṃ rūpaṃ  catunnaṃ mahābhūtānaṃ upādāya vaṇṇanibhā
sanidassanaṃ sappaṭighaṃ  nīlaṃ pītakan"ti 4- ādinā nayena anekehi nāmehi  terasahi
vārehi dvipaññāsāya vā nayehi vibhajjamānaṃ tathameva hoti, vitathaṃ natthi. Esa
nayo sotadvārādīsupi āpāthaṃ āgacchantesu saddādīsu. Vuttaṃ cetaṃ 5- bhagavatā "yaṃ
bhikkhave sadevakassa lokassa .pe. Sadevamanussāya diṭṭhaṃ sutaṃ mutaṃ viññātaṃ pattaṃ,
pariyesitaṃ anuvicaritaṃ manasā, tamahaṃ jānāmi, tamahaṃ abbhaññāsiṃ, taṃ tathāgatassa viditaṃ,
taṃ tathāgate 6- na upaṭṭhāsī"ti. 7- Evaṃ tathadassitāya tathāgato. Tattha tathadassiatthe
tathāgatoti padasambhavo veditabbo. (5)
      Kathaṃ tathavāditāya tathāgato? yaṃ rattiṃ bhagavā bodhimaṇḍe aparājitapallaṅke
nisinno tiṇṇaṃ mārānaṃ matthakaṃ madditvā anuttaraṃ sammāsambodhiṃ
@Footnote: 1 saṃ. mahā. 19/1090 tathasutta.     2 cha.Ma. abhisambudhattho.
@3 cha.Ma.i. avijjāpaccayasambhūtasamudāgataṭṭho.  4 abhi. dha. 1/616 rūpakaṇḍa
@5 Ma. vuttañhetaṃ                      6  cha.Ma.i. tathāgato.
@7 aṃ. catukka. 21/24 kāḷakārāmasutta,

---------------------------------------------------------------------------------------------
page65.
Abhisambuddho, yañca rattiṃ yamakasālānamantare anupādisesāya nibbānadhātuyā
parinibbāyi, etthantare pañcacattālīsavassaparimāṇe kāle paṭhamabodhiyāpi
majjhimabodhiyāpi pacchimabodhiyāpi yaṃ bhagavatā bhāsitaṃ suttaṃ geyyaṃ .pe. Vedallaṃ, taṃ
sabbaṃ atthato ca byañjanato ca anupavajjaṃ anūnamanadhikaṃsabbākāraparipuṇṇaṃ
rāgamadanimmadanaṃ dosamohamadanimmadanaṃ. Natthi tattha vālaggamattaṃpi avakkhalitaṃ, 1-
sabbantaṃ ekamuddikāya lañcitaṃ 2- viya, ekanāḷiyā mitaṃ viya ekatulāya tulitaṃ viya
ca tathameva hoti avitathaṃ anaññathaṃ. Tenāha "yañca cunda rattiṃ tathāgato
anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā
parinibbāyati, yaṃ etasmiṃ antare bhāsati lapati niddisati, sabbaṃ taṃ tatheva hoti,
no aññathā. Tasmā `tathāgato'ti vuccatī"ti. 3- Gadattho hettha gatasaddo. Evaṃ
tathavāditāya tathāgato.
      Apica āgadanaṃ āgado, vacananti attho. Tatho aviparīto āgado assāti
dakārassa takāraṃ katvā tathāgatoti. Evameva tasmiṃ atthe padasiddhi veditabbā. (6)
      Kathaṃ tathākāritāya tathāgato? bhagavato hi vācāya kāyo anulometi,
kāyassapi vācā, tasmā yathāvādī tathākārī, yathākārī tathāvādī ca hoti. Evaṃ
bhūtassa cassa yathā vācā, kāyopi tathā gato pavattoti attho. Yathā ca kāyo
vācāpi tathā gatā pavattāti tathāgato. Tenevāha "yathāvādī bhikkhave tathāgato
tathākārī, yathākārī tathāvādī. Iti yathāvādī tathākārī, yathākārī tathāvādī. Tasmā
`tathāgato'ti vuccatī"ti. 4- Evaṃ tathākāritāya tathāgato. (7)
      Kathaṃ abhibhavanaṭṭhena tathāgato? upari bhavaggaṃ heṭṭhā avīciṃ pariyantaṃ
katvā tiriyaṃ aparimāṇāsu lokadhātūsu sabbasatte abhibhavati sīlenapi samādhināpi
paññāyapi vimuttiyāpi vimuttiñāṇadassanenapi, na tassa tulā 5- vā pamāṇaṃ vā
atthi, atulo  appameyyo anuttaro rājābhirājā devadevo sakkānamatisakko,
brahmānamatibrahmā. Tenāha "sadevake bhikkhave loke .pe. Sadevamanussāya
@Footnote: 1   Sī. apakkhalitaṃ.     2 cha.Ma.i. lañchitaṃ.  3 dī. pā, 11/188 pāsādikasutta,
@4 dī. pā, 11/188 pāsādikasutta, aṅ. catukka. 21/23 lokasutta.  5 Ma. tulo.

---------------------------------------------------------------------------------------------
page66.
Tathāgato  abhibhū anabhibhūto aññadatthudaso vasavattī, tasmā `tathāgato'ti
vuccatī"ti. 1-
      Tatrevaṃ padasiddhi veditabbā. Agado viya agado. Ko panesa?
desanāvilāso ceva puññussayo ca. Tena hesa mahānubhāvo bhisako dibbāgadena
sappe viya sabbaparappavādino sadevakañca lokaṃ abhibhavati. Iti  sabbalokābhibhavanena
tatho aviparīto desanāvilāso ceva puññussayo ca agado assāti dakārassa
takāraṃ katvā tathāgatoti veditabbo. Evaṃ abhibhavanaṭṭhena tathātato. (8)
      Apica tathāya gatotipi tathāgato, tathaṃ gatotipi tathāgato. Gatoti
avagato atīto patto paṭipannoti attho.
     Tattha  sakalalokaṃ tīraṇapariññāya tathāya gato avagatoti tathāgato.
Lokasamudayaṃ pahānapariññāya tathāya gato atītoti tathāgato. Lokanirodhaṃ sacchikiriyāya
tathāya gato pattoti tathāgato. Lokanirodhagāminiṃ paṭipadaṃ tathaṃ gato paṭipannoti
tathāgato. Tena vuttaṃ bhagavatā:-
      "loko bhikkhave tathāgatena abhisambuddho, lokasmā tathāgato visaṃyutto.
Lokasamudayo bhikkhave tathāgatena abhisambuddho, lokasamudayo tathāgatassa pahīno.
Lokanirodho bhikkhave tathāgatena abhisambuddho, lokanirodho tathāgatassa sacchikato.
Lokanirodhagāminī paṭipadā bhikkhave tathāgatena abhisambuddhā, lokanirodhagāminī
paṭipadā tathāgatassa bhāvitā. Yaṃ bhikkhave sadevakassa lokassa .pe. Sabbantaṃ
tathāgatena abhisambuddhaṃ. Tasmā `tathāgato'ti vuccatī"ti. 2-
      Tassapi evaṃ attho veditabbo. Idampi ca tathāgatassa tathāgatabhāvadīpane
mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya.
      Katamañca taṃ bhikkhaveti yena appamattakena oramattakena sīlamattakena
puthujjano tathāgatassa vaṇṇaṃ vadamāno vadeyya, taṃ katamanti pucchati. Tattha pucchā
nāma adiṭṭhajotanāpucchā diṭṭhasaṃsandanāpucchā vimaticchedanāpucchā anumatipucchā
kathetukamyatāpucchāti pañcavidhā hoti.
@Footnote: 1  aṅ. catukka. 21/23 lokasutta.    2 aṅ.  catukka. 21/23 lokasutta

---------------------------------------------------------------------------------------------
page67.
      Tattha   katamā adiṭṭhajotanāpucachā. 1- Pakatiyā lakkhaṇaṃ aññātaṃ hoti
adiṭṭhaṃ atulitaṃ atīritaṃ avibhūtaṃ avibhāvitaṃ, tassa ñāṇāya dassanāya tulanāya
tīraṇāya vibhāvanāya pañhaṃ pucchati, ayaṃ adiṭṭhajotanāpucchā.
      Katamā diṭṭhasaṃsandanāpucchā. Pakatiyā lakkhaṇaṃ ñātaṃ hoti diṭṭhaṃ
tulitaṃ tīritaṃ vibhūtaṃ vibhāvitaṃ, tassa aññehi paṇḍitehi saddhiṃ saṃsandanatthāya pañhaṃ
pucchati, ayaṃ diṭṭhasaṃsandanāpucchā.
      Katamā vimaticchedanāpucchā. Pakatiyā saṃsayaṃ pakkhanto 2- hoti vimatiṃ
pakkhanto 2- dveḷhakajāto "evaṃ nukho, na nukho, kinnukho,  kathaṃ nukho"ti so
vimaticchedanatthāya pañhaṃ pucchati, ayaṃ vimaticchedanāpacchā.
      Katamā anumatipucchā. Bhagavā bhikkhūnaṃ anumatiyā pañhaṃ pucchati"taṃ kiṃ maññatha
bhikkhave rūpaṃ `niccaṃ vā aniccaṃ vā'ti aniccaṃ bhante. Yampanāniccaṃ, `dukkhaṃ
vā taṃ sukhaṃ vā'ti. Dukkhaṃ bhante"ti. 3- Sabbaṃ vattabbaṃ, ayaṃ anumatipucchā.
      Katamā kathetukamyatāpucchā. Bhagavā bhikkhūnaṃ kathetukamyatāya pañhaṃ
pucchati. "cattārome bhikkhave satipaṭṭhānā. Katame    cattāro 4-  .pe.  aṭṭhime
bhikkhave maggaṅgā. Katame aṭṭhā"ti, ayaṃ kathetukamyatāpucchā.
      Iti imāsu pañcasu pucchāsu adiṭṭhassa tāva kassaci dhammassa
abhāvato tathāgatassa adiṭṭhajotanāpucchā natthi. "idaṃ nāma aññehi paṇḍitehi
samaṇabrāhmaṇehi saddhiṃ saṃsandetvā desessāmī"ti samannāhārasseva anuppajjanato
diṭṭhasaṃsandanāpucchāpi natthi. Yasmā pana buddhānaṃ ekadhammepi āsappanā parisappanā
natthi, bodhimaṇḍeyeva sabbā kaṅkhā chinnā, tasmā vimaticchedanā pucchāpi natthiyeva.
Avasesā pana dve pucchā buddhānaṃ atthi, tāsu ayaṃ kathetukamyatāpucchā nāma.
      [8] Idāni taṃ  kathetukamyatāpucchāya pucchitamatthaṃ kathetuṃ "pāṇātipātaṃ
pahāyā"ti ādimāha.
@Footnote: 1 Sī.Ma. tattha adiṭṭhajotanāpucchā nāma  2 cha.ma, pakkhando
@3 vinaYu. mahā, 4/21 pañcavaggiyakathā,  saṃ. khandha.  17/59  anattalakkhaṇasutta
@4 saṃ. mahā. 19/383 ariyasutta

---------------------------------------------------------------------------------------------
page68.
      Tattha pāṇassa atipāto pāṇātipāto, pāṇavadho pāṇaghātoti vuttaṃ
hoti, pāṇoti cettha vohārato satto, paramatthato jīvitindriyaṃ, tasmiṃ pana pāṇe
pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ
aññataradvārappavattā vadhakacetanā pāṇātipāto. So guṇavirahitesu tiracchānagatādīsu
pāṇesu khuddake pāṇe appasāvajjo, mahāsarīre mahāsāvajjo.  kasmā?
payogamahantatāya. Payogasamattepi vatthumahantatāya. Guṇavantesu manussādīsu appaguṇe
pāṇe appasāvajjo, mahāguṇe mahāsāvajjo. Sarīraguṇānaṃ pana samabhāvesati kilesānaṃ
upakkamānañca mudutāya appasāvajjo, tibbatāya mahāsāvajjoti veditabbo.
      Tassa pañca sambhārā  honti:- pāṇo, pāṇasaññitā, vadhakacittaṃ,
upakkamo, tena maraṇanti. Cha payogā:- sāhatthiko, āṇattiko, nisasaggiyo,
thāvaro, vijjāmayo, iddhimayoti. Imasmiṃ panatthe vitthāriyamāne atipapañco 1-
hoti, tasmā taṃ na vitthārayāma, aññañca evarūpaṃ. Atthikehi pana samantapāsādikaṃ
vinayaṭṭhakathaṃ oloketvā gahetabbaṃ.
      Pahāyāti imaṃ pāṇātipātacetanāsaṅkhātaṃ dussīlyaṃ pajahitvā. Paṭiviratoti
pahīnakālato paṭṭhāya tato dussīlyato orato viratova. Natthi tassa
"vītikkamissāmī"ti cakkhusotaviññeyyā dhammā, pageva kāyikāti. Imināva nayena
aññesupi evarūpesu padesu attho veditabbo.
      Samaṇoti bhagavā samitapāpatāya laddhavohāro. Gotamoti gottavasena
gotamo. 2- Na kevalañca bhagavāyeva pāṇātipātā paṭivirato, bhikkhusaṃghopi paṭivirato,
desanā pana ādito paṭṭhāya evaṃ āgatā, atthaṃ pana dīpentena bhikkhusaṃghavasenāpi
dīpetuṃ vaṭṭati.
      Nihitadaṇḍo nihitasatthoti parūpaghātatthāya daṇḍaṃ vā satthaṃ vā
ādāya avattanato nikkhittadaṇḍo ceva nikkhittasattho cāti attho. Ettha ca
ṭhapetvā daṇḍaṃ sabbaṃpi avasesaṃ upakaraṇaṃ sattānaṃ vināsanabhāvato 3- satthanti
@Footnote: 1 cha.Ma. ativiya papañco.     2 cha.Ma.i. ayaṃ pāṭho na dissati.
@3 cha.Ma. viheṭhanabhāvato, Sī.i. vihiṃsanabhāvato

---------------------------------------------------------------------------------------------
page69.
Veditabbaṃ. Yaṃ pana bhikkhū bhattaradaṇḍaṃ vā dantakaṭṭhavāsiṃ vā 1- pipphalikaṃ vā
gahetvā vicaranti, na taṃ parūpaghātatthāya. Tasmā  "nihitadaṇḍo nihitasattho"tveva
saṅkhayaṃ gacchati.
      Lajjīti pāpajigucchanalakkhaṇāya lajjāya samannāgato. Dayāpannoti dayaṃ
mettacittataṃ āpanno. Sabbapāṇabhūtahitānukampīti sabbe  pāṇabhūte hitena
anukampako, tāya dayāpannatāya sabbesaṃ pāṇabhūtānaṃ hitacittakoti attho. Viharatīti
iriyati yāpeti pāleti,  iti vā hi bhikkhaveti evaṃ vā bhikkhave. Vāsaddo upari
"adinnādānaṃ pahāyā"ti ādīni apekkhitvā vikappattho vutto, evaṃ sabbattha
purimaṃ vā pacchimaṃ vā apekkhitvā vikappabhāvo veditabbo.
      Ayaṃ panettha saṅkhepo:- bhikkhave puthujjano tathāgatassa vaṇṇaṃ vadamāno
evaṃ vadeyya "samaṇo gotamo pāṇaṃ na hanati na ghāteti na tattha samanuñño
hoti, virato imasmā dussīlyā, aho vata re buddhaguṇā mahantā"ti, iti
mahantaṃ ussāhaṃ katvā vaṇṇaṃ vattukāmopi appamattakaṃ oramattakaṃ
ācārasīlamattakameva vakkhati. Upari asādhāraṇasabhāvaṃ nissāya guṇaṃ 2- vattuṃ na
sakkhissati. Na kevalañca puthujjanova, sotāpannasakadāgāmianāgāmiarahantopi
paccekabuddhāpi na sakkontiyeva, tathāgatoyeva pana sakkoti, taṃ vo upari vakkhāmīti.
Ayamettha sādhippāyā atthavaṇṇanā. Ito paraṃ pana anupubbameva vaṇṇayissāma.
      Adinnādānaṃ pahāyāti ettha adinnassa ādānaṃ ādinnādānaṃ,
parassa haraṇaṃ 3- theyyaṃ, corikāti vuttaṃ hoti. Tattha adinnanti parapariggahitaṃ,
yattha paro yathākāmakāritaṃ āpajjanto adaṇḍāraho anūpavajjo ca hoti, tasmiṃ 4-
parapariggahite parapariggahitasañañino tadādāyakaupakkamasamuṭṭhāpikā theyyacetanā
adinnādānaṃ. Taṃ hīne parasantake appasāvajjaṃ, paṇīte mahāsāvajjaṃ. Kasmā?
vatthupaṇītatāya. Vatthusamatte sati guṇādhikānaṃ santake vatthusmiṃ mahāsāvajjaṃ. Taṃ taṃ
guṇādhikaṃ upādāya tato tato hīnaguṇassa santake vatthusmiṃ appasāvajjaṃ.
@Footnote: 1 cha. dantakaṭṭhaṃ vā, i. dantakaṭṭhaṃ vā vāsiṃ vā. ka. kaṭṭhaṃ vā vāsiṃ vā
@2 cha.Ma.i. vaṇṇaṃ        3 cha.Ma. parasaṃharaṇaṃ      4 sī, tasmiṃ pana

---------------------------------------------------------------------------------------------
page70.
      Tassa pañca sambhārā honti:- parapariggahitaṃ, parapariggahitasaññitā,
theyyacittaṃ, upakkamo, tena haraṇanti.  cha payogā:- sāhatthikādayova. Te ca kho
yathānurūpaṃ theyyāvahāro paseyhāvahāro paṭicchannāvahāro parikappāvahāro
kusāvahāroti imesaṃ avahārānaṃ vasena pavattāti 1- ayamettha saṅkhePo. Vitthāro pana
samantapāsādikāyaṃ vutto.
      Dinnameva ādiyatīti dinnādāyī. Cittenapi dinnameva paṭikaṅkhatīti
dinnapāṭikaṅkhī. Thenetīti theno. Na theno atheno, tena.  2- athenattāyeva
sucibhūtena. Attanāti attabhāvena, athenaṃ sucibhūtaṃ attānaṃ katvā viharatīti vuttaṃ
hoti. Sesaṃ paṭhamasikkhāpade vuttanayeneva yojetabbaṃ. Yathāpidha, 3- evaṃ sabbattha.
      Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ caratīti
brahmacārī. Ārācārīti abrahmacariyato dūracārī. Methunāti rāgapariyuṭṭhānavasena
sadisattā "methunakā"ti laddhavohārehi paṭisevitabbato methunāti saṅkhyaṃ 4- gatā
asaddhammā. Gāmadhammāti gāmavāsīnaṃ dhammā.
      [9] Musāvādaṃ pahāyāti ettha musāti visaṃvādanapurekkhārassa
atthabhañjako vacīpayogo vā, 5- kāyappayogo vā, visaṃvādanādhippāyena panassa
paravisaṃvādakakāyavacīpayogasamuṭṭhāpikā cetanā musāvādo. Aparo nayo, musāti abhūtaṃ
atacchaṃ vatthu. Vādoti tassa bhūtato tacchato viññāpanaṃ. Lakkhaṇato pana atathaṃ
vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.
So yamatthaṃ bhañjati, tassa appatāya appasāvajjo, mahantatāya mahāsāvajjo.
      Apica gahaṭṭhānaṃ attano santakaṃ adātukāmatāya natthīti ādinayappavatto
appasāvajjo, sakkhinā hutvā atthabhañjanatthaṃ vutto mahāsavajjo. Pabbajitānaṃ
appakaṃpi telaṃ vā sappiṃ vā labhitvā hassādhippāyena "ajja gāme telaṃ nadī
maññe sandatī"ti pūraṇakathānayena pavatto appasāvajjo, "adiṭṭhaṃyeva pana
diṭṭhan"ti ādinā nayena vadantānaṃ mahāsāvajjo.
@Footnote: 1 cha.Ma. pavattā        2 cha.Ma.i. na thenena        3 cha.Ma. yathā cidha
@4 i. saṅkhaṃ            5 ayaṃ saddo cha.Ma. potthakesu na dissati

---------------------------------------------------------------------------------------------
page71.
      Tassa cattāro sambhārā honti:-  atathaṃ vatthu, visaṃvādanacittaṃ, tajjo
vāyāmo, parassa tadatthavijānananti. Eko payogo sāhatthikova. So kāyena vā
kāyapaṭibaddhena vā vācāya vā paravisaṃvādakakiriyākaraṇena daṭṭhabbo. Tāya ce
kiriyāya paro tamatthaṃ jānāti, ayaṃ kiriyāsamuṭṭhāpikacetanākkhaṇeyeva 1- musāvādakammunā
bajjhati.
      Yasmā pana yathā kāyakāyapaṭibaddhavācāhi paraṃ visaṃvādeti, tathā
"idamassa bhaṇāhī"ti āṇāpentopi, paṇṇaṃ likhitvā purato nissajjantopi,
"ayamattho   evaṃ veditabbo"ti 2-  kuṭṭādīsu likhitvā ṭhapentopi, tasmā ettha
āṇattikanissaggiyathāvarāpi payogā yujjanti, aṭṭhakathāsu pana anāgatattā vīmaṃsitvā
gahetabbā. 3-
      Saccaṃ vadatīti saccavādī. Saccena saccaṃ sandahati ghaṭetīti saccasandho,
na antarantarā musā vadatīti attho. Yo hi puriso kadācipi musā vadati, kadāci
saccaṃ, tassa musāvādena antaritattā saccaṃ saccena na ghaṭiyati, tasmā na so
saccasandho. Ayaṃ pana na tādiso, jīvitahetupi musā avatvā saccena saccaṃ
sandahatiyevāti saccasandho.
      Thetoti thiro, thirakathoti 4- attho. Eko puggalo haliddarāgo 5- viya,
thusarāsimhi nikhātakhāṇuko viya,   assapiṭṭhe  ṭhapitakumbhaṇḍamiva ca na thirakatho 6- hoti,
eko pāsāṇalekhā viya, indakhīlo viya ca thirakatho hoti, asinā sīsaṃ chindantepi
dve kathā na katheti, ayaṃ vuccati theto.
      Paccayikoti paṭiyāyitabbako, 7- saddhāyitabbakoti attho. Ekacco hi
puggalo na paccayiko hoti, "idaṃ kena vuttaṃ, asukenā"ti vutte "mā tassa
vacanaṃ saddahathā"ti vattabbataṃ āpajjati. Eko paccayiko hoti, "idaṃ kena vuttaṃ,
asukenā"ti vutte "yadi tena vuttaṃ, idameva pamāṇaṃ,  idāni upaparikkhitabbaṃ
@Footnote: 1 Ma. samuṭṭhāpakacetanākkhaṇeyeva.  2 cha.Ma. daṭṭhabbo.   3 i. gahetabbaṃ.
@4 ka.Ma. ṭhitakatho.              5 cha.Ma.i. haliddirāgo. 6 ka. aṭṭhitakatho.
@7 cha.Ma. pattiyāyitabbako, Sī. patiayitabbako

---------------------------------------------------------------------------------------------
page72.
Natthi, evameva idan"ti vattabbataṃ āpajjati, ayaṃ vuccati paccayiko. Avisaṃvādako
lokassāti tāya saccavāditāya lokaṃ na visaṃvādetīti attho.
      Pisuṇaṃ vācaṃ pahāyāti ādīsu yāya vācāya yassa taṃ vācaṃ bhāsati,
tassa hadaye attano piyabhāvaṃ, parassa ca suññabhāvaṃ karoti, sā pisuṇā vācā.
      Yāya pana attānampi parampi pharusaṃ karoti, yā vācā sayampi pharusā,
neva kaṇṇasukhā na hadayaṅgamā 1- ayaṃ pharusā vācā.
      Yena samphaṃ palapati niratthakaṃ, so samphappalāPo.
      Tesaṃ mūlabhūtā cetanāpi pisuṇāvācādināmameva labhati, sāeva ca
idhādhippetāti.
      Tattha saṅkiliṭṭhacittassa paresaṃ vā bhedāya attano piyakamyatāya vā
kāyavacīpayogasamuṭṭhāpikā cetanā pisuṇāvācā. Sā yassa bhedaṃ karoti, tassa
appaguṇatāya appasāvajjā, mahāguṇatāya mahāsāvajjā.
      Tassā cattāro sambhārā:- bhinditabbo paro, "iti ime nānā
bhavissanti vinā bhavissantī"ti bhedapurekkhāratā vā "iti ahaṃ piyo bhavissāmi
vissāsiko"ti piyakamyatā vā, tajjo vāyāmo,  tassa tadatthavijānananti.
      Imesaṃ bhedāyāti yesaṃ "ito sutvā"ti vuttānaṃ santike sutaṃ, tesaṃ
bhedāya. Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā
kenacideva kāraṇena bhinnānaṃ ekamekaṃ upasaṅkamitvā "tumhākaṃ īdise kule
jātānaṃ evaṃ bahussutānaṃ idaṃ na yuttan"ti ādīni vatvā sandhānaṃ 2- kattā
anukattā. 3- Anuppadātāti sandhānānuppadātā. Dve jane samagge disvā
"tumhākaṃ evarūpe  kule jātānaṃ evarūpehi guṇehi samannāgatānaṃ anucchavikametan"ti
ādīni vatvā daḷhīkammaṃ kattāti attho. Samaggo ārāmo assāti samaggārāmo,
yattha samaggā natthi, tattha vasituṃpi na icchatīti attho. "samaggarāmo"tipi pāli,
iyamevettha attho. Samaggaratoti samaggesu rato, te pahāya aññattha gantumpi
na icchatīti attho. Samagge disvāpi sutvāpi nandatīti samagganandī. Samaggakaraṇiṃ
@Footnote: 1 ka. hadayasukhā 2 ka. sandhānassa  3 Sī. potthake idaṃ padaṃ na dissati

---------------------------------------------------------------------------------------------
page73.
Vācaṃ bhāsitāti yā vācā satte samaggeyeva karoti, taṃ sāmaggīguṇaparidīpikameva
vācaṃ bhāsati, na itaranti.
      Parassa mammacchedakakāyavacīpayogasamuṭṭhāpikā ekantapharusacetanā pharusā
vācā, tassā āvibhāvatthamidaṃ vatthu:- eko kira dārako mātu vacanaṃ anādayitvā
araññaṃ gacchati, taṃ mātā nivattetuṃ asakkontī "caṇḍā taṃ mahisī 1- anubandhatū"ti
akkosi. Athassa tatheva araññe mahisī uṭṭhāsi. Dārako "yaṃ mama mātā mukhena
kathesi, taṃ mā hotu, yaṃ cittena cintesi, taṃ hotū"ti saccakiriyamakāsi. Mahisī
tattheva baddhā viya aṭṭhāsi. Evaṃ mammacchedakopi payogo cittasaṇhatāya na
pharusā vācā hoti. Mātāpitaro hi kadāci puttake evaṃpi vadanti "corā vo 2-
khaṇḍākhaṇḍaṃ karontū"ti, uppalapattampi ca nesaṃ upari patantaṃ na icchanti.
Ācariyupajjhāyā ca kadāci nissitake evaṃ vadanti "kiṃ ime ahirikā anottappino
vadanti, niddhamatha 3- ne"ti, atha ca nesaṃ āgamādhigamasampattiṃ icchanti. Yathā ca
cittasaṇhatāya pharusā vācā na hoti, evaṃ vacanasaṇhatāya apharusā vācā na
hoti. Na hi mārāpetukāmassa "imaṃ sukhaṃ sayāpethā"ti vacanaṃ apharusā vācā
hoti, cittapharusatāya panesā pharusā vācāva. Sā yaṃ sandhāya pavattitā, tassa
appaguṇatāya appasāvajjā, mahāguṇatāya mahāsāvajjā. Tassā tayo sambhārā:-
akkositabbo paro, kupitacittaṃ, akkosananti.
      Nelāti elaṃ vuccati doso, nāssā elanti nelā, niddosāti
attho, "nelaṅgo setapacchādo"ti 4- ettha vuttanelaṃ viya. Kaṇṇasukhāti
bayañjanamadhuratāya kaṇṇānaṃ sukhā, sūcivijjhanaṃ viya kaṇṇasūlaṃ  na janeti. Atthamadhuratāya
sakalasarīre kopaṃ ajanetvā pemaṃ janetīti pemanīyā. Hadayaṃ gacchati, appaṭihaññamānā
sukhena cittaṃ pavisatīti hadayaṅgamā. Guṇaparipuṇṇatāya pure bhavāti porī. Pure
saṃvaḍḍhanārī viya sukumārātipi porī. Purassa esātipi porī, nagaravāsīnaṃ kathāti
attho. Nagaravāsino hi yuttakathā honti, pitimattaṃ "pitā"ti vadanti, bhātimattaṃ
"bhātā"ti vadanti, mātimattaṃ "mātā"ti vadanti. Evarūpī kathā  bahuno janassa
@Footnote: 1 cha.Ma.i. mahiṃsī     2 Ma. te       3 Ma. niddharatha
@4 khu.u. 25/65 aparalakuṇḍakabhaddiyasutta.

---------------------------------------------------------------------------------------------
page74.
Kantā hotīti bahujanakantā. Kantabhāveneva bahuno janassa manāpā cittavuḍḍhikarāti
bahujanamanāpā.
      Anatthaviññāpaka 1- kāyavacīpayogasamuṭṭhāpikā akusalacetanā samphappalāPo.
So āsevanamandatāya appasāvajjo, āsevanamahantatāya mahāsāvajjo. Tassa dve
sambhārā:- bhāratayuddhasītāharaṇādiniratthakakathāpurekkhāratā, tathārūpīkathākathanañcāti.
      Kālena vadatīti kālavādī, vattabbayuttakakālaṃ sallakkhetvā vadatīti
attho. Bhūtaṃ tathaṃ tacchaṃ sabhāvameva vadatīti bhūtavādī.
Diṭṭhadhammikasamparāyikatthasannissitameva katvā vadatīti atthavādī.
Navalokuttaradhammasannissitaṃ katvā vadatīti dhammavādī. Saṃvaravinayapahānavinayasannissitaṃ
katvā vadatīti vinayavādī.
      Nidhānaṃ vuccati ṭhapanokāso, nidhānamassā atthīti nidhānavatī, hadaye
nidhātabbayuttakaṃ vācaṃ bhāsitāti attho. Kālenāti evarūpiṃ bhāsamānopi ca "ahaṃ
nidhānavatiṃ vācaṃ bhāsissāmī"ti na akālena bhāsati, yuttakālaṃ pana avekkhitvāva 2-
bhāsatīti attho. Sāpadesanti saupamaṃ, sakāraṇanti attho. Pariyantavatinti
paricchedaṃ dassetvā yathāssā paricchedo paññāyati, evaṃ bhāsatīti attho.
Atthasañhitanti anekehipi nayehi vibhajantena pariyādātuṃ asakkuṇeyyatāya atthasampannaṃ
bhāsati. Yaṃ vā so atthavādī atthaṃ vadati tena atthena sañhitattā atthasañhitaṃ
vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.
      [10] Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ
bījabījanti pañcavidhassa bījagāmassa ceva  yassa kassaci nīlatiṇarukkhādikassa bhūtagāmassa
ca samārambhā, chedanabhedanapacanādibhāvena 3- vikopanā paṭiviratoti attho.
      Ekabhattikoti pātarāsabhattaṃ, sāyamāsabhattanti dve bhattāni, tesu
pātarāsabhattaṃ antomajjhanhikena 4-  paricchinnaṃ, itaraṃ majjhanhikato uddhaṃ
antoaruṇena tasmā antomajjhanhike dasakkhattuṃ bhuñjamānopi ekabhattikova hoti. Taṃ
sandhāya vuttaṃ "ekabhattiko"ti.
@Footnote: 1 cha.Ma. i....viññāpika...         2 cha.Ma. i. apekkhitvāva
@3 Sī. chedanapacanādibhāvena            4 ka. antomajjhantikena

---------------------------------------------------------------------------------------------
page75.
      Rattiyā bhojanaṃ ratti, tato uparatoti rattūparato. Atikkante
majjhanhike yāva suriyatthaṅgamā bhojanaṃ vikālabhojanaṃ nāma, tato viratattā virato
vikālabhojanā. Kadā virato? anomānadītīre pabbajitadivasato paṭṭhāya.
      Sāsanassa ananulomattā visūkaṃ paṭānībhūtaṃ dassananti visūkadassanaṃ.
Attanā naccananaccāpanādivasena naccā ca gītā ca vāditā ca antamaso
mayūranaccādivasenāpi pavattānaṃ naccādīnaṃ visūkabhūtā dassanā cāti
naccagītavāditavisūkadassanā. Naccādīni hi attanā payojetuṃ vā parehi payojāpetuṃ vā
payuttāni passituṃ vā neva bhikkhūnaṃ na bhikkhunīnañca vaṭṭanti.
      Mālādīsu mālāti yaṃkiñci pupphaṃ. Gandhanti yaṃkiñci gandhajātaṃ.
Vilepananti chavirāgakaraṇaṃ. Tattha pilandhanto dhāreti nāma, ūnaṭṭhānaṃ pūrento
maṇḍeti nāma, gandhavasena chavirāgavasena ca sādiyanto vibhūseti nāma. Ṭhānaṃ
vuccati kāraṇaṃ, tasmā yāya dussīlyacetanāya tāni mālādhāraṇādīni mahājano
karoti. Tato paṭiviratoti attho.
      Uccāsayanaṃ vuccati pamāṇātikkantaṃ. Mahāsayanaṃ akappiyaṃ 1- paccattharaṇaṃ,
tato  paṭiviratoti attho.
      Jātarūpanti suvaṇṇaṃ. Rajatanti kahāpaṇo, lohamāsako jatumāsako
dārumāsakoti ye vohāraṃ gacchanti. Tassa ubhayassāpi paṭiggahaṇā paṭivirato, neva
naṃ uggaṇhāti, na uggaṇhāpeti, na upanikkhittaṃ sādiyatīti attho.
      Āmakadhaññapaṭiggahaṇāti sāli vīhi yava godhuma kaṅgu varaka kudrūsaka
saṅkhātassa sattavidhassāpi āmakadhaññassa paṭiggahaṇā. Na kevalañca etesaṃ
paṭiggahaṇameva, āmasanampi bhikkhūnaṃ na vaṭṭati yeva.
      Āmakamaṃsapaṭiggahaṇāti ettha aññatra odissa anuññātā āmakamaṃsamacchānaṃ
paṭiggahaṇameva bhikkhūnaṃ na vaṭṭati, no āmasanaṃ.
      Itthīkumārikāpaṭiggahaṇāti ettha itthīti purisantaragatā, itarā
kumārikā nāma, tāsaṃ paṭiggahaṇampi āmasanampi akappiyameva.
@Footnote: 1  i. akappiyatthataṃ, cha.Ma. akappiyapaccattharaṇaṃ

---------------------------------------------------------------------------------------------
page76.
      Dāsīdāsapaṭiggahaṇāti ettha dāsīdāsavaseneva tesaṃ paṭiggahaṇaṃ 1- na
vaṭṭati. "kappiyakārakaṃ 2- dammi, ārāmikaṃ dammī"ti evaṃ vutte pana vaṭṭatīti.
      Ajeḷakādīsupi khettavatthupariyosānesu kappiyākappiyanayo vinayavasena
upaparikkhitabbo. Tattha khettaṃ nāma yasmiṃ pubbaṇṇaṃ rūhati. Vatthu nāma yasmiṃ
aparaṇṇaṃ rūhati. Yattha vā ubhayaṃpi rūhati, taṃ khettaṃ. Tadatthāya akatabhūmibhāgo
vatthu. Khettavatthusīsena cettha vāpītaḷākādīnipi saṅgahitāneva.
      Dūteyyaṃ vuccati dūtakammaṃ, gihīnaṃ pahitaṃ paṇṇaṃ vā sāsanaṃ vā gahetvā
tattha tattha gamanaṃ. Pahiṇagamanaṃ vuccati gharā gharaṃ pesitassa khuddakagamanaṃ. Anuyogo
nāma tadubhayakaraṇaṃ, tasmā dūteyyapahiṇagamanānaṃ anuyogāti evamettha attho veditabbo.
      Kayavikkayāti kayā ca vikkayā ca. Tulākūṭādīsu kūṭanti vañcanaṃ. Tattha
tulākūṭaṃ tāva rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti. Tattha
rūpakūṭaṃ nāma dve tulā samarūpā katvā gaṇhanto mahatiyā gaṇhāti, dadanto
khuddikāya deti. Aṅgakūṭaṃ nāma gaṇhanto pacchābhāge hatthena tulaṃ akkamati,
dadanto pubbabhāge. 3- Gahaṇakūṭaṃ nāma gaṇhanto mūle rajjuṃ gaṇhāti, dadanto
agge. Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā
gaṇhanto taṃ pacchābhāge karoti, dadanto aggabhāge.
      Kaṃso vuccati suvaṇṇapāti, tāya  vañcanaṃ kaṃsakūṭaṃ. Kathaṃ?  ekaṃ suvaṇṇapātiṃ
Katvā aññā dve tisso lohapātiyo suvaṇṇavaṇṇe karoti, tato janapadaṃ
gantvā kiñcideva aḍḍhaṃ kulaṃ pavisitvā "suvaṇṇabhājanāni kīṇathā"ti vatvā
agghe 4- pucchite samagghataraṃ 5- dātukāmo hoti. Tato tehi "kathaṃ imesaṃ suvaṇṇabhāvo
jānitabbo"ti vutte "vīmaṃsitvā gaṇhathā"ti suvaṇṇapātiṃ pāsāṇe ghaṃsitvā sabbā
pātiyo datvā gacchati.
      Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha
hadayabhedo sappitelādiminanakāle labbhati. Tāni hi gaṇhanto heṭṭhā chindena
@Footnote: 1 Sī.Ma. paṭiggahaṇampi       2 i. kappakārakaṃ        3 ka. pubbabhāgeyeva
@4 ka. agghe aññehi      5 Sī. mahagghataraṃ

---------------------------------------------------------------------------------------------
page77.
Mānena "saṇikaṃ āsiñcā"ti vatvā attano bhājane lahuṃ paggharāpetvā gaṇhāti,
dadanto chindaṃ pidhāya sīghaṃ pūretvā deti.
      Sikhābhedo tilataṇḍulādiminanakāle labbhati. Tāni hi gaṇhanto saṇikaṃ
sikhaṃ ussāpetvā gaṇhāti, dadanto vegena pūretvā sikhaṃ chindanto deti.
Rajjubhedo khettavatthuminanakāle labbhati. Lañcaṃ alabhantā hi khettaṃ amahantampi
mahantaṃ katvā minanti.
      Ukkoṭanādīsu ukkoṭananti assāmike sāmike kātuṃ lañcaggahaṇaṃ.
Vañcananti tehi tehi upāyehi paresaṃ vañcanaṃ. Tatridamekaṃ vatthu:- eko kira
luddako migañca migapotakañca gahetvā āgacchati, tameko dhutto "kiṃ bho migo
agghati, kiṃ migapotako"ti āha. "migo dve kahāpaṇe, migapotako ekan"ti ca
vutte ekaṃ kahāpaṇaṃ datvā migapotakaṃ gahetvā thokaṃ gantvā nivatto "na me
bho migapotakena attho, migaṃ me dehī"ti āha. Tenahi dve kahāpaṇe dehīti.
So āha "nanu te bho mayā paṭhamaṃ eko kahāpaṇo dinno"ti. Āma dinnoti.
"imaṃpi migapotakaṃ gaṇha, evaṃ so ca kahāpaṇo,   ayañca kahāpaṇagghanako
migapotakoti dve kahāpaṇā bhavissantī"ti. So "kāraṇaṃ vadatī"ti sallakkhetvā
migapotakaṃ gahetvā migaṃ adāsīti.
      Nikatīti yogavasena vā māyāvasena vā apāmaṅgaṃ pāmaṅganti, amaṇiṃ
maṇinti, asuvaṇṇaṃ suvaṇṇanti katvā paṭirūpakena  vañcanaṃ. Sāviyogoti 1- kuṭilayogo,
etesaṃyeva ukkoṭanādīnametaṃ nāmaṃ. Tasmā ukkoṭanasāviyogo vañcanasāviyogo
nikatisāviyogoti evamettha attho veditabbo. Keci "aññaṃ dassetvā aññassa
parivattanaṃ sāviyogo"ti vadanti, tampana vañcaneneva saṅgahitaṃ.
      Chedanādīsu chedananti hatthacchedanādi. Vadhoti maraṇaṃ. Bandhoti
rajjubandhanādīhi bandhanaṃ. Viparāmosoti himaviparāmoso gumbaviparāmosoti duvidho.
Yaṃ himapātasamaye himena paṭicchannā hutvā maggapaṭipannaṃ janaṃ musanti, ayaṃ
himaviparāmoso. Yaṃ gumbādīhi paṭicchannā musanti, ayaṃ gumbaviparāmoso. Ālopo
@Footnote: 1 cha.Ma.Sī.i. sāciyogo

---------------------------------------------------------------------------------------------
page78.
Vuccati gāmanigamādīnaṃ vilopakaraṇaṃ. Sahasākāroti sāhasikakiriyā, gehaṃ pavisitvā
manussānaṃ ure satthaṃ ṭhapetvā icchitabhaṇḍānaṃ gahaṇaṃ. Evametasmā chedanā .pe.
Sahasākārā paṭivirato samaṇo gotamoti. Iti vā hi bhikkhave puthujjano tathāgatassa
vaṇṇaṃ vadamāno vadeyyāti.
                     Ettāvatā cūḷasīlaṃ niṭṭhitaṃ hoti.
                           Majjhimasīlavaṇṇanā
      [11] Idāni majjhimasīlaṃ vitthārento 1- "yathā vā paneke
bhonto"ti ādimāha. Tatrāyaṃ anuttānapadavaṇṇanā. Saddhādeyyānīti kammañca
phalañca idhalokañca paralokañca saddahitvā dinnāni. "ayaṃ me ñātī"ti vā
"mitto"ti vā "idaṃ paṭikarissati, idaṃ vā tena katapubban"ti vā evaṃ na
dinnānīti attho. Evaṃ dinnāni hi na saddhādeyyāni nāma honti. Bhojanānīti
desanāsīsamattametaṃ, atthato pana saddhādeyyāni bhojanāni bhuñjitvā cīvarāni
pārupitvā senāsanāni sevamānā gilānabhesajjaṃ paribhuñjamānāti sabbametaṃ
vuttameva hoti.
      Seyyathīdanti nipāto. Tassattho:- katamo so bījagāmabhūtagāmo,
yassa samārambhamanuyuttā viharantīti. Tato taṃ dassento mūlabījanti ādimāha.
Tattha mūlabījaṃ nāma haliddi 2- siṅgiveraṃ vacā vacatthaṃ 3- ativisaṃ kaṭukarohiṇī usīraṃ
bhaddamuttakanti evamādi. Khandhabījaṃ nāma assattho nigordho pilakkho 4-  udumbaro
kacchako kapitthanoti evamādi. Phaḷubījaṃ nāma ucchu naḷo veḷūti evamādi.
Aggabījaṃ nāma ajjakaṃ 5- phaṇijjakaṃ hariveranti evamādi. Bījabījaṃ nāma pubbaṇṇaṃ
aparaṇṇanti evamādi. Sabbañhetaṃ rukkhato viyojitaṃ virūhanasamatthameva "bījagāmo"ti
vuccati. Rukkhato pana  aviyojitaṃ asukkhaṃ "bhūtagāmo"ti vuccati. Tattha
bhūtagāmasamārambho pācittiyavatthu, bījagāmasamārambho dukkaṭavatthūti veditabbo.
@Footnote: 1 ka. samārabhitvā dassento       2 ka. hiliddaṃ      3 cha.Ma. vacattaṃ
@4 ka. milakkhu                  5  i. ajjukaṃ

---------------------------------------------------------------------------------------------
page79.
      [12] Sannidhikārakaparibhoganti sannidhikatassa paribhogaṃ. 1-  Tattha duvidhā
kathā vinayavasena ca sallekhavasena ca. Vinayavasena tāva yaṃkiñci annaṃ ajja
paṭiggahitaṃ aparajju sannidhikārakaṃ hoti, tassa paribhoge pācittiyaṃ. Attanā laddhaṃ
pana sāmaṇerānaṃ datvā tehi laddhaṃ ṭhapāpetvā dutiyadivase bhuñjituṃ vaṭṭati,
sallekho pana na hoti.
      Pānasannidhimhipi eseva nayo. Tattha pānaṃ nāma ambapānādīni
aṭṭha pānāni, yāni ca tesaṃ anulomāni, tesaṃ vinicchayo samantapāsādikāyaṃ vutto.
      Vatthasannidhimhi anadhiṭṭhitaṃ avikappitaṃ sannidhi ca hoti, sallekhañca
kopeti, ayaṃ pariyāyakathā. Nippariyāyato pana ticīvarasantuṭṭhena bhavitabbaṃ, catutthaṃ
labhitvā aññassa dātabbaṃ. Sace yassa kassaci dātuṃ na sakkoti, yassa pana
dātukāmo hoti, so uddesatthāya vā paripucchatthāya vā gato, āgatamatte dātabbaṃ,
adātuṃ  na vaṭṭati. Cīvare pana appahonte satiyā paccāsāya anuññātakāle 2-
ṭhapetuṃ vaṭṭati. Sūcisuttacīvarakārakānaṃ alābhena tato paraṃpi vinayakammaṃ katvā ṭhapetuṃ
vaṭṭati. "imasmiṃ jiṇṇe puna īdisaṃ kuto labhissāmī"ti pana ṭhapetuṃ na vaṭṭati,
sannidhi ca hoti, sallekhañca kopeti.
      Yānasannidhimhi yānaṃ nāma vayhaṃ ratho sakaṭaṃ sandamānikā sīvikā
pāṭaṅkīti, netaṃ pabbajitassa yānaṃ. Upāhanā pana pabbajitassa yānaṃyeva. Ekassa
bhikkhussa hi eko araññatthāya, eko dhotapādakatthāyāti ukkaṃsato dve
upāhanasaṅghāṭā vaṭṭanti, tatiyaṃ labhitvā aññassa dātabbo. "imasmiṃ jiṇṇe aññaṃ
kuto labhissāmī"ti hi ṭhapetuṃ na vaṭṭati, sannidhi ca hoti, sallekhañca kopeti.
      Sayanasannidhimhi sayananti mañco. Ekassa bhikkhuno eko gabbhe,
eko divāṭṭhāneti ukkaṃsato dve mañcā vaṭṭanti. Tato uttariṃ labhitvā
aññassa bhikkhuno vā gaṇassa vā dātabbo, adātuṃ na vaṭṭati. Sannidhi ca
hoti, sallekhañca kopeti.
@Footnote: 1 ka. sannidhikāraparibhogaṃ           2 Sī.i. anuññātakālaṃ

---------------------------------------------------------------------------------------------
page80.
      Gandhasannidhimhi bhikkhuno kaṇḍukacchuchavidosādiābādhe 1- sati gandhā
vaṭṭanti. Te gandhe āharāpetvā tasmiṃ roge vūpasante aññesaṃ vā ābādhikānaṃ
dātabbā dvāre pañcaṅguligharadhūpanādīsu vā upanetabbā. "puna roge sati
bhavissantī"ti pana ṭhapetuṃ na vaṭṭati, sannidhi 2- ca hoti, sallakheñca kopeti.
      Āmisanti vuttāvasesaṃ daṭṭhabbaṃ. Seyyathīdaṃ? idhekacco bhikkhu
"tathārūpe kāle upakārāya bhavissantī"ti tilataṇḍulamuggamāsa-
nāḷikeraloṇamacchamaṃsavallūrasappitelaguḷabhājanādīni āharāpetvā ṭhapeti. So vassakāle
kālasseva sāmaṇerehi yāguṃ pacāpetvā paribhuñjitvā  "sāmaṇera udakakaddame dukkhaṃ
gāmaṃ pavisituṃ, gaccha asukaṃ kulaṃ gantvā mayhaṃ vihāre nisinnabhāvaṃ ārocehi,
asukakulato dadhiādīni āharā"ti peseti. Bhikkhūhi "kiṃ bhante gāmaṃ pavisissathā"ti
vuttepi "duppaveso āvuso idāni gāmo"ti vadati. Te "hotu bhante, acchatha tumhe,
mayaṃ bhikkhaṃ pariyesitvā āharissāmā"ti gacchanti. Atha sāmaṇeropi dadhiādīni
āharitvā bhattañca byañjanañca sampādetvā upaneti, taṃ bhuñjantasseva upaṭṭhākā
bhattaṃ pahiṇanti, tatopi manāpaṃ manāpaṃ bhuñjati. Atha bhikkhū piṇḍapātaṃ gahetvā
āgacchanti, tatopi manāpaṃ manāpaṃ gīvāyāmakaṃ bhuñjatiyeva. Evaṃ catumāsampi
vītināmeti. Ayaṃ vuccati bhikkhu "muṇḍakuṭumbikajīvitaṃ jīvati, na samaṇajīvitan"ti.
Evarūpo āmisasannidhi nāma hoti.
      Bhikkhuno pana vasanaṭṭhāne ekā taṇḍulanāḷi, eko guḷapiṇḍo,
catubhāgamattaṃ sappīti ettakaṃ nidhetuṃ vaṭṭati akāle sampattacorānaṃ atthāya. Te
hi ettakaṃpi āmisapaṭisanthāraṃ alabhantā jīvitāpi voropeyyuṃ, tasmā sace ettakaṃ
natthi, āharāpetvāpi ṭhapetuṃ vaṭṭati. Aphāsukakāle ca yadettha kappiyaṃ, taṃ attanāpi
paribhuñjituṃ vaṭṭati. Kappiyakuṭiyaṃ pana bahuṃ ṭhapentassāpi sannidhi nāma natthi.
Tathāgatassa pana taṇḍulanāḷiādīsu vā yaṃkiñci caturaṅgulamattaṃ 3- vā pilotikakhaṇḍaṃ
"idaṃ me ajaj vā sve vā bhavissatī"ti ṭhapitaṃ nāma natthi.
      [13] Visūkadassanesu naccaṃ nāma yaṃkiñci naccaṃ, taṃ maggaṃ gacchantenāpi
gīvaṃ pasāretvā daṭṭhuṃ na vaṭṭati. Vitthāravinicchayo panettha samantapāsādikāyaṃ
@Footnote: 1 Ma. chavirogādiābādhe.    2 ka. Sī.i. gandhasannidhi    3 cha.Ma.Sī.i. caturatanamattaṃ

---------------------------------------------------------------------------------------------
page81.
Vuttanayeneva veditabbo. Yathā cettha, evaṃ sabbesu sikkhāpadapaṭisaṃyuttesu
suttapadesu. Ito paraṃ hi ettakaṃpi avatvā tattha tattha payojanamattameva
vaṇṇayissāmāti.
       Pekkhanti naṭasamajjaṃ 1- akkhānanti bhāratayujjhanādikaṃ. 2- Taṃ yasmiṃ ṭhāne
kathiyati, tattha gantuṃpi na vaṭṭati. Pāṇissaranti kaṃsatāḷaṃ, "pāṇitāḷan"tipi
vadanti. Vetāḷanti ghanatāḷaṃ, "mantena matasarīruṭṭhāpanan"tipi eke. Kumbhathūnanti
caturassaambhaṇakatāḷaṃ,  "kumbhasaddan"tipi eke. Sobhanagarakanti 3- naṭānaṃ abbhokiraṇaṃ,
sobhanagarakaṃ 4- vā, paṭibhāṇacittanti vuttaṃ hoti. Caṇḍālanti ayoguḷakīḷā,
"caṇḍālānaṃ sāṇadhovanakīḷā"tipi vadanti. Vaṃsanti veḷuṃ ussāpetvā kīḷanaṃ.
      Dhovananti aṭṭhidhovanaṃ, ekaccesu kira janapadesu kālakate 5- ñātake
na jhāpenti, nikhaṇitvā ṭhapenti. Atha nesaṃ pūtibhūtaṃ kāyaṃ ñatvā nīharitvā
aṭṭhīni dhovitvā gandhehi makkhitvā ṭhapenti. Te nakkhattakāle ekasmiṃ ṭhāne
aṭṭhīni ṭhapetvā ekasmiṃ ṭhāne surādīni ṭhapetvā rodantā paridevantā suraṃ
pivanti. Vuttampi cetaṃ "atthi  bhikkhave dakkhiṇesu janapadesu aṭṭhidhovanaṃ nāma,
tattha hoti annampi pānampi khajjampi bhojanampi lehampi 6- peyyampi naccampi
gītampi vāditampi. Atthetaṃ bhikkhave dhovanaṃ, netaṃ natthīti vadāmī"ti. 7- Ekacce
pana "indajālena aṭṭhidhovanaṃ dhovanan"tipi vadanti.
       Hatthiyuddhādīsu bhikkhuno neva hatthiādīhi saddhiṃ yujjhituṃ, na te
yujjhāpetuṃ, na yujjhante daṭṭhuṃ vaṭṭati. Nibbuddhanti mallayuddhaṃ. Upyojikanti
yattha sampahāro dissati. Balagganti balagaṇaṭṭhānaṃ. Senābyūhanti senāya niveso,
sakaṭabyūhādivasena senāya nivesanaṃ. Anīkadassananti "tayo hatthī pacchimaṃ
hatthānīkan"ti 8- ādinā  nayena vuttassa anīkassa dassanaṃ.
@Footnote: 1 ka. naṭādisamajjaṃ, Sī. naṭasamajjā  2 i. bhāratarāmāyaṇādikaṃ, ka. bhāratarāmayujjhanādikaṃ
@3 cha.Ma.i. sobhanakanti           4 cha.Ma. sobhanakaraṃ, Sī. sobhanagharakaṃ
@5 cha.Ma. kālaṅkate             6 cha.Ma.i. leyyampi
@7 aṅ. dasaka. 24/107 dhovanasutta  8 vinaYu. 2/324/268 uyyodhikasikkhāpada

---------------------------------------------------------------------------------------------
page82.
      [14] Pamādo ettha tiṭṭhatīti pamādaṭṭhānaṃ, jūtañca taṃ pamādaṭṭhānañcāti
jūtappamādaṭṭhānaṃ. Ekekāya pantiyā aṭṭha aṭṭha padāni assāti aṭṭhapadaṃ.
Dasapadepi eseva nayo. Ākāsanti aṭṭhapadadasapadesu viya ākāseyeva
kīḷanaṃ. Parihārapathanti bhūmiyaṃ nānāpathamaṇḍalaṃ katvā tattha tattha pariharitabbaṃ
pathaṃ pariharantānaṃ kīḷanaṃ. Santikanti 1- santikakīḷanaṃ. 2- Ekajjhaṃ ṭhapitā sāriyo vā
sakkharāyo vā acālentā nakheneva apanenti ca upanenti ca, sace tattha kāci
calati, parājayo hoti. Evarūpāya kīḷāyetaṃ adhivacanaṃ. Khalikanti  jūtaphalake
pāsakakīḷanaṃ. Ghaṭikā vuccati dīghadaṇḍakena rassadaṇḍakapaharaṇakīḷā. Salākahatthanti
lākhāya vā mañjiṭṭhikāya 3- vā piṭṭhaudakena vā salākahatthaṃ temetvā "kiṃ hotū"ti
bhūmiyaṃ vā bhittiyaṃ vā taṃ paharitvā hatthiassādirūpadassanakīḷā. 4- Akkhanti
guḷakīḷanaṃ. 5- Paṅgacīraṃ vuccati paṇṇanāḷikā taṃ dhamantā kīḷanti, vaṅkakanti
gāmadārakānaṃ kīḷanakaṃ khuddakanaṅgalaṃ. Mokkhacikanti 6- samparivattakakīḷanaṃ, ākāse vā
daṇḍakaṃ gahetvā bhūmiyaṃ vā sīsaṃ ṭhapetvā heṭṭhupariyabhāvena parivattanakīḷananti vuttaṃ
hoti. Ciṅgulikaṃ vuccati tālapaṇṇādīhi kataṃ vātappahārena paribbhamanacakkaṃ.
Pattāḷhakaṃ vuccati paṇṇanāḷikā, tāya vālukādīni minantā kīḷanti. Rathakanti
khuddakarathaṃ. Dhanukanti khuddakadhanumeva. Akkharikā vuccati ākāse vā piṭṭhiyaṃ vā
akkharajānanakīḷā. Manesikā nāma manasā cintitajānanakīḷā. Yathāvajjaṃ nāma
kāṇakuṇikhujjādīnaṃ yaṃ yaṃ vajjaṃ, taṃ taṃ payojetvā dassanakīḷā.
      [15] Āsandinti pamāṇātikkantāsanaṃ. "anuyuttā viharantī"ti idaṃ
apekkhitvā pana sabbapadesu upayogavacanaṃ kataṃ. Pallaṅkoti pādesu vāḷarūpāni
ṭhapetvā kato. Gonakoti dīghalomako mahākojavo, caturaṅgulādhikāni kira tassa lomāni.
Cittakanti vānavicittaṃ uṇṇāmayattharaṇaṃ. Paṭikāti uṇṇāmayo setapaccattharaṇo. 7-
Paṭalikāti ghanapupphako uṇṇāmayattharaṇo, yo 8- "ālamakapatto"tipi 9- vuccati.
@Footnote: 1 Ma. pantikanti pantikakīḷanaṃ.   2 Sī. santikakīḷākīḷanaṃ   3 Sī. mañjeṭṭhikāya
@4 cha.ma,....kīḷanaṃ           5 cha.Ma. guḷakīḷā       6 cha.Ma. mokkhacikā vuccati
@7 cha.Ma. setattharaṇo         8 i. so
@9 cha.Ma. āmalakapattotipi, Sī. amilātapaṭṭo, i.  āmilākapaṭṭo

---------------------------------------------------------------------------------------------
page83.
Tūlikāti tiṇṇaṃ tūlānaṃ aññatarapuṇṇā tūlikā. Vikatikāti sīhabayagghādirūpavicitro
uṇṇāmayattharaṇo. Uddalomīti ubhayatodasaṃ uṇṇāmayattharaṇaṃ, keci "ekato
uggatapupphan"ti vadanti. Ekantalomīti ekatodasaṃ uṇṇāmayattharaṇaṃ, keci "ubhato
uggatapupphan"tipi vadanti. Kaṭṭhissanti 1- ratanaparisibbitaṃ koseyyakaṭṭhissamayaṃ
paccattharaṇaṃ. Koseyyanti ratanaparisibbitameva kosiyasuttamayaṃ paccattharaṇaṃ.
"suddhakoseyyaṃ pana vaṭṭatī"ti vinaye vuttaṃ. Dīghanikāyaṭṭhakathāyaṃ pana "ṭhapetvā tūlikaṃ
sabbāneva gonakādīni ratanaparisibbitāni na vaṭṭantī"ti vuttaṃ.
     Kuttakanti soḷasannaṃ nāṭakitthīnaṃ ṭhatvā naccayoggaṃ uṇṇāmayattharaṇaṃ.
Hatthattharaṃ assattharanti hatthiassapiṭṭhīsu attharaṇaattharaṇakāyeva. 2- Rathattharepi
eseva nayo. Ajinappaveṇīti ajinacammehi mañcappamāṇena sibbitvā katā paveṇi.
Kadalimigapavarapaccattharaṇanti kadalimigacammaṃ nāma atthi, tena kataṃ pavarapaccattharaṇaṃ,
uttamapaccattharaṇanti  attho. Taṃ kira setavatthassa upari kadalimigacammaṃ pattharitvā
sibbitvā karonti. Sauttaracchadanti saha uttaracchadena, uparibaddhena rattavitānena
saddhinti attho. Setavitānaṃpi heṭṭhā akappiyapaccattharaṇe sati na vaṭṭati, asati
pana vaṭṭati. Ubhatolohitakupadhānanti sīsupadhānañca pādupadhānañcāti mañcassa
ubhatolohitakaṃ upadhānaṃ, etaṃ na kappati. Yaṃ pana ekameva upadhānaṃ ubhosu
passesu rattaṃ vā hoti padumavaṇṇaṃ vā vicitraṃ vā,  sace pamāṇayuttaṃ, vaṭṭati.
Mahāupadhānaṃ pana paṭikkhittaṃ. Alohitakāni dvepi vaṭṭantiyeva. Tato uttariṃ
labhitvā aññesaṃ dātabbāni. Dātuṃ  asakkonto mañce tiriyaṃ attharitvā upari
paccattharaṇaṃ datvā nipajjituṃpi labhati. Āsandiādīsu pana  vuttanayeneva
paṭipajjitabbaṃ. Vuttañcetaṃ "anujānāmi bhikkhave āsandiyā pāde chinditvā
paribhuñjituṃ, pallaṅkassa vāḷe bhinditvā paribhuñjituṃ, tūlikaṃ vijaṭetvā
bimbohanaṃ kātuṃ, avasesaṃ bhūmmattharaṇaṃ kātun"ti. 3-
     [16]  Ucchādanādīsu mātukucchito nikkhantadārakānaṃ sarīragandho
dvādasamattavassapattakāle 4- nassati, 5- tesaṃ sarīraduggandhaharaṇatthāya gandhacuṇṇādīhi
@Footnote: 1 cha.Ma. kaṭṭissanti   2 Sī. attharaṇakaattharakāva   3 vinaYu. 7/320/93 tatiyabhāṇavāra
@4 cha.Ma. dvādasavassapattakāle,  Sī. dvādasavassamattakāle  5 Sī. na nassati

---------------------------------------------------------------------------------------------
page84.
Ucchādenti, evarūpaṃ ucchādanaṃ na vaṭṭati. Puññavante pana dārake ūrūsu
nipajjāpetvā telena  magkhetvā hatthapādaūrunābhiādīnaṃ saṇṭhānasampādanatthaṃ
parimaddanti, evarūpaṃ parimaddanaṃ na vaṭṭati.
      Nahāpananti tesaṃyeva dārakānaṃ gandhādīhi nhāpanaṃ 1- viya. Sambāhananti
mahāmallānaṃ viya hatthapāde muggarādīhi paharitvā bāhuvaḍḍhanaṃ. Ādāsanti yaṃ
kiñci ādāsaṃ pariharituṃ na vaṭṭati. Añjananti alaṅkārañjanameva. Mālāti
baddhamālā vā abaddhamālā vā. Vilepananti yaṃ kiñaci chavirāgakaraṇaṃ. Mukhacuṇṇakaṃ
mukhālepananti mukhe kāḷapiḷakādīnaṃ haraṇatthāya mattikakakkaṃ denti, tena lohite
calite sāsapakakkaṃ denti, tena dose  khādite tilakakkaṃ denti, tena lohite
sannisinne haliddikakkaṃ denti, tena chavivaṇṇe ārūḷhe mukhacuṇṇakena mukhaṃ
cuṇṇenti, taṃ sabbaṃ na vaṭṭati. Hatthabandhādīsu hatthe vicitrasaṅkhakapālādīni 2-
bandhitvā vicaranti, taṃ vā aññaṃ vā sabbampi hatthābharaṇaṃ na vaṭṭati. Apare
sikhaṃ bandhitvā vicaranti, suvaṇṇacirakamuttālatādīhi ca taṃ parikkhipanti, taṃ sabbaṃ
na vaṭṭati. Apare catuhatthaṃ daṇḍaṃ vā aññaṃ vā pana alaṅkatadaṇḍakaṃ gahetvā vicaranti,
tathā itthīpurisarūpādivicittaṃ bhesajjanāḷikaṃ suparikkhittaṃ vāmapasse olaggitaṃ,
apare kaṇṇikaratanaparikkhittakosaṃ atitikhiṇaṃ asiṃpi, 3- pañcavaṇṇasuttasibbitaṃ
makaradantakādivicittaṃ chattaṃ, suvaṇṇarajatādivicitrā morapiñjādiparikkhittā
upāhanā, keci ratanamattāyāmaṃ caturaṅgulavitthataṃ kesantaparicchedaṃ dassetvā meghamukhe
vijjulataṃ viya nalāṭe uṇhīsapattaṃ bandhanti, cūḷāmaṇiṃ dhārenti, cāmaravālavījaniṃ
dhārenti, taṃ sabbaṃ na vaṭṭati.
      [17] Aniyyānikattā saggamokkhamaggānaṃ tiracchānabhūtā kathāti
tiracchānakathā. Tattha rājānaṃ ārabbha "mahāsammato, mandhātā, dhammāsoko
evaṃmahānubhāvo"ti ādinā nayena pavattā kathā rājakathā. Esa nayo corakathādīsu.
Tesu "asuko rājā   abhirūpo dassanīyo"ti ādinā nayena gehasitakathāva
@Footnote: 1 Ma. nhāpanaṃ viya nahāpanaṃ 2 ka. vicitrasaṃkhakapālādīhi   3 cha.Ma. asiṃ

---------------------------------------------------------------------------------------------
page85.
Tiracchānakathā hoti. "sopi nāma evaṃmahānubhāvo khayaṃ gato"ti evaṃ pavattā
pana kammaṭṭhānabhāve tiṭṭhati. Coresupi "mūladevo evaṃmahānubhāvo. Meghamālo
evaṃmahānubhāvo"ti tesaṃ kammaṃ paṭicca "aho sūrā"ti gehasitakathāva tiracchānakathā.
Yuddhepi bhāratayuddhādīsu "asukena asuko evaṃ mārito evaṃ viddho"ti
kāmassādavaseneva kathā tiracchānakathā. "tepi nāma khayaṃ gatā"ti evaṃ pavattā pana
sabbattha kammaṭṭhānameva hoti. Apica annādīsu "evaṃ vaṇṇavantaṃ gandhavantaṃ
rasavantaṃ phassasampannaṃ khādimhā bhuñjimhā"ti kāmassādavasena kathetuṃ na
vaṭṭati. Sātthakaṃ pana katvā "pubbe evaṃ vaṇṇādisampannaṃ annaṃ pānaṃ vatthaṃ
sayanaṃ mālaṃ gandhaṃ sīlavantānaṃ adamhā, cetiye pūjaṃ akarimhā"ti kathetuṃ
vaṭṭati. Ñātikathādīsu pana "amhākaṃ ñātakā sūrā samatthā"ti vā "pubbe mayaṃ
evaṃ vicitrehi yānehi vicarimhā"ti vā assādavasena vattuṃ na vaṭṭati.
Sātthakaṃ pana katvā "tepi no ñātakā khayaṃ gatā"ti vā "pubbe mayaṃ
evarūpā upāhanā saṃghassa adamhā"ti vā kathitabbaṃ. 1- Gāmakathāpi
suniviṭṭhadunniviṭṭhasubhikkhadubbhikkhādivasena vā "asukagāmavāsino sūrā samatthā"ti
vā evaṃ assādavasena na vaṭṭati. Sātthakampana katvā "saddhā pasannā"ti vā "khayavayaṃ
gatā"ti vā vattuṃ vaṭṭati. Nigamanagarajanapadakathāsupi eseva nayo.
      Itthīkathāpi vaṇṇasaṇṭhānādīni paṭicca assādavasena na vaṭṭati,
"saddhā pasannā khayavayaṃ gatā"ti evameva vaṭṭati. Sūrakathāpi "nandamitto 2- nāma
yodho sūro ahosī"ti assādavasena na vaṭṭati. "saddho ahosi khayaṃ gato"ti
evameva vaṭṭati. Visikhākathāpi "asukā visikhā suniviṭṭhā dunniviṭṭhā sūrā
samatthā"ti assādavasena na vaṭṭati. "saddhā pasannā khayavayaṃ gatā"ti   evameva vaṭṭati.
      Kumbhaṭṭhānakathāti udakaṭṭhānakathā, udakatitthakathāti vuccati, kumbhadāsīkathā
vā, sāpi "pāsādikā naccituṃ gāyituṃ chekā"ti  assādavasena na vaṭṭati. "saddhā
pasannā"ti ādinā nayeneva vaṭṭati. Pubbapetakathāti atītañātikathā. Tattha
tattha 3- vattamānañātikathāsadiso ca vinicchayo.
@Footnote: 1 cha.Ma. kathetuṃ vaṭṭati     2 cha.Ma.i. nandimitto     3 cha.Ma.i. tattha

---------------------------------------------------------------------------------------------
page86.
      Nānattakathāti purimapacchimakathāhi vimuttā avasesā nānāsabhāvā
niratthakakathā. Lokakkhāyikāti "ayaṃ loko kena nimmito?  asukena nāma
nimmito. Kāko seto aṭṭhīnaṃ setattā. Balākā 1- rattā lohitassa rattattā"ti
evamādikā lokāyatavitaṇḍasallāpakathā.
      Samuddakkhāyikā nāma "kasmā samuddo sāgaro? sāgaradevena khato,
Tasmā sāgaro. `khato Me'ti hatthamuddhāya sayaṃ niveditattā samuddo"ti evamādikā
niratthakasamuddakkhāyanakathā. 2- Bhavoti vuḍḍhi. Abhavoti hāni. "iti bhavo, iti
abhavo"ti yaṃ vā taṃ vā niratthakakāraṇaṃ  vatvā pavattitakathā 3- itibhavābhavakathā.
      [18] Viggāhikakathāti viggahakathā sārambhakathā. Tattha sahitaṃ meti mayhaṃ
vacanaṃ sahitaṃ siliṭṭhaṃ, atthayuttaṃ kāraṇayuttanti attho. Asahitanteti tuyhaṃ vacanaṃ
asahitaṃ asiliṭṭhaṃ. Adhiciṇṇante vipparāvattanti yaṃ tuyhaṃ dīgharattāciṇṇavasena
suppaguṇaṃ, taṃ mayhaṃ ekavacaneneva vipparāvattaṃ parivattitvā ṭhitaṃ, na kiñci
jānāsīti attho. Āropito te vādoti mayā tava vāde doso 4- āropito.
Cara vādappamokkhāyāti dosamocanatthaṃ cara vicara, tattha tattha gantvā sikkhāti
attho. Nibbeṭhehi vā sace pahosīti atha sayaṃ pahosi, idāniyeva nibbeṭhehīti.
      [19] Dūteyyakathāyaṃ idha gacchāti ito asukaṃ nāma ṭhānaṃ gaccha.
Amutara gacchāti tato asukaṃ nāma ṭhānaṃ gaccha. Idaṃ harāti ito idaṃ nāma
hara. Amutra idaṃ āharāti asukaṭṭhānato idaṃ nāma idha āhara. Saṅkhepato pana
idaṃ dūteyyaṃ nāma ṭhapetvā pañca sahadhammike ratanattayassa upakārapaṭisaṃyuttañca
gihisāsanaṃ aññesaṃ na vaṭṭati.
      [20] Kuhakāti ādīsu tividhena kuhakavatthunā lokaṃ kuhayanti vimhāpayantīti
kuhakā. Lābhasakkāratthikā hutvā lapantīti lapakā. Nimittaṃ sīlametesanti
nemittakā. Nippeso   sīlametesanti nippesikā. Lābhena lābhaṃ nijigiṃsanti magganti
pariyesantīti lābhena lābhaṃ nijigiṃsitāro, kuhanā lapanā nemittakatā nippesikatā
@Footnote: 1 Ma. bakā                   2 cha.Ma.i. niratthakā...
@3 i. pavattitā kathā            4 Sī. tava doso

---------------------------------------------------------------------------------------------
page87.
Lābhena lābhaṃ nijigiṃsanatāti etāhi samannāgatānaṃ puggalānaṃ etaṃ adhivacanaṃ.
Ayamettha saṅkhePo. Vitthārena panetā kuhanādikā visuddhimagge sīlaniddeseyeva
pāliñca aṭṭhakathañca āharitvā pakāsitāti.
                   Ettāvatā majjhimasīlaṃ niṭṭhitaṃ hoti.
                          Mahāsīlavaṇṇanā
      [21] Ito paraṃ mahāsīlaṃ hoti. Aṅganti hatthapādādīsu yena kenaci
evarūpena aṅgena samannāgato dīghāyu yasavā hotīti ādinayappavattaṃ aṅgasatthaṃ.
Nimittanti nimittasatthaṃ. Paṇḍurājā kira tisso muttāyo muṭṭhiyaṃ katvā
nemittakaṃ pucchi "kiṃ me hatthe"ti? so itocito ca vilokesi, tasmiṃ ca samaye
gharagolikāya makkhikā gayhantī muttā, so "muttā"ti āha. Puna "katī"ti puṭṭho
kukkuṭassa tikkhattuṃ vassantassa 1- saddaṃ sutvā "tisso"ti āha. Evaṃ taṃ taṃ
ādisitvā nimittamanuyuttā viharanti.
      Uppātanti asanipātādīnaṃ mahantānaṃ uppātaṃ, 2- taṃ hi disvā "idaṃ
bhavissati, evaṃ bhavissatī"ti ādisanti. Supinanti yo pubbaṇhasamaye supinaṃ passati,
evaṃ vipāko hoti. Yo idaṃ nāma passati, tassa idaṃ nāma hotī"ti ādinā
nayena supinakaṃ anuyuttā viharanti. Lakkhaṇanti "iminā lakkhaṇena samannāgato
rājā hoti, iminā uparājā"ti ādikaṃ. Mūsikacchinnanti undūrakhāyitaṃ. Tenāpi
hi ahate vā vatthe, anahate vā vatthe, ito paṭṭhāya evaṃ chinne idaṃ nāma
hotīti ādisanti. Aggihomanti  evarūpena dārunā evaṃ hute idaṃ nāma hotīti
aggijuhanaṃ. Dabbihomādīnīpi aggihomāneva, evarūpāya dabbiyā edisehi kaṇādīhi
hute idaṃ nāma hotīti evaṃ pavattivasena visuṃ vuttāni.
      Tattha kaṇoti kuṇḍako. Taṇḍulāti sāliādīnaṃ ceva tiṇajātīnañca
taṇḍulā. Sappīti gosappiādikaṃ. Telanti tilatelādikaṃ. Sāsapādīni pana mukhena
gahetvā aggimhi pakkhipanaṃ, vijjaṃ parijappitvā juhanaṃ vā mukhahomaṃ.
@Footnote: 1 cha.Ma. ravantassa               2 cha.Ma. uppatitaṃ, Sī. uppādaṃ

---------------------------------------------------------------------------------------------
page88.
Dakkhiṇakkhakajaṇṇulohitādīhi juhanaṃ lohitahomaṃ. Aṅgavijjāti pubbe aṅgameva disvā
byākaraṇavasena aṅgaṃ vuttaṃ, idha aṅgulaṭṭhiṃ 1-  disvā vijjaṃ parijappitvā "ayaṃ
kulaputto dhanavā no vā, sirisampanno vā no vā"ti ādi byākaraṇavasena
aṅgavijjā vuttā. Vatthuvijjāti gharavatthuārāmavatthādīnaṃ guṇadosasallakkhaṇavijjā.
Mattikādivisesaṃ disvāpi hi vijjaṃ parijappitvā heṭṭhā paṭhaviyaṃ tiṃsaratanamatte
ākāse ca asītiratanamatte padese ca guṇadosaṃ passanti. Khattavijjāti
ajjheyyamāsurakkharājasatthādinītisatthaṃ. 2- Sivavijjāti susāne pavisitvā 3-
santikaraṇavijjā, siṅgālarutavijjātipi vadanti. Bhūtavijjāti bhūtavejjamanto.
Bhūrivijjāti bhūmighare 4- vasantena uggahetabbamanto. Ahivijjāti
sappadaṭṭhatikicchanavijjā ceva sappavahānavijjā ca. Visavijjāti yāya  purāṇavisaṃ vā
rakkhanti, navavisaṃ vā rakkhanti, navavisaṃ vā karonti visamantarameva 5- vā.
Vicchikavijjāti vicchikadaṭṭhatikicchanavijjā. Mūsikavijjāyapi eseva nayo.
Sakuṇavijjāti  sapakkhakaapakkhakadvipadacatuppadānaṃ rutagatādivasena sakuṇañāṇaṃ.
Vāyasavijjāti kākarutañāṇaṃ, taṃ visuṃyeva satthaṃ tasmā visuṃ vuttaṃ.
      Pakkajjhānanti paripākagatacintā, idāni "ayaṃ ettakaṃ jīvissati, ayaṃ
ettakan"ti evampavattaṃ ādiṭṭhañāṇanti 6- attho. Saraparittānanti sararakkhaṇaṃ,
yathā attano upari na āgacchati, evaṃ karaṇavijjā. Migacakkanti idaṃ sabbasaṅgāhikaṃ
sabbasakuṇacatuppadānaṃ  rutañāṇavasena vuttaṃ.
      [22] Maṇilakkhaṇādīsu evarūpo "maṇi pasaṭṭho, evarūpo appasaṭṭho,
sāmino ārogyaissariyādīnaṃ hetu hoti, na hotī"ti evaṃ vaṇṇasaṇṭhānādivasena
maṇiādīnaṃ lakkhaṇaṃ anuyuttā viharantīti attho. Tattha āvudhanti ṭhapetvā asiādīni
avasesaṃ āvudhaṃ. Itthīlakkhaṇādīnipi yamhi kule te itthīpurisādayo vasanti, tassa
vuḍḍhihānivaseneva veditabbāni. Ajalakkhaṇādīsu pana "evarūpānaṃ ajādīnaṃ maṃsaṃ
khāditabbaṃ, evarūpānaṃ na khāditabban"ti ayaṃ viseso veditabbo.
@Footnote: 1 cha.Ma. aṅgalaṭṭhiṃ   2 Sī. aṅgeyYu..., cha.Ma. abbheyYu...satthādisatthaṃ
@3 i. parivasitvā    4 cha.Ma.i. bhūrighare   5 cha.Ma. visavantameva, Sī. visatantameva
@6 Sī. ariṭṭhaṃ ñāṇanti

---------------------------------------------------------------------------------------------
page89.
      Apicettha godhālakkhaṇe cittakammapilandhanādīsupi evarūpāya godhāya
sati idaṃ nāma hotīti ayaṃ viseso  veditabbo. Idaṃ cettha vatthu:- ekasmiṃ
kira vihāre cittakammena 1- godhaṃ aggiṃ dhammānaṃ akaṃsu, tato paṭṭhāya bhikkhūnaṃ
mahāvivādo jāto. Eko āgantukabhikkhu taṃ disvā makkhesi, tato paṭṭhāya vivādo
mandībhūto hoti. Kaṇṇikālakkhaṇaṃ pilandhanakaṇṇikāyapi gehakaṇṇikāyapi vasena
veditabbaṃ. Kacchapalakkhaṇaṃ godhālakkhaṇasadisameva. Migalakkhaṇaṃ sabbasaṅgāhikaṃ
sabbacatuppadānaṃ lakkhaṇavasena vuttaṃ.
      [23] Raññaṃ niyyānaṃ bhavissatīti "asukadivasena asukanakkhattena
asukassa nāma rañño niggamanaṃ bhavissatī"ti evaṃ rājūnaṃ pavāsagamanaṃ 2- byākaroti.
Esa nayo sabbattha. Kevalaṃ panettha aniyyānanti vippavutthānaṃ puna āgamanaṃ.
Abbhantarānaṃ raññaṃ upayānaṃ bhavissati, bāhirānaṃ raññaṃ apayānanti "antonagare
amhākaṃ rājā paṭiviruddhaṃ bahirājānaṃ upasaṅkamissati, tato tassa paṭikkamanaṃ
bhavissatī"ti evaṃ rañañaṃ 3- upayānāpayānaṃ byākaroti. Dutiyapadepi eseva nayo.
Jayaparājayā pākaṭāyeva.
      [24] Candaggāhādayo "asukadivase rāhu candaṃ gahessatī"ti
byākaraṇavaseneva veditabbā. Apica nakkhattassa aṅgārakādiggahaṇasamāyogopi
nakkhattaggāhoyeva. Ukkāpātoti ākāsato ukkānaṃ patanaṃ.  disāḍāhoti disākālusiyaṃ
aggisikhadhūmasikhādīhi ākulabhāvo viya. Devadundubhīti sukkhavalāhakagajjanaṃ.
Uggamananti udayaṃ. Oggamanti atthaṅgamanaṃ. Saṃkilesanti avisuddhatā. Vodānanti
visuddhatā. Evaṃ vipākoti lokassa evaṃ vividhasukhadukkhāvaho.
      [25] Suvuṭṭhikāti devassa sammādhārānuppavecchanaṃ. Dubbuṭṭhikāti
avaggāho, vassamandoti 4- vuttaṃ hoti. Muddāti hatthamuddā. Gaṇanā vuccati
acchiddakagaṇanā. Saṅkhānanti saṅkalanapaṭuppādanādivasena 5- piṇḍagaṇanā. Yassa sā
paguṇā hoti, so rukkhaṃpi disvā "ettakāni ettha paṇṇānī"ti jānāti.
@Footnote: 1 cha.Ma., i. cittakamme.  2 Ma. saṅgāmagamanaṃ    3 i. rañño
@4 cha.Ma.i. vassavibandho    5 cha. saṅkalanasaṭuppādanādivasena. Ma....saduppādanādivasena

---------------------------------------------------------------------------------------------
page90.
Kāveyyanti "cattārome bhikkhave kavī. Katame cattāro? cintākavi sutakavi atthakavi
paṭibhāṇakavī"ti 1- imesaṃ catunnaṃ kavīnaṃ attano cintāvasena vā "vessantaro nāma
rājā  ahosī"ti ādīni sutvā sutavasena vā "imassa ayaṃ attho, evantaṃ
yojessāmī"ti evaṃ atthavasena vā kiñcideva disvā "tappaṭibhāgaṃ kattabbaṃ
karissāmī"ti evaṃ ṭhānuppattikapaṭibhāṇavasena vā jīvikatthāya kabyakaraṇaṃ. 2- Lokāyataṃ
vuttameva.
      [26] Āvāhanaṃ nāma imassa dārakassa asukakulato asukanakkhattena
dārikaṃ ānethāti āvāhakaraṇaṃ. Vivāhananti imaṃ dārikaṃ asukassa nāma dārakassa
asukanakkhattena netha, 3- evamassa vuḍḍhi bhavissatīti vivāhakaraṇaṃ. Saṃvadananti
saṃvadanaṃ 4- nāma ajja nakkhattaṃ sundaraṃ, ajjeva samaggā hotha, iti vo viyogo
na bhavissatīti evaṃ samaggakaraṇaṃ. Vivadanaṃ 5- nāma sace viyojitukāmattha, ajjeva
viyujjatha,  iti vo puna saṃyogo na bhavissatīti evaṃ viyogakaraṇaṃ. Saṃkiraṇanti
uddhāraṃ 6- vā iṇaṃ vā dinnaṃ dhanaṃ ajja saṅkaḍḍhatha, ajja saṅkaḍḍhitaṃ hi taṃ
thāvaraṃ hotīti evaṃ dhanapiṇḍāpanaṃ. Vikiraṇanti sace payogauddhārādivasena dhanaṃ
payojitukāmattha, ajja payojitaṃ  diguṇacatuguṇaṃ hotīti evaṃ payojanaṃ payojāpanaṃ.
  Subhagakaraṇanti piyamanāpakaraṇaṃ vā sassirīkakaraṇaṃ vā. Dubbhagakaraṇanti tabbiparītaṃ.
Viruddhagabbhakaraṇanti viruddhassa vilīnassa aṭṭhitassa vinassamānassa 7- gabbhassa karaṇaṃ.
Puna  avināsāya bhesajjadānanti attho. Gabbho hi vātena pāṇakehi kammunā
cāti tīhi kāraṇehi vinassati. Tattha vātena vinassante nibbāpanīyaṃ sītalaṃ bhesajjaṃ
deti,  pāṇakehi nassante pāṇakānaṃ paṭikammaṃ karoti, kammunā nassante pana
buddhāpi paṭibāhituṃ na sakkonti.
      Jivhānibandhananti mantena jivhāya bandhakaraṇaṃ. 8- Hanusaṃhanananti
mukhabandhanamantena yathā hanukaṃ cāletuṃ na  sakkonti,  evaṃ bandhakaraṇaṃ.
Hatthābhijappananti hatthānaṃ parivattanatthaṃ mantajappanaṃ. Tasmiṃ kira mante sattapadantare
@Footnote: 1 aṅ. catukka. 21/231/257 kavisutta  2 i. kabbakaraṇaṃ, ka. kattabbakaraṇaṃ
@3 cha.Ma.i. detha   4 cha.Ma. saṃvaraṇaṃ    5 cha.Ma. vivaraṇaṃ    6 cha.Ma. uṭṭhānaṃ
@7 ka.Ma. matassa    8 Sī.i. thaddhakaraṇaṃ

---------------------------------------------------------------------------------------------
page91.
Ṭhatvā jappite itaro hatthe parivattetvā khipati. Kaṇṇajappananti kaṇṇehi
saddaṃ assavanatthāya vijjāya jappanaṃ. Taṃ kira jappetvā vinicchayaṭṭhāne yaṃ icchati,
taṃ bhaṇati, paccatthiko na taṃ suṇāti, tato paṭivacanaṃ sampādetuṃ na sakkoti.
Ādāsapañhanti ādāse devataṃ otāretvā pañhāpucchanaṃ. 1- Kumārīpañhanti
kumārikāya sarīre devataṃ otāretvā pañhāpucchanaṃ. Devapañhanti dāsiyā 2- sarīre
devataṃ otāretvā pañhāpucchanaṃ. Ādiccupaṭṭhānanti jīvikatthāya ādiccapāricariyā.
Mahatupaṭṭhānanti tatheva mahābrahmapāricariyā. Abbhujjalananti mantena mukhato
aggijālānīharaṇaṃ. Sirivhāyananti "ehi siri, mayhaṃ sire 3- patiṭṭhāhī"ti evaṃ
sirena siriyā avhāyanaṃ.
      [27]  Santikammanti devaṭṭhānaṃ gantvā "sace me idaṃ nāma
samijjhissati, tumhākaṃ iminā ca iminā ca upahāraṃ karissāmī"ti samiddhakāle
kattabbaṃ santipaṭissavakammaṃ. Tasmiṃ pana samiddhe tassa karaṇaṃ paṇidhikammaṃ nāma.
Bhūrikammanti bhūmighare vasitvā gahitamantassa payogakaraṇaṃ. Vassakammaṃ vossakammanti
ettha vassoti puriso, vossoti paṇḍako. Iti vossassa vassakaraṇaṃ vassakammaṃ,
vassassa vossakaraṇaṃ vossakammaṃ, taṃ pana karonto acchindakabhāvamattaṃ pāpeti,
na liṅgaṃ antaradhāpetuṃ  sakkoti. Vatthukammanti akatavatthumhi gehapaṭiṭṭhāpanaṃ.
Vatthuparikaraṇanti "idañcidañca āharathā"ti vatvā vatthubalikammakaraṇaṃ. 4- Ācamananti
udakena mukhasuddhikaraṇaṃ. 5- Nhāpananti aññesaṃ nhāpanaṃ. Juhananti tesaṃ
atthāya aggijuhanaṃ. Vamananti yogaṃ datvā vamanakaraṇaṃ. Virecanepi eseva nayo.
Uddhavirecananti uddhaṃ dosānaṃ nīharaṇaṃ. Adhovirecananti adho dosānaṃ nīharaṇaṃ.
Sīsavirecananti sirovirecanaṃ. Kaṇṇatelanti kaṇṇānaṃ bandhanatthaṃ vā vaṇaharaṇatthaṃ
vā bhesajjatelapacanaṃ. Nettatappananti akkhitappanatelaṃ. Natthukammanti telena
yojetvā natthukaraṇaṃ. Añjananti dve vā tīṇi vā paṭalāni nīharaṇasamatthaṃ khārañjanaṃ.
Paccañjananti nibbāpanīyaṃ sītalabhesajjañjanaṃ. Sālākiyanti salākavejjakammaṃ.
@Footnote: 1 cha.Ma.i. pañhapucchanaṃ         2 i. devadāsiyā   3 ka.sarīre
@4 i. tattha balikammakaraṇaṃ        5 i. mukhasiddhikaraṇaṃ

---------------------------------------------------------------------------------------------
page92.
Sallakattiyanti sallakattavejjakammaṃ. Dārakatikicchā vuccati komārabhaccavejjakammaṃ.
Mūlabhesajjānaṃ anuppadānanti 1- iminā kāyatikicchanaṃ dasseti. Osadhīnaṃ paṭimokkhoti
khārādīni datvā tadanurūpe vaṇe gate tesaṃ apanayanaṃ.
                    Ettāvatā mahāsīlaṃ niṭṭhitaṃ hoti.
                     Pubbantakappikasassatavādavaṇṇanā
      [28] Evaṃ brahmadattena vuttavaṇṇassa anusandhivasena tividhaṃ sīlaṃ
vitthāretvā idāni  bhikkhusaṃghena vuttavaṇṇassa anusandhivasena "atthi bhikkhave
aññeva dhammā gambhīrā duddasā"ti ādinā nayena suññatāppakāsanaṃ ārabhi.
Tattha dhammāti guṇe desanāyaṃ pariyattiyaṃ nissatteti evamādīsu dhammasaddo vattati.
             "nahi dhammo adhammo ca   ubho samavipākino
             adhammo  nirayaṃ neti,    dhammo pāpeti suggatin"ti 2-
      ādīsu hi guṇe dhammasaddo. "dhammaṃ vo bhikkhave desissāmi
ādikalyāṇan"ti 3- ādīsu desanāyaṃ. "idha bhikkhu dhammaṃ pariyāpuṇāti suttaṃ
geyyan"ti 4- ādīsu pariyattiyaṃ. "tasmiṃ  kho pana samaye dhammā honti, khandhā
hontī"ti 5- ādīsu nissatte. Idha pana guṇe vattati. Tasmā "atthi bhikkhave
aññeva tathāgatassa guṇā"ti evamettha attho daṭṭhabbo.
      Gambhīrāti mahāsamuddo viya makasatuṇḍasūciyā aññatra tathāgatā
aññesaṃ ñāṇena alabbhaneyyappatiṭṭhā, gambhīrattāyeva duddasā, duddasattāyeva
duranubodhā. Nibbutasabbapariḷāhattā santā. Santārammaṇesu pavattanatopi santā.
Atittikaraṇaṭṭhena paṇītā sādhurasabhojanaṃ viya. Uttamañāṇavisayattā na takkena
avacaritabbāti atakkāvacaRā. Nipuṇāti saṇhasukhumasabhāvattā. Bālānaṃ avisayattā
paṇḍitehiyeva veditabbāti paṇḍitavedanīyā.
@Footnote: 1 cha.Ma. anuppādananti           2 khu thera. 26/304/318 dhammikattheragāthā
@3 Ma.u. 14/420/360 chachakkasutta  4 aṅ pañcaka. 22/73,74 paṭhama-dutiyadhammavihārīsutta
@5 abhi. saṅ. 34/121 suññatavāra

---------------------------------------------------------------------------------------------
page93.
      Ye  tathāgato sayaṃ abhiñaṇā sacchikatvā pavedetīti ye dhamme
tathāgato anaññaneyyo hutvā sayameva abhivisiṭṭhena ñāṇena paccakkhaṃ katvā
pavedeti dīpeti katheti pakāsetīti attho. Yehīti yehi guṇadhammehi. Yathābhuccanti
yathābhūtaṃ. Vaṇṇaṃ samamā vadamānā vadeyyunti tathāgatassa vaṇṇaṃ vattukāmā
sammā vadeyyuṃ, ahāpetvā vattuṃ sakkuṇeyyunti attho. Katame ca pana te
dhammā bhagavatā evaṃ thomitāti? sabbaññutañāṇaṃ. Yadi evaṃ kasmā
puthuvacananiddeso 1- katoti? puthucittasamāyogato ceva puthuārammaṇato ca. Taṃ hi catūsu
ñāṇasampayuttamahākiriyacittesu labbhati, na  cassa koci dhammo ārammaṇaṃ nāma na hoti.
Yathāha "atītaṃ ... Anāgataṃ ... Paccuppannaṃ. Sabbaṃ jānātīti sabbaññutañāṇaṃ, tattha
āvaraṇaṃ natthīti anāvaraṇañāṇan"ti 2- ādi.  iti puthucittasamāyogato, punappunaṃ
uppattivasena puthuārammaṇato ca puthuvacananiddeso katoti.
      "añañevā"ti idaṃ panettha vavatthāpanavacanaṃ, "aññeva, na
pāṇātipātāveramaṇīādayo. Gambhīrāva, na uttānā"ti evaṃ sabbapadehi yojetabbaṃ.
Sāvakapāramīñāṇaṃ hi gambhīraṃ, paccekabodhiñāṇaṃ pana tato gambhīrataranti tattha
vavatthānaṃ natthi, sabbaññutañāṇañca tatopi gambhīrataranti tatthapi vavatthānaṃ natthi,
ito pana  aññaṃ gambhīrataraṃ natthi, tasmā gambhīrāvāti vavatthānaṃ labbhati. Tathā
duddasāva duranubodhāvāti sabbaṃ veditabbaṃ.
      Katame ca te bhikkhaveti ayaṃ pana tesaṃ dhammānaṃ kathetukamyatāpucchā.
Santi bhikkhave eke samaṇabrāhmaṇāti ādīsu pucchāvissajjanaṃ. Kasmā panetaṃ
evamāraddhanti ce? buddhānañhi cattāri ṭhānāni patvā gajjitaṃ mahantaṃ hoti,
ñāṇaṃ anupavisati, buddhañāṇassa mahantatā 3- paññāyati, desanā gambhīrā hoti
tilakkhaṇāhatā suññatāpaṭisaṃyuttā. Katamāni cattāri? vinayapaññattiṃ, bhūmantaraṃ,
paccayākāraṃ, samayantaranti. Tasmā "idaṃ lahukaṃ, idaṃ garukaṃ, idaṃ satekicchaṃ, idaṃ
atekicchaṃ, ayaṃ āpatti, ayaṃ anāpatti, ayaṃ chejjagāminī, ayaṃ vuṭṭhānagāminī,
ayaṃ desanāgāminī, ayaṃ lokavajjā, ayaṃ paṇṇattivajjā, imasmiṃ vatthusmiṃ idaṃ
@Footnote: 1 cha.Ma. bahuvacananiddeso   2 khu. paṭi. 31/286/190 sabbaññutañāṇaniddesa
@3 cha.Ma.i. mahantabhāvo

---------------------------------------------------------------------------------------------
page94.
Paññāpetabban"ti yaṃ evaṃ otiṇṇe vatthusmiṃ sikkhāpadapaññāpanaṃ nāma, tattha
aññesaṃ thāmo vā balaṃ vā natthi, avisayo esa  aññesaṃ, tathāgatasseva visayo.
Iti vinayapaññattiṃ patvā buddhānaṃ gajjitaṃ mahantaṃ hoti, ñāṇaṃ anupavisati .pe.
Suññatāpaṭisaṃyuttāti.
     Tathā "ime cattāro satipaṭṭhānā nāma .pe. Ariyo aṭṭhaṅgiko
maggo nāma, pañcakkhandhā nāma, dvādasāyatanāni nāma, aṭṭhārasa dhātuyo nāma,
cattāri ariyasaccāni nāma bāvīsatindriyāni nāma, navahetū nāma, cattāro
āhārā nāma, satta phassā nāma, satta vedanā nāma, satta saññā nāma,
satta cetanā nāma, satta cittāni nāma, etesu ettakā kāmāvacarā dhammā
nāma, 1- ettakā rūpāvacarā pariyāpannadhammā nāma, ettakā arūpāvacarā
apariyāpannadhammā nāma, 1- ettakā lokiyadhammā nāma, ettakā lokuttaradhammā
nāmā"ti catuvīsatisamantapaṭṭhānaṃ anantanayaṃ abhidhammapiṭakaṃ vibhajitvā kathetuṃ aññesaṃ
thāmo vā balaṃ vā natthi, avisayo esa aññesaṃ, tathāgatasseva visayo. Iti
bhūmantaraparicchedaṃ patvā buddhānaṃ gajjitaṃ mahantaṃ hoti, ñāṇaṃ anupavisati .pe.
Suññatāpaṭisaṃyuttāti.
     Tathā yā ayaṃ 2- avijjā saṅkhārānaṃ navahākārehi paccayo hoti,
uppādo hutvā paccayo hoti, pavattaṃ hutvā. Nimittaṃ. Āyūhanaṃ. Saṃyogo.
Palibodho. Samudayo. Hetu. Paccayo hutvā paccayo hoti. Tathā saṅkhārādayo
viññāṇādīnaṃ. Yathāha "kathaṃ paccayapariggahe paññā dhammaṭṭhitiñāṇaṃ? avijjā
saṅkhārānaṃ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti ca
saṃyogaṭṭhiti ca palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti ca, imehi
navahākārehi avijjā paccayo, saṅkhārā paṭiccasamuppannā, ubhopete dhammā
paccayasamuppannāti paccayapariggahe paññā dhammaṭṭhitiñāṇaṃ. Atītampi addhānaṃ.
Anāgatampi addhānaṃ avijjā saṅkhārānaṃ uppādaṭṭhiti ca .pe. Jāti jarāmaraṇassa
uppādaṭṭhiti ca .pe. Paccayaṭṭhiti ca, imehi navahākārehi jāti paccayo,
@Footnote: 1-1 cha.Ma. ettakā rūpāvacaraarūpāvacarapariyāpannā dhammā nāma,  2 cha.Ma. tattha ayaṃ

---------------------------------------------------------------------------------------------
page95.
Jarāmaraṇaṃ paccayasamuppannaṃ, ubhopete dhammā paccayasamuppannāti paccayapariggahe
paññā dhammaṭṭhitiñāṇan"ti. 1- Evamimaṃ tassa tassa dhammassa tathā tathā paccayabhāvena
pavattaṃ tivaṭṭaṃ tiyaddhaṃ tisandhiṃ catusaṅkhepaṃ vīsatākāraṃ paṭiccasamuppādaṃ vibhajitvā
kathetuṃ aññesaṃ thāmo vā balaṃ vā natthi, avisayo esa aññesaṃ,  tathāgatasseva
visayo. Iti paccayākāraṃ patvā buddhānaṃ gajjitaṃ mahantaṃ hoti, ñāṇaṃ anupavisati
.pe. Suññatāpaṭisaṃyuttāti.
      Tathā cattāro janā sassatavādā nāma, cattāro ekaccasassatavādā,
cattāro antānantikā, cattāro amarāvikkhepikā, dve adhiccasamuppannikā,
soḷasa saññīvādā, aṭṭha asaññīvādā, aṭṭha nevasaññīnāsaññīvādā, satta
ucchedavādā, pañca diṭṭhadhammanibbānavādā nāma, te idaṃ nissāya idaṃ gaṇhantīti
dvāsaṭṭhidiṭṭhigatāni bhinditvā nijjaṭaṃ niggumbaṃ katvā kathetuṃ aññesaṃ thāmo
vā balaṃ vā natthi, avisayo esa aññesaṃ, tathāgatasseva visayo. Iti samayantaraṃ
patvā buddhānaṃ gajjitaṃ mahantaṃ hoti,   ñāṇaṃ anupavisati, buddhañāṇassa mahantatā
paññāyati, desanā gambhīrā hoti  tilakkhaṇāhatā suññatāpaṭisaṃyuttāti.
      Imasmiṃ pana ṭhāne samayantaraṃ labbhati, tasmā sabbaññutañāṇassa
mahantabhāvassa dassanatthaṃ, desanāya ca suññatāpakāsanavibhāvanatthaṃ 2- samayantaraṃ
anupavisanto dhammarājā "santi bhikkhave eke samaṇabrāhmaṇā"ti evaṃ
pucchāvissajjanaṃ ārabhi.
      [29] Tattha santīti atthi saṃvijjanti upalabbhanti. Bhikkhaveti ālapanavacanaṃ.
Eketi ekacce. Samaṇabrāhmaṇāti pabbajjūpagatabhāvena samaṇā, jātiyā brāhmaṇā.
Lokena vā "samaṇā"ti ca "brāhmaṇā"ti ca evaṃ sammatā. Pubbantaṃ kappitvā
vikappetvā gaṇhantīti pubbantakappikā, pubbantakappo vā etesaṃ atthīti
pubbantakappikā. Tattha antoti ayaṃ saddo antaabbhantaramariyādalāmakaparabhāga-
koṭṭhāsesu dissati. "antapūro udarapūro"ti 3- ādīsu hi ante antasaddo.
@Footnote: 1 khu. paṭi. 31/94/72 dhammaṭṭhitiñāṇaniddesa     2 ka. suññatāpakāsanabhāvatthaṃ,
@Sī. suññatāpakāsanatthaṃ     3 khu.su. 25/197/371 vijayasutta

---------------------------------------------------------------------------------------------
page96.
                    Caranti loke parivārachannā,
                    anto asuddhā bahi sobhamānāti 1-
      ādīsu abbhantare. "kāyabandhanassa anto jīrati. 2- Sā haritantaṃ vā
pathantaṃ vā selantaṃ vā udakantaṃ vā"ti 3- ādīsu mariyādāyaṃ. "antamidaṃ bhikkhave
jīvikānaṃ yadidaṃ piṇḍolyan"ti 4- ādīsu lāmake. "esevanto dukkhassā"ti 5-
ādīsu parabhāge. Sabbapaccayasaṅkhayo hi dukkhassa parabhāgo koṭīti vuccati. "sakkāyo kho
āvuso eko anto"ti 6- ādīsu koṭṭhāse. Svāyaṃ idhāpi koṭṭhāse vattati.
      Kappasaddopi "tiṭṭhatu bhante bhagavā kappaṃ. 7- Atthi kappo nipajjituṃ, 8-
kappakatena akappakataṃ saṃsibbitaṃ hotī"ti 9- evaṃ āyukappalesakappavinayakappādīsu
sambahulesu atthesu vattati. Idha taṇhādiṭṭhīsu vattatīti veditabbo. Vuttampi
cetaṃ "kappāti dve kappā taṇhākappo ca diṭṭhikappocā"ti 10- tasmā taṇhā-
diṭṭhivasena atītaṃ khandhakoṭṭhāsaṃ kappetvā kappetvā ṭhitāti pubbantakappikāti
evamettha attho veditabbo. Tesaṃ evaṃ pubbantaṃ kappetvā ṭhitānaṃ
punappunaṃ uppajjanavasena pubbantameva anugatā diṭṭhīti pubbantānudiṭṭhino.
Te evaṃ diṭṭhino taṃ pubbantaṃ ārabbha āgamma paṭicca aññaṃpi janaṃ diṭṭhigatikaṃ
karontā anekavihitāni adhimuttipadāni 11- abhivadanti aṭṭhārasahi vatthūhīti.
      Tattha anekavihitānīti anekavidhāni. Adhimuttipadānīti adhivacanapadāni.
Athavā, bhūtamatthaṃ abhibhavitvā yathāsabhāvato aggahetvā vattanato 12- adhimuttiyoti
diṭṭhiyo vuccanti. Adhimuttīnaṃ padāni adhimuttipadāni, diṭṭhidīpakāni vacanānīti
attho. Aṭṭhārasahi vatthūhīti aṭṭhārasahi kāraṇehi.
      [30] Idāni yehi aṭṭhārasahi vatthūhi abhivadanti tesaṃ kathetukamyatāya
pucchāya "te ca bhonto"ti ādinā nayena pucchitvā tāni vatthūni vibhajitvā
dassetuṃ "santi bhikkhave"ti ādimāha.
@Footnote: 1 saṃ.sagā. 15/122 sattajaṭilasutta     2 vinaYu. 7/278 khuddakavatthūni
@3 Ma.mū. 12/304 mahāhatthipadopamasutta  4 saṃ.khandha. 17/80/75 piṇḍolyasutta
@5 saṃ.ni. 16/51/82 parivīmaṃsanasutta   6 aṅ.chakka. 332/448 majjhesutta   7 dī.mahā.
@10/167 mahāparinibbānasutta        8 aṅ.aṭṭhaka. 23/185/344 kusitārambhavatthusutta
@9 vinaYu. 2/371 dubbaṇṇakaraṇasikkhāpada 10 khu.mahā. 29/136/105 suddhaṭṭhakasuttaniddesa
@11 cha.Sī.i. adhivuttipadāni         12 cha.Ma. pavattanato

---------------------------------------------------------------------------------------------
page97.
      Tattha vadanti etenāti vādo, diṭṭhigatassetaṃ adhivacanaṃ, sassato
vādo etesanti sassatavādā, sassatadiṭṭhinoti attho. Eteneva nayena ito
paresaṃpi evarūpānaṃ padānaṃ attho veditabbo. Sassataṃ attānañca lokañcāti
rūpādīsu aññataraṃ "attā"ti ca "loko"ti ca gahetvā taṃ sassataṃ amaraṃ niccaṃ
dhuvaṃ paññapenti. Yathāha "rūpaṃ attāceva loko ca sassato cāti attānañca
lokañca paññapenti, tathā vedanaṃ. Saññaṃ. Saṅkhāre. Viññāṇaṃ attāceva loko ca
sassato cāti attānañca lokañca paññapentī"ti. 1-
      [31] Ātappamanvāyāti ādīsu vīriyaṃ kilesānaṃ ātappanabhāvena
ātappanti vuttaṃ. Tadeva padahanavasena padhānaṃ. Punapupnaṃ payuttavasena anuyogo.
Iti evaṃ tippabhedaṃpi vīriyaṃ anvāya āgamma paṭiccāti attho. Appamādo vccati
satiyā avippavāso. Sammāmanasikāroti upāyamanasikāro paṭhamamanasikāro, atthato
ñāṇanti vuttaṃ hoti. Yasmiṃ hi manasikāre ṭhitassa pubbenivāsānussatiñāṇaṃ ijjhati,
ayaṃ imasmiṃ ṭhāne "manasikāro"ti adhippeto. Tasmā vīriyañca satiñca ñāṇañca
āgammāti ayamettha saṅkhepattho. Tathārūpanti tathājātikaṃ. Cetosamādhinti cittasamādhiṃ.
Phusatīti vindati paṭilabhati. Yathā samāhite citteti yena samādhinā sammā āhite
suṭṭhu ṭhapite cittamhi. Anekavihitaṃ pubbenivāsanti ādīnaṃ attho visuddhimagge
vutto.
      So evamāhāti so evaṃ jhānānubhāvasampanno hutvā diṭṭhigatiko
evaṃ vadati. Vañjhoti vañjhapasuvañjhatālādayo viya aphalo kassaci ajanakoti.
Etena "attā"ti ca "loko"ti ca gahitānaṃ jhānadīnaṃ rūpādijanakabhāvaṃ paṭikkhipati.
Pabbatakūṭaṃ viya ṭhitoti kūṭaṭṭho. Esikaṭṭhāyiṭṭhitoti esikaṭṭhāyī viya hutvā
ṭhitoti esikaṭṭhāyiṭṭhito. Yathā sunikhāto esikatthambho niccalo tiṭṭhati, evaṃ
ṭhitoti attho. Ubhayenapi lokassa vināsābhāvaṃ dīpeti. Keci pana "īsikaṭṭhāyiṭṭhito"ti
pāliṃ vatvā muñje īsikā viya ṭhito"ti vadanti. Tatrāyaṃ adhippāyo:-
yadidaṃ jāyatīti vuccati, taṃ muñjato īsikā viya vijjamānameva nikkhamati. Yasmā ca
@Footnote: 1 khu. paṭi. 31/140 antaggāhikadiṭṭhiniddese vitthāro daṭṭhabbo

---------------------------------------------------------------------------------------------
page98.
Īsikaṭṭhāyiṭṭhito, tasmā te 1- ca sattā sandhāvanti, ito aññattha gacchantīti
attho.
      Saṃsarantīti aparāparaṃ sañcaranti. Cavantīti evaṃ saṅkhyaṃ gacchanti. Tathā
upapajjantīti. Aṭṭhakathāyaṃ pana pubbe "sassato attā ca loko cā"ti vatvā
idāni "te ca sattā sandhāvantī"ti ādinā vacanena ayaṃ diṭṭhigatiko attanāyeva
attano vādaṃ bhindati, diṭṭhigatikassa dassanaṃ nāma na nibaddhaṃ, thusarāsimhi
nikkhittakhāṇuko viya cañcalaṃ, ummattakapacchiyaṃ pūvakhaṇḍagūthagomayādīni viya cettha
sundaraṃpi asundaraṃpi hotiyevāti vuttaṃ. Atthi tveva sassatisamanti ettha
sassatīti niccaṃ vijjamānatāya mahāpaṭhaviṃva maññati, tathāpi sinerupabbatacandimasuriye,
tato tehi samaṃ attānaṃ maññamānā atthi tveva sassatisamanti vadanti.
      Idāni "sassato attā ca loko cā"ti ādikāya paṭiññāya
sādhanatthaṃ hetuṃ dassento "taṃ kissa hetu? ahañhi ātappamanvāyā"ti ādimāha.
Tattha imināmahaṃ etaṃ jānāmīti iminā visesādhigamena ahaṃ etaṃ paccakkhato
jānāmi, na kevalaṃ saddhāmattakena vadāmīti dasseti, makāro panettha padasandhikaraṇatthaṃ
vutto. Idaṃ bhikkhave paṭhamaṃ ṭhānanti catūhi vatthūhīti vatthusaddena vuttesu catūsu
ṭhānesu, idaṃ paṭhamaṃ ṭhānaṃ, idaṃ jātisatasahassamattānussaraṇaṃ paṭhamaṃ kāraṇanti attho.
      [32-33] Uparivāradvayepi eseva nayo. Kevalaṃ hi ayaṃ vāro
jātisatasahassānussaraṇavasena vutto. Itare dasacattālīsasaṃvaṭṭavivaṭṭakappānussaraṇavasena.
Mandapañño 2- hi titthiyo anekajātisatasahassamattaṃ anussarati, majjhimapañño dasa
saṃvaṭṭavivaṭṭakappāni, tikkhapañño cattālīsaṃ, na tato uddhaṃ.
      [34] Catutthavāre: takkayatīti takkī, takko vā assa atthīti
takkī, takketvā vitakketvā diṭṭhigāhino etaṃ adhivacanaṃ. Vīmaṃsāya samannāgatoti
vīmaṃSī. Vīmaṃsā nāma tulanā ruccanā khamanā. Yathā hi puriso  yaṭṭhiyā udakaṃ
vīmaṃsitvā vīmaṃsitvā otarati, evameva yo tulayitvā ruccitvā khamāpetvā diṭṭhiṃ
@Footnote: 1 cha. teva                    2 i. mandapaññā

---------------------------------------------------------------------------------------------
page99.
Gaṇhāti, so "vīmaṃsī"ti veditabbo. Takkapariyāhatanti takkena pariyāhataṃ, tena
tena pariyāyena takketvāti attho. Vīmaṃsānucaritanti tāya vuttappakārāya vīmaṃsāya
anucaritaṃ. Sayaṃ pāṭibhāṇanti attano paṭibhāṇamattasañjātaṃ. Evamāhāti sassatadiṭṭhiṃ
gahetvā evaṃ vadati.
      Tattha catubbidho takkī anussatiko, jātissaro, lābhī, suddhatakkikoti.
Tattha yo "vessantaro nāma rājā ahosī"ti ādīni sutvā "tenahi yadi
vessantarova bhagavā. Sassato attā"ti takkayanto diṭṭhiṃ gaṇhāti, ayaṃ
anussatiko nāma dve tisso jātiyo saritvā "ahameva pubbe asukasmiṃ nāma
ahosiṃ, tasmā sassato attā"ti takkayanto jātissaratakkiko nāma. Yo pana
lābhitāya "yathā me idāni attā sukhito, 1- atītepi evaṃ ahosi, anāgatepi
bhavissatī"ti takkayitvā diṭṭhiṃ gaṇhāti, ayaṃ lābhitakkiko nāma. "evaṃ sati idaṃ
hotī"ti takkamatteneva gaṇhanto pana suddhatakkiko nāma.
      [35] Etesaṃ vā aññatarenāti etesaṃyeva catunnaṃ vatthūnaṃ aññatarena
ekena vā dvīhi vā tīhi vā. Natthi ito bahiddhāti imehi pana vatthūhi bahi
aññaṃ ekaṃ kāraṇampi sassatapaññattiyā natthīti appaṭivattiyaṃ sīhanādaṃ nadati.
      [36] Tayidaṃ bhikkhave tathāgato pajānātīti bhikkhave taṃ idaṃ catubbidhaṃpi
diṭṭhigataṃ tathāgato nānappakārato jānāti. Tato taṃ pajānanākāraṃ dassento
"ime diṭaṭhiṭṭhānā"ti ādimāha, tattha diṭṭhiyova diṭṭhiṭṭhānā nāma. Apica
diṭṭhīnaṃ kāraṇampi diṭṭhiṭṭhānameva. Yathāha: "katamāni aṭṭha diṭṭhiṭṭhānāni? khandhāpi
diṭṭhiṭṭhānaṃ, avijjāpi. Phassopi. Saññāpi. Vitakkopi. Ayonisomanasikāropi.
Pāpamittopi. Paratoghosopi diṭṭhiṭṭhānaṃ. Khandhā hetu khandhā paccayo diṭṭhiṭṭhānaṃ
uppādāya samuṭṭhānaṭṭhena, evaṃ khandhāpi diṭṭhiṭṭhānaṃ. Avijjā hetu .pe.
Pāpamitto hetu .pe. Paratoghoso hetu paratoghoso paccayo diṭṭhiṭṭhānaṃ uppādāya
samuṭṭhānaṭṭhena, evaṃpi paratoghoso diṭṭhiṭṭhānan"ti 2- evaṃ gahitāti diṭṭhisaṅkhātā
tāva diṭṭhiṭṭhānā "sassato attā ca loko cā"ti evaṃ gahitā ādinnā, pavattitāti
@Footnote: 1 cha.Ma. sukhī hoti               2 khu. paṭi. 31/124 diṭṭhikathā

---------------------------------------------------------------------------------------------
page100.
Attho. Evaṃ parāmaṭaṭhāti nirāsaṅkacittatāya punappunaṃ āmaṭṭhā parāmaṭṭhā,
"idameva saccaṃ, moghamaññan"ti pariniṭṭhāpitā. Kāraṇasaṅkhātā pana diṭṭhiṭṭhānā
yathā gayhamānā diṭṭhiyo samuṭṭhāpenti, evaṃ ārammaṇavasena ca pavattanavasena ca
āsevanavasena ca gahitā anādīnavadassitāya punappunaṃ gahaṇavasena parāmaṭṭhā. Evaṃ
gatikāti evaṃ nirayatiracchānapetavisayagatīnaṃ aññataragatikā. "evaṃ abhisamparāyā"ti
idaṃ purimapadasseva vevacanaṃ, evaṃ idhaparalokāti vuttaṃ hoti.
      Tañca tathāgato pajānātīti na kevalañca tathāgato sakāraṇaṃ sagatikaṃ diṭṭhigatameva
pajānāti, athakho tañca sabbaṃ pajānāti, tato ca uttaritaraṃ sīlañceva
samādhiñca sabbaññutañāṇañca pajānāti. Tañca pajānaṃ na parāmasatīti tañca evaṃvidhaṃ
anuttaraṃ visesaṃ pajānantopi "ahaṃ pajānāmī"ti taṇhādiṭṭhimānaparāmāsavasena
tañca na parāmasati. Aparāmasato cassa paccattañceva nibbuti viditāti evaṃ aparāmasato
cassa aparāmāsapaccayā 1- sayameva attanāyeva tesaṃ parāmāsakilesānaṃ nibbuti
viditā, pākaṭaṃ bhikkhave tathāgatassa nibbānanti dasseti.
      Idāni yathā paṭipannena tathāgatena sā nibbuti adhigatā, taṃ paṭipattiṃ
dassetuṃ yāsu vedanāsu rattā 2- titthiyā "idha sukhino bhavissāma, ettha sukhino
bhavissāmā"ti diṭṭhiggahanaṃ pavisanti, tāsaṃyeva vedanānaṃ vasena kammaṭṭhānaṃ
ācikkhanto "vedanānaṃ samudayañcā"ti ādimāha. Tattha yathābhūtaṃ viditvāti
"avijjāsamudayā vedanāsamudayoti paccayasamudayaṭṭhena vedanākkhandhassa udayaṃ passati,
taṇhāsamudayā. Kammasamudayā. Phassasamudayā. Vedanāsamudayoti paccanasamudayaṭṭhena
vedanākkhandhassa udayaṃ passati. Nibbattilakkhantopi vedanākkhandhassa udayaṃ
passatī"ti. 3- Imesaṃ pañcannaṃ lakkhaṇānaṃ vasena vedanāsamudayaṃ yathābhūtaṃ viditvā,
"avijjānirodhā vedanānirodhoti .pe. Taṇhānirodhā. Kammanirodhā. Phassanirodhā
vedanānirodhoti paccayanirodhaṭṭhena vedanākkhandhassa vayaṃ passati. Vipariṇāmalakkhaṇaṃ
passantopi vedanākkhandhassa vayaṃ passatī"ti 4- imesaṃ pañcannaṃ lakkhaṇānaṃ vasena
vedanānaṃ atthaṅgamaṃ yathābhūtaṃ viditvā "yaṃ vedanaṃ paṭicca uppajjati sukhaṃ somanassaṃ,
@Footnote: 1 Sī. aparappaccayā    2 ka. ratā    3-4 khu. paṭi 31/50 ñāṇakathā

Page 101-200.

page101.
Ayaṃ vedanāya assādo"ti evaṃ assādaṃ ca yathābhūtaṃ viditvā, "yaṃ vedanā
aniccā dukkhā vipariṇāmadhammā, ayaṃ vedanāya ādīnavo"ti evaṃ ādīnavaṃ yathābhūtaṃ
viditvā "yo vedanāya chandarāgavinayo chandarāgappahānaṃ, idaṃ vedanāya nissaraṇan"ti
evaṃ nissaraṇañca yathābhūtaṃ viditvā, vigatacchandarāgatāya anupādāno anupādāvimutto
bhikkhave tathāgato yasmiṃ upādāne sati kiñci upādiyeyya, upādinnattā
ca khandho bhaveyya tassa abhāvā kiñci dhammaṃ anupādiyitvāva vimutto bhikkhave
tathāgatoti.
      [37] Ime kho te bhikkhaveti ye vo ahaṃ "katame ca te  bhikkhave
dhammā gambhīrā"ti apucchiṃ, ime  kho te bhikkhave "tañca tathāgato pajānāti,
tato ca uttaritaraṃ pajānātī"ti evaṃ niddiṭṭhā sabbaññutañāṇadhammā gambhīrā
duddasā .pe. Paṇḍitavedanīyāti veditabbā. Yehi tathāgatassa neva puthujjano,
na sotāpannādīsu aññataro vaṇṇaṃ yathābhūtaṃ vattuṃ sakkoti, athakho tathāgatova
yathābhuccaṃ 1- vaṇṇaṃ sammā vadamāno vadeyyāti evaṃ puccamānenāpi 2-
sabbaññutañāṇameva puṭṭhaṃ, niyyādentenāpi tadeva niyyāditaṃ, antarā pana diṭṭhiyo
vibhattāti.
                      Paṭhamabhāṇavāravaṇṇanā niṭṭhitā.
                         --------------
                       Ekaccasassatavādavaṇṇanā
      [38] Tattha 3- ekaccasassatikāti ekaccasassatavādā, te duvidhā
honti: sattekaccasassatikā, saṅkhārekaccasassatikāti. Duvidhāpi idha gahitāyeva.
      [39] Yanti nipātamattaṃ. Kadācīti kismiñci kāle. Karahacīti tasseva
vevacanaṃ. Dīghassa addhunoti dīghassa kālassa. Accayenāti atikkamena. Saṃvaṭṭatīti
vinassati. Yebhuyyenāti ye upari brahmalokesu vā arūpesu vā nibbattanti,
tadavasese sandhāya vuttaṃ. Jhānamanena nibbattattā manomayā. Pīti tesaṃ bhakkho
@Footnote: 1 cha.Ma. yathābhūtaṃ.              2 ka. vuccamānenāpi
@3 cha.Ma., i. ayaṃ pāṭho na dissati. visuddhi 2/51 piṭṭhe.

---------------------------------------------------------------------------------------------
page102.
Āhāroti pītibhakkhā. Attanova tesaṃ pabhāti sayampabhā. Antalikkhe carantīti
antalikkhacaRā. Subhesu uyyānavimānakapparukkhādīsu tiṭṭhantīti subhaṭṭhāyino. Subhā
vā manorammavatthābharaṇā hutvā tiṭṭhantīti subhaṭṭhāyino. Ciraṃ dīghamaddhānanti
ukkaṃsena aṭṭha kappe.
      [40] Vivaṭṭatīti saṇṭhāti. Saññaṃ brahmavimānanti pakatiyā nibbattasattānaṃ
natthitāya suññaṃ, brahmakāyikā bhūmi nibbattatīti attho. Tassa kattā vā
kāretā vā natthi, visuddhimagge vuttanayena pana kammapaccayā utusamuṭṭhānā
ratanabhūmi nibbattati. Pakatinibbattaṭṭhāneyeva 1-   cettha uyyānakapparukkhādayo
nibbattanti.  atha sattānaṃ pakatiyā visitaṭṭhāne nikanti uppajjati. Te paṭhamajjhānaṃ
bhāvetvā tato otaranti, tasmā "athakho aññataro satto"ti ādimāha.
Āyukkhayā vā puññakkhayā vāti ye oḷāraṃ puññakammaṃ katvā yattha katthaci
appāyuke devaloke nibbattanti, te attano puññabalena ṭhātuṃ na sakkonti,
tassa pana devalokassa āyuppamāṇeneva cavantīti āyukkhayā vā cavantīti vuccanti.
Ye pana parittaṃ puññakammaṃ katvā dīghāyuke devaloke nibbattanti, te yāvatāyukaṃ
ṭhātuṃ na sakkonti, antarāva cavantīti puññakkhayā vā cavantīti vuccanti.
Dīghamaddhānaṃ tiṭṭhatīti kappaṃ vā upaḍḍhakappaṃ vā.
      [41] Anabhiratīti aparassāpi sattassa   āgamanapatthanā. Yā pana
paṭighasampayuttā ukkaṇṭhitā, sā brahmaloke natthi. Paritassanāti ubbijjanā
phandanā, sā panesā tāsatassanā taṇhātassanā diṭṭhitassanā ñāṇatassanāti
catubbidhā hoti. Tattha "jātiṃ paṭicca bhayaṃ bhayānakaṃ chambhitattaṃ lomahaṃso cetaso
utrāso. Jaraṃ. Maraṇaṃ paṭicca .pe. Utrāso"ti 2- ayaṃ tāsatassanā nāma.
"aho vata aññepi sattā itthattaṃ āgaccheyyun"ti 3- ayaṃ taṇhātassanā nāma.
"paritassitaṃ vipphanditamevā"tī 4- ayaṃ diṭṭhitassanā nāma. "tepi tathāgatassa
dhammadesanaṃ sutvā yebhuyyena bhayaṃ saṃvegaṃ santāsaṃ āpajjantī"ti 5- ayaṃ ñāṇatassanā
@Footnote: 1 cha.Ma., i. pakatinibbattiṭṭhānesuyeva      2 abhi.vi. 35/921 tikanidesa
@3 dī. pā. 11/38 pāṭikasutta            4 dī.Sī. 9/105-117 brahmajālasutta
@5 saṃ. khandha. 17/78 sīhasutta, aṅ. catukka.  21/33 sīhasutta

---------------------------------------------------------------------------------------------
page103.
Nāma. Idha pana taṇhātassanāpi diṭṭhitassanāpi vaṭṭati. Brahmavimānanti idha pana
paṭhamābhinibbattassa atthitāya suññanti na vuttaṃ. Upapajjantīti uppattivasena
upagacchanti. Sahabyatanti sahabhāvaṃ.
      [42] Abhibhūti abhibhavitvā ṭhito "jeṭṭhakohamasmī"ti. Anabhibhūtoti
aññehi anabhibhūto. Aññadatthunti ekaṃsavacane nipāto. Dassanavasena daso,
sabbaṃ passāmīti attho. Vasavattīti sabbaṃ janaṃ vase vattemi. Issaro
kattā nimmātāti ahaṃ loke issaro, ahaṃ lokassa kattā ca nimmātā ca,
paṭhavīhimavantasinerucakkavāḷamahāsamuddacandimasuriyā mayā nimmitāti. Seṭṭho sajjitāti
ahaṃ lokassa uttamo ca sajjitā ca "tavaṃ khattiyo nāma hohi, tvaṃ brāhmaṇo,
vesso, suddo, gahaṭṭho, pabbajito nāma. Antamaso tvaṃ oṭṭho hohi, goṇo
hohī"ti evaṃ "sattānaṃ saṃvibhajitā 1- ahan"ti maññati. Vasī pitā bhūtabhabyānanti
"ahamasmi ciṇṇavasitāya vasī, ahampitā bhūtānañca bhabyānañcā"ti maññati. Tattha
aṇḍajajalābujā sattā antoaṇḍakoseceva antovatthimhi ca bhabyā nāma, bahi
nikkhantakālato  paṭṭhāya bhūtā nāma. Saṃsedajā paṭhamacittakkhaṇe  bhabyā, dutiyato
paṭṭhāya bhūtā. Opapātikā paṭhamairiyāpathe bhabyā, dutiyato paṭṭhāya bhūtāti
veditabbā. Te sabbepi mayhaṃ puttāti saññāya "ahampitā bhūtabhabyānan"ti maññati.
      Idāni kāraṇato sādhetukāmo "mayā ime sattā nimmitā"ti paṭiññaṃ
katvā "taṃ kissa hetū"ti ādimāha. Itthattanti itthabhāvaṃ, brahmabhāvanti
attho. Iminā mayanti attano kammavasena cutāpi upapannāpi ca kevalaṃ
maññanāmatteneva "iminā nimmitatā"ti maññamānā vaṅkacchiddena  2-  vaṅkaāṇi viya
onamitvā tasseva pādamūlaṃ gacchanti.
      [43] Vaṇṇavantataro cāti vaṇṇavantataro ca abhirūpo pāsādikoti
attho. Mahesakkhataroti issariyaparivāravasena mahāyasataro.
      [44] Ṭhānaṃ kho panetanti kāraṇaṃ kho panetaṃ. So tato cavitvā aññatra
na gacchati, idheva āgacchati, taṃ sandhāyetaṃ vuttaṃ. Agārasmāti gehā. Anagāriyanti
@Footnote: 1 cha.ma, saṃvisajetā               2 i. vaṅkacchidde

---------------------------------------------------------------------------------------------
page104.
Pabbajjaṃ. Pabbajjā hi yasmā agārasusa hitaṃ kasigorakkhādikammaṃ tattha natthi,
tasmā anagāriyanti vuccati. Pabbajatīti upagacchati. Tato paraṃ nānussaratīti tato
pubbenivāsā paraṃ na sarati, sarituṃ asakkonto tattha ṭhatvā diṭṭhiṃ gaṇhāti.
      Niccoti ādīsu tassa upapattiṃ apassanto "nicco"ti vadati, maraṇaṃ
apassanto "dhuvo"ti, sadābhāvato  "sassato"ti, jarāvasenāpi vipariṇāmassa
abhāvato "avipariṇāmadhammo"ti. Sesamettha vāre uttānamevāti.
      [45-46] Dutiyavāre:  khiḍḍāya padussanti vinassantīti khiḍḍāpadosikā,
"padūsikā"tipi pāliṃ likhanti, sā aṭṭhakathāyaṃ natthi. Ativelanti atikālaṃ, aticiranti
attho. Hassakhiḍḍāratidhammasamāpannāti hassaratidhammañceva khiḍḍāratidhammañca
samāpannā anuyuttā, keḷihassasukhañceva kāyikavācasikakīḷāsukhañca anuyuttā,
vuttappakāraratidhammasamaṅgino hutvā viharantīti attho.
      Sati pamussatīti khādanīyabhojanīyesu sati pamussati. Te kira puññavisesādhigatena
mahantena attano sirivibhavena nakkhattaṃ kīḷantā tāya sampattimahantatāya 1- "āhāraṃ
paribhuñjimhā, na paribhuñjimhā"tipi na jānanti. Atha ekāhārātikkamanato
paṭṭhāya nirantaraṃ khādantāpi pivantāpi cavantiyeva, na tiṭṭhanti. Kasmā?
kammajatejassa balavatāya karajakāyassa mandatāya. Manussānaṃ hi kammajatejo mando,
karajakāyo balavā. Tesaṃ kammajatejassa mandatāya karajakāyassa balavatāya sattāhampi
atikkamitvā uṇhodakaacchayāguādīhi sakkā vatthuṃ upatthambhetuṃ. Devānaṃ pana
tejo balavā hoti, karajaṃ mandaṃ. Te ekaṃ āhāravelaṃ atikkamitvāva saṇṭhātuṃ na
sakkonti. Yathā nāma gimhānaṃ majjhanhike tattapāsāṇe ṭhapitaṃ padumaṃ vā
uppalaṃ vā sāyaṇhasamaye ghaṭasatenāpi siñciyamānaṃ pākatikaṃ na hoti, vinassatiyeva.
Evameva pacchā nirantaraṃ khādantāpi pivantāpi cavantiyeva, na tiṭṭhanti. Tenāha
"satiyā sammosā te devā tamhā kāyā cavantī"ti. Katame pana te devāti?
"ime devā"ti 2- aṭṭhakathāyaṃ vicāraṇā natthi, "devānaṃ kammajatejo balavā hoti,
karajaṃ mandan"ti avisesena vuttattā pana ye keci kavaḷiṅkārāhārūpajīvino devā
@Footnote: 1 Ma. sampattiyā mahantatāYu.      2 ka.Sī. nāmāti

---------------------------------------------------------------------------------------------
page105.
Evaṃ karonti, teyeva cavantīti veditabbā. Keci panāhu
"nimmānaratiparanimmitavasavattino te devā"ti. Khiḍḍāpadussanamatteneva hete
"khiḍḍāpadosikā"ti vuttā. Sesamettha purimanayeneva veditabbaṃ.
      [47-48] Tatiyavāre: manena padussanti nassanti vinassantīti
manopadosikā, ete cātummahārājikā. Tesu kira eko devaputto "nakkhattaṃ
kīḷissāmī"ti saparivāro rathena vīthiṃ paṭipajjati, athañño nikkhamanto taṃ purato
gacchantaṃ disvā "kiṃ 1- bho ayaṃ kapaṇo adiṭṭhapubbaṃ viya ekaṃ disvā pītiyā
uddhumāto viya bhijjamāno viya ca gacchatī"ti kujjhati. Purato gacchantopi
nivattitvā taṃ kuddhaṃ disvā kuddhā nāma suvijjānā 2- honti kuddhabhāvamassa
ñatvā "tvaṃ kuddho mayhaṃ kiṃ karissasi, ayaṃ sampatti mayā dānasīlādīnaṃ vasena
laddhā,  na tuyhaṃ vasenā"ti paṭikujjhati. Ekasmiṃ hi kuddhe itaro akuddho
rakkhati, ubhosu pana kuddhesu ekassa kodho itarassa paccayo hoti, tassapi
kodho itarassa paccayo hotīti ubho kandantānaṃyeva orodhānaṃ cavanti ayamettha
dhammatā. Sesaṃ vuttanayeneva veditabbaṃ.
      [49-52] Takkīvāre 3-: ayaṃ cakkhvādīnaṃ bhedaṃ passati, citatampana
yasmā purimaṃ purimaṃ pacchimassa pacchimassa paccayaṃ datvāva nirujjhati, tasmā
cakkhvādīnaṃ bhedato balavatarampi cittassa bhedaṃ na passati. So taṃ apassanto
yathā nāma sakuṇo ekaṃ rukkhaṃ jahitvā aññasmiṃ 4- nilīyati, evameva imasmiṃ
attabhāve bhinne cittaṃ aññatra gacchatīti gahetvā evamāha. Sesamettha vuttanayeneva
veditabbaṃ.
                        Antānantavādavaṇṇanā
      [53] Antānantikāti antānantavādā, antaṃ vā anantaṃ vā
antānantaṃ vā nevantānānantaṃ vā ārabbha pavattavādāti attho.
@Footnote: 1 cha.Ma. ayaṃsaddo na dissati.         2 cha.Sī.i. suviditā.
@3 Ma.i. takkīvāde.              4 Ma. ekasmiṃ.

---------------------------------------------------------------------------------------------
page106.
      [54-60] Antasaññī lokasmiṃ viharatīti paṭibhāganimittaṃ cakkavāḷapariyantaṃ
avaḍḍhetvā taṃ "loko"ti gahetvā antasaññī lokasmiṃ viharati,
cakkavāḷapariyantaṃ katvā vaḍḍhitakasiṇo 1- pana anantasaññī hoti, uddhamadho
avaḍḍhetvā pana tiriyaṃ vaḍḍhetvā uddhamadho antasaññī tiriyaṃ anantasaññī.
Takkīvādo vuttanayeneva veditabbo. Ime cattāropi attanā diṭṭhapubbānusāreneva
diṭṭhiyā gahitattā pubbantakappikesu paviṭṭhā.
                        Amarāvikkhepavādavaṇṇanā
      [61] Na maratīti amaRā. Kā sā? "evantipi me no"ti ādinā
nayena pariyantarahitā diṭṭhigatikassa diṭṭhi ceva vādā 2- ca. Vividho khepoti
vikkhepo, amarāya diṭṭhiyā vācāya ca vikkhepoti amarāvikkhepo, so etesaṃ
atthīti amarāvikkhepikā. Aparo nayo, amarā nāma ekā macchajāti, sā
ummujjananimujjanādivasena udake sandhāvamānā gahetuṃ na sakkā, 3- evameva ayaṃ
pi vādo itocito ca sandhāvati, gāhaṃ na upagacchatīti amarāvikkhepoti vuccati,
so etesaṃ atthīti amarāvikkhepikā.
      [62] "idaṃ kusalan"ti yathābhūtaṃ nappajānātīti dasa kusalakammapathe
yathābhūtaṃ nappajānātīti attho. Akusalepi dasa akusalakammapathāva adhippetā. So
mamassa vighātoti "musā mayā bhaṇitan"ti vippaṭisāruppattiyā mama vighāto assa,
dukkhaṃ bhaveyyāti attho. So mamassa antarāyoti so mama saggassa ceva
maggassa ca antarāyo assa. Musāvādabhayā musāvādaparijegucchāti musāvāde
ottappena ceva hiriyā ca. Vācāvikkhepaṃ āpajjatīti vācāya vikkhepaṃ āpajjati.
Kīdisaṃ? amarāvikkhepaṃ, apariyantavikkhepanti attho.
      Evantipi me noti ādīsu "evantipi me no"ti aniyamitavikkhePo.
Tathātipi me noti "sassato attā ca loko cā"ti vuttaṃ sassatavādaṃ paṭikkhipati.
Aññathātipi me noti sassatato aññathā 4- vuttaṃ ekaccasassataṃ ekaccaasassataṃ 5-
@Footnote: 1 ka.Ma. vaḍḍhitakasiṇe    2 cha.Ma., i. vācā.    3 cha.Ma. sakkāti
@4 Ma. aññathāpīti       5 cha.Ma., i. ayaṃ pāṭho na dissati.

---------------------------------------------------------------------------------------------
page107.
Paṭikkhipati. Notipi me noti "na hoti tathāgato paraṃ maraṇā"ti vuttaṃ ucchedaṃ
paṭikkhipati. No  notipi me noti "neva hoti na na hotī"ti vuttaṃ takkīvādaṃ
paṭikkhipati. Ayaṃ pana "idaṃ kusalan"ti vā "akusalan"ti vā puṭṭho na kiñaci
byākaroti. "idaṃ kusalan"ti vā 1- puṭṭho "evantipi me no"ti vadati. Tato
"kiṃ akusalan"ti vutte "tathātipi me no"ti vadati. "kiṃ  ubhayato aññathā"ti
vutte "aññathātipi me no"ti vadati. Tato "tividhenāpi na hoti, kinte laddhī"ti
vutte "notipi me no"ti vadati. Tato "no noti kinte 2- laddhī"ti vutte
"no notipi me no"ti evaṃ vikkhepamevāpajjati, ekasmimpi pakkhe na tiṭṭhati.
      [63] Chando vā rāgo vāti appaṭijānantopi 3- sahasā kusalameva
"kusalan"ti vatvā akusalameva "akusalan"ti vatvā "mayā asukassa nāma evaṃ
byākataṃ, kintaṃ subyākatan"ti aññe paṇḍite pucchitvā tehi "subyākataṃ
bhadramukha, `kusalameva tayā kusalaṃ akusalameva akusalan'ti byākatan"ti vutte "natthi
mayā sadiso paṇḍito"ti evaṃ me tattha chando vā rāgo vā assāti attho.
Ettha ca chando dubbalarāgo, rāgo balavarāgoti. 4- Doso vā paṭigho vāti
kusalaṃ 5- pana "akusalan"ti, akusalaṃ vā "kusalan"ti vatvā aññe paṇḍite
pucchitvā tehi "dubyākataṃ tayā"ti vutte "ettakampi nāma na jānāmī"ti tattha
me assa doso vā paṭigho vāti attho. Idhāpi doso dubbalakodho, paṭigho
balavakodho.
      Taṃ mamassa upādānaṃ, so mamassa vighātoti taṃ chandarāgadvayaṃ mama
upādānaṃ assa, dosapaṭighadvayaṃ vighāto. Ubhayampi vā daḷhaggahaṇavasena upādānaṃ,
vihananavasena vighāto. Rāgo hi amuñcitukāmatāya ārammaṇaṃ gaṇhāti jalūkā viya.
Doso vināsetukāmatāya āsīviso viya. Ubhopi cete santāpakaṭṭhena vihanantiyevāti
"upādānan"ti ca "vighāto"ti ca vuttā. Sesaṃ paṭhamavārasadisameva.
@Footnote: 1 cha.Ma. vāsaddo na dissati.           2 cha.Ma. kiṃ no noti te.
@3 cha.Ma., i. ajānantopi              4 cha.Ma., i. balavarāgo.    5 ka. kusalampi

---------------------------------------------------------------------------------------------
page108.
      [64] Paṇḍitāti paṇḍiccena samannāgatā. Nipuṇāti saṇhasukhumavuḍḍhino
saṇhasukhumaṃ atthantaraṃ 1- paṭivijjhanasamatthā. Kataparappavādāti viññātaparappavādā
ceva parehi saddhiṃ katavādapariccayā ca. Vālavedhirūpāti vālavedhidhanuggahasadisā.
Vo 2-  bhindantā maññeti vālavedhi viya vālaṃ sukhumānipi paresaṃ diṭṭhigatāni
attano paññābalena 3- bhindantā viya carantīti attho. Te maṃ tatthāti te
samaṇabrāhmaṇā maṃ tesu kusalākusalesu. Samanuyuñjeyyunti "kiṃ kusalaṃ, kiṃ akusalanti
attano laddhiṃ vadā"ti laddhiṃ puccheyyuṃ. Samanuggāheyyunti "idaṃ nāmā"ti vutte
"kena kāraṇena etamatthaṃ gāhayā"ti 4- kāraṇaṃ puccheyyuṃ. Samanubhāseyyunti "iminā
nāma kāraṇenā"ti vutte kāraṇe dosaṃ dassetvā "na tvaṃ idaṃ jānāsi,
idampana gaṇha, idaṃ vissajjehī"ti evaṃ samanuyuñjeyyuṃ. Na sampāyeyyanti na
sampādeyyaṃ, sampādetvā kathetuṃ na sakkuṇeyyanti attho. So mamassa
vighātoti yantaṃ punappunaṃ vatvāpi asampāyanaṃ nāma, so mama vighāto assa,
oṭṭhatālujivhāgalasosanadukkhameva assāti attho. Sesametthāpi paṭhamavārasadisameva.
      [65-66] Mandoti mandapañño, apaññassevetaṃ nāmaṃ. Momūhoti
atisammuḷho. Hoti tathāgatoti ādīsu satto "tathāgato"ti  adhippeto. Sesamettha
uttānameva. Imepi cattāro pubbe pavattadhammānusāreneva diṭṭhiyā gahitattā
pubbantakappikesu paviṭṭhā.
                       Adhiccasamuppannavādavaṇṇanā
      [67] "adhiccasamuppanno attā ca loko cā"ti dassanaṃ adhiccasamuppannaṃ,
taṃ etesaṃ atthīti adhiccasamuppannikā. Adhiccasamuppannanti akāraṇasamuppannaṃ.
      [68-73] Asaññasattāti desanāsīsametaṃ, acittuppādā rūpamattakaattabhāvāti 5-
attho. Tesaṃ evaṃ uppatti veditabbā:- ekacco hi titthāyatane pabbajitvā
vāyokasiṇe parikammaṃ katvā catutthajjhānaṃ nibbattetvā jhānā vuṭṭhāya
@Footnote: 1 Sī.Ma. sukhumaatthantaraṃ, i. sukhumaatthantare.    2 ka.Ma. te
@3 cha.Ma., i. paññāgatena                 4 cha.Ma. gāhayenti.
@5 Sī. acittuppādarūpamattakadattebhāvāti.

---------------------------------------------------------------------------------------------
page109.
"citte dosaṃ passati, citte sati hatthacchedādidukkhañceva sabbabhayāni ca honti,
alaṃ iminā cittena, acittakabhāvova santo"ti evaṃ citte dosaṃ passitvā
aparihīnajjhāno kālaṃ katvā asaññasattesu nibbattati, cittamassa cuticittanirodhena
idheva nivattati, rūpakkhandhamattameva tattha pātubhavati. Te tattha yathā nāma
jiyāvegukkhitto saro yattako jiyāvego, tattakamevākāse gacchati, evameva
jhānavegukkhittā upapajjitvā yattako jhānavego, tattakameva kālaṃ tiṭṭhanti,
jhānavege pana parihīne tattha rūpakkhandho antaradhāyati, idha pana paṭisandhisaññā
uppajjati. Yasmā pana tāya idha uppannasaññāya tesaṃ tattha cuti paññāyati,
tasmā "saññuppādā ca pana te devā tamhā kāyā cavantī"ti vuttaṃ. Santatāyāti
santabhāvāya. Sesamettha uttānameva. Takkīvādopi vuttanayeneva veditabboti.
                       Aparantakappikavādavaṇṇanā
      [74] Evaṃ aṭṭhārasa pubbantakappike dassetvā idāni catucattālīsa
aparantakappike dassetuṃ "santi bhikkhave"ti ādimāha. Tattha anāgatakoṭṭhāsasaṅkhātaṃ
aparantaṃ kappetvā gaṇhantīti aparantakappikā, aparantakappo vā etesaṃ atthīti
aparantakappikā. Evaṃ sesampi pubbe vuttanayeneva 1- veditabbaṃ
                          saññīvādavaṇṇanā
      [75] Uddhamāghatanikāti 2- āghātanaṃ vuccati maraṇaṃ, uddhamāghātanā
attānaṃ vadantīti uddhamāghātanikā. "saññī"ti pavatto vādo saññīvādo, so
tesaṃ 3- atthīti saññīvādā.
      [76-77] Rūpī attāti ādīsu kasiṇarūpaṃ "attā"ti, tattha pavattasaññañcassa
"saññā"ti gahetvā vā ājīvakādayo viya takkamatteneva vā "rūpī
attā hoti, arogo paraṃ maraṇā saññī"ti naṃ paññapenti. Tattha arogoti nicco.
Arūpasamāpattinimittaṃ pana "attā"ti samāpattisaññañcassa "saññā"ti gahetvā vā
nigaṇṭhādayo viya takkamatteneva vā "arūpī attā hoti, arogo paraṃ maraṇā saññī"ti
@Footnote: 1 cha.Ma. vuttappakāranayeneva     2 cha.Ma. uddhamāghātanikāti   3 cha.Ma. etesaṃ

---------------------------------------------------------------------------------------------
page110.
Naṃ paññapenti. Tatiyā pana missakagāhavasena pavattā diṭṭhi. Catutthā takkagāheneva.
Dutiyacatukkaṃ antānantikavāde vuttanayeneva veditabbaṃ. Tatiyacatukke samāpannakavasena
ekattasaññī, asamāpannakavasena nānattasaññī, parittakasiṇavasena parittasaññī,
vipulakasiṇavasena appamāṇasaññīti veditabbo. 1- Catutthacatukke pana dibbena
cakkhunā tikacatukkajjhānabhūmiyaṃ  nibbattamānaṃ disvā "ekantasukhī"ti gaṇhāti,
niraye nibbattamānaṃ disvā "ekantadukkhī"ti, manussesu nibbattamānaṃ disvā
"sukhadukkhī"ti, vehapphaladevesu nibbattamānaṃ disvā "adukkhamasukhī"ti gaṇhāti.
Visesato hi pubbenivāsānussatiñāṇalābhino pubbantakappikā honti, dibbacakkhukā
aparantakappikāti.
                    Asaññīnevasaññīnāsaññīvādavaṇṇanā
      [78-83]  Asaññīvādo saññīvāde ādimhi vuttānaṃ dvinnaṃ
catukkānaṃ vasena veditabbo. Tathā nevasaññīnāsaññīvādo. Kevalañhi tattha "saññī
attā"ti gaṇhantānaṃ tā diṭṭhiyo, idha "asaññī"ti ca "nevasaññīnāsaññī"ti
ca. Tattha na ekantena kāraṇaṃ pariyesitabbaṃ. Diṭṭhigatikassapi gāho
ummattakapacchisadisoti vuttametaṃ.
                        Ucchedavādavaṇṇanā
      [84] Ucchedavāde: satoti vijjamānassa. Ucchedanti upacchedaṃ.
Vināsanti adassanaṃ. Vibhavanti bhāvavigamaṃ. Sabbānetāni aññamaññavevacanāneva.
Tattha dve janā ucchedadiṭṭhiṃ gaṇhanti lābhī ca alābhī ca. Lābhī arahato 2-
dibbena cakkhunā cutiṃ disvā upapattiṃ apassanto. Yo vā cutimattameva daṭṭhuṃ
sakkoti na upapattiṃ, 3- so ucchedadiṭṭhiṃ gaṇhāti. Alābhī ca "ko paralokaṃ
jānātī"ti 4- kāmasukhagiddhitāya vā "yathā rukkhato paṇṇāni patitāni puna na
virūhanti, evameva sattā"ti ādinā takkena vā ucchedaṃ gaṇhāti. Idha pana
@Footnote: 1 cha.Ma. veditabbā            2 ka.Ma. anussaranto
@3 cha.Ma. upapātaṃ.            4 cha.Ma. na jānātīti

---------------------------------------------------------------------------------------------
page111.
Taṇhādiṭṭhīnaṃ vasena vā tathā ca aññathā ca vikappetvā vā imā satta
diṭṭhiyo uppannāti veditabbā.
      [85] Tattha rūpīti rūpavā. Cātummahābhūtikoti catumahābhūtamayo.
Mātāpitūnaṃ etanti mātāpettikaṃ. Kintaṃ? sukkasoṇitaṃ, mātāpettike sambhūto
Jātoti mātāpettikasambhavo. Iti rūpakāyasīsena manussattabhāvaṃ "attā"ti vadati.
Ittheketi itthaṃ eke, evameketi attho.
      [86] Dutiyo taṃ paṭikkhipitvā dibbattabhāvaṃ vadati. Dibboti devaloke
sambhūto. Kāmāvacaroti chakāmāvacaradevapariyāpanno. Kavaḷiṅkārāhāraṃ 1- bhakkhayatīti
kavaḷiṅkārāhārabhakkho.
      [87] Manomayoti jhānamanena nibbatto. Sabbaṅgapaccaṅgīti sabbaaṅgapaccaṅgayutto.
Ahīnindariyoti paripuṇṇindriyo. Yāni brahmaloke atthi, tesaṃ vasena, itaresañca
saṇṭhānavasenetaṃ vuttaṃ.
      [88-92] Sabbaso rūpasaññānaṃ samatikkamāti ādīnaṃ attho
visudadhimagge vutto. Ākāsānañcāyatanupagoti ādīsu pana ākāsānañcāyatanabhavaṃ
upagatoti evamattho veditabbo. Sesamettha uttānamevāti.
                       Diṭṭhadhammanibbānavādavaṇṇanā
      [93] Diṭṭhadhammanibbānavāde "diṭṭhadhammo"ti paccakkhadhammo vuccati,
tattha tattha paṭiladdhattabhāvassetaṃ adhivacanaṃ, diṭṭhadhamme nibbānaṃ diṭṭhadhammanibbānaṃ,
imasmiṃyeva attabhāve dukkhavūpasamoti 2- attho, taṃ vadantīti diṭṭhadhammanibbānavādā,
paramadiṭṭhadhammanibbānanti paramaṃ diṭṭhadhammanibbānaṃ, uttamanti attho.
      [94] Pañcahi kāmaguṇehīti manāpapiyarūpādīhi pañcahi kāmakoṭṭhāsehi,
bandhanehi vā. Samappitoti suṭṭhu appito allīno hutvā. Samaṅgībhūtoti samannāgato.
Paricāretīti tesu kāmaguṇesu yathāsukhaṃ indriyāni cāreti sañcāreti itocitoca
upaneti. Athavā: paladdhati ramati kīḷati. Ettha ca duvidhā kāmaguṇā mānusakā 3-
@Footnote: 1 cha.Ma.,i. kavaḷīkāraṃ.   2 cha.Ma.,i. dukkhavūpasamananti.   3 ka.Ma. mānusikā.

---------------------------------------------------------------------------------------------
page112.
Ceva dibbā ca. Mānusikā mandhātukāmaguṇasadisā daṭṭhabbā, dibbā ca
paranimmitavasavattidevarājassa kāmaguṇasadisāti. Evarūpe kāme upagatānaṃ hi te
diṭṭhadhammanibbānappattiṃ paññapenti.
      [95] Dutiyavāre hutvā abhāvaṭṭhena aniccā, paṭipīḷanaṭṭhena dukkhā,
pakatijahanaṭṭhena vipariṇāmadhammāti veditabbā. Tesaṃ vipariṇāmaññathābhāvāti tesaṃ
kāmānaṃ vipariṇāmasaṅkhātā aññathābhāvā, yaṃpi me ahosi, taṃpi me natthīti
vuttanayena uppajjanti sokaparidevadukkhadomanassupāyāsā. Tattha anto
nijjhāyanalakkhaṇo soko, tannissitalālappanalakkhaṇo paridevo, kāyapaṭipīḷanalakkhaṇaṃ
dukkhaṃ, manovighātalakkhaṇaṃ domanassaṃ, visādalakkhaṇo upāyāso, vivicceva kāmehīti
ādīnamattho visuddhimagge vutto.
      [96] Vitakkitanti abhiniropanavasena pavatto vitakko. Vicāritanti
anumajjanavasena pavatto vicāro. Etenetanti etena vitakkitena ca vicāritena
ca etaṃ paṭhamajjhānaṃ oḷārikaṃ sakaṇṭakaṃ viya khāyati.
      [97-98] Pītigatanti pītiyeva. Cetaso ubbillāvitattanti 1- cittassa
ubbillāvibhāvakaraṇaṃ, cetaso ābhogoti jhānā vuṭṭhāya tasmiṃ sukhe punappunaṃ
cittassa ābhogo manasikāro samannāhāroti. Sesamettha diṭṭhadhammanibbānavāde
uttānameva.
      Ettāvatā sabbāpi dvāsaṭṭhidiṭṭhiyo kathitā honti. Yāsaṃ satteva
ucchedadiṭṭhiyo, sesā sassatadiṭṭhiyo.
      [100-104] Idāni "imehi kho te bhikkhave"ti  iminā vārena
sabbepi te aparantakappike ekajjhaṃ niyyādetvā sabbaññutañāṇaṃ vissajjesi. 2-
Puna "imehi kho te bhikkhave"ti ādinā vārena sabbepi te aparantakappike
pubbantāparantakappike 3- ca 3- ekajjhaṃ niyyādetvā tadeva ñāṇaṃ vissajjesi. Iti
"katame ca te bhikkhave dhammā"ti ādimhi pucchamānopi sabbaññutañāṇameva
@Footnote: 1 Ma. uppilāvitattaṃ            2 cha.Ma. vissajjeti
@3-3 cha.i, pubbantāparantakappike

---------------------------------------------------------------------------------------------
page113.
Pucchitvā vissajjamānopi sattānaṃ ajjhāsayaṃ tulāya tulāyanto viya, sinerupādato
vālukaṃ uddharanto viya dvāsaṭṭhidiṭṭhigatāni uddharitvā sabbaññutañāṇameva
vissajjesi. Evaṃ ayaṃ yathānusandhivasena desanā āgatā.
      Tayo hi suttassa anusandhī:- pucchānusandhi, ajjhāsayānusandhi,
yathānusandhīti. Tattha "evaṃ vutte aññataro bhikkhu bhagavantaṃ etadavoca `kinnu kho
bhante orimaṃ tīraṃ, kiṃ pārimaṃ tīraṃ, ko majjhe saṃsīdo, ko thale ussādo, 1-
ko manussaggāho, ko amanussaggāho, ko āvaṭṭaggāho, ko antopūtibhāvo'ti 2-
evaṃ pucchantānaṃ bhagavatā vissajjitasuttavasena pucchānusandhi veditabbā. 3-
      "atha kho aññatarassa bhikkhuno evaṃ cetaso parivitakko udapādi
`iti kira bho rūpaṃ anattā, vedanā, saññā, saṅkhārā, viñañāṇaṃ anattā,
anattakatāni kira kammāni kammattānaṃ phusissantī'ti. 4- Atha kho bhagavā tassa
bhikkhuno cetasā cetoparivitakkamaññāya bhikkhū āmantesi:- ṭhānaṃ kho panetaṃ
bhikkhave vijjati, yaṃ idhekacco moghapuriso avijjāgato taṇhādhipateyyena cetasā
satthu sāsanaṃ atidhāvitabbaṃ maññeyya `iti kira bho rūpaṃ anattā .pe. Phusissan'ti.
Taṃ kiṃ maññatha bhikkhave rūpaṃ niccaṃ vā aniccaṃ vā"ti 5- evaṃ paresaṃ ajjhāsayaṃ
viditvā bhagavatā vuttasuttavasena ajjhāsayānusandhi veditabbā.
      Yena pana dhammena ādimhi desanā uṭṭhitā, tassa dhammassa
anurūpadhammavasena vā paṭipakkhavasena vā yesu suttesu upari desanā āgacchati,
tesaṃ vasena yathānusandhi veditabbā. Seyyathīdaṃ? ākaṅkheyyasutte 6- heṭṭhā sīlena
desanā uṭṭhitā, upari cha abhiññā āgatā. Vatthasutte 7- heṭṭhā kilesavasena
desanā uṭṭhitā, upari brahmavihārā āgatā. Kosambiyasutte 8- haṭṭhā
bhaṇḍanena uṭṭhitā, upari sāraṇīyadhammā āgatā. Kakacūpame 9- heṭṭhā akkhantiyā
@Footnote: 1 Ma. ussāro                       2 saṃ. saḷā. 18/241 paṭhamadārukkhandhopamasutta
@3 cha.Ma. veditabbo                    4 Ma. upari. 14/90/70
@5 Ma. upari. 14/90/71 mahāpuṇṇamasutta     6 Ma.mū. 12/64/43
@7 Ma.mū. 12/70/48                   8 Ma.mū. 12/491/435
@9 Ma.mū. 12/222/187 kakacūpamasutta

---------------------------------------------------------------------------------------------
page114.
Uṭṭhitā, upari kakacūpamā āgatā. Imasmiṃpi brahmajāle heṭṭhā diṭṭhivasena desanā
uṭṭhitā, upari suññatāpakāsanaṃ āgataṃ. Tena  vuttaṃ "evamayaṃ yathānusandhivasena
desanā āgatā"ti.
                      Paritassitavipphanditavāravaṇṇanā
      [105-117] Idāni mariyādāvibhāgadassanatthaṃ tatra "bhikkhave"ti
ādikā desanā āraddhā. Tadapi tesaṃ bhavataṃ samaṇabrāhmaṇānaṃ ajānataṃ apassataṃ
vedayitaṃ taṇhāgatānaṃ paritassitaṃ vipphanditamevāti yena diṭṭhiassādena diṭṭhisukhena
diṭṭhivedayitena te somanassajātā sassataṃ attānañca lokañca paññapenti catūhi
vatthūhi, tadapi tesaṃ bhavantānaṃ samaṇabrāhmaṇānaṃ yathābhūtaṃ dhammānaṃ sabhāvaṃ
ajānantānaṃ apassantānaṃ vedayitaṃ taṇhāgatānaṃ kevalaṃ taṇhāgatānaṃyeva taṃ vedayitaṃ,
tañca kho panetaṃ paritassitaṃ vipphanditameva. Diṭṭhisaṅkhātena ceva taṇhāsaṅkhātena
ca paritassitena vipphanditameva calitameva kappitameva. Thusarāsimhi nikhātakhāṇusadisaṃ 1- na
sotāpannassa dassanamiva niccalanti dasseti. Eseva 2- nayo ekaccasassatavādādīsupi.
                         Phassapaccayavāravaṇṇanā
      [118-130]  Puna "tatra bhikkhave ye te samaṇabrāhmaṇā
sassatavādā"ti ādi paramparapaccayadassanatthaṃ āraddhaṃ. Tattha tadapi phassapaccayāti
yena diṭṭhiassādena diṭṭhisukhena diṭṭhivedayitena te somanassajātā sassataṃ
attānañca lokañca paññapenti catūhi vatthūhi, tadapi taṇhādiṭṭhiparipphanditaṃ
vedayitaṃ phassapaccayāti dasseti. Esa nayo sabbattha.
      [131-143] Idāni tassa paccayassa diṭṭhivedayite balavabhāvadassanatthaṃ
puna "tatra bhikkhave ye te samaṇabrāhmaṇā sassatavādā"ti ādimāha. Tattha
te vata aññatra phassāti te vata samaṇabrāhmaṇā taṃ vedayitaṃ vinā phassena
paṭisaṃvedissantīti kāraṇametaṃ natthīti. Yathā hi patato gehassa upatthambhanatthāya
thūṇā nāma balavapaccayo hoti, na taṃ thūṇāya anupatthambhitaṃ ṭhātuṃ sakkoti,
@Footnote: 1 ka. nikkhittakhāṇusadisaṃ          2 cha.Ma.i. esa

---------------------------------------------------------------------------------------------
page115.
Evameva  phassopi vedanāya balavapaccayo, taṃ vinā idaṃ diṭṭhivedayitaṃ natthīti dasseti.
Esa nayo sabbattha.
                    Diṭṭhigatikādhiṭṭhānavaṭṭakathāvaṇṇanā
      [144] Idāni "tatra bhikkhave ye te samaṇabrāhmaṇā sassatavādā
sassataṃ attānañca lokañca paññapenti catūhi vatthūhi, yepi te samaṇabrāhmaṇā
ekaccasassatikā"ti ādinā nayena sabbadiṭṭhivedayitāni sampiṇḍeti. Kasmā?
upari phasse pakkhipanatthāya. Kathaṃ? sabbe te chahi phassāyatanehi phussa phussa
paṭisaṃvedenti. Tattha cha phassāyatanāni nāma cakkhuphassāyatanaṃ, sota, ghāna, jivhā,
kāya, manophassāyatananti imāni cha. Sañjātisamosaraṇakāraṇapaṇṇattimattesu hi
ayamāyatanasaddo vattati. 1- Tattha "kambojo assānaṃ āyatanaṃ, gunnaṃ dakkhiṇāpatho"ti
sañjātiyaṃ vattati, 1- sañjā tiṭṭhāneti attho. "manorame āyatane, sevanti naṃ
vihaṅgamā"ti 2- samosaraṇe. "sati satiāyatane"ti 3- kāraṇe. "araññāyatane paṇṇakuṭīsu
sammantī"ti 4- paṇṇattimatte. Svāyamidha sañjātiādiatthattayepi yujjati.
Cakkhvādīsu hi phassapañcamakā dhammā sañjāyanti samosaranti, tāni ca nesaṃ kāraṇanti
āyatanāni. Idha pana "cakkhuñca paṭicca rūpe ca uppajjati cakkhuviññāṇaṃ, tiṇṇaṃ
saṅgati phasso"ti 5- iminā nayena phassasīseneva desanaṃ āropetvā phassaṃ ādiṃ
katvā paccayaparamparaṃ dassetuṃ cha phassāyatanādīni vuttāni.
      Phussa phussa paṭisaṃvedentīti phusitvā phusitvā  paṭisaṃvedenti. Ettha
ca  kiñcāpi āyatanānaṃ phusanakiccaṃ viya vuttaṃ, tathāpi na tesaṃ phusanakiccatā
veditabbā. Na hi āyatanāni phusanti, phassova taṃ taṃ ārammaṇaṃ phusati, āyatanāni
pana phasse upanikkhipetvā dassitāni, tasmā sabbe te chaphassāyatanasambhavena
phassena rūpādīni ārammaṇāni phusitvā taṃ diṭṭhivedanaṃ paṭisaṃvedissantīti evamettha
attho veditabbo.
@Footnote: 1-1 cha.Ma. pavattati             2 aṅ. pañcaka. 22/38 saddhasutta
@3 aṅ. tika. 20/102/250 paṃsudhovakasutta   4 saṃ. sa. 15/255/271 āraññakasutta
@5 saṃ.ni. 16/43/69 dukkhasutta

---------------------------------------------------------------------------------------------
page116.
      Tesaṃ vedanāpaccayā taṇhāti ādīsu vedanāti chaphassāyatanasambhavā
vedanā. Sā rūpataṇhādibhedāya taṇhāya upanissayakoṭiyā paccayo hoti. Tena
vuttaṃ "tesaṃ vedanāpaccayā taṇhā"ti. Sā pana catubbidhassa upādānassa
upanissayakoṭiyā ceva sahajātakoṭiyā ca paccayo hoti. Tathā upādānaṃ bhavassa,
bhavo jātiyā upanissayakoṭiyā paccayo hoti.
      Jātīti  cettha 1- savikārā pañcakkhandhā daṭṭhabbā. Jātijarāmaraṇassa ceva
sokādīnañca upanissayakoṭiyā paccayo hoti. Ayamettha saṅkhepo, vitthārato pana
paṭiccasamuppādakathā visuddhimagge vuttā, idha panassa paynomattameva veditabbaṃ.
      Bhagavā hi vaṭṭakathaṃ kathento "purimā bhikkhave koṭi na paññāyati
avijjāya, `ito pubbe avijjā nāhosi, atha pacchā sambhavī'ti evañcetaṃ 2-
bhikkhave vuccati, atha ca pana paññāyati `idappaccayā avijjā"ti 3- evaṃ avijjāsīsena
vā  "purimā bhikkhave koṭi na paññāyati bhavataṇhāya .pe. `idappacyā
Bhavataṇhā"ti 4- evaṃ taṇhāsīsena vā "purimā bhikkhave koṭi na paññāyati
bhavadiṭṭhiyā .pe. `idappaccayā Bhavadiṭṭhī"ti evaṃ diṭṭhisīsena vā kathesi. Idha
pana diṭṭhisīsena kathento vedanārāgena uppajjamānā diṭṭhiyo kathetvā
vedanāmūlakaṃ paṭiccasamuppādaṃ kathesi, tena idaṃ dasseti "evamete diṭṭhigatikā idaṃ
dassanaṃ gahetvā tīsu bhavesu catūsu yonīsu pañcasu gatīsu sattasu viññāṇaṭṭhitīsu
navasu sattāvāsesu ito ettha ito  idhāti sandhāvantā saṃsarantā yante
yuttagoṇo viya, thambhe upanibaddhakukkuro viya, vātena vippannaṭṭhanāvā viya ca
vaṭṭadukkhameva anuparivattanti, vaṭṭadukkhato sīsaṃ ukkhipituṃ na sakkontī"ti.
                          Vivaṭṭakathādivaṇṇanā
      [145] Evaṃ diṭṭhigatikādhiṭṭhānaṃ vaṭṭaṃ kathetvā idāni
yuttayogabhikkhuadhiṭṭhānaṃ katvā vivaṭṭaṃ dassento "yato kho bhikkhave bhikkhū"ti
ādimāha. Tattha yatoti yadā. Channaṃ phassāyatanānanti yehi chahi phassāyatanehi phusitvā
@Footnote: 1 cha.Ma. panetka                 2 ka. Sī.i.  evañcidaṃ
@3 aṅ. ekādasaka, 24/61/90 avijjāsutta  4 aṅ.  ekādasaka. 24/62/92 taṇhāsutta

---------------------------------------------------------------------------------------------
page117.
Paṭisaṃvedayamānānaṃ 1- diṭṭhigatikānaṃ vaṭṭaṃ vaṭṭati, tesaṃyeva channaṃ phassāyatanānaṃ.
Samudayantiādīsu "avijjāsamudayā cakkhusamudayo"ti ādinā vedanākammaṭṭhāne
vuttanayena phassāyatanānaṃ samudayo veditabbo. 2- Yathā pana tattha "phassasamudayā,
phassanirodhā"ti vuttaṃ, evamidha taṃ cakkhvādīsu "āhārasamudayā, āhāranirodhā"ti
veditabbaṃ, manāyatane "nāmarūpasamudayā, nāmarūpanirodhā"ti
      uttaritaraṃ pajānātīti diṭṭhigatiko diṭṭhimeva pajānāti. 3- Ayaṃ pana
diṭṭhiñca diṭṭhito ca uttaritaraṃ sīlasamādhipaññāvimuttinti yāva arahattā jānāti.
(ko evaṃ jānātīti?) khīṇāsavo jānāti, anāgāmī, sakadāgāmī, sotāpanno,
Bahussuto, ganthadhuro bhikkhu jānāti, āraddhavipassako  jānāti, desanā pana
arahattakūṭeneva niṭṭhāpitāti.
      [146] Evaṃ vivaṭṭaṃ kathetvā idāni "desanājālavimutto diṭṭhigatiko
nāma natthī"ti dassanatthaṃ puna "ye hi keci bhikkhave"ti ārabhi. Tattha
antojālīkatāti imassa mayhaṃ desanājālassa antoyeva katā. Ettha sitāvāti
etasmiṃ  mama desanājāle sitā nissitā avassitāva. Ummujjamānā ummujjantīti
kiṃ vuttaṃ  hoti? te  adho osīdantāpi uddhaṃ uggacchantāpi mama desanājāle
sitāva hutvā osīdanti ca uggacchanti ca. Ettha pariyāpannāti ettha mayhaṃ
desanājāle  pariyāpannā, etena ābaddhā antojālīkatā ca hutvā ummujjamānā
ummujjanti, na hettha asaṅgahito diṭṭhigatiko nāma atthīti.
      Sukhumacchikenāti saṇhacchikena,  sukhumacchiddenāti attho. Kevaṭṭo viya
hi  bhagavā, jālaṃ viya desanā, parittaṃ udakaṃ viya dasasahassīlokadhātu, oḷārikā
pāṇā viya dvāsaṭṭhidiṭṭhigatikā, tassa tīre ṭhatvā olokentassa oḷārikānaṃ
pāṇānaṃ antojālīkatabhāvadassanaṃ viya bhagavato sabbesaṃ diṭṭhigatikānaṃ desanājālassa
antokatabhāvadassananti 4- evamettha opammasaṃsandanaṃ veditabbaṃ.
      [147] Evaṃ imāhi dvāsaṭṭhiyā diṭṭhīhi sabbadiṭṭhīnaṃ saṅgahitattā
sabbesaṃ diṭṭhigatikānaṃ etasmiṃ desanājāle pariyāpannabhāvaṃ dassetvā idāni
@Footnote: 1 Sī. paṭisaṃvediyamānānaṃ        2 cha.Ma.i. samudayādayo veditabbā
@3 cha.Ma. jānāti             4 Ma. antogadhabhāvadassananti

---------------------------------------------------------------------------------------------
page118.
Attano katthaci pariyāpannabhāvaṃ dassento "ucchinnabhavanettiko bhikkhave
tathāgatassa kāyo"ti ādimāha. Tattha nayanti etāyāti netti. Nayantīti gīvāyaṃ
bandhitvā ākaḍḍhanti, rajjuyā etaṃ nāmaṃ. Idha pana nettisadisatāya bhavataṇhā
nettīti adhippetā. Sā hi mahājanaṃ gīvāyaṃ bandhitvā taṃ taṃ bhavaṃ neti upanetīti
bhavanetti, arahattamaggasatthena ucchinnā bhavanetti assāti ucchinnabhavanettiko.
      Kāyassa bhedā uddhanti kāyassa bhedato uddhaṃ. Jīvitapariyādānāti
jīvitassa sabbaso pariyādinnattā parikkhīṇattā, puna appaṭisandhakabhāvāti,
attho. Na naṃ 1- dakkhantīti taṃ tathāgataṃ devā vā manussā vā na dakkhissanti,
apaṇṇattikabhāvaṃ gamissatīti attho.
      Seyyathāpi bhikkhaveti upamāyampana idaṃ saṃsandanaṃ:- ambarukkho viya
hi tathāgatassa kāyo, rukkhe jātamahāvaṇṭo viya taṃ nissāya pubbe pavattataṇhā.
Tasmiṃ vaṇṭe upanibaddhā pañcapakkadvādasapakkaaṭṭhārasapakkaparimāṇā ambapiṇḍi
viya taṇhāya sati taṇhāupanibandhanā hutvā āyatiṃ nibbattanakā pañcakkhandhā
dvādasāyatanāni aṭṭhārasa dhātuyo. Yathā pana tasmiṃ  vaṇṭe chinne sabbāni tāni
ambāni tadanvayāni honti, taṃyeva vaṇṭaṃ  anugatāni vaṇṭacchedā chinnāni
yevāti attho, evameva bhavanetti vaṇṭassa anupacchinnattā āyatiṃ uppajjeyyuṃ
pañcakkhandhā dvādasāyatanāni aṭṭhārasa dhātuyo, sabbe te dhammā tadanvayā
honti, bhavanettiṃ anugatā, tāya chinnāya chinnāyevāti attho. Yathā pana
tasmimpi rukkhe maṇḍakakaṇṭakavisasamphassaṃ āgamma anupubbena sussitvā mate
"imasmiṃ ṭhāne evarūpo nāma rukkho ahosī"ti vohāramattameva hoti, na taṃ
rukkhaṃ koci passati, evaṃ ariyamaggasamphassaṃ āgamma taṇhāsinehassa pariyādinnattā
anupubbena sussitvā viya bhinne imasmiṃ kāye kāyassa bhedā uddhaṃ
jīvitapariyādānā na taṃ dakkhanti, tathāgatampi devamanussā na dakkhissanti, "evarūpassa
nāma kira satthuno idaṃ sāsanan"ti vohāramattameva bhavissatīti anupādisesa-
nibbānadhātuṃ pāpetvā desanaṃ ṭhapesi.
@Footnote: 1 ka. na taṃ

---------------------------------------------------------------------------------------------
page119.
      [148] Evaṃ vutte āyasmā ānandoti evaṃ bhagavatā imasmiṃ
sutte vutte thero ādito paṭṭhāya sabbaṃ suttaṃ samannāharitvā evaṃ buddhabalaṃ
dīpetvā kathitasuttassa bhagavatā nāmaṃ na gahitaṃ, 1- handassa nāmaṃ gaṇhāpessāmīti
cintetvā bhagavantaṃ etadavoca.
       Tasmātiha tvanti ādīsu ayaṃ atthayojanā:- ānanda yasmā imasmiṃ
dhammapariyāye idhatthopi paratthopi vibhatto, tasmātiha tvaṃ imaṃ dhammapariyāyaṃ
"atthajālan"tipi naṃ dhārehi, yasmā panettha bahū tantidhammā kathitā, tasmā
"dhammajālan"tipi naṃ dhārehi, yasmā ca ettha seṭṭhaṭṭhena brahmaṃ sabbaññutañāṇaṃ
vibhattaṃ, tasmā "brahmajālan"tipi naṃ dhārehi, yasmā ettha dvāsaṭṭhidiṭṭhiyo
vibhattā, tasmā "diṭṭhijālan"tipi naṃ dhārehi, yasmā pana imaṃ dhammapariyāyaṃ sutvā
devaputtamārampi khandhamārampi maccumārampi kilesamārampi sakkā maddituṃ, tasmā
"anuttaro saṅgāmavijayo"tipi naṃ dhārehīti.
      Idamavoca bhagavāti idaṃ nidānāvasānato pabhūti yāva "anuttaro
saṅgāmavijayotipi naṃ dhārehī"ti sakalaṃ suttantaṃ bhagavā paresaṃ paññāya
alabbhaneyyappatiṭṭhaṃ paramagambhīraṃ sabbaññutañāṇaṃ pakāsento suriyo viya andhakāraṃ
diṭṭhigatamahandhakāraṃ vidhamento avoca.
      [149] Attamanā te bhikkhūti te bhikkhū attamanā sakamanā, buddhagatāya
pītiyā uddaggacittā hutvāti vuttaṃ hoti. Bhagavato bhāsitantī evaṃ
vicitranayadesanāvilāsayuttaṃ idaṃ suttaṃ karavikarutamañjunā kaṇṇasukhena
paṇḍitajanahadayānaṃ amatābhisekasadisena brahmasarena bhāsamānassa bhagavato vacanaṃ. Abhinandunti
anumodiṃsu ceva sampaṭicchiṃsu ca. Ayaṃ hi abhinandasaddo "abhinandati abhivadatī"ti 2-
ādīsu taṇhāyapi āgato.
              "annamevābhinandanti     ubhaye devamānusā"ti 3-
ādīsu upagamane.
@Footnote: 1 cha.Ma.i. na bhagavatā nāmaṃ gahitaṃ.          2 saṃ. khandha. 17/5/12 samādhisutta
@3 saṃ.sa. 15/43/36 annasutta

---------------------------------------------------------------------------------------------
page120.
              "cirappavāsiṃ purisaṃ       dūrato sotthimāgataṃ
              ñātimittā suhajjā ca    abhinandanti āgatan"ti 1-
ādīsu sampaṭicchanepi. "abhinanditvā anumoditvā"ti 2- ādīsu anumodanepi.
Svāyamidha anumodanasampaṭicchanesu yujjati. Tena vuttaṃ "abhinandunti anumodiṃsu
ceva sampaṭicchiṃsu cā"ti.
              Subhāsitaṃ sulapitaṃ         sādhu sādhūti tādino
              anumodanā sirasā       sampaṭicchiṃsu bhikkhavoti.
      Imasmiñca pana veyyākaraṇasminati imasmiṃ niggāthakasutte. Niggāthakattā
hi idaṃ "veyyākaraṇan"ti vuttaṃ.
      Dasasahassīlokadhātūti dasasahassacakkavāḷaparimāṇā lokadhātu. Akampitthāti
na suttapariyosāneyeva akampitthāti veditabbā. "bhaññamāne"ti hi vuttaṃ.
Tasmā dvāsaṭṭhiyā diṭṭhigatesu viniveṭhetvā desiyamānesu tassa tassa diṭṭhigatassa
pariyosāne pariyosāneti dvāsaṭṭhiyā ṭhānesu akampitthāti veditabbā.
      Tattha aṭṭhahi kāraṇehi paṭhavīkampo veditabbo:- dhātukkhobhena,
iddhimato ānubhāvena, bodhisattassa gabbhokkantiyā, mātukucchito nikkhamanena,
sambodhipattiyā, dhammacakkappavattanena, āyusaṅkhāravossajjanena 3- parinibbānenāti.
Tesaṃ vinicchayaṃ "aṭṭha kho ime ānanda hetū, aṭṭha paccayā mahato bhūmicālassa
pātubhāvāyā"ti 4- evaṃ mahāparinibbāne āgatāya tantiyā vaṇṇanākāleyeva vakkhāma
ayaṃ pana mahāpaṭhavī aparesupi aṭṭhasu ṭhānesu akampittha: mahābhinikkhamane,
bodhimaṇḍūpasaṅkamane, paṃsukūlaggahaṇe, paṃsukūladhovane, kāḷakārāmasutte, gotamakasutte,
vessantarajātake, imasmiṃ brahmajāleti. Tattha mahābhinikkhamanabodhimaṇḍūpasaṅkamanesu
vīriyabalena akampittha. Paṃsukūlaggahaṇe dvisahassadīpaparivāre cattāro mahādīpe
pahāya pabbajitvā susānaṃ gantvā paṃsukūlaṃ gaṇhantena "dukkaraṃ bhagavatā katan"ti
acchariyavegābhihatā akampittha. Paṃsukūladhovanavessantarajātakesu akālakampanena
@Footnote: 1 khu. dha. 25/219/55 nandiyavatthu      2 Ma. mū, 12/205/174 madhupiṇḍikasutta
@3 i. cha.Ma. āyusaṅkhārossajjanena       4 dī. mahā. 10/171/96 mahāparinibbānasutta

---------------------------------------------------------------------------------------------
page121.
Akampittha. Kāḷakārāmagotamakasuttesu "ahaṃ sakkhī bhagavā"ti sakkhibhāvena akampittha.
Imasmimpana brahmajāle dvāsaṭṭhiyā diṭṭhigatesu vijaṭetvā niggumbaṃ katvā
desiyamānesu sādhukāradānavasena akampitthāti veditabbā.
      Na kevalañca etesu ṭhānesuyeva paṭhavī akampittha, atha kho tīsu
saṅgahesupi mahāmahindattherassa imaṃ dīpaṃ āgantvā jotivane 1- nisīditvā dhammaṃ
desitadivasepi akampittha. Kalyāṇiyavihāre ca piṇaḍapātiyattherassa cetiyaṅgaṇaṃ
sammajjitvā tattheva nisīditvā buddhārammaṇaṃ pītiṃ gahetvā imaṃ suttantaṃ
āraddhassa suttapariyosāne udakapariyantaṃ katvā akampittha. Lohapāsādassa
pācīnaambalaṭṭhikaṭṭhānaṃ 2- nāma ahosi. Tattha nisīditvā dīghabhāṇakattherā brahma-
jālasuttaṃ ārabhiṃsu, tesaṃ sajjhāyapariyosānepi udakapariyantameva katvā paṭhavī
akampitthāti.
              Evaṃ yassānubhāvena        akampittha anekaso
              medanī suttaseṭṭhassa        desitassa sayambhunā.
              Brahmajālassa tassīdha        dhammaṃ atthañca paṇḍitā
              sakkaccaṃ uggahetvāna,      paṭipajjantu yonisoti.
                 Iti sumaṅgalavilāsiniyā    dīghanikāyaṭṭhakathāyaṃ
                   brahmajālasuttavaṇṇanā niṭṭhitā.
                         2. Sāmaññaphalasutta
                         rājāmaccakathāvaṇṇanā
      [150] Evamme sutaṃ .pe. Rājagaheti sāmaññaphalasuttaṃ. Tatrāyaṃ
anupubbapadavaṇṇanā. 3- Rājagaheti evaṃ nāmake nagare. Taṃ hi mandhātumahā-
govindādīhi pariggahitattā rājagahanti vuccati. Aññepettha pakāre vaṇṇayanti.
Kintehi. Nāmamattametaṃ tassa nagarassa. Tampanetaṃ buddhakāle ca cakkavattikāle ca
nagaraṃ hoti, sesakāle suññaṃ hoti yakkhapariggahitaṃ, tesaṃ vasanavanaṃ 4- hutvā
@Footnote: 1 ka. jātivane   2 Sī. pācīnaṃ  3 cha.Ma.i. apubbapadavaṇṇanā  4 Sī. vasantavanaṃ

---------------------------------------------------------------------------------------------
page122.
Tiṭṭhati. Viharatīti avisesena iriyāpathadibbabrahmaariyavihāresu aññataravihārasamaṅgi-
paridīpanametaṃ. Idha pana ṭhānagamananisajjasayanappabhedesu iriyāpathesu aññatarairiyā-
pathasahayogaparidīpanaṃ. Tena ṭhitopi gacchantopi nisinnopi sayānopi bhagavā
viharaticceva veditabbo. So hi ekaṃ iriyāpathabādhanaṃ aññena iriyāpathena
vicchinditvā aparipatantaṃ 1- attabhāvaṃ harati pavatteti, tasmā viharatīti vuccati.
      Jīvakassa komārabhaccassa ambavaneti idamassa yaṃ gocaragāmaṃ
upanissāya viharati, tassa samīpanivāsanaṭṭhānaparidīpanaṃ. 2- Tasmā rājagahe viharati
jīvakassa komārabhaccassa ambavaneti rājagahasamīpe jīvakassa komārabhaccassa
ambavane viharatīti evamettha attho veditabbo. Samīpatthe hi etaṃ bhummavacanaṃ.
Tattha jīvatīti jīvako, kumārena bhatoti komārabhacco. Yathāha "kiṃ bhaṇe etaṃ
kākehi samparikiṇṇanti? dārako devāti. Jīvati bhaṇeti? jīvati devāti. Tenahi
bhaṇe taṃ dārakaṃ amhākaṃ antepuraṃ netvā dhātīnaṃ detha posetunti. Tassa jīvatīti
jīvakoti nāmaṃ akaṃsu. Kumārena posāpitoti komārabhaccoti nāmaṃ akaṃsū"ti 3-
ayamettha saṅkhePo. Vitthārena pana jīvakavatthu khandhake āgatameva. Vinicchayakathāpissa
samantapāsādikāya vinayaṭṭhakathāyaṃ vuttā.
      Ayaṃ pana jīvako ekasmiṃ samaye bhagavato dosābhisannaṃ kāyaṃ virecetvā sīveyyakaṃ
dussayugaṃ datvā vatthānumodanāpariyosāne sotāpattiphale patiṭṭhāya cintesi
"mayā divasassa dvittikkhattuṃ buddhupaṭṭhānaṃ gantabbaṃ, idañca gijjhakūṭaṃ 4-
veḷuvanaṃ atidūre, mayhampana uyyānaṃ ambavanaṃ āsannataraṃ, yannūnāhaṃ ettha
bhagavato vihāraṃ kāreyyan"ti so tasmiṃ ambavane rattiṭṭhānadivāṭṭhānaleṇakuṭi-
maṇḍapādīni sampādetvā bhagavato anucchavikaṃ gandhakuṭiṃ kārāpetvā ambavanaṃ
aṭṭhārasahatthubbedhena tambapaṭavaṇṇena pākārena parikkhipāpetvā buddhappamukhaṃ
bhikkhusaṃghaṃ sacīvarabhattena santappetvā dakkhiṇodakaṃ pātetvā vihāraṃ niyyādesi. 5-
Taṃ sandhāya vuttaṃ "jīvakassa komārabhaccassa ambavane"ti.
@Footnote: 1 Sī.,Ma. apatantaṃ   2 Sī.,Ma. samīpe....   3 vinaYu. mahā. 5/328/125 cīvarakkhandhaka
@4 ayaṃ pāṭho cha.Ma.,Sī.,i. potthakesu na dissati.   5 cha.Ma.,i. niyyātesi

---------------------------------------------------------------------------------------------
page123.
      Aḍḍhateḷasehi bhikkhusatehīti aḍḍhasatena ūnehi terasahi bhikkhusatehi.
Rājātiādīsu rājāti attano issariyasampattiyā catūhi saṅgahavatthūhi mahājanaṃ
rañjeti vaḍḍhetīti vā rājā. Magadhānaṃ 1- issaroti māgadho. "ajātoeva
rañño sattu bhavissatī"ti nemittakehi niddiṭṭhoti ajātasattu.
      Tasmiṃ kira kucchigate deviyā evarūpo dohaḷo uppajji "ahovatāhaṃ
rañño dakkhiṇabāhulohitaṃ 2- piveyyan"ti, sā "bhāriye ṭhāne dohaḷo uppanno,
na sakkā kassaci ārocetun"ti taṃ kathetuṃ asakkontī kīsā dubbaṇṇā ahosi.
Taṃ rājā pucchi "bhadde tuyhaṃ attabhāvo na pakativaṇṇo, kiṃ kāraṇan"ti? mā
Pucchi mahārājāti. Bhadde tvaṃ tuyhaṃ 3- ajjhāsayaṃ mayhaṃ akathentī kassa kathessasīti
tathā tathā nibandhitvā kathāpesi. Sutvā ca "bāle kiṃ ettha tuyhaṃ bhāriyasaññā
ahosī"ti vejjaṃ pakkosāpetvā suvaṇṇasatthakena bāhuṃ phālāpetvā suvaṇṇasarakena
lohitaṃ gahetvā udakena sambhinditvā pāyesi. Nemittakā taṃ sutvā "esa
gabbho rañño sattu bhavissati, iminā rājā haññissatī"ti byākariṃsu. Devī
sutvā "mayhaṃ kira kucchito nikkhanto rājānaṃ māressatī"ti gabbhaṃ pātetukāmā
uyyānaṃ gantvā kucchiṃ maddāpesi, gabbho na patati. Sā punappunaṃ gantvā
tatheva kāresi. Rājā "kimatthaṃ ayaṃ abhiṇhaṃ uyyānaṃ gacchatī"ti parivīmaṃsanto taṃ
kāraṇaṃ sutvā "bhadde tava kucchiyaṃ puttoti vā dhītāti vā na paññāyati,
attano nibbattadārakaṃ evamakāsīti mahāaguṇarāsipi no jambudīpatale āvībhavissati,
mā tvaṃ evaṃ karohī"ti nivāretvā ārakkhaṃ adāsi. Sā gabbhavuṭṭhānakāle
`māressāmī"ti 4- cintesi. Tadāpi ārakkhamanussā kumāraṃ apanayiṃsu. Athāparena
samayena vuḍḍhippattaṃ kumāraṃ deviyā dassesuṃ. Sā taṃ disvāva puttasinehaṃ uppā-
desi, tena naṃ māretuṃ nāsakkhi. Rājāpi anukkamena puttassa oparajjamadāsi. 5-
      Athekasmiṃ samaye devadatto rahogato cintesi "sāriputtassa parisā
mahā, moggallānassa parisā mahā, kassapassa parisā ca mahāti evaṃ ime
visuṃvisuṃdhurā, ahampi ekaṃ dhuraṃ nīharāmī"ti. So "na sakkā vinā lābhena
@Footnote: 1 i. māgadhānaṃ         2 i. dakkhiṇabāhuto lohitaṃ      3 cha.Ma. attano
@4 i. taṃ māressāmīti.   5 ka. uparajjamadāsi

---------------------------------------------------------------------------------------------
page124.
Parisaṃ uppādetuṃ, handāhaṃ lābhaṃ nibbattemī"ti cintetvā khandhake 1- āgatanayena
ajātasattuṃ kumāraṃ iddhipāṭihāriyena pasādetvā sāyaṃ pātaṃ pañcahi rathasatehi
upaṭṭhānaṃ āgacchantaṃ ativissaṭṭhaṃ ñatvā ekadivasaṃ upasaṅkamitvā etadavoca
"pubbe kho kumāra manussā dīghāyukā, etarahi appāyukā, tenahi tvaṃ kumāra
pitaraṃ hantvā rājā hohi, ahaṃ bhagavantaṃ hantvā buddho bhavissāmī"ti kumāraṃ
pitu vadhe uyyojesi. 2-
      So "ayyo devadatto mahānubhāvo, etassa aviditaṃ nāma natthī"ti
ūruyā potthaniyaṃ bandhitvā divādivassa bhīto ubbiggo ussaṅkī utrāso
antepuraṃ  pavisitvā vuttappakāraṃ vippakāraṃ akāsi. Atha naṃ amaccā gahetvā
anuyuñjitvā "kumāro ca hantabbo, devadatto ca sabbe ca bhikkhū hantabbā"ti
sammantayitvā 3- "rañño āṇāvasena karissāmā"ti rañño ārocesuṃ.
      Rājā ye amaccā māretukāmā ahesuṃ, tesaṃ ṭhānantarāni acchinditvā,
ye na māretukāmā, te uccesu ṭhānesu ṭhapetvā kumāraṃ pucchi "kissa pana tvaṃ
kumāra maṃ māretukāmosī"ti? rajjenamhi deva atthikoti. Rājā tassa rajjaṃ ādāsi.
      So "mayhaṃ manoratho nipphanno"ti devadattassa ārocesi. Tato naṃ so āha
"tvaṃ siṅgālaṃ 4- anto karitvā bheripariyonaddhapuriso viya `sukiccakārimhī'ti
maññasi katipāheneva te pitā tayā kataṃ avamānaṃ cintetvā sayameva rājā
bhavissatī"ti. Atha bhante kiṃ karomīti? mūlaghaccaṃ 5- ghātehīti. Nanu bhante mayhaṃ
pitā na satthavajjhoti? āhārupacchedena naṃ mārehīti. So pitaraṃ tāpanagehe
pakkhipāpesi. Tāpanagehaṃ nāma kammakaraṇatthāya katadhūmagharaṃ. "mama mātaraṃ ṭhapetvā
aññassa daṭṭhuṃ mā dethā"ti āha. Devī suvaṇṇasarake bhattaṃ pakkhipitvā
ucchaṅgenādāya pavisati. Rājā taṃ bhuñjitvā yāpeti. So "mayhaṃ pitā kathaṃ
yāpetī"ti pucchitvā taṃ pavattiṃ sutvā "mayhaṃ mātu ucchaṅge 6- katvā pavisituṃ
mā dethā"ti āha. Tato paṭṭhāya devī moḷiyaṃ pakkhipitvā pavisati. Tampi sutvā
@Footnote: 1 vinaYu. cūḷa. 7/339 saṃghabhedakhandhaka ajātasattukumāravatthu    2 cha.Ma. uyyojeti
@3 Ma. mantayiṃsu     4 i. mūsikaṃ  5 ka. mūlacchaṃ, Ma. mūlachejjaṃ   6 cha. ucchaṅgaṃ

---------------------------------------------------------------------------------------------
page125.
"moḷiṃ bandhitvā pavisituṃ mā dethā"ti āha. Tato suvaṇṇapādukāsu bhattaṃ
ṭhapetvā pidahitvā pādukā āruyha pavisati. Rājā tena yāpeti. Puna "kathaṃ
yāpetī"ti pucchitvā tamatthaṃ sutvā "pādukā āruyha pavisitumpi mā dethā"ti
āha. Tato paṭṭhāya devī gandhodakena nhāyitvā sarīraṃ catumadhurena makkhetvā
pārupitvā pavisati. Rājā tassā sarīraṃ lehitvā yāpeti. Puna pucchitvā taṃ
pavattiṃ sutvā "ito paṭṭhāya mayhaṃ mātu pavesanaṃ nivārethā"ti āha. Devī
dvāramūle ṭhatvā "sāmi bimbisāra etaṃ daharakāle māretuṃ na adāsi, attano
sattuṃ attanāva posesi, idandāni 1- te pacchimadassanaṃ, nāhaṃ ito paṭṭhāya
tumhe passituṃ labhāmi, sace mayhaṃ doso atthi, khamatha devā"ti roditvā
kanditvā nivatti.
      Tato paṭṭhāya rañño āhāro natthi. Rājā maggaphalasukhena caṅkamena
yāpeti. Ativiya cassa 2- attabhāvo virocati. So "kathampi 3-  me bhaṇe pitā
yāpetī"ti pucchitvā "caṅkamena 4- deva yāpeti, ativiya cassa attabhāvo virocatī"ti
sutvā "caṅkamandānissa hāressāmī"ti cintetvā "mayhaṃ pitu pāde khurena
phāletvā loṇatelena makkhetvā khadiraṅgārehi vītaccitehi pacathā"ti nhāpite
pesesi. Rājā te disvā "nūna mayhaṃ putto kenaci saññatto bhavissati, ime
mama massukaraṇatthāyāgatā"ti cintesi. Te gantvā vanditvā aṭṭhaṃsu. Kasmā
āgatatthāti ca puṭṭhā taṃ sāsanaṃ ārocesuṃ. Tumhākaṃ rañño manaṃ karothāti ca
vuttā nisīda devāti vatvā ca rājānaṃ vanditvā "deva mayaṃ rañño āṇaṃ
karoma, mā amhākaṃ kujjhittha, nayidaṃ tumhādisānaṃ dhammarājūnaṃ anucchavikan"ti
vatvā vāmahatthena gopphake gahetvā dakkhiṇahatthena khuraṃ gahetvā pādatalāni
phāletvā loṇatelena makkhetvā khadiraṅgārehi vītaccitehi paciṃsu. Rājā kira pubbe
cetiyaṅgaṇe saupāhano agamāsi, nisajjatthāya 5- paññattakaṭasārakañca adhotehi
pādehi akkami, tassāyaṃ nissandoti vadanti. Rañño balavavedanā uppannā.
@Footnote: 1 cha.Ma. idaṃ pana dāni       2 cha.Ma. ativiyassa     3 cha.Ma.i. kathaṃ me
@4 Ma. caṅkameneva          5 cha.Ma. nisajjanatthāya

---------------------------------------------------------------------------------------------
page126.
So "aho buddho, aho dhammo, aho saṃgho"ti anussarantoyeva cetiyaṅgaṇe
khittamālā viya milāyitvā cātummahārājikadevaloke vessavaṇassa paricārako
janavasabho 1- nāma yakkho hutvā nibbatti.
      Tandivasameva ca ajātasattussa putto jāto, puttassa jātabhāvañca pitu
matabhāvañca nivedetuṃ dve lekhā ekakkhaṇeyeva āgatā. Amaccā "paṭhamaṃ puttassa
jātabhāvaṃ ārocessāmā"ti taṃ lekhaṃ rañño hatthe ṭhapesuṃ. Rañño taṃkhaṇaññeva
puttasineho uppajjitvā sakalasarīraṃ khobhetvā aṭṭhimiñjaṃ āhacca aṭṭhāsi. Tasmiṃ
khaṇe pitu guṇaṃ aññāsi "mayi jātepi mayhaṃ pitu evameva sineho uppanno"ti
so "gacchatha bhaṇe, mayhaṃ pitaraṃ vissajjethā"ti āha. Kiṃ vissajjāpetha 2-
devāti itaraṃ lekhaṃ hatthe ṭhapayiṃsu. 3-
      So tampavattiṃ sutvā rodamāno mātu samīpaṃ gantvā "ahosi nukho
amma mayhaṃ pitu mayi jāte sineho"ti. Sā āha `bālaputta kiṃ vadesi, tava
daharakāle aṅguliyā piḷakā uṭṭhahi, atha taṃ rodamānaṃ saññāpetuṃ asakkontā taṃ
gahetvā vinicchayaṭṭhāne nisinnassa tava pitu santikaṃ agamaṃsu. Pitā te aṅguliṃ mukhe
ṭhapesi, piḷakā mukheyeva bhijji. Atha kho 4- pitā tava sinehena taṃ lohitamissakaṃ
pubbaṃ anuṭṭhahitvāva 5- ajjhohari. Evarūpo te pitu sineho"ti. So roditvā
paridevitvā pitu sarīrakiccaṃ akāsi.
      Devadattopi ajātasattuṃ upasaṅkamitvā "purise mahārāja āṇāpehi,
ye samaṇaṃ gotamaṃ jīvitā voropessantī"ti vatvā tena dinne purise pesetvā
sayaṃ gijjhakūṭaṃ āruyha yantena silaṃ pavijjhitvā nāḷāgirihatthiṃ muñcāpetvāpi
kenaci upāyena bhagavantaṃ māretuṃ asakkonto parihīnalābhasakkāro pañca vatthūni
yācitvā tāni alabhamāno "tehi janaṃ saññāpessāmī"ti saṃghabhedaṃ katvā
sāriputtamoggallānesu parisaṃ ādāya pakkamantesu uṇhaṃ lohitaṃ mukhena chaḍḍetvā
nava māse gilānamañce nipajjitvā vippaṭisārajāto "kuhiṃ etarahi satthā vasatī"ti
@Footnote: 1 i. javanasabho       2 Sī.  vissajjāpesi       3 ka. dassesuṃ
@4 ka. atha te         5 cha.Ma. aniṭṭhubhitvā, Ma. aniṭṭhubhitvā

---------------------------------------------------------------------------------------------
page127.
Pucchitvā "jetavane"ti vutte "mañcakena maṃ haritvā satthāraṃ dassethā"ti vatvā
āhariyamāno bhagavato dassanārahassa kammassa akatattā jetavane pokkharaṇīsamīpeyeva
dvedhā bhinnaṃ paṭhaviṃ pavisitvā mahānarake 1- patiṭṭhitoti. Ayamettha saṅkhepo,
vitthārakathānayo khandhake 2- āgato. Khandhake āgatattā pana sabbaṃ na
vuttanti. Evaṃ jātoyeva 3- rañño sattu bhavissatīti nemittakehi niddiṭṭhoti
ajātasattu.
      Vedehiputtoti ayaṃ kosalarañño dhītāya putto, na videharañño.
Vedehīti pana paṇḍitādhivacametaṃ. Yathāha "vedehikā gahapatānī, 4- ayyo ānando
vedehamunī"ti. Tatrāyaṃ vacanattho. Vidanti etenāti vedo, ñāṇassetaṃ adhivacanaṃ.
Vedena īhati ghaṭati vāyamatīti vedehī, vedehiyā putto vedehīputto.
      Tadahūti tasmiṃ ahu, tasmiṃ divaseti attho. Upavasanti etthāti
uposatho, upavasantīti sīlena vā anasanena 5- vā upetā hutvā upavutthā
vasantīti attho. Ayampanettha atthuddhāro:- "āyāmāvuso kappina uposathaṃ
gamissāmā"ti 6- ādīsu hi pātimokkhuddeso uposatho. "evaṃ aṭṭhaṅgasamannāgato
kho visākhe uposatho upavuttho"ti 7- ādīsu sīlaṃ. "suddhassa ve sadā phaggu,
suddhassuposatho sadā"ti 8- ādīsu upavāso. "uposatho nāma nāgarājāti 9- ādīsu
paññatti. "na bhikkhave tadahuposathe sabhikkhukā āvāsā"ti 10- ādīsu upavasitabbadivaso.
Idhāpi so eva adhippeto. So panesa aṭṭhamīcātuddasīpaṇraṇasībhedena tividho.
Tasmā sesadvayanivāraṇatthaṃ "paṇṇarase"ti vuttaṃ. Teneva vuttaṃ "upavasanti
etthāti uposatho"ti.
      Komudiyāti kumudavatiyā. Tadā kira kumudāni supupphitāni honti, tāni
ettha santīti komudi. Cātumāsiniyāti cātumāsiyā, sā  hi catunnaṃ māsānaṃ
@Footnote: 1 cha.Ma., mahāniraye        2 vinaYu. cūḷa. 7/340-343/128-136 saṃghabhedakakkhandhaka
@3 cha.Ma. ajātoyeva        4 Ma.mū. 12/226/190 kakacūpamasutta   5 ka. anussukena
@6 suttanta. gavesitabbamidaṃ     7 aṅ. aṭṭhaka. 23/133/261 visākhāsutta
@8 Ma.mū. 12/79/52 vatthūpamasutta 9  dī. mahā. 10/271/170 mahāsudassanasutta
@10 vinaYu. mahā. 4/181/198  uposathakkhandhaka

---------------------------------------------------------------------------------------------
page128.
Pariyosānabhūtāti cātumāSī. Idha pana cātumāsinīti vuccati. Māsapuññatāya
utupuṇṇatāya saṃvaccharapuṇṇatāya puṇṇā sampuṇṇāti puṇṇā. "mā"iti cando
vuccati, so ettha puṇṇoti puṇṇamā. Evaṃ puṇṇāya puṇṇamāyāti imasmiṃ
padadvaye ca attho veditabbo.
      Rājāmaccaparivutoti evarūpāya rajataghaṭaviniggatāhi khīradhārāhi dhoviya-
mānadisābhāgāya viya rajatavimānaniccharitehi 1- muttāvalisumanakusumadāmasetadukūlakumuda-
visarehi samparikiṇṇāya viya ca caturupakkilesavimuttapuṇṇacandappabhāsamudayobhāsitāya
rattiyā rājāmaccehi parivutoti attho. Uparipāsādavaragatoti pāsādavarassa upari
gato. Mahārahe samussitasetacchatte kañcanāsane 2- nisinno hoti. Kasmā nisinno?
niddāvinodanatthaṃ. Ayaṃ hi rājā pitari upakkantadivasato paṭṭhāya "niddaṃ okkamis-
sāmī"ti nimmilitamattesuyeva 3-  akkhīsu sattisataabbhāhato viya phandamānoyeva 4-
pabujjhi. 5- "kimetan"ti ca vutte "na kiñcī"ti vadati. Tenassa amanāpā niddā, iti
niddāvinodanatthaṃ nisinno. Apica tasmiṃ divase nakkhattaṃ saṃghuṭṭhaṃ hoti, sabba nagaraṃ
susittasammaṭṭhaṃ 6- vippakiṇṇavālukaṃ pañcavaṇṇakusumalājapuṇṇaghaṭapaṭimaṇḍitagharadvāraṃ
samussitadhajapaṭākavicitrasamujjalitadīpamālālaṅkatasabbadisābhāgaṃ vīthisabhāgena racchāsabhāgena
nakkhattakīḷaṃ anubhavamānena mahājanena samākiṇṇaṃ 7- hoti. Iti nakkhattadivasatāyapi
nisinnoti vadanti. Evañca 8- vatvāpi "rājakulassa nāma sadāpi nakkhattameva,
niddāvinodanatthaṃyeva panesa nisinno"ti sanniṭṭhānaṃ kataṃ.
      Udānaṃ udānesīti udāharaṃ 9- udāhari. Yathā hi yaṃ telaṃ mānaṃ
gahetuṃ na sakkoti, vissanditvā gacchati, taṃ "avaseko"ti vuccati. Yañca jalaṃ
taḷākaṃ gahetuṃ na sakkoti, ajjhottharitvā gacchati, taṃ "ogho"ti vuccati,
evameva yaṃ pītivacanaṃ hadayaṃ gahetuṃ na sakkoti, adhikaṃ hutvā anto asaṇṭhahitvā
bahi nikkhamati, taṃ "udānan"ti vuccati, evarūpaṃ pītimayaṃ vacanaṃ nicchāresīti attho.
@Footnote: 1 ka. rajatavimānaviccharitehi, Ma. i....viccutehi,        2 ka. kāñcanāsane
@3 cha.Ma., i. nimīlitamattesu,   4 cha.Ma., i. kanudamāno  5 i. (bhayāva) pabujjhati
@6 cha.Ma. sittasammaṭṭhaṃ, Ma. susammaṭṭhaṃ   7 ka. samabhikiṇṇaṃ    8 cha.Ma.,i. evaṃ pana
@9 cha.Ma., i. udāhāraṃ

---------------------------------------------------------------------------------------------
page129.
      Dosināti dosāpagatā, abbhā mahikā dhūmorajo 1- rāhūti imehi
pañcahi 2- upakkilesehi virahitāti vuttaṃ hoti. Tasmā  3- ramaṇīyātiādīni pañca
thomanavacanāni. Sā hi mahājanassa manaṃ ramayatīti ramaṇīyā. Vuttadosavimuttāya
candappabhāya obhāsitattā ativiya surūpāti abhirūpā. Dassituṃ 4- yuttāti dassanīyā.
Cittaṃ pasādetīti pāsādikā. Divasamāsādīnaṃ lakkhaṇaṃ bhavituṃ yuttāti lakkhaññā.
      Kaṃ nu khvajjāti kaṃ nu kho ajja. Samaṇaṃ vā brāhmaṇaṃ vāti
samitapāpatāya samaṇaṃ, bāhitapāpatāya brāhmaṇaṃ. Yanno payirupāsatoti vacanabyattayo 5-
esa, yaṃ amhākaṃ pañhāpucchanavasena payirupāsantānaṃ madhuradhammaṃ sutvā cittaṃ
pasīdeyyāti attho. Iti rājā iminā sabbenapi vacanena obhāsanimittakammaṃ
akāsi. Kassa akāsīti? jīvakassa. Kimatthaṃ? bhagavato dassanatthaṃ. Kiṃ bhagavantaṃ sayaṃ
dassanāya upagantuṃ na sakkotīti? āma na sakkoti. Kasmā? mahāparādhatāya.
      Tena hi bhagavato upaṭṭhāko ariyasāvako attano pitā mārito,
devadatto ca tameva nissāya bhagavato bahuṃ anatthamakāsi, iti mahāparādho eva 6-
tāya mahāparādhatāya sayaṃ gantuṃ na sakkoti. Jīvako pana bhagavato upaṭṭhāko
"tassa piṭṭhicchāyāya bhagavantaṃ passissāmī"ti obhāsanimittakammaṃ akāsi. Kiṃ jīvako
pana "mayhaṃ idaṃ obhāsanimittakamman"ti jānātīti? āma jānāti. Atha kasmā
tuṇhī ahosīti? vikkhepapacchedanatthaṃ.
      Tasmiṃ 7- hi parisati channaṃ satthārānaṃ upaṭṭhākā bahū sannipatitā,
te asikkhitānaṃ payirupāsanena sayaṃpi asikkhitāva. Te mayi bhagavato guṇakathaṃ āraddhe
antarantarā uṭṭhāyuṭṭhāya attano satthārānaṃ guṇaṃ kathayissanti, evaṃ 8- me satthu
guṇakathā pariyosānaṃ na gamissati. Rājā pana imesaṃ kulupake upasaṅkamitvā
gahitāsārattā 9- tesaṃ guṇakathāya anattamano hutvā maṃ paṭipucchissati, athāhaṃ
nibbikkhepaṃ satthu guṇaṃ 10- kathetvā rājānaṃ satthu santikaṃ gahetvā gamissāmīti
jānantova vikkhepapacchedanatthaṃ tuṇhī ahosīti.
@Footnote: 1 ka. mahiyā dhūmarajo     2 ka. catūhi     3 ka. tassā     4 Sī., i. dakkhituṃ
@5 ka. vacanabyattayogo    6 cha.Ma.. i. esa  7 cha.Ma. tassaṃ, i. tassa
@8 ka. kathayissantīti evaṃ, cha.Ma. kathessanti, evaṃ, i. guṇakathaṃ kathensanti
@9 cha.Ma. gahitāsāratāya     10 i. guṇe

---------------------------------------------------------------------------------------------
page130.
      Tepi amaccā evaṃ cintesuṃ  "ajja rājā pañcahi padehi rattiṃ
thometi, addhā kañci samaṇaṃ vā brāhmaṇaṃ vā upasaṅkamitvā pañhaṃ pucchitvā
dhammaṃ sotukāmo, yassa cesa dhammaṃ sutvā pasīdissati, tassa ca mahantaṃ sakkāraṃ
karissati. Yassa pana kulupakasamaṇo 1- rājakulupako hoti, bhaddaṃ tassā"ti.
      [151] Te evaṃ cintetvā "ahaṃ attano kulupakasamaṇassa vaṇṇaṃ vatvā
rājānaṃ gahetvā gamissāmi, ahaṃ gamissāmī"ti attano attano kulupakānaṃ vaṇṇaṃ
kathetuṃ āraddhā. Tenāha "evaṃ vutte aññataro rājāmaccoti ādi. Tattha
pūraṇoti tassa satthupaṭiññassa nāmaṃ. Kassapoti gottaṃ. So kira aññatarassa
kulassa ekūnadāsasataṃ pūrayamāno jāto, tenassa "pūraṇo"ti nāmaṃ akaṃsu.
Maṅgaladāsattā cassa "dukkaṭan"ti 2- vattā 3- natthi, "akataṃ vā na katan"ti. So
kira "kimahaṃ ettha vasāmī"ti palāyi. Athassa corā vatthāni acchindiṃsu, so
paṇṇena vā tiṇena vā paṭicchādetuṃpi ajānanto jātarūpeneva ekaṃ gāmaṃ
pāvisi. Manussā naṃ disvā "ayaṃ samaṇo arahā appiccho,  natthi iminā
sadiso"ti pūvabhattādīni gahetvā upasaṅkamanti. So "mayhaṃ sāṭakaṃ anivatthabhāvena
idaṃ uppannan"ti tato paṭṭhāya sāṭakaṃ labhitvāpi na nivāsesi, tadeva pabbajjaṃ
aggahesi. Tassa santike aññepi aññepīti pañcasatā manussā anupabbajiṃsu. 4- Taṃ
sandhāyāha "pūraṇo kassapo"ti.
      Pabbajitasamūhasaṅkhāto saṃgho assa atthīti saṃghī. Sveva gaṇo assa
atthīti gaṇī. Ācārasikkhāpanavasena tassa gaṇassa ācariyoti gaṇācariyo. Ñātoti
paññāto  pākaṭo. "appiccho santuṭṭho, appicchatāya vatthaṃpi na nivāsesī"ti 5-
evaṃ samuggato yaso assa atthīti yasasSī. Titthakaroti laddhikaro. Sādhusammatoti
ayaṃ sādhu sundaro sappurisoti evaṃ sammato. Bahujanassāti assutavato  andhabāla-
puthujjanassa. Pabbajitato paṭṭhāya atikkantā bahū rattiyo jānātīti rattaññū.
Ciraṃ pabbajitassa assāti cirapabbajito, acirapabbajitassa hi kathā okappanīyā na
@Footnote: 1 cha.Ma., i. kulūpako evamuparipi   2 ka., Ma. sukataṃ dukukaṭanti   3 ka. vadantā
@4 cha.Ma., i. pabbajiṃsu          5 cha.Ma., i. nivāsetīti

---------------------------------------------------------------------------------------------
page131.
Hoti. Tenāha "cirapabbajito"ti. Addhagatoti addhānaṃ gato, dve tayo
rājaparivaṭṭe atītoti adhippāyo. Vayoanuppattoti pacchimavayaṃ anuppatto. Idaṃ
ubhayampi "daharassa kathā okappanīyā na hotī"ti etaṃ 1- sandhāya vuttaṃ.
      Tuṇhī  ahosīti suvaṇṇavaṇṇaṃ madhurarasaṃ ambapakkaṃ khāditukāmo puriso
āharitvā hatthe ṭhapitaṃ kājarapakkaṃ disvā viya jhānābhiññādiguṇayuttaṃ
tilakkhaṇabbhāhataṃ madhuradhammakathaṃ sotukāmo pubbe pūraṇassa dassanenāpi anattamano
idāni guṇakathāya suṭṭhutaraṃ anattamano hutvā tuṇhī ahosi. Anattamano samānopi
pana "sacāhaṃ etaṃ tajjetvā gīvāyaṃ gahetvā nīharāpessāmi, `yo yo kathesi, taṃ
taṃ rājā evaṃ karotī'ti bhīto aññopi koci kiñci na kathessatī"ti amanāpaṃpi
taṃ kathaṃ adhivāsetvā tuṇhīeva ahosi.
      [152] Athañño "ahaṃ attano kulupakassa vaṇṇaṃ kathessāmī"ti
cintetvā vattuṃ āraddho. Tena vuttaṃ "aññataropi kho"ti ādi. Taṃ sabbaṃ
vuttanayeneva veditabbaṃ. Ettha pana makkhalīti tassa nāmaṃ. Gosālāya jātattā
gosāloti dutiyaṃ nāmaṃ. Taṃ kira sakaddamāya bhūmiyā telaghaṭaṃ gahetvā gacchantaṃ
"tāta mā khalī"ti sāmiko āha. So pamādena khalitvā patitvā 2- sāmikassa
bhayena palāyituṃ āraddho. Sāmiko upadhāvitvā dussakaṇṇaṃ 3- aggahesi, so sāṭakaṃ
chaḍḍetvā acelako hutvā palāyi. Sesaṃ pūraṇasadisameva.
      [153] Ajitoti tassa nāmaṃ. Kesakambalaṃ dhāretīti kesakambalo.
Iti 4- nāmadvayaṃ saṃsandetvā "ajito  kesakambalo"ti vuccati. Tattha kesakambalo
nāma manussakesehi katakambalo. Tato paṭikiṭṭhataraṃ vatthaṃ nāma natthi. Yathāha:
"seyyathāpi bhikkhave yāni kānici tantāvutāni vatthāni, 5- kesakambalo tesaṃ
paṭikiṭṭho 6- akkhāyati. Kesakambalo  bhikkhave sīte sīto, uṇhe uṇho, appaggho
ca dubbaṇṇo duggandho dukkhasamphasso"ti
@Footnote: 1 Ma. taṃ, Sī. etanti pāṭho na dissati   2 Sī. potthake padamidaṃ na dissati.
@3 cha.Ma. dussakaṇṇe, i. dasākaṇṇe   4 ka. iminā. suttanta. 12/138 kesakambalasutta
@5 cha.Ma., i. tantāvutānaṃ vatthānaṃ    6 ka. paṭikiṭṭhataro

---------------------------------------------------------------------------------------------
page132.
      [154] Pakudhoti tassa nāmaṃ. Kaccāyanoti gottaṃ. Iti nāma gottaṃ
saṃsanditvā "pakudho kaccāyano"ti vuccati. Sītodakapaṭikkhittako 1-  esa, vaccaṃ
katvāpi udakakiccaṃ na karoti, uṇhodakaṃ vā kañjikaṃ vā labhitvā karoti, nadiṃ
vā maggodakaṃ vā atikkamma "sīlaṃ me bhinnan"ti vālikāthūpaṃ katvā sīlaṃ
adhiṭṭhāya gacchati. Evarūpo nissirikaladdhiko esa.
      [155] Sañjayoti tassa nāmaṃ. Velaṭṭhassa puttoti velaṭṭhaputto.
      [156] Amhākaṃ gaṇṭhanakileso palibundhanakileso 2- natthi, kilesa-
gaṇṭharahitā 3- mayanti evaṃvāditāya laddhanāmavasena nigaṇṭho. Nāṭassa puttoti
nāṭaputto.
                      Komārabhaccajīvakakathāvaṇṇanā
      [157] Athakho rājāti rājā kira tesaṃ vacanaṃ sutvā cintesi "ahaṃ
yassa yassa vacanaṃ na sotukāmo, so so evaṃ 4- kathesi. Yassa panamhi vacanaṃ
sotukāmo, esa 5- nāgavasaṃ pivitvā ṭhito supaṇṇo viya tuṇhībhūto, anattho vata
me"ti. Athassetadahosi "jīvako upasantassa buddhassa bhagavato upaṭṭhāko, sayaṃpi
upasanto, tasmā vattasampanno bhikkhu viya tuṇhībhūto nisinno, na esa mayi
akathente kathessati, hatthimhi kho pana maddante hatthisseva pādo gahetabbo"ti
tena saddhiṃ sayaṃ mantetumāraddho. Tena vuttaṃ "athakho rājā"ti. Tattha kiṃ
tuṇhīti kena kāraṇena tuṇhī. Imesaṃ amaccānaṃ attano kulupakasamaṇassa vaṇṇaṃ
kathentānaṃ mukhaṃ nappahoti. Kiṃ yathā etesaṃ, evaṃ tava kulupakasamaṇo natthi, kiṃ
tvaṃ daliddo, na te mama  pitarā issariyaṃ dinnaṃ, udāhu assaddhoti pucchati.
      Tato jīvakassa etadahosi "ayaṃ rājā maṃ kulupakasamaṇassa guṇaṃ
kathāpeti, nadāni me tuṇhībhāvassa kālo, yathā kho panime rājānaṃ vanditvā
nisināva attano kulupakasamaṇānaṃ guṇe kathayiṃsu, na mayhaṃ evaṃ satthu guṇe kathetuṃ
yuttan"ti uṭṭhāyāsanā bhagavato vihārābhimukho pañcapatiṭṭhitena vanditvā dasanakha-
samodhānasamujjalaṃ añjaliṃ sirasi paggahetvā "mahārāja mā maṃ evaṃ cintayittha `ayaṃ
@Footnote: 1 ka....paṭikkhitto      2 ka. palibuddhanakileso    3 Sī., Ma. kilesagaṇṭhirahitā
@4 cha.Ma. eva            5 ka. so esa

---------------------------------------------------------------------------------------------
page133.
Yaṃ vā taṃ vā samaṇaṃ upasaṅkamatī'ti 1- mama satthuno hi mātukucchiokkamane
mātukucchito nikkhamane mahābhinikkhamane sambodhiyaṃ dhammacakkappavattane ca dasasahassī-
lokadhātu kampittha, evaṃ yamakapāṭihāriyaṃ akāsi, evaṃ devorohaṇaṃ, ahaṃ 2- mayhaṃ 3-
satthuno guṇe kathayissāmi, ekaggacitto suṇa mahārājā"ti vatvā "ayaṃ deva
bhagavā arahaṃ sammāsambuddho"ti ādimāha.
      Tattha taṃ kho panāti itthambhūtākhyānatthe upayogavacanaṃ, tassa kho
pana bhagavatoti attho. Kalyāṇoti kalyāṇaguṇasamannāgato, seṭṭhoti vuttaṃ hoti.
Kittisaddoti kittiyeva, thutighoso vā. Abbhuggatoti sadevakaṃ lokaṃ ajjhottharitvā
uggato, kinti? itipi so bhagavā arahaṃ sammāsambuddho .pe. Bhagavāti.
      Tatrāyaṃ padasambandho:- so bhagavā itipi arahaṃ, itipi sammā-
sambuddho .pe. Itipi bhagavāti, iminā ca iminā ca kāraṇenāti vuttaṃ hoti.
Tattha ārakattā, arīnaṃ, ārānañca hatattā paccayādīnañca arahattā pāpakaraṇe
rahābhāvāti imehi tāva kāraṇehi so bhagavā arahanti veditabboti ādinā nayena
mātikaṃ nikkhipitvā sabbāneva cetāni padāni visuddhimagge 4- buddhānussati-
niddese vitthāritānīti. Tato nesaṃ vitthāro gahetabbo.
      Jīvako pana ekamekassa  padassa atthaṃ niṭṭhāpetvā "evaṃ mahārāja
arahaṃ  mayhaṃ satthā, evaṃ samamāsambuddho .pe. Evaṃ bhagavā"ti vatvā "taṃ
devo bhagavantaṃ payirupāsatu, appeva nāma devassa bhagavantaṃ payirupāsato cittaṃ
pasīdeyyā"ti āha. Ettha ca taṃ devo payirupāsatūti vadanto "mahārāja
tumhādisānaṃ hi satenapi sahassenapi satasahassenapi puṭṭhassa mayhaṃ satthuno
sabbesaṃ cittaṃ gahetvā kathetuṃ thāmo ca balaṃ atthi, vissaṭṭho 5- upasaṅkamitvā
puccheyyāsi mahārājā"ti āha.
      [158] Raññopi bhagavato guṇakathaṃ suṇantassa sakalasarīraṃ pañcavaṇṇāya
pītiyā nirantaraṃ phuṭṭhaṃ ahosi. So taṃ khaṇaññeva gantukāmo hutvā "imāya kho
@Footnote: 1 ka. upasaṅkamīti       2 Sī.,i ayaṃ na dissati     3 cha.Ma. ayaṃ na dissati
@4 visuddhi. 1/253 chaanussatiniddesa.   5 cha.Ma. vissatthaṃ

---------------------------------------------------------------------------------------------
page134.
Pana velāya mayhaṃ dasabalassa santikaṃ gacchato na añño koci khippaṃ  yānāni
yojetuṃ sakkhissati aññatra jīvakā"ti cintetvā "tenahi samma jīvaka hatthiyānāni
kappāpehī"ti āha.
      Tattha tenahīti uyyojanatthe nipāto, gaccha samma jīvakāti vuttaṃ
hoti. Hatthiyānānīti anekesu assarathādīsu yānesu vijjamānesupi hatthiyānaṃ
uttamaṃ, uttamassa santikaṃ uttamayāneneva gantabbanti ca, assayānarathayānāni hi
sasaddāni, dūratova tesaṃ saddo suyyati, hatthiyānassa padānupadaṃ gacchantāpi
saddaṃ na suṇanti, nibbutassa kho pana bhagavato santike nibbuteheva yānehi
gantabbanti ca cintayitvā "hatthiyānānī"ti āha.
      Pañcamattāni hatthinikāsatānīti pañca kareṇusatāni. Kappāpetvāti
ārohanasajjanaṃ 1- kāretvā. Ārohaṇīyanti ārohaṇayoggaṃ, upaguyhanti attho.
Kimpanesa raññā vuttaṃ akāsi, avuttanti? avuttaṃ. Kasmā? paṇḍitatāya. Evaṃ
Kirassa ahosi:- rājā "imāya velāya gacchāmī"ti vadati, rājāno ca nāma
bahupaccatthikā. Sace antarāmagge koci antarāyo hoti, mamampi garahissanti
"jīvakopi 2- `rājā me kathaṃ gaṇhātī'ti akālepi rājānaṃ gahetvā nikkhamatī"ti
bhagavantampi garahissanti "samaṇo gotamo `mayhaṃ kathā vattatī'ti kālaṃ
asallakkhetvā dhammaṃ kathetī"ti. Tasmā yathā neva mayhaṃ, na bhagavato garahā
uppajjati, rañño ca rakkhā susaṃvihitā hoti, tathā karissāmīti.
      Tato "itthiyo nissāya purisānaṃ bhayaṃ nāma natthi, sukhaṃ itthīparivuto
gamissatī"ti pañca hatthinikāsatāni kappāpetvā pañca itthīsatāni purisavesaṃ
gāhāpetvā "asitomarahatthā rājānaṃ parivāreyyāthā"ti vatvā puna cintesi
"imassa rañño imasmiṃ attabhāve maggaphalānaṃ upanissayo natthi, buddhā ca nāma
upanissayaṃ disvāva dhammaṃ kathenti. Handāhaṃ mahājanaṃ sannipātāpemi, evaṃ hi sati
satthā kassacideva upanissayena dhammaṃ desessati, sā mahājanassa upakārāya
bhavissatī"ti. So tattha tattha  sāsanaṃ pesesi, bheriñcārāpesi "ajja rājā
@Footnote: 1 ka., Sī., i. ārohanasajjāni       2 cha.Ma., i. pi saddo na dissati

---------------------------------------------------------------------------------------------
page135.
Bhagavato santikaṃ gacchati, sabbe attano vibhavānurūpena rañño ārakkhaṃ
gaṇhantū"ti.
      Tato mahājanopi cintesi "rājā kira bhagavato dassanatthaṃ 1- gacchati,
kīdisī vata bho bhagavato dhammadesanā bhavissati, kiṃ no nakkhattakīḷāya, tattheva
gamissāmā"ti. Sabbe gandhapupphādīni 2- gahetvā rañño āgamanaṃ ākaṅkhamānā
magge aṭṭhaṃsu. Jīvakopi rañño paṭivedesi "kappitāni kho te deva hatthiyānāni,
yassadāni kālaṃ maññasī"ti. Tattha yassadāni kālaṃ maññasīti upacāravacanametaṃ.
Idaṃ vuttaṃ hoti "yaṃ tayā āṇattaṃ, taṃ mayā kataṃ, idāni yassa tvaṃ gamanassa
vā agamanassa vā kālaṃ maññasi, tadeva attano ruciyā karohī"ti.
      [159] Paccekā itthiyoti pāṭiyekkā 3- itthiyo, ekekissā hatthiniyā
ekekaṃ hatthinti vuttaṃ hoti. Ukkāsu dhāriyamānāsūti daṇḍadīpikāsu dhāriyamānāsu.
Mahaccarājānubhāvenāti 4- mahatā ca rājānubhāvena. Mahaccātipi pāli, mahatiyāti
attho, liṅgapariyāyo 5- esa. Rājānubhāvo vuccati rājiddhi. Kā panassa rājiddhīti?
tiyojanasatānaṃ dvinnaṃ mahāraṭṭhānaṃ issariyasiri. Tassa hi "asukadivasaṃ rājā
tathāgataṃ upasaṅkamissatī"ti paṭhamataraṃ saṃvidahaṇe asatipi taṃkhaṇaññeva pañca itthīsatāni
purisavesaṃ gahetvā paṭimukkaveṭhanāni aṃse āsattakhaggāni maṇidaṇḍatomare gahetvā
nikkhamiṃsu, yaṃ sandhāya vuttaṃ "paccekā itthiyo āropetvā"ti.
      Aparāpi soḷasasahassakhattiyanāṭakitthiyo rājānaṃ parivāresuṃ. Tāsaṃ
pariyante khujjavāmanakirātādayo, tāsaṃ pariyante antepurapālakā vissāsikapurisā,
tesaṃ pariyante vicitravesavilāsino saṭṭhisahassamattā mahāmattā, tesaṃ pariyante
vividhālaṅkārapaṭimaṇḍitā nānappakārā āvudhahatthā vijjādharataruṇā viya navutisahassa-
mattā raṭṭhiyaputtā, tesaṃ pariyante satagghanikāni 6- nivāsetvā pañcasatagghanikāni
ekaṃsaṃ katvā sunhātā suvilittā kañcanamālādinānābharaṇasobhitā 7- dasasahassamattā
@Footnote: 1 Sī., cha.Ma. satthudassanatthaṃ          2 Sī., cha.Ma., i. ganadhamālādīni
@3 ka. paṭiekā, Sī. pāṭiekkā      4 cha.Ma. mahañca....
@5 cha.Ma. liṅgavipariyāso             6 Sī. satasahassagghanikāni
@7 ka. kāñcanamālā....

---------------------------------------------------------------------------------------------
page136.
Brāhmaṇā dakkhiṇahatthaṃ ussāpetvā jayasaddaṃ ghosentā 1- gacchanti, tesaṃ
pariyante pañcaṅgikāni turiyāni. 2- Tesaṃ pariyante dhanupantī parikkhepo, tassa
pariyante hatthighaṭā, hatthīnaṃ pariyante gīvāya gīvaṃ paharamānā assapantī,
assapariyante aññamaññaṃ saṃghaṭṭanarathā, rathapariyante bāhāya bāhaṃ paharamānā
yodhā, tesaṃ pariyante attano attano anurūpāya ābharaṇasampattiyā virocamānā
aṭṭhārasa seniyo. 3- Iti yathāpariyante ṭhatvā khitto saro rājānaṃ na pāpuṇāti,
evaṃ jīvako komārabhacco rañño parisaṃ saṃvidahitvā attanā rañño avidūrena
gacchati "sace koci upaddavo hoti, sabbapaṭhamaṃ 4- rañño jīvitadānaṃ dassāmī"ti.
Ukkānaṃ pana ettakāni satāni vā sahassāni vāti paricchedo natthīti. Evarūpaṃ 5-
rājiddhiṃ sandhāya vuttaṃ "mahaccarājānubhāvena, 6- yena jīvakassa komārabhaccassa
ambavanaṃ, tena pāyāsī"ti.
      Ahudeva bhayanti ettha cittutrāsabhayaṃ ñāṇabhayaṃ ārammaṇabhayaṃ
ottappabhayanti catubbidhaṃ bhayaṃ, tattha "jātiṃ paṭicca bhayaṃ bhayānakanti 7- ādinā
nayena vuttaṃ cittutrāsabhayaṃ nāma. "tepi tathāgatassa dhammadesanaṃ sutvā yebhuyyena
bhayaṃ saṃvegaṃ santāsaṃ āpajjantī"ti 8- evamāgataṃ ñāṇabhayaṃ nāma. "etaṃ nūna taṃ
bhayabheravaṃ āgacchatī"ti 9- ettha vuttaṃ ārammaṇabhayaṃ nāma.
                   "bhīruṃ  pasaṃsanti na hi tattha sūraṃ
                   bhayā hi santo na karonti pāpan"ti 10-
      idaṃ ottappabhayaṃ nāma. Tesu idha cittutrāsabhayaṃ, ahu ahosīti attho.
Chambhitattanti chambhitabhāvo, sakalasarīracalananti attho. Lomahaṃsoti lomahaṃsanaṃ,
uddhaṃ ṭhitalomatāti attho. So panāyaṃ lomahaṃso dhammassavanādīsu pītiuppatti-
kāle pītiyāpi hoti, bhīrukajātikānaṃ sampahārapisācādidassanesu bhayenāpi.
Idha bhayalomahaṃso veditabbo.
@Footnote: 1 Ma. ghosantā     2 cha.Ma. tūriyāni    3 Sī. seṇiyo      4 Ma. paṭhmataraṃ
@5 cha.Ma. evarūpī    6 cha.Ma. mahañca...., katthaci mahaccā      7 abhi. vi. 35/921/448
@8 saṃ. khandha. 17/78/70 sīhasutta, aṅ. catukka  21/33/38 sīhasutta
@9 Ma.mū. 12/49/28 bhayabheravasutta.        10 saṃ. sa. 15/33/25 sādhusutta

---------------------------------------------------------------------------------------------
page137.
      Kasmā panesa bhītoti? andhakārenāti eke vadanti. Rājagahe kira
dvattiṃsa mahādvārāni, catusaṭṭhi khuddakadvārāni. Jīvakassa ambavanaṃ pākārassa ca
gijjhakūṭssa ca antarā hoti. So pācīnadvārena nikkhamitvā pabbatacchāyāya
pāvisi, tattha pabbatakūṭena cando chādito, pabbatacchāyāya ca rukkhacchāyāya ca andhakāraṃ
ahosīti, taṃpi akāraṇaṃ. Tadā hi ukkānaṃ satasahassānaṃpi 1- paricchedo natthi.
      Ayaṃ pana appasaddataṃ nissāya jīvake āsaṅkāya bhīto. Jīvako kirassa
uparipāsādeyeva ārocesi "mahārāja appasaddakāmo bhagavā, appasaddeneva
upasaṅkamitabbo"ti tasmā rājā turiyasaddaṃ nivāresi. Turiyāni kevalaṃ gahitamattāneva
honti, vācaṃpi uccaṃ anuccāramānā 2-  accharāsaññāya āgacchanti,  ambavanepi
kassaci khipitasaddopi na suyyati. Rājāno ca nāma saddābhiratā honti. So taṃ
appasaddaṃ nissāya ukkaṇṭhito jīvakepi āsaṅkaṃ uppādesi "ayaṃ jīvako `mayhaṃ
ambavane aḍḍhateḷasāni bhikkhusatānī'ti āha. Ettha ca khipitasaddamattampi na
suyyati, abhūtaṃ maññe, esa vañcetvā maṃ nagarato nīhariṃtvā purato balakāyaṃ uṭṭhā-
petvā 3- maṃ gaṇhitvā attano 4- chattaṃ ussāpetukāmo. Ayañhi pañcannaṃ hatthīnaṃ
balaṃ dhāreti. Mamañca avidūreneva gacchati, santike ca me āvudhahattho ekapurisopi
natthi. Aho vata me anattho"ti. Evaṃ bhāyitvā ca  pana abhīto viya saṇṭhātuṃpi 5-
nāsakkhi. Attano bhītabhāvaṃ tassa ācikkhi. 6- Tena vuttaṃ "athakho rājā .pe. Na
nigghoso"ti. Tattha sammāti vayassābhilāpo esa, kacci maṃ vayassāti vuttaṃ hoti,
na palambhesīti yaṃ natthi, taṃ atthīti vatvā kacci maṃ na vippalambheyyāsi. 7-
Nigghosoti kathāsallāpanigghoso.
      Mā bhāyi mahārājāti jīvako "ayaṃ rājā maṃ na  jānāti `nāyaṃ paraṃ
jīvitā voropetī'ti, sace kho pana naṃ na assāsessāmi, vinasseyyā"ti cintetvā
daḷhaṃ katvā samussāsento "mā bhāyi mahārājā"ti vatvā "na taṃ devā"ti
ādimāha. Abhikkamāti abhimukho kama gaccha, pavisāti attho. Sakiṃ vutte pana
@Footnote: 1 Sī. satasahassatopi, Ma., i. satasahassāpi   2 cha.Ma.,i. anicchāramānā.
@3 cha.Ma. uṭaṭhapetvā                   4 cha.Ma. attanā        5 cha.Ma. sandhāretuṃ
@6 cha.Ma. āvi akāsi.                  7 Sī., i. vippalambhayasi

---------------------------------------------------------------------------------------------
page138.
Daḷhaṃ na hotīti taramānova dvikkhattuṃ 1- āha. Ete maṇḍalamāḷe padīpā 2-
jhāyantīti mahārāja corabalaṃ nāma na dīpe jāletvā tiṭṭhati ete ca
maṇḍalamāḷe dipā jalanti 3- etāya dīpasaññāya yāhi mahārājāti vadati.
                        Sāmaññaphalapucchāvaṇṇanā
      [160] Nāgassa bhūmīti yattha sakkā hatthiṃ abhirūḷhena gantuṃ, ayaṃ
nāgassa bhūmi nāma. Nāgā paccorohitvāti vihārassa bahidvārakoṭṭhake hatthito
orohitvā. Bhūmiyaṃ patiṭṭhitasamakālameva pana bhagavato tejo rañño sarīraṃ phari.
Athassa tāvadeva sakalasarīrato sedā mucciṃsu, 4- sāṭakā pīḷetvā apanetabbā viya
ahesuṃ. Attano aparādhaṃ saritvā mahābhayaṃ uppajji. So ujukaṃ bhagavato santikaṃ
gantuṃ asakkonto jīvakaṃ hatthe gahetvā ārāmacārikañcaramāno viya "idaṃ te
samma jīvaka suṭṭhu kāritaṃ, idaṃ suṭṭhu kāritan"ti vihārassa vaṇṇaṃ bhaṇamāno
anukkamena yena maṇḍalamāḷassa dvāraṃ tenupasaṅkami, sampattoti attho.
      "kahaṃ pana sammā"ti kasmā pucchati. Eke tāva "ajānanto"ti
vadanti. Iminā kira daharakāle pitarā saddhiṃ āgamma bhagavā diṭṭhapubbo,
pacchā pana pāpamittasaṃsaggena pitughātaṃ katvā abhimāre pesetvā dhanapālaṃ
muñcāpetvā 5- mahāparādho hutvā bhagavato sammukhībhāvaṃ na upagatapubboti
asañjānanto pucchatīti. Taṃ akāraṇaṃ. Bhagavā hi ākiṇṇavaralakkhaṇo anubyañjana-
paṭimaṇḍito chabbaṇṇarasmīhi sakalaṃ ārāmaṃ obhāsetvā tārāgaṇaparivuto viya
puṇṇacando bhikkhugaṇaparivuto maṇḍalamāḷamajjhe nisinno, taṃ ko na jāneyya.
Ayaṃ pana attano issariyalīḷāya 6- pucchati. Pakatihesā rājakulānaṃ, yaṃ jānantāpi
ajānantā viya 7- pucchanti. Jīvako pana taṃ sutvā "ayaṃ rājā paṭhaviyaṃ ṭhatvā `kuhiṃ
paṭhavīti, nabhaṃ oloketvā `kuhiṃ candimasuriyāti, sinerumūle ṭhatvā `kuhiṃ sinerū"ti
vadamāno viya dasabalassa puratova ṭhatvā "kuhiṃ bhagavā"ti pucchati. "handassa
@Footnote: 1 ka. dvittikkhattuṃ    2 cha.Ma. dīpā    3 i. dīpe jālenti    4 ka. muñciṃsu
@5 Ma. pamuñcāpetvā  6 Sī., i. issariyalīḷhāya   7 ka. jānantāpi ajānantāpi,
@Sī. jānentāpi ajānantā viya, i. sañjānantāpi ajānantā viya

---------------------------------------------------------------------------------------------
page139.
Bhagavantaṃ dassessāmī"ti cintetvā 1- yena bhagavā tenañjaliṃ paṇāmetvā "eso
mahārājā"tiādimāha. Purakkhatoti parivāretvā nisinnassa purato nisinno.
      [161] Yena bhagavā tenupasaṅkamīti yattha bhagavā, tattha bhagavato
santikaṃ upasaṅkamantoti 2- attho. Ekamantaṃ aṭṭhāsīti bhagavantaṃ vā bhikkhusaṃghaṃ vā
asaṃghaṭṭayamāno attano ṭhātuṃ anucchavike ekasmiṃ padese bhagavantaṃ abhivādetvā
ekova aṭṭhāsi. Tuṇhībhūtaṃ tuṇhībhūtanti yato yato anuviloketi, tato tato
tuṇhībhūtamevāti attho. Tattha hi ekabhikkhussāpi hatthakukkuccaṃ vā pādakukkuccaṃ
vā khipitasaddo vā natthi, sabbālaṅkārapaṭimaṇḍitaṃ nāṭakaparivāraṃ bhagavato purato 3-
ṭhitaṃ rājānaṃ vā rājaparisaṃ vā ekabhikkhupi na olokesi. Sabbe 4- bhagavantaṃyeva
olokayamānā nisīdiṃsu.
      Rājā tesaṃ upasame pasīditvā vigatapaṅkatāya vippasannarahadamiva upasantindriyaṃ
bhikkhusaṃghaṃ punappunaṃ anuviloketvā 5- udānaṃ udānesi. Tattha imināti
yena kāyikena ca vācasikena ca mānasikena ca sīlūpasamena bhikkhusaṃgho upasanto,
iminā upasamenāti dīpeti. Tattha "aho vata me putto pabbajitvā ime  bhikkhū
viya upasanto bhaveyyā"ti na idaṃ sandhāya esa evamāha. Ayaṃ pana bhikkhusaṃghaṃ
disvā pasanno puttaṃ anussari. Dullabhaṃ hi laddhā acchariyaṃ vā disvā piyānaṃ
ñātimittādīnaṃ anussaraṇaṃ nāma lokassa pakatiyeva. Iti bhikkhusaṃghaṃ disvā puttaṃ
anussaramāno esa evamāha.
       Apica putte āsaṅkāya tassa upasamaṃ icchamānopesa evamāha. Evaṃ
kirassa ahosi, putto me pucchissati "mayhaṃ pitā daharo, ayyako me kuhin"ti.
So "pitarā te ghātito"ti sutvā "ahaṃ pitaraṃ ghātetvā rajjaṃ kāressāmī"ti
maññissati. Iti putte āsaṅkāya tassa upasamaṃ icchamānopesa evamāha. Kiñcāpi
hi esa evamāha. Athakho naṃ putto ghātessatiyeva. 6- Tasmiṃ hi vaṃse pituvadho
pañcaparivaṭṭe 7- gato. Ajātasattu bimbisāraṃ ghātesi, udayo ajātasattuṃ, tassa
@Footnote: 1 i. ayaṃ pāṭho na dissati.    2 cha.Ma. upagatoti    3 cha.Ma. abhimukhe  4 ka. sabbepi
@5 ka. viloketvā             6 Sī.,ī. ghātesiyeva  7 cha.Ma. pañcaparivaṭṭo

---------------------------------------------------------------------------------------------
page140.
Putto mahāmuṇḍiko nāma udayaṃ, tassa putto anuruddho nāma mahāmuṇḍikaṃ,
tassa putto nāgadāso nāma anuruddhaṃ. Nāgadāsaṃ pana "vaṃsacchedakarājāno ime,
kiṃ imehī"ti raṭṭhavāsino kupitā ghātesuṃ.
      "āgamā 1- kho tvan"ti kasmā evamāha? bhagavā kira raññā
Vacībhede akateyeva cintesi "ayaṃ rājā āgantvā tuṇhī niravo ṭhito, kinnukho
cintesī"ti athassa cittaṃ ñatvā "ayaṃ mayā saddhiṃ sallapituṃ asakkonto bhikkhusaṃghaṃ
anuviloketvā puttaṃ anussari, na kho panāyaṃ mayi anālapante kiñci kathetuṃ
sakkhissati, karomi tena saddhiṃ kathāsallāpan"ti tasmā rañño vacanāntaraṃ
"āgamā kho tvaṃ mahārāja yathāpeman"tiādimāha, tassattho:- mahārāja yathā
nāma unname vuṭṭhaṃ udakaṃ yena ninnaṃ tena gacchati, evameva tvaṃ bhikkhusaṃghaṃ
anuviloketvā yena pemaṃ tena gatoti.
      Atha rañño etadahosi "aho acchariyā buddhaguṇā, mayā sadiso
bhagavato aparādhakārako 2- nāma natthi, mayā hissa aggupaṭṭhāko ghātito,
devadattassa ca kathaṃ gahetvā abhimārā  pesitā, nāḷāgiri mutto, maṃ nissāya
devadattena silā paviddhā, evaṃ mahāparādhaṃ nāma maṃ ālapato dasabalassa mukhaṃ
nappahoti, aho bhagavā pañcahākārehi tādilakkhaṇe suppatiṭṭhito, evarūpaṃ nāma
satthāraṃ pahāya bahiddhā na pariyesissāmā"ti so somanassajāto bhagavantaṃ
ālapanto "piyo me bhante"tiādimāha.
      [162] Bhikkhusaṃghassa añjaliṃ paṇāmetvāti evaṃ kirassa ahosi
"bhagavantaṃ vanditvā ito cito ca gantvā bhikkhusaṃghaṃ vandantena ca bhagavā
piṭṭhito kātabbo hoti, garukāropi cassa 3- na hoti. Rājānaṃ vanditvā uparājānaṃ
vandantenapi hi rañño agāravo kato  hotī"ti tasmā bhagavantaṃ vanditvā
ṭhitaṭṭhāneyeva bhikkhusaṃghassa añjaliṃ paṇāmetvā ekamantaṃ nisīdi. Kañcideva
desanti 4- kañci okāsaṃ.
      Athassa bhagavā pañhāpucchane ussāhaṃ janento āha "puccha mahārāja,
yadā kaṅkhasī"ti. Tassattho:- puccha yadi ākaṅkhasi, na me pañahāvissajjane bhāro
@Footnote: 1 cha.Ma. agamā  2 Ma. aparādhako   3 cha.Ma., Sī.,i. cesa  4 ka. desaṃ lesamattanti

---------------------------------------------------------------------------------------------
page141.
Atthi." athavā "puccha yaṃ yaṃ ākaṅkhasi, sabbaṃ te vissajjessāmī"ti
sabbaññuppavāraṇaṃ pavāreti asādhāraṇaṃ paccekabuddhaaggasāvakamahāsāvakehi. Te hi "yadā
kaṅkhasī"ti na vadanti, "sutvā vedissāmā"ti 1- vadanti. Buddhā pana "pucchāvuso
yadākaṅkhasī"ti 2- vā "puccha mahārāja, yadā kaṅkhasī"ti vā
              "puccha vāsava maṃ pañhaṃ      yaṃkiñci manasicchasi
              tassa tasseva pañhassa      ahaṃ antaṃ karomi te"ti 3- vā
          "tenahi tvaṃ bhikkhu sake āsane nisīditvā puccha yadā kaṅkhasī"ti 4- vā
              "bāvarissa ca tuyhaṃ vā     sabbesaṃ sabbasaṃsayaṃ
              katāvakāsā pucchavho      yaṃkiñci manasicchathā"ti 5- vā
              "puccha maṃ sabhiya pañhaṃ       yaṃkiñci manasicchasi
              tassa tasseva pañhassa      ahaṃ antaṃ karomi te"ti 6- vā
      tesaṃ tesaṃ yakkhanarindadevasamaṇabrāhmaṇaparibbājakānaṃ sabbaññuppavāraṇaṃ
pavārenti. Anacchariyaṃ cetaṃ, yaṃ bhagavā buddhabhūmiṃ patvā etaṃ parāraṇaṃ parāreyya,
yo bodhisattabhūmippadesañāṇepi 7- ṭhito
                    "koṇḍañña pañhāni viyākarohi,
                    yācanti taṃ isayo sādhurūpā.
                    Koṇḍañña eso manujesu dhammo,
                    yaṃ vuddhamāgacchati 8- esa bhāro"ti 9-:-
                    evaṃ sakkādīnaṃ atthāya isīhi yācito.
                    "katāvakāsā pucchantu bhonto,
                    yaṃkiñci pañhaṃ manasābhipaṭṭhitaṃ. 10-
                    Ahaṃ hi taṃ taṃ vo byākarissaṃ 11-
                    ñatvā sayaṃ lokamimaṃ parañcā"ti:-
@Footnote: 1 Sī. kathessāmāti  2 saṃ.sa. 15/237/249 sūcilomasutta, saṃ.sa. 15/246/258 āḷavaka-
@sutta. 3 dī.mahā. 10/356/236 sakkapañhasutta 4 Ma.upari. 14/85/67 mahāpuṇṇamasutta.
@5 khu.su. 25/1037/531 suttanipāta         6 khu.su. 25/518/434 suttanipāta
@7 cha.Ma. bodhisattabhūmiyaṃ....   8 ka. budadhimāgacchati, i. vuḍḍhamāgacchati   9 khu. jā.
@27/2455-6/537 sarabhaṅgajātaka   10 cha.Ma. manasābhipatthitaṃ.  11 cha.Ma. viyākarissaṃ

---------------------------------------------------------------------------------------------
page142.
      Evaṃ sarabhaṅgakāle. Sambhavajātake ca sakalajambudīpaṃ tikkhattuṃ  vicaritvā
pañhānaṃ antakaraṃ adisvā sucikarena 1- brāhmaṇena pañhaṃ puṭṭhuṃ okāse kārite
jātiyā sattavassiko rathikāya paṃsuṃ kīḷanto pallaṅkamābhujituvā antaravīthiyaṃ nisinnova
               "taggha te ahamakkhissaṃ   yathāpi kusalo tathā
               rājā ca kho taṃ jānāti  yadi kāhati vā na vā"ti 2-
         sabbaññuppavāraṇaṃ pavāresi. 3-
      [163] Evaṃ bhagavatā sabbaññuppavāraṇāya pavāritāya attamano rājā
pañhaṃ pucchanto "yathā nukho imāni bhante"tiādimāha. Tattha sippameva sippāyatanaṃ.
Puthusippāyatanānīti bahūni sippāni. Seyyathīdanti katame pana te. "hatthārohā"ti
ādīhi ye taṃ taṃ sippaṃ nissāya jīvanti, te dīpeti. 4- Ayaṃ hissādhippāyo:-
"yathā imesaṃ sippupajīvīnaṃ taṃ taṃ sippaṃ nissāya sandiṭṭhikaṃ sippaphalaṃ paññāyati,
sakkā nu kho bhante 5- evameva diṭṭheva dhamme sandiṭṭhikaṃ 5- sāmaññaphalaṃ
paññāpetun"ti tasmā sippāyatanāni ārabhitvā 6- sippupajīvino dasseti.
      Tattha hatthārohāti sabbepi hatthācariyahatthivejjahatthibandhādayo 7-
dasseti. Assārohāti sabbepi assācariyaassavejjaassabandhādayo. 8- Rathikāti
sabbepi rathācariyarathayodharatharakkhādayo. Dhanuggahāti dhanuācariyā issāsā. Celakāti
ye yuddhe jayaddhajaṃ gahetvā purato gacchanti. Calakāti "idha rañño ṭhānaṃ hotu,
idha  asukamahāmattassā"ti evaṃ senābyūhakārakā. Piṇḍadāyakāti sāhasikamahāyodhā.
Te kira parasenaṃ pavisitvā parasīsaṃ piṇḍamiva chetvā chetvā nayanti 9- uppatitvā
uppatitvā nigacchantīti attho. Ye vā saṅgāmamajjhe yodhānaṃ bhattapātiṃ gahetvā
parivisanti, 10- tesampetaṃ 11- nāmaṃ. Uggā ca rājaputtāti uggatuggatā
saṅgāmāvacarā rājaputtā. Pakkhandinoti ye "kassaci sīsaṃ vā āvudhaṃ vā āharāmā"ti
vatvā
@Footnote: 1 Ma. sucirakena, cha.Ma. suciratena.           2 khu. jā. 27/2368/503 sambhavajātaka
@3 ka. pavāreti                         4 cha.Ma.,i. dasseti
@5-5 cha.Ma. evaṃ sandiṭṭhikaṃ                 6 cha.Ma.,i. āharitvā
@7 cha.Ma.,i....hatthimeṇḍādayo             8 cha.Ma., i.... assameṇḍādayo
@9 Ma. upanayanti, cha.Ma. dayanti      10 ka. pavisanti     11 ka. tesaṃ cetaṃ

---------------------------------------------------------------------------------------------
page143.
"asukassā"ti vuttā saṅgāmaṃ pakkhanditvā tadevāharanti, ime pakkhandantīti
pakkhandino. Mahānāgāti mahānāgā viya mahānāgā, hatthiādīsupi abhimukhaṃ āgacchantesu
anivattitayodhānaṃ etaṃ adhivacanaṃ. Sūrāti ekantasūrā, ye sajālikāpi sacammikāpi
samuddaṃ tarituṃ sakkonti. Cammayodhinoti ye  cammakañcukaṃ vā pavisitvā
saraparitatāṇacammaṃ vā gahetvā yujjhanti. Dāsikaputtāti 1- balavasinehā gharadāsikaputtā.
2- Āḷārikāti pūvikā. 3- Kappakāti nhāpitā. 4- Nhāpakāti ye nhāpenti.
Sūdāti bhattakārakā. Mālākārādayo pākaṭāyeva. Gaṇakāti acchiddakapāṭhakā. 5-
Muddikāti hatthamuddāya gaṇanaṃ nissāya jīvino. Yāni vāpanaññānipīti
ayakāradantakāracittakārādīni. Evaṃ gatānīti evaṃ pavattāni. Te diṭaṭheva dhammeti te
hatthārohādayo tāni puthusippāyatanāni dassetvā rājakulato mahāsampattiṃ labhamānā
sandiṭṭhikameva sippaphalaṃ upajīvanti. Sukhentīti sukhitaṃ karonti. Piṇentīti
piṇitaṃ 6- thāmabalūpeta karonti. Uddhaggikādīsu upariphalanibbattanato uddhaṃ
aggamassā atthīti uddhaggīkā. Saggaṃ arahatīti sovaggikā. Sukho vipāko assāti
sukhavipākā. Suṭṭhu agge rūpasaddagandharasaphoṭṭhabbaāyuvaṇṇasukhayasaadhipateyyasaṅkhāte
dasa dhamme saṃvatteti nibbattetīti saggasaṃvattanikā, taṃ evarūpaṃ dakkhiṇaṃ dānaṃ
patiṭṭhapentīti attho. Sāmaññaphalanti ettha paramatthato maggo sāmaññaṃ, ariyaphalaṃ
sāmaññaphalaṃ. Yathāha:- "katamañca bhikkhave sāmaññaṃ? ayameva ariyo aṭṭhaṅgiko maggo.
Seyyathīdaṃ? sammādiṭṭhi .pe. Sammāsamādhi. Idaṃ vuccati bhikkhave sāmaññaṃ. Katamāni
ca 7- bhikkhave sāmañyaphalāni? 7- sotāpattiphalaṃ .pe. Arahattaphalan"ti. 8- Taṃ esa rājā
na jānāti. Upari āgataṃ pana dāsakassakopamaṃ sandhāya pucchati.
      Atha bhagavā pañhaṃ avissajjetvāva cintesi "ime bahū  aññatitthiyasāvakā
rājāmaccā idhāgatā, te kaṇhapakkhañca sukkapakkhañca hīpetvā kathiyamāne
`amhākaṃ rājā mahantena ussāhena idhāgato, tassāgatakālato paṭṭhāya samaṇo
gotamo samaṇakolāhalaṃ samaṇabhaṇḍanameva kathetī'ti ujjhāyissanti, na sakkaccaṃ
@Footnote: 1 i. dāsakaputtā    2 cha.Ma. gharadāsayodhā         3 Sī.,Ma. bhattakārakā
@4 ka. cha.Ma. nhāpikā 5 Sī. acchiddapāṭhakā, Ma. acchindapāṭhakā  6 ka. piṇetaṃ
@7-7  ka., Sī., Ma. katamañca....sāmaññaphalaṃ    8  saṃ.mahā. 19/35/19 paṭhamasāmaññasutta.

---------------------------------------------------------------------------------------------
page144.
Dhammaṃ sossanti, raññā pana kathiyamāne ujjhāyituṃ na sakkhissanti, rājānameva
anuvattissanti, issarānuvattako hi loko. Handāhaṃ raññova bhāraṃ karomī"ti
rañño bhāraṃ  karonto "abhijānāsi no tvan"ti ādimāha.
      [164] Tattha abhijānāsi no tvanti abhijānāsi nu tvaṃ. Ayañca
nosaddo parato "pucchitā"ti padena yojetabbo. Idaṃ hi vuttaṃ hoti "mahārāja
tvaṃ imaṃ pañhaṃ aññe samaṇabrāhmaṇe pucchitā 1- nu, abhijānāsi ca naṃ
puṭṭhabhāvaṃ, na te sammuṭṭhan"ti. 2- Sace te agarūti sace tuyhaṃ 3- yathā te te
byākariṃsu, 3- tathā idha bhāsituṃ bhāriyaṃ na hoti, yadi na koci aphāsukabhāvo atthi,
bhāsassūti attho. Na kho me bhanteti kiṃ sandhāyāha. Paṇḍitapaṭirūpakānañhi santike
kathetuṃ dukkhaṃ hoti, te pade pade akkhare akkhare dosameva denti. 4- Ekantapaṇḍitā
pana kathaṃ sutvā sukathitaṃ pasaṃsanti, dukkathitesu pālipadaatthabyañjanesu yaṃ yaṃ
virujjhati, taṃ taṃ ujuṃ 5- katvā denti. Bhagavatā ca sadiso ekantapaṇḍito nāma natthi.
Tenāha "nakho me bhante garu, yatthassa bhagavā nisinno, bhagavantarūpovā"ti.
                         Pūraṇakassapavādavaṇṇanā
      [165] Ekamidāhanti ekaṃ 6- idha ahaṃ. Sammodanīyaṃ 7- kathaṃ sāraṇīyaṃ
vītisāretvāti sammodajanakaṃ saritabbayuttakaṃ kathaṃ pariyosāpetvā.
      [166] Karoto kho mahārāja kārayatotiādīsu karatoti sahatthā
karontassa. Kārayatoti āṇattiyā kārentassa. Chindatoti paresaṃ hatthādīni
chindantassa. Pacatoti daṇḍena pīḷentassa tajjentassa vā. 8- Socayatoti
parassa bhaṇḍaharaṇādīhi socayato. Socāpayatoti sokaṃ 9- sayaṃ karontassāpi
parehi kārāpentassāpi. Kilamatoti 10- āhārupacchedabandhanāgārappavesanādīhi sayaṃ
@Footnote: 1 Sī., i. pucchittha, saddanītipadamālā oloketabbā 2 ka. pammuṭuṭhanti
@3-3 cha.Ma., i. yathā te byākariṃsu   4 cha.Ma., i. vadanti    5 cha.Ma. ujukaṃ
@6 ka. ettha ekaṃ 7 Sī. ettha sammodanīyaṃ      8 cha.Ma. pare daṇdena uppīḷentassa
@9 ka. bhaṇḍaharaṇādīni sokaṃ, Sī. bhaṇḍaharaṇādīhi sokaṃ  10 ka. kilamayatoti

---------------------------------------------------------------------------------------------
page145.
Kilamentassāpi 1- parehi kilamāpentassāpi. Phandato phandāpayatoti paraṃ phandantaṃ
bandhanakāle 2- sayaṃpi phandato paraṃpi phandāpayato. Pāṇamatipātāpayatoti pāṇaṃ
hanantassāpi hanāpentassāpi. Evaṃ sabbattha karaṇakārāpanavaseneva 3- attho
veditabbo.
      Sandhinti gharasandhiṃ. Nillopanti mahāvilopaṃ. Ekāgārikanti ekameva
gharaṃ parivāretvā vilumpanaṃ. Paripantheti āgatāgatānaṃ acchindanatthaṃ magge tiṭṭhato.
Karoto na kariyati pāpanti "yaṃ kiñci pāpaṃ karomī"ti saññāya karotopi pāpaṃ
na kariyati, natthi pāpaṃ. Sattā pana "pāpaṃ karomā"ti evaṃ saññino hontīti
dīpeti. Khurapariyantenāti khuraneminā, khuradhārasadisapariyantena vā. Ekaṃ maṃsakhalanti
ekaṃ maṃsarāsiṃ. Puñjanti tasseva vevacanaṃ. Tatonidānanti ekamaṃsakhalakaraṇanidānaṃ.
      Dakkhiṇanti dakkhiṇatīre manussā kakkhaḷā dāruṇā, te sandhāya
"hananto"tiādimāha. Uttaratīre sattā saddhā honti pasannā buddhamāmakā
dhammamāmakā saṃghamāmakā, te sandhāya "dadanto"tiādimāha. Tattha yajantoti
mahāyāgaṃ karonto.  damenāti indriyadamena, uposathakammena vā. Saṃyamenāti 4-
sīlasaññamena. Saccavajjenāti saccavacanena. Āgamoti āgamanaṃ, pavattīti attho.
Sabbathāpi pāpapuññānaṃ kiriyameva paṭikkhipati.
      Ambaṃ puṭṭho labujaṃ byākaroti nāma, yo "kīdiso ambo, kīdisāni
vā ambassa khandhapaṇṇapupphaphalānī"ti vutte "ediso labujo, edisāni vā
labujassa khandhapaṇṇapupphaphalānī"ti  byākaroti. Vijiteti āṇāpavattidese.
Apasādetabbanti viheṭhetabbaṃ. Anabhinanditvāti "sādhu sādhū"ti evaṃ pasaṃsaṃ akatvā.
Appaṭikkositvāti bāla dubbhāsitaṃ tayā bhāsitanti evaṃ appaṭibāhitvā.
Anuggaṇhantoti sārato 5- aggaṇhanto. Anikkujjentoti sāravaseneva idaṃ
nissaraṇaṃ, ayaṃ paramatthoti hadaye aṭṭhapento. Bayañjanaṃ pana tena uggahitañceva
nikkujjitañca.
@Footnote: 1 cha.Ma. kilamantassapi             2 cha.Ma. phandanakāle
@3 cha.Ma. karaṇakāraṇavaseneva        4 ka. saññamenāti         5 cha.Ma. sāravaseneva

---------------------------------------------------------------------------------------------
page146.
                        Makkhaligosālavādavaṇṇanā
      [168] Makkhalivāde paccayoti hetuvevacanameva 1- ubhayenāpi vijjamānameva
kāyaducaritādīnaṃ saṅkilesepaccayaṃ kāyasucaritādīnañca visuddhipaccayaṃ paṭikkhipati.
Attakāreti attakāro. Yena attanā katakammena ime sattā devattaṃpi
mārattaṃpi brahmattaṃpi sāvakabodhiṃpi paccekabodhiṃpi sabbaññutaṃpi pāpuṇanti, taṃpi
paṭikkhipati. Dutiyapadena 2-  yaṃ parakāraṃ parassa ovādānusāsaniṃ nissāya ṭhapetvā
mahāsattaṃ avaseso  jano manussasobhagyataṃ ādiṃ katvā yāva arahattaṃ pāpuṇāti,
taṃ parakāraṃ paṭikkhipati. Evamayaṃ  bālo jinacakke pahāraṃ deti  nāma. Natthi
purisakāreti yena purisakārena sattā vuttappakārā sampattiyo pāpuṇanti, taṃpi
paṭikkhipati. Natthi balanti yamhi attano bale patiṭṭhitā sattā vīriyaṃ katvā tā
sampattiyo pāpuṇanti, taṃ balaṃ paṭikkhipati. Natthi vīriyantiādīni sabbāni
purisakāravevacanāneva. "idaṃ no vīriyena, idaṃ purisatthāmena, idaṃ purisaparakkamena
pavattan"ti evaṃ pavattavacanaṃ paṭikkhepakaraṇavasena panetāni visuṃ ādiyanti.
      Sabbe sattāti oṭṭhagoṇagadrabhādayo anavasese pariggaṇhāti.
Sabbe pāṇāti ekindriyo pāṇo, dvindriyo pāṇoti ādivasena vadati. Sabbe
bhūtāti aṇḍakosavatthikosesu bhūte sandhāya vadati. Sabbe jīvāti sāliyavagodhūmādayo
sandhāya vadati. Tesu hi so virūhanabhāvena jīvasaññī. Avasā abalā avīriyāti
tesaṃ attano vaso vā balaṃ vā vīriyaṃ vā natthi. Niyati saṅgatibhāvapariṇatāti
ettha niyatīti niyatā. 3- Saṅgatīti channaṃ abhijātīnaṃ tattha tattha gamanaṃ. Bhāvoti
sabhāvoyeva. Evaṃ niyatiyā ca saṅgatiyā ca sabhāvena ca pariṇatā nānappakārataṃ
pattā. Yena hi yathā bhavitabbaṃ, so tatheva bhavati. Yena na bhavitabbaṃ, so na
bhavatīti dasseti. Chasvevābhijātīsūti chasueva abhijātīsu ṭhatvā sukhañca dukkhañca
paṭisaṃvedenti, aññā sukhadukkhabhūmi natthīti dasseti.
      Yonippamukhasatasahassānīti pamukhayonīnaṃ uttamayonīnaṃ cuddasasatasahassāni,
aññāni ca saṭṭhisatāni, aññāni ca chasatāni. Pañca ca kammuno satānīti
@Footnote: 1 ka. paccayo hetuvevacanameva, Ma. paccayo hetūti vevacanameva
@2 Sī.,i. dutiyavādena        3 Sī.,i. niyattā

---------------------------------------------------------------------------------------------
page147.
Pañca kammasatāni ca. Kevalaṃ takkamattakena niratthakadiṭṭhiṃ dīpeti. Pañca ca
kammāni tīṇi ca kammānīti ādīsupi eseva nayo. Keci panāhu "pañca ca
kammānīti pañcindriyavasena bhaṇati, 1- tīṇīti 2- kāyakammādivasenā"ti. Kamme ca
upaḍḍhakamme cāti ettha panassa kāyakammaṃ vacīkammañca kammanti laddhi, manokammaṃ
upaḍḍhakammanti. Dvaṭṭhipaṭipadāti dvāsaṭṭhī paṭipadāti vadati. Dvaṭṭhantarakappāti
ekasmiṃ kappe catusaṭṭhī antarakappā nāma honti. Ayaṃ pana aññe dve
ajānanto evamāha.
      Chaḷābhijātiyoti kaṇhābhijāti nīlābhijāti lohitābhijāti haliddābhijāti
sukkābhijāti paramasukkābhijātīti imā cha abhijātiyo vadati. Tattha orabbhikā
sākuṇikā 3- māgavikā sūkarikā luddā macchaghātakā corā coraghātakā bandhanāgārikā,
ye vā panaññepi keci kurūkammantā, 4- ayaṃ kaṇhābhijātīti vadati. Bhikkhū
nīlābhijātīti vadati. Te kira catūsu paccayesu kaṇṭake pakkhipitvā khādanti. "bhikkhū
kaṇṭakavuttikā"ti 5- ayaṃ hissa pāliyeva. Athavā kaṇṭakavuttikāevaṃnāmā 6- eke
pabbajitāti vadati. Lohitābhijāti nāma nigaṇṭhā ekasāṭakāti vadati. Ime kira
purimehi dvīhi paṇḍarataRā. Gihī odātavasanā acelakasāvakā haliddābhijātīti vadati.
Evaṃ 7- attano paccayadāyake nigaṇṭhehipi jeṭṭhakatare karoti. Ājīvakā ājīvakiniyo 8-
sukkābhijātīti vadati. Te kira purimehi catūhi paṇḍarataRā. Nando vaccho, kiso
saṃkicco, 9- makkhali gosālo, paramasukkābhijātīti vadati. Te kira sabbehi paṇḍarataRā.
      Aṭṭha purisabhūmiyoti mandabhūmi khiḍḍābhūmi padavīmaṃsabhūmi ujugatabhūmi
sekhabhūmi samaṇabhūmi jinabhūmi pannabhūmīti imā aṭṭha purisabhūmiyoti vadati. Tattha
jātadivasato paṭṭhāya satta divase sambādhanato nikkhantattā sattā mandā honti
momūhā, ayaṃ mandabhūmīti vadati. Ye pana duggatito āgatā honti, te abhiṇhaṃ
rodanti ceva viravanti ca, sugatito āgatā taṃ anussaritvā hasanti, ayaṃ
@Footnote: 1 ka. bhaṇanti  2 ka. tīṇi ca  3 Sī. sākuntikā, aṅ. chakka. 22/328/428 chaḷābhijā-
@tisutta   4 ka. garukammantā  5 ka.aṅ. chakka 22/328/429 bhikkhū kaṇhādhimuttikā
@6 cha.Ma., i. evanāma     7 i. ayaṃ
@8 ka. etthantareva ayaṃ pāṭho dissati    9 cha.Ma. kisā saṅkiccho

---------------------------------------------------------------------------------------------
page148.
Khiḍḍābhūmi nāma. Mātāpitūnaṃ hatthaṃ vā pādaṃ vā mañcaṃ vā pīṭhaṃ vā gahetvā
bhūmiyaṃ padanikkhipanaṃ 1- padavīmaṃsabhūmi nāma. Padasā gantuṃ samatthakāle ujugatabhūmi
nāma. Sippāni sikkhitakāle sekhabhūmi nāma. Gharā nikkhamma  pabbajitakāle
samaṇabhūmi nāma. Ācariyaṃ sevitvā jānanakāle jinabhūmi nāma. "bhikkhu ca pannako 2-
jino na kiñci āhā"ti evaṃ alābhiṃ samaṇaṃ pannabhūmīti vadati.
      Ekūnapaññāsa  ājīvakasateti ekūnapaññāsa ājīvakavuttisatāni.
Paribbājakasateti paribbājakapabbajjāsatāni. Nāgāvāsasateti nāgamaṇḍalasatāni.
Vīse indriyasateti vīsatindriyasatāni. Tiṃse nirayasateti tiṃsa nirayasatāni.
Rajodhātuyoti rajaokiraṇaṭṭhānāni, hatthapiṭṭhipādapiṭṭhādīni sandhāya vadati.
Sattasaññīgabbhāti oṭṭhagoṇagadrabhaajapasumigamahise sandhāya vadati. Sattaasaññīgabbhāti
sālivīhiyavagodhūmakaṅguvarakakudrūsake sandhāya vadati. Nigaṇṭhigabbhāti gaṇṭhimhi
jātagabbhā ucchuveḷunaḷādayo sandhāya vadati. Sattadevāti bahū devā. So pana
"sattā"ti vadati. Manussāpi anantā, so "sattā"ti vadati. Sattapisācāti pisācā
mahantamahantā "sattā"ti vadati. Sarāti mahāsarā, kaṇṇamuṇḍakarathakāraanotatta-
sīhappapātachaddantamandākinikuṇāladahe gahetvā vadati.
      Pavuṭāti 3- gaṇṭhikā. Papātāti mahāpapātā. Papātasatānīti khuddakapapātasatāni.
Supināti mahāsupinā. Supinasatānīti khuddakasupinasatāni. Mahākappinoti mahākappānaṃ. 4-
Tattha ettakā 5- mahāsarā vassasate vassasate kusaggena ekaṃ udakabinduṃ
nīharitvā sattakkhattuṃ tasmiṃ sare nirudake kate eko mahākappoti vadati.
Evarūpānaṃ mahākappānaṃ caturāsītisatasahassāni khepetvā bālo ca paṇḍito
ca 6- dukkhassantaṃ karontīti ayamassa laddhi. Paṇḍitopi kira antarā visujjhituṃ na
sakkoti, bālopi tato uddhaṃ na gacchati.
      Sīlenāti acelakasīlena vā aññena vā yena kenaci. Vatenāti
tādiseneva vatena. Tapenāti tapokammena. Aparikpakaṃ paripāceti nāma yo "ahaṃ
@Footnote: 1 ka. padavikkhepanaṃ   2 Sī. paṇṇako   3 Ma. sapuṭāti, i. pacuṭā   4 Ma. mahākappānaṃ
@cullāsīti satasahassāni.  5 i. ekamhā.  6 cha.Ma.,i. bāle ca paṇḍite ca.

---------------------------------------------------------------------------------------------
page149.
Paṇḍito"ti antarā visujjhati. Paripakkaṃ phussa phussa byantīkaroti nāma, yo
"ahaṃ bālo"ti vuttaparimāṇaṃ kālaṃ atikkamitvā yāti. Hevaṃ natthīti evaṃ natthi.
Taṃ hi ubhayampi na sakkā kātunti dīpeti. Doṇamiteti doṇena mitaṃ viya.
Sukhadukkheti sukhadukkhaṃ. Pariyantakateti vuttaparimāṇena kālena katapariyante. Natthi
hāyanavaḍḍhaneti natthi hāyanavaḍḍhanāni. Na saṃsāro paṇḍitassa hāyati na bālassa vaḍḍhatīti
attho. Ukkaṃsāvakkaṃseti ukkaṃsāvakkaṃsā. 1- Hāyanavaḍḍhanānametaṃ vevacanaṃ. 2-
      Idāni tamatthaṃ upamāya sādhento "seyyakāpi nāmā"ti ādimāha.
Tattha suttaguleti veṭhetvā katasuttagule. Nibbeṭhiyamānameva paletīti pabbate vā
rukkhagge vā ṭhatvā khittaṃ suttappamāṇena nibbeṭhiyamānameva gacchati, sutte khīṇe
tattheva tiṭṭhati na gacchati, evameva vuttakālato uddhaṃ na gacchatīti dasseti.
                       Ajitakesakambalavādavaṇṇanā
      [171] Ajitavāde natthi dinnanti dinnassa phalābhāvaṃ sandhāya vadati. Yiṭṭhaṃ
vuccati mahāyāgo. Hutanti pāhunakasakkāro 3- adhippeto. Tampi ubhayaṃ phalābhāvameva
sandhāya paṭikkhipati. Sukatadukkaṭānanti 4- sukatadukkaṭānaṃ 5- kusalākusalānanti
attho. Phalaṃ vipākoti yaṃ "phalan"ti vā "vipāko"ti vā vuccati, taṃ natthīti vadati.
Natthi ayaṃ lokoti paraloke ṭhitassa ayaṃ loko natthi. Natthi paralokoti idha loke
ṭhitassāpi paraloko natthi. Sabbe tattha tattheva ucchijjantīti dasseti. Natthi
mātā natthi pitāti tesu sammāpaṭipattimicchāpaṭipattīnaṃ phalābhāvavasena vadati. Natthi
sattā opapātikāti cavitvā upapajjanakā sattā nāma natthīti vadati.
      Cātummahābhūtikoti catumahābhūtamayo. Paṭhavī paṭhavīkāyanti ajjhattikā
paṭhavīdhātu bāhirapaṭhavīdhātuṃ. Anupetīti anuyāti. 6- Anupagacchatīti tasseva vevacanaṃ,
@Footnote: 1 i. ukkaṃsāvakkaṃsāni.          2 cha.Ma. adhivacanaṃ.
@3 Sī.,i. pahenakasakkāro, Ma. paheṇakasakkāro     4 Sī. sukaṭadukkaṭānanti.
@5 Sī. sukatadukkatānaṃ                           6 ka. anuyāyati

---------------------------------------------------------------------------------------------
page150.
Anugacchatītipi attho. Ubhayenāpi upeti upagacchatīti dasseti. Āpādīsupi eseva
nayo. Indriyānīti manacchaṭṭhāni indriyāni. Saṃkamantīti ākāsaṃ pakkhandanti.
Āsandipañcamāti nipannamañcena pañcamā, mañco ceva cattāro mañcapāde
gahetvā ṭhitā cattāro purisā cāti attho. Yāvāḷāhanāti yāva susānā.
Padānīti "ayaṃ evaṃ sīlavā ahosi, evaṃ dussīlo"ti ādinā nayena pavattāni
guṇāguṇapadāni, sarīrameva vā ettha padānīti adhippetaṃ. Kāpotakānīti
kapotavaṇṇāni, pārāvatapakkhavaṇṇānīti attho. Bhassantāti bhasmantā, ayameva vā
pāli. Āhutiyoti yaṃ pahonakasakkārādibhedaṃ 1- dinnadānaṃ, sabbantaṃ chārikāvasānameva
hoti, na tato paraṃ phaladāyakaṃ hutvā gacchatīti attho. Dattupaññattanti dattūhi
bālamanussehi paññattaṃ. Idaṃ vuttaṃ hoti:- bālehi abuddhīhi paññattamidaṃ dānaṃ,
na paṇḍitehi, bālā denti, paṇḍitā gaṇhantīti dasseti.
      Tattha pūraṇo "karoto na karīyati pāpan"ti vadanto kammaṃ
paṭibāhati. Ajito "kāyassa bhedā ucchijjatī"ti vadanto vipākaṃ paṭibāhati. Makkhali
"natthi hetū"ti vadanto ubhayampi paṭibāhati. Tattha kammaṃ paṭibāhantenāpi
vipāko paṭibāhito hoti, vipākaṃ paṭibāhantenāpi kammaṃ paṭibāhitaṃ hoti.
Iti sabbepete atthato ubhayapaṭibāhakā 2- ahetukavādā ceva akiriyavādā ca
natthikavādā ca honti.
      Ye vā pana tesaṃ laddhiṃ gahetvā rattiṭṭhāne divāṭṭhāne nisinnā
sajjhāyanti vīmaṃsanti, tesaṃ "karato na karīyati pāpaṃ, natthi hetu natthi paccayo,
mato ucchijjatī"ti tasmiṃ ārammaṇe micchāsati santiṭṭhati, cittañca ekaggaṃ
hoti, javanāni javanti, paṭhamajavane satekicchā honti, tathā dutiyādīsu, sattame
buddhānampi atekicchā anivattino ariṭṭhakaṇṭakasadisā. Tattha koci ekaṃ dassanaṃ
okkamati, koci dve, koci tīṇipi, ekasmiṃ okkantepi, dvīsu tīsu
okkantesupi niyatamicchādiṭṭhiko ca hoti, patto saggamaggāvaraṇañceva
mokkhamaggāvaraṇañca,
@Footnote: 1 cha.Ma. pāhunaka.              2 Ma. ubhayaṃ paṭibhāhakā.

---------------------------------------------------------------------------------------------
page151.
Abhabbo tassa bhavassa 1- anantaraṃpi saggaṃ gantuṃ, pageva mokkhaṃ. Vaṭṭakhāṇuko 2-
nāmesa satto paṭhavīgopako, yebhuyyena evarūpassa bhavato vuṭṭhānaṃ nāma natthi.
                Tasmā akalyāṇajanaṃ      āsīvisamivoragaṃ
                ārakā parivajjeyya     bhūtikāmo vicakkhaṇoti.
                        Pakudhakaccāyanavādavaṇṇanā
      [173] Pakudhavāde akaṭāti akatā. Akaṭavidhāti akatavidhānā. "evaṃ
karohī"ti kenaci kāritāpi na hontīti attho. Animmitāti iddhiyāpi na nimmitā.
Animmātāti animmāpitā, keci "animmāpetabbā"ti 3- padaṃ vadanti, taṃ neva
pāliyaṃ na aṭṭhakathāyaṃ dissati. Vañjhādipadattayaṃ vuttatthameva. Na iñjantīti
esikatthambho viya ṭhitattā na calanti. Na viparīṇamantīti 4- pakatiṃ na jāhanti.
Na aññamaññaṃ byābādhentīti na aññamaññaṃ upahananti. Nālanti na samatthā.
Paṭhavīkāyoti ādīsu paṭhavīyeva paṭhavīkāyo paṭhavīsamūho vā. Tatthāti tesu jīvasattamesu
kāyesu. Sattannaṃyeva kāyānanti yathā muggarāsiādīsu pahaṭaṃ satthaṃ muggādīnaṃ
antarena pavisati, evaṃ sattannaṃ kāyānaṃ antarena chiddena vivarena satthaṃ pavisati.
Tattha "ahaṃ imaṃ jīvitā voropemī"ti kevalaṃ saññāmattameva hotīti dasseti.
                       Nigaṇṭhanāṭaputtavādavaṇṇanā
      [177] Nāṭaputtavāde cātuyāmasaṃvarasaṃvutoti catukoṭṭhāsena saṃvarena
saṃvuto. Sabbavārivārito cāti vāritasabbaudako, paṭikkhittasabbasītodakoti attho.
So kira sītodake sattasaññī hoti, tasmā na taṃ valañjeti. Sabbavāriyuttoti
sabbena pāpavāraṇena yutto. Sabbavāridhutoti sabbena pāpavāraṇena dhutapāPo.
Sabbavāriphuṭoti 5- sabbena pāpavāraṇena phuṭṭho. Gatattoti koṭippattacitto.
Yatattoti saṃyatacitto. Ṭhitattoti suppatiṭṭhitacitto. Etassa vāde kiñci
sāsanānulomaṃpi atthi, asuddhaladdhitāya pana sabbā diṭṭhiyeva jātā.
@Footnote: 1 cha.Ma., i. tassattabhāvassa.    2 cha.Ma. vaṭṭakhāṇu    3 Sī., i. animmātabbāti
@4 i. vipariṇāmantīti, Ma. na vipariṇāmentīti  5 ka. sabbavāriphuṭṭhoti

---------------------------------------------------------------------------------------------
page152.
                      Sañjayavelaṭṭhaputtavādavaṇṇanā
      [179-181] Sañjayavādo amarāvikkhepe vuttanayoeva.
                      Paṭhamasandiṭṭhikasāmaññaphalavaṇṇanā
      [182] Sohaṃ bhanteti so ahaṃ bhante, vālukaṃ pīḷetvā telaṃ
alabhamāno viya titthiyavādesu sāraṃ alabhanto bhagavantaṃ pucchāmīti attho.
      [183] Yathā te khameyyāti yathā te rucceyya. Dāsoti
antojāta dhanakkīta karamarānīta sāmaṃdāsabyaupagatānaṃ aññataro. Kammakāroti analaso
kammakaraṇasīloyeva. Dūrato disvā paṭhamameva uṭṭhahatīti pubbuṭṭhāyī. Evaṃ uṭṭhito
sāmino āsanaṃ paññapetvā pādadhovanādikattabbakiccaṃ katvā pacchā nipatati
seyyaṃ kappetīti 1- pacchānipātī. Sāmikamhi vā sayanato avuṭṭhite pubbeyeva
vuṭṭhātīti pubbuṭṭhāyī. Paccūsakālato paṭṭhāya yāva sāmino rattiṃ niddokkamanaṃ,
tāva sabbakiccāni katvā pacchā nipatati seyyaṃ kappetīti pacchānipātī. "kiṃ
karomi, kiṃ karomī"ti evaṃ kiṃkārameva paṭisuṇanto vicaratīti kiṃkārapaṭissāvī.
Manāpaṃyeva kiriyaṃ karotīti manāpacārī. Piyameva vadatīti piyavādī. Sāmino
tuṭṭhapahaṭṭhaṃ mukhaṃ ullokayamāno 2- vicaratīti mukhamullokiko.
      Devo maññeti devo viya. So vatassāhaṃ puññāni kareyyanti so
vata ahaṃpi evarūpo assaṃ, yadi puññāni kareyyanti attho. "so vatassāyan"tipi 3-
pāṭho, ayamevattho. Yannūnāhanti sace dānaṃ dassāmi, yaṃ rājā ekadivasaṃ deti,
tato satabhāgaṃpi yāvajīvaṃpi na sakkhissāmi dātunti pabbajjāyaṃ 4- ussāhaṃ katvā
evaṃ cintanabhāvaṃ dasseti.
      Kāyeṇa saṃvutoti kāyena pihito hutvā akusalassa pavesanadvāraṃ
thaketvāti attho. Eseva nayo sesapadadvayepi. Ghāsacchādanaparamatāyāti
ghāsacchādanena paramatāya uttamatāya, etadatthaṃpi anesanaṃ pahāya aggasallekhena
@Footnote: 1 Sī. nipatati nisīdatīti              2 ka., Sī. olokayamāno
@3 cha.Ma. vatassassantipi              4 i. pabbajjāya

---------------------------------------------------------------------------------------------
page153.
Santuṭṭhoti attho. Abhirato paviveketi "kāyaviveko ca vūpakaṭṭhakāyānaṃ
nekkhammābhiratānaṃ, cittaviveko ca parisuddhacittānaṃ paramavodānappattānaṃ,
upadhiviveko ca nirupadhīnaṃ puggalānaṃ visaṅkhāragatānanti 1- evaṃ vutte tividhepi
viveke rato gaṇasaṅgaṇikaṃ pahāya kāyena eko viharati, cittakilesasaṅgaṇikaṃ pahāya
aṭṭhasamāpattivasena eko viharati, phalasamāpattiṃ vā nirodhasamāpattiṃ vā pavisitvā
nibbānaṃ patvā viharatīti attho. Yaggheti codanaṭṭhe nipāto.
      [184] Āsanenapi nimanteyyāmāti nisinnāsanaṃ papphoṭetvā "idha
nisīdathā"ti vadeyyāma. Abhinimanteyyāmapi nanti abhinīharitvāpi 2- naṃ nimanteyyāma
tattha duvidho abhihāro vācāya ceva kāyena ca. "tumhākaṃ icchiticchitakkhaṇe
amhākaṃ cīvarādīhi 3- vadeyyātha, yena attho"ti vadantohi vācāya abhiharitvā
nimanteti nāma. Cīvarādivekallaṃ sallakkhetvā "idaṃ gaṇhathā"ti tāni 4- dento
pana kāyena abhiharitvā nimanteti nāma. Tadubhayampi sandhāya "abhinimanteyyāmapi
nan"ti āha. Ettha ca gilānapaccayabhesajjaparikkhāroti yaṃkiñci gilānassa sappāyaṃ
osathaṃ. 5- Vacanaṭṭho pana visuddhimagge 6- vutto. Rakkhāvaraṇaguttinti
rakkhāsaṅkhātañceva āvaraṇasaṅkhātañca guttiṃ. Sā panesā na āvudhahatthe purise
ṭhapentena dhammikā nāma saṃvidahitā hoti. Yathā pana avelāya kaṭṭhahārikapaṇṇahārikādayo
vihāraṃ na pavisanti, migaluddakādayo vihārasīmāya mige vā macche vā na gaṇhanti,
evaṃ saṃvidahantena dhammikā nāma saṃvidahitā honti, taṃ sandhāyāha "dhammikan"ti.
      [185] Yadi evaṃ santeti yadi tava dāso tuyhaṃ santikā
abhivādanādīni labheyya, evaṃ sante. Addhāti ekaṃsavacanametaṃ. Paṭhamanti gaṇhanto 7-
aññassāpi aññassāpi atthitaṃ 7- dīpeti, teneva ca rājā "sakkā pana bhante
aññaṃpī"ti ādimāha.
@Footnote: 1 khu. mahā. 29/33/31 guhaṭṭhakasuttaniddesa        2 cha.Ma. abhiharitvāpi
@3 ka. ahaṃ pavedāmi cīvarādīhi, Ma. ahaṃ sādhessāmi cīvarādīhi     4 ka. tāni cīvarāni
@5 cha.Ma. osadhaṃ                   6 visuddhi, 1/42 paccayasannissitasīlakathā
@7-7 cha.Ma. bhaṇanto aññassāpi atthitaṃ

---------------------------------------------------------------------------------------------
page154.
                      Dutiyasandiṭṭhikasāmaññaphalavaṇṇanā
      [186] Kasatīti kassako. Gehassa pati 1- ekagehamatte jeṭṭhakoti
gahapatiko. Balisaṅkhātaṃ karaṃ karotīti karakārako. Dhaññarāsiṃ, dhanarāsiñca vaḍḍhetīti
rāsivaḍḍhako.
      Appaṃ vāti parittaṃ 2- vā antamaso taṇḍulanāḷimattakaṃpi. Bhogakkhandhanti
bhogarāsiṃ. Mahantaṃ vāti vipulaṃ vā. Yathā hi mahantaṃ pahāya pabbajituṃ dukkaraṃ,
evaṃ appaṃpīti dassanatthaṃ ubhayamāha. Dāsavāre pana yasmā dāso attanopi
anissaro, pageva bhogānaṃ. Yaṃ hi tassa dhanaṃ, taṃ sāmikānaññeva hoti, tasmā
bhogaggahaṇaṃ na kataṃ. Ñātiyeva ñātiparivaṭṭo.
                        Paṇītatarasāmaññaphalavaṇṇanā
      [189] Sakkā pana bhante aññaṃpi diṭṭheva dhammeti idha
"evamevā"ti na vuttaṃ. Taṃ kasmāti ce? "evamevā"ti hi vuccamāne pahoti
bhagavā sakalaṃpi rattindivaṃ tato vā bhiyyopi evarūpāhi upamāhi sāmaññaphalaṃ
dīpetuṃ. Tattha kiñcāpi etassa bhagavato vacanasavane pariyatti 3- nāma natthi,
tathāpi attho tādisoyeva bhavissatīti cintetvā uparivisesaṃ pucchanto "evamevā"ti
avatvā uttariṃ 4- "abhikkantatarañca paṇītatarañcā"ti āha. Tattha abhikkantataranti
abhimanāpataraṃ, atiseṭṭhataranti 5- attho. Paṇītataranti uttamataraṃ. Tenahīti
uyyojanaṭṭhe nipāto. Savane uyyojento hi naṃ evamāha. Suṇāhīti 6-
abhikkantatarañca paṇītatarañca sāmaññaphalaṃ suṇāhi.
      Sādhukaṃ manasikarohīti ettha pana sādhukaṃ sādhūti ekaṭṭhametaṃ. Ayaṃ hi
sādhusaddo 7- āyācanasampaṭicchanasampahaṃsanasundaradaḷhīkammādīsu dissati. "sādhu me
bhante bhagavā saṅkhittena dhammaṃ desetū"ti 8- ādīsu āyācane dissati. "sādhu
@Footnote: 1 Ma.  pati gahapati     2 cha.Ma. parittakaṃ    3 cha.Ma. pariyantaṃ    4 cha.Ma.
@ayaṃ pāṭho na dissati.   5 Ma., Sī. abhikkantataraṃ atimanāpataranti.   6 cha.Ma. suṇohīti
@7 i. ayañca sādhūti saddo   8 saṃ. saḷā. 18/131/89 māluṅkayaputtasutta (syā)

---------------------------------------------------------------------------------------------
page155.
Bhanteti kho so bhikkhu bhagavato bhāsitaṃ abhinanditvā anumoditvā"ti 1- ādīsu
sampaṭicchane. "sādhu sādhu sāriputtā"ti 2- ādīsu sampahaṃsane.
             "sādhu dhammarucī rājā         sādhu paññāṇavā naro.
             Sādhu mittānamaddubbho         pāpassākaraṇaṃ sukhan"ti 3-
      ādīsu sundare. "tenahi brāhmaṇa suṇāhi sādhukaṃ manasi karohī"ti 4-
ādīsu sādhukasaddoyeva daḷhīkamme, āṇattiyantipi  vuccati. Idhāpi ayaṃ ettheva
daḷhīkamme ca āṇattiyañca attho veditabbo. Sundarepi  vaṭṭati. Daḷhīkammaṭṭhena 5-
hi daḷhamimaṃ dhammaṃ suṇāhi sugahitaṃ gaṇhanto. Āṇattiaṭṭhena  6- mama āṇattiyā
suṇāhi, sundaraṭṭhena sundaramimaṃ bhaddakaṃ dhammaṃ suṇāhīti evaṃ dīpitaṃ hoti.
      Manasikarohīti āvajja, samannāharāhīti attho, avikkhittacitto
hutvā nisāmehi citte karohīti adhippāyo. Apicettha suṇāhīti
sotindriyavikkhepanivāraṇametaṃ. Sādhubhaṃ manasikarohīti manasikāre daḷhīkammaniyojanena
manindriyavikkhepanivāraṇaṃ. Purimañcettha  byañjanavipallāsaggāhanivāraṇaṃ.
Pacchimaṃ atthavipallāsaggāhanivāraṇaṃ. Purimena ca dhammassavane niyojeti,
pacchimena sutānaṃ dhammānaṃ dhāraṇūpaparikkhādīsu. Purimena ca sabyañjano ayaṃ dhammo,
tasmā savanīyoti dīpeti. Pacchimena sāttho, tasmā sādhukaṃ manasikātabboti. Sādhukapadaṃ
vā ubhayapadehi yojetvā kātabbaṃ. 7- Yasmā ayaṃ dhammo dhammagambhīro ceva desanā
gambhīro ca, tasmā suṇāhi sādhukaṃ, yasmā atthagambhīro ca paṭivedhagambhīro ca, tasmā
sādhukaṃ manasikarohīti evaṃ yojanā veditabbā. Bhāsissāmīti "sakkā mahārājā"ti evaṃ
paṭiññātasāmaññaphaladesanaṃ vitthārato bhāsissāmi. Desessāmīti hi saṅkhittadīpanaṃ
hoti. Bhāsissāmīti vitthāradīpanaṃ. Tenāha vaṅgīsatthero:-
              "saṅkhittenapi deseti,     vitthārenapi bhāsati.
              Sālikāyiva nigghoso,      paṭibhāṇaṃ  udīrayī"ti. 8-
@Footnote: 1 Ma. upari, 14/86/67  mahāpuṇṇamasutta     2 dī. pāṭi. 11/349/240 saṅgītistta
@3 khu. jā. 28/50/20 ummādantījātaka (syā)  4 aṅ. pañcaka. 22/192/251 doṇa-
@brāhṇasutta. (syā)   5 cha.Ma. daḷhīkammatthena  6 cha.Ma. āṇattiatthena evamuparipi
@7 cha.Ma., i. ayaṃ pāṭho na dissati.           8 saṃ. sa. 15/214/229 sāriputtasutta

---------------------------------------------------------------------------------------------
page156.
      Evaṃ vutte ussāhajāto hutvā "evaṃ bhante"ti kho rājā māgadho
ajātasattu  vedehīputto bhagavato paccassosi bhagavato vacanaṃ sampaṭicchi,
paṭiggahesīti vuttaṃ hoti.
      [190] Athassa bhagavā etadavoca etaṃ avoca, idāni vattabbaṃ
"idha mahārājā"ti ādiṃ sakalaṃ suttaṃ avocāti attho. Tattha idhāti desāpadese 1-
nipāto, svāyaṃ katthaci lokaṃ upādāya vuccati. Yathāha "idha tathāgato loke
uppajjatī"ti. 2- Katthaci sāsanaṃ. Yathāha "idheva bhikkhave paṭhamo samaṇo, idha dutiyo
samaṇo"ti. 3- Katthaci okāsaṃ. Yathāha
            "idheva tiṭṭhamānassa,        devabhūtassa me sato.
            Punevāyuva 4-  me laddho    evaṃ jānāhi mārisā"ti. 5-
      Katthaci padapūraṇamattameva. Yathāha "idhāhaṃ bhikkhave bhuttāvī assaṃ
pavārito"ti. 6- Idha pana lokaṃ upādāya vuttoti veditabbo. Mahārājāti yathā
paṭiññātadesanaṃ desetuṃ puna "mahārājā"ti ālapati. Idaṃ vuttaṃ hoti "mahārāja
imasmiṃ loke tathāgato uppajjati arahaṃ .pe. Buddho bhagavā"ti. Tattha
tathāgatasaddo brahmajāle vutto.  arahanti ādayo visuddhimagge 7-  vitthāritā.
Loke uppajjatīti ettha pana lokoti okāsaloko sattaloko saṅkhāralokoti
tividho. Idha pana sattaloko adhippeto. Sattaloke uppajjamānopi tathāgato na
devaloke na brahmaloke, manussalokeyeva uppajjati. Manussalokepi  na aññasmiṃ
cakkavāḷe, imasmiṃyeva cakkavāḷe. Tatrāpi na sabbaṭṭhānesu, "puratthimāya disāya
kajaṅgalaṃ 8- nāma nigamo, tassāparena  mahāsālo,  tato parā paccantimā janapadā,
orato majjhe, puratthimadakkhiṇāya disāya sallavatī 9- nāma nadī, tato parā
paccantimā janapadā, orato majjhe,  dakkhiṇāya disāya setakaṇṇikaṃ nāma nigamo,
@Footnote: 1 cha.Ma. desopadese                    2 aṅ. tika. 20/61/164 saṅgāravasutta
@3 aṅ. catukka. 21/241/265 samaṇasutta.        4 cha.Ma. punarāyu ca
@5 dī. mahā. 10/369/244 (syā. 264/321) sakkapañhasutta.
@6 Ma.mū. 12/30/17 dhammadāyādasutta.         7 visuddhi. 1/253 chaanussatiniddesa.
@8  ka. jaṅgalo, Sī. gajaṅgalaṃ              9 Sī., i. salalavatī, Ma. sālaṭavatī

---------------------------------------------------------------------------------------------
page157.
Tato parā paccantimā janapadā, orato majjhe, pacchimadisāya thūnaṃ 1- nāma
brāhmaṇagāmo, tato parā paccantimā janapadā, orato majjhe, uttarāya disāya
usīradhajo 2- nāma pabbato, tato parā paccantimā janapadā, orato majjhe"ti 3-
evaṃ paricchinne āyāmato tiyojanasate, vitthārato aḍḍhatiyayojanasate, parikkhepato
navayojanasate majjhimadese uppajjati. Na kevalañca tathāgato, paccekabuddhā
aggasāvakā asītimahātherā buddhamātā budadhapitā cakkavattirājā aññe ca
sārappattā brāhmaṇagahapatikā etthevuppajjanti.
      Tattha tathāgato sujātāya dinnamadhupāyāsabhojanato yāva arahattamaggo,
tāva uppajjati nāma, arahattaphale uppanno nāma. Mahābhinikkhamanato vā yāva
arahattamaggo, tusitabhavanato vā yāva arahattamaggo, dīpaṅkarapādamūlato vā yāva
arahattamaggo, tāvuppajjati nāma, arahattaphale uppanno nāma. Idha 4-
sabbapaṭhamaṃ uppannabhāvaṃ sandhāya "uppajjatī"ti vuttaṃ. Tathāgato loke uppanno
hotīti ayaṃ hi etthattho.
      So imaṃ lokanti so bhagavā imaṃ lokaṃ. Idāni vattabbaṃ dasseti. Sadevakanti
saha devehi sadevakaṃ. Evaṃ saha mārena samārakaṃ, saha brahmunā sabrahmakaṃ.
Saha samaṇabrāhmaṇehi sassamaṇabrāhmaṇiṃ. Pajātattā pajā, taṃ pajaṃ. Saha
devamanussehi sadevamanussaṃ. Tattha sadevakavacanena pañcakāmāvacaradevaggahaṇaṃ
veditabbaṃ, samārakavacanena chaṭṭhakāmāvacaradevaggahaṇaṃ, sabrahmakavacanena
brahmakāyikādibrahmaggahaṇaṃ, sassamaṇabrāhmaṇīvacanena sāsanassa
paccatthikapaccāmittasamaṇabrāhmaṇaggahaṇaṃ, samitapāpabāhitapāpasamaṇabrāhmaṇaggahaṇañca,
pajāvacanena sattalokaggahaṇaṃ, sadevamanussavacanena sammatidevaavasesamanussaggahaṇaṃ. 5-
Evamettha tīhi padehi okāsalokena saddhiṃ sattaloko. Dvīhi pajāvacanena  sattalokova
gahitoti veditabbo.
      Aparo nayo,  sadevakaggahaṇena arūpāvacaradevalokova 6- gahito,
samārakaggahaṇena chakāmāvacaradevaloko gahito, sabrahmakaggahaṇena rūpībrahmaloko
@Footnote: 1 cha.Ma. thūṇaṃ     2 cha.Ma. usiraddhajo     3 vinaYu. mahā. 5/259/24 cammakkhandhaka,
@4 Ma. iti       5 cha.Ma. sammuti... evamuparipi    6 cha.Ma., i. arūpāvacaradevaloko

---------------------------------------------------------------------------------------------
page158.
Gahito, sassamaṇabrāhmaṇādiggahaṇena catuparisavasena, sammatidevehi vā saha
manussaloko, avasesasabbasattaloko vā.
      Apicettha sadevakavacanena ukkaṭṭhaparicchedato sabbassa lokassa
sacchikatabhāvamāha. Tato yesaṃ ahosi "māro mahānubhāvo chakāmāvacarissaro
vasavattī, kiṃ sopi etena sacchikato"ti, tesaṃ vimatiṃ vidhamanto "samārakan"ti
āha. Yesaṃ pana ahosi "brahmā mahānubhāvo ekaṅguliyā ekasmiṃ cakkavāḷasahasse
ālokaṃ pharati, dvīhi .pe. Dasahi aṅgulīhi dasasu cakkavāḷasahassesu ālokaṃ
pharati, anututarañca jhānasamāpattisukhaṃ paṭisaṃvedeti, kiṃ sopi sacchikato"ti, tesaṃ
vimatiṃ vidhamanto "sabrahmakan"ti āha. Tato ye cintesuṃ 1- "puthusamaṇabrāhmaṇā
sāsanassa paccatthikā, kiṃ tepi sacchikatā"ti, tesaṃ vimatiṃ vidhamanto "sassamaṇabrāhmaṇiṃ
pajan"ti āha. Evaṃ ukkaṭṭhukkaṭṭhaṭṭhānaṃ 2- sacchikatabhāvaṃ pakāsetvā atha
sammatideve, avasesamanusse ca upādāya ukkaṭṭhaparicchedavasena sesasattalokassa
sacchikatabhāvaṃ pakāsento "sadevamanussan"ti āha. Ayamettha vibhāvanānukkamo 3-
      porāṇā panāhu:- sadevakanti devehi saddhiṃ avasesalokaṃ.
Samārakanti mārena saddhiṃ avasesalokaṃ. Sabrahmakanti brahmehi saddhiṃ avasesalokaṃ.
Evaṃ sabbepi tibhavupage satte tīhākārehi tīsu padesu pakkhipitvā puna dvīhi
padehi pariyādiyanto "sassamaṇabrāhmaṇiṃ pajaṃ sadevamanussan"ti āha. Evaṃ
pañcahipi padehi tena tenākārena tedhātukameva pariyādinnanti.
      Sayaṃ abhiñañā sacchikatvā pavedetīti ettha pana sayanti sāmaṃ
aparaneyyo hutvā. Abhiññāti abhiññāya, adhikena ñāṇena ñatvāti attho.
Sacchikatvāti paccakkhaṃ katvā, etena anumānādipaṭikkhepo kato hoti. Pavedetīti
bodheti ñāpeti 4- pakāseti.
      So dhammaṃ deseti ādikalyāṇaṃ .pe. Pariyosānakalyāṇanti so
bhagavā sattesu kāruññataṃ paṭicca hitvāpi anuttaraṃ 5- vivekasukhaṃ dhammaṃ deseti,
@Footnote: 1 Ma. cinteyyuṃ                       2 ka. ukkaṭṭhaṭṭhānānaṃ
@3 Ma. bhavānukkamo, cha.Ma. bhāvānukkamo    4 cha.Ma. viññāpeti        5 ka. anuttaraṃpi

---------------------------------------------------------------------------------------------
page159.
Tañca kho appaṃ vā bahuṃ vā desento ādikalyāṇādippakārameva deseti.
Ādimhipi kalyāṇaṃ bhaddakaṃ anavajjameva katvā deseti. Majjhepi, pariyosānepi
kalyāṇaṃ bhaddakaṃ anavajjameva katvā desetīti vuttaṃ hoti. Tattha atthi desanāya
ādimajjhapariyosānaṃ, atthi sāsanassa. Desanāya tāva catuppadikāyapi  gāthāya
paṭhamapādo ādi nāma, tato dve majjhaṃ nāma, ante eko pariyosānaṃ
nāma. Ekānusandhikassa suttassa nidānaṃ ādi, "idamavocā"ti pariyosānaṃ,
ubhinnamantarā majjhaṃ. Anekānusandhikassa suttassa paṭhamānusandhi ādi, ante
anusandhi pariyosānaṃ, majjhe eko vā dve vā bahū vā majjhameva.
      Sāsanassa pana sīlasamādhivipassanā ādi nāma. Vuttampi cetaṃ "ko
cādi kusalānaṃ dhammānaṃ, sīlañca suvisuddhaṃ diṭṭhi ca ujukā"ti. 1- "atthi bhikkhave
majjhimā paṭipadā tathāgatena abhisambuddhā"ti 2- evaṃ vutto pana ariyamaggo majjhaṃ
nāma. Phalañceva nibbānañca pariyosānaṃ nāma. "etadatthamidaṃ brāhmaṇa
brahmacariyaṃ, etaṃ sāraṃ, etaṃ pariyosānan"ti 3- hi ettha phalaṃ pariyosānanti
vuttaṃ. "nibbānogadhaṃ hi āvuso visākha brahmacariyaṃ nibbānaparāyanaṃ
nibbānapariyosānan"ti 4- ettha nibbānaṃ pariyosānanti vuttaṃ. Idha desanāya
ādimajjhapariyosānaṃ adhippetaṃ. Bhagavā hi dhammaṃ desento ādimhi sīlaṃ dassetvā
majjhe maggaṃ, pariyosāne nibbānaṃ dasseti. Tena vuttaṃ "so dhammaṃ deseti
ādikalyāṇaṃ majjhekalyāṇaṃ pariyosānakalyāṇan"ti. Tasmā aññopi dhammakathiko
dhammaṃ desento 5-
              ādimhi sīlaṃ dasseyya       majjhe maggaṃ vibhāvaye
              pariyosāne ca 6- nibbānaṃ   esā kathikasaṇṭhitīti.
      Sātthaṃ sabyañjananti yassa hi yāgubhattaitthīpurisādivaṇṇanānissitā
desanā hoti, na so sātthaṃ deseti, bhagavā pana tathārūpaṃ desanaṃ pahāya
catusatipaṭṭhānādinissitaṃ desanaṃ deseti. Tasmā sātthaṃ desetīti vuccati. Yassa pana
@Footnote: 1 saṃ.mahā. 19/369/125 bhikkhusutta  2 saṃ.mahā. 19/1081/367 dhammacakkappavattanasutta
@3 Ma.mū. 12/324/288 cūḷasāropamasutta   4 Ma.mū. 12/466/416 cūḷavedallasutta
@5 cha.Ma., i. kathento     6 Sī., i., cha.Ma. pariyosānamhi, Ma. pariyosāneva

---------------------------------------------------------------------------------------------
page160.
Desanā ekabyañjanādiyuttā vā sabbaniroṭṭhabyañjanā vā
sabbavissaṭṭhasabbaniggahitabyañjanā vā, tassa damiḷakirātayavanādimilakkhanaṃ 1- bhāsā viya
byañjanapāripūriyā abhāvato abyañjanā nāma desanā hoti. Bhagavā pana
              "sithilaṃ dhanitañca dīgharassaṃ,     garukaṃ lahukañceva niggahitaṃ.
              Sambandhavavatthitaṃ vimuttaṃ,      dasadhā byañjanabuddhiyā pabhedo"ti
      evaṃ vuttaṃ dasavidhaṃ byañjanaṃ amakkhetvā paripuṇṇaṃ byañjanameva katvā dhammaṃ
deseti, tasmā sabyañjanaṃ dhammaṃ desetīti vuccati. Kevalaparipuṇṇanti ettha
kevalanti sakalādhivacanaṃ. Paripuṇṇanti anūnādhikavacanaṃ. Idaṃ vuttaṃ hoti:-
sakalaparipuṇṇameva deseti, ekadesanāpi aparipuṇṇā natthīti. Upanetabbassāpanetabbassa
2- cābhāvato kevalaparipuṇṇanti veditabbaṃ. Parisuddhanti nirupakkilesaṃ.
Yo hi "imaṃ dhammadesanaṃ nissāya lābhaṃ vā sakkāraṃ vā labhissāmī"ti deseti,
tassa aparisuddhā desanā  hoti. Bhagavā pana lokāmisanirapekkho hitapharaṇāya 3-
mettābhāvanāya muduhadayo ullumpanasabhāvasaṇṭhitena cittena deseti. Tasmā parisuddhaṃ
dhammaṃ desetīti vuccati.
      Brahmacariyaṃ pakāsetīti ettha panāyaṃ brahmacariyasaddo dāne
veyyāvacce pañcasikkhāpadasīle appamaññāsu methunaviratiyaṃ sadārasantose viriye
uposathaṅgesu ariyamagge sāsaneti imesvatthesu dissati.
                    "kinte vataṃ kiṃ pana brahmacariyaṃ,
                    kissa suciṇṇassa ayaṃ vipāko.
                    Iddhī jutī balavīriyūpapatti,
                    idañca te nāga 4- mahāvimānaṃ.
                    Ahañaca bhariyā  ca manussaloke,
                    saddhā ubho  dānapatī ahumhā.
                    Opānabhūtaṃ me gharaṃ tadāsi,
                    santappitā samaṇabrāhmaṇā ca.
@Footnote: 1 cha.Ma. damiḷakirātasavarādi....          2 cha.Ma. upanetabbaapanetabbassa  abhāvato
@3 cha.Ma.,i. hitapharaṇena                4 Sī. akkhāhi me nāga

---------------------------------------------------------------------------------------------
page161.
                     Taṃ me vataṃ taṃ pana brahmacariyaṃ,
                     tassa suciṇṇassa ayaṃ vipāko.
                     Iddhī jutī balaviriyūpapatti,
                     idañca me vīra 1- mahāvimānanti 2-
imasmiṃ hi puṇṇakajātake dānaṃ "brahmacariyan"ti vuttaṃ.
              "kena pāṇi kāmadado         kena pāṇi madhussavo.
              Kena te brahmacariyena        puññaṃ pāṇimhi ijjhati.
              Tena pāṇi kāmadado          tena pāṇi madhussavo.
              Tena me brahmacariyena        puññaṃ pāṇimhi ijjhatī"ti. 3-
      Imasmiṃ aṅkurapetavatthumhi veyyāvaccaṃ "brahmacariyan"ti vuttaṃ. "idaṃ
kho taṃ bhikkhave tittiriyaṃ nāma brahmacariyaṃ ahosī"ti 4- imasmiṃ tittirajātake
pañcasikkhāpadasīlaṃ "brahmacariyan"ti vuttaṃ. "taṃ kho pana pañcasikha brahmacariyaṃ neva
nibbidāya 5- na virāgāya na nirodhāya .pe. Yāvadeva brahmalokupapattiyā"ti 6-
imasmiṃ mahāgovindasutte catasso appamaññāyo "brahmacariyan"ti vuttā. "pare
abrahmacārī bhavissanti, mayamettha brahmacārī bhavissāmā"ti 7- imasmiṃ
sallekhasutte methunavirati "brahmacariyan"ti vuttā.
                     "mayañca bhariyā nātikkamāma,
                     amhe ca bhariyā 8- nātikkamanti.
                     Aññatra tāhi brahmacariyañcarāma.
                     Tasmā hi amhaṃ daharā na mīyareti 9-
      mahādhammapālajātake sadārasantoso "brahmacariyan"ti vutto. "abhijānāmi
kho  panāhaṃ sāriputta caturaṅgasamannāgataṃ brahmacariyaṃ caritā, tapassī sudaṃ
homī"ti 10- lomahaṃsanasutte viriyaṃ "brahmacariyan"ti vuttaṃ.
@Footnote: 1 pāli. syā., cha.Ma.,i. dhīra           2 khu.jā. 28/1026/357 vidhurajātaka (syā)
@3 khu.peta. 26/106/109 aṅkurapetavatthu    4 vinaYu.cūḷa. 7/311/82   5 pāli. na
@nibbidāya   6 dī.mahā. 10/329/214 mahāgovindasutta    7 Ma.mū. 12/83/56
@sallekhasutta   8 pāli. syā., bhariyāpi amhe khu.jā. 27/1415/289   9 khu. jā.
@27/1415/289 dasakani. mahādhammapālajātak(syā)   10 Ma.mū. 12/155/119 mahāsīhanādasutta

---------------------------------------------------------------------------------------------
page162.
                "hīnena brahmacariyena,   khattiye upapajjati.
                Majjhimena ca devattaṃ,    uttamena visujjhatī"ti 1-
      evaṃ nimijātake attadamanavasena kato aṭṭhaṅgiko uposatho "brahmacariyan"ti
vutto. "idaṃ kho pana me pañcasikha brahmacariyaṃ ekantanibbidāya virāgāya
.pe. Ayameva ariyo aṭṭhaṅgiko maggo"ti 2- mahāgovindasuttasmiṃyeva
ariyamaggo "brahmacariyan"ti vutto. "tayidaṃ brahmacariyaṃ iddhañceva phītañca
vitthārikaṃ bāhujaññaṃ puthubhūtaṃ yāva devamanussehi suppakāsitan"ti 3-
pāsādikasutte sikkhāttayasaṅgahitaṃ sakalasāsanaṃ "brahmacariyan"ti vuttaṃ. Imasmiṃ pana
ṭhāne idameva "brahmacariyan"ti adhippetaṃ. Tasmā brahmacariyaṃ pakāsetīti so dhammaṃ
deseti ādikalyāṇaṃ .pe. Parisuddhaṃ. Evaṃ desento ca sikkhāttayasaṅgahitaṃ
sakalasāsanaṃ brahmacariyaṃ pakāsetīti evamettha attho daṭṭhabbo. Brahmacariyanti
seṭṭhaṭṭhena brahmabhūtaṃ cariyaṃ, brahmabhūtānaṃ vā buddhādīnaṃ cariyanti vuttaṃ hoti.
      [191] Taṃ dhammanti taṃ vuttappakārasampadaṃ dhammaṃ. Suṇāti gahapati
vāti kasmā paṭhamaṃ gahapatiṃ niddisati? nīhatamānattā ca ussannattā ca.
Yebhuyyena hi khattiyakulato pabbajitā jātiṃ nissāya mānaṃ karonti. Brāhmaṇakulā
pabbajitā mante nissāya mānaṃ karonti. Hīnajaccakulā pabbajitā attano attano
vijātitāya patiṭṭhātuṃ na sakkonti. Gahapatidārakā pana kacchehi sedaṃ muñcantehi
piṭṭhiyā loṇaṃ pupphamānāya bhūmiṃ kasitvā tādisassa mānassa abhāvato
nīhatamānadappā honti. Te pabbajitā 4- mānaṃ vā dappaṃ vā akatvā yathābalaṃ
sakalabuddhavacanaṃ uggahetvā vipassanāya kammaṃ 5- karontā sakkonti arahatte
patiṭṭhātuṃ. Itarehi ca kulehi nikkhamitvā pabbajitā nāma na bahukā, gahapatikāva
bahukā. Iti nīhatamānattā ca ussannattā ca paṭhamaṃ gahapatiṃ niddisatīti.
      Aññatarasmiṃ vāti itaresaṃ vā kulānaṃ aññatarasmiṃ. Paccājātoti
patijāto. Tathāgate saddhaṃ paṭilabhatīti parisuddhaṃ dhammaṃ sutvā dhammasāmimhi tathāgate
@Footnote: 1 khu.jā. 27/1186/249 ādittajātaka (syā)  2 dī.mahā. 10/329/214 mahāgovindasutta
@3 dī. pāṭi. 11/174/107 pāsādikasutta  4 cha.Ma., i. pabbajitvā  5 ka. taṃ

---------------------------------------------------------------------------------------------
page163.
"sammāsambuddho vata so bhagavā"ti saddhaṃ paṭilabhati. Iti paṭisañcikkhatīti evaṃ
paccavekkhati. Sambādho gharāvāsoti sacepi saṭṭhihatthe ghare yojanasatantarepi
vā dve jāyapatikā vasanti, tathāpi nesaṃ sakiñcanapalibodhaṭṭhena gharāvāso
sambādhoyeva. Rajāpathoti 1- rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ.
Āgamapathotipi 2- vadanti. Alagganaṭṭhena abbhokāso viyāti abbhokāso. Pabbajito
hi kūṭāgāraratanapāsādadevavimānādīsu pihitadvāravātapānesu paṭicchannesu vasantopi
neva laggati na sajjati na bajjhati. Tena vuttaṃ "abbhokāso pabbajjāti. Apica
sambādho gharāvāso kusalakiriyāya okāsābhāvato. Rajāpatho 1- asaṃvutasaṅkāraṭṭhānaṃ viya
rajānaṃ kilesarajānaṃ sannipātaṭṭhānato. Abbhokāso pabbajjā kusalakiriyāya yathāsukhaṃ
okāsasabhāvato. 3-
      Nayidaṃ sukaraṃ .pe. Pabbajeyyanti etthāyaṃ saṅkhepakathā:- yadetaṃ
sikkhāttayabrahrahmacariyaṃ ekaṃpi divasaṃ akhaṇḍaṃ katvā carimakacittaṃ pāpetabbatāya
ekantaparipuṇṇaṃ caritabbaṃ, ekadivasaṃpi ca kilesamalena amalīnaṃ katvā carimakacittaṃ
pāpetabbatāya ekantaparisuddhaṃ. Saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ
caritabbaṃ. Idaṃ na sukaraṃ agāraṃ ajjhāvasatā agāramajjhe vasantena
ekantaparipuṇṇaṃ .pe. Carituṃ, yannūnāhaṃ kese ca massuñca ohāretvā
kāsāyarasapītatāya kāsāyāni brahmacariyaṃ carantānaṃ anucchavikāni vatthāni acchādetvā
paridahitvā agārasmā nikkhamitvā anagāriyaṃ pabbajeyyanti. Ettha ca yasmā
agārassa hitaṃ kasivaṇijjādikammaṃ 4- agāriyanti vuccati, tañca pabbajjāya
natthi, tasmā pabbajjā anagāriyāti ñātabbā, taṃ anagāriyaṃ. Pabbajeyyanti
paṭipajjeyyaṃ.
      [192] Appaṃ  vāti sahassato heṭṭhā bhogakkhandho appo nāma
hoti, sahassato paṭṭhāya mahā. Abandhanaṭṭhena ñātieva ñātiparivaṭṭo. Sopi 5-
vīsatiyā  heṭṭhā appo hoti, vīsatiyā paṭṭhāya mahā.
@Footnote: 1-1 cha.Ma. rajopatho....       2 cha.Ma.  āgamanapathotipi       3 cha.Ma. okāsasabbhāvato
@4 cha.Ma. kasivāṇijjādikammaṃ        5 Ma., Sī. so hi

---------------------------------------------------------------------------------------------
page164.
      [193] Pātimokkhasaṃvarasaṃvutoti pātimokkhasaṃvarena samannāgato.
Ācāragocarasampannoti ācārena ceva gocarena ca sampanno. Aṇumattesūti
appamattakesu. Vajjesūti akusaladhammesu. Bhayadassāvīti bhayadasSī. Samādāyāti sammā
ādiyitvā.  sikkhati sikkhāpadesūti sikkhāpadesu taṃ taṃ sikkhāpadaṃ samādiyitvā
sikkhati. Ayamettha saṅkhepo, vitthāro pana visuddhimagge vutto.
      Kāyakammavacīkammena samannāgato kusalena parisuddhājīvoti ettha
ācāragocaraggahaṇeneva ca kusale kāyakammavacīkamme gahitepi yasmā idaṃ
ājīvapārisuddhisīlaṃ  nāma na ākāse vā rukkhaggādīsu vā uppajjati,
kāyavacīdvāresuyeva pana uppajjati, tasmā tassa uppattidvāradassanatthaṃ
"kāyakammavacīkammena samannāgato kusalenā"ti vuttaṃ. Yasmā pana tena samannāgato,
tasmā parisuddhājīvo. Samaṇamuṇḍikaputtasuttantavasena 1- vā evaṃ  vuttaṃ. Ettha 2-
hi "katame ca thapati 3- kusalā sīlā? kusalaṃ kāyakammaṃ kusalaṃ vacīkammaṃ, parisuddhājīvaṃpi
kho ahaṃ thapati 3- sīlasmiṃ vadāmī'ti 4- vuttaṃ. Yasmā pana tena samannāgato, tasmā
parisuddhājīvoti veditabbo. 5-
      Sīlasampannoti brahmajāle vuttena tividhena sīlena sampanno 6-
hoti. Indriyesu guttadvāroti manacchaṭṭhesu indriyesu pihitadvāro hoti.
Satisampajaññena samannāgatoti "abhikkante paṭikkante"ti ādīsu sattasu ṭhānesu
satiyā ceva sampajaññena ca samannāgato hoti. Santuṭṭhoti catūsu paccayesu
tividhena santosena santuṭṭho 7- hoti.
                        Cūḷa-majjhima-mahāsīlavaṇṇanā
      [194-211] Evaṃ mātikaṃ nikkhipitvā anupubbena bhājento
"kathañca mahārāja bhikkhu sīlasampanno hotīti ādimāha. Tattha idaṃpissa hoti
sīlasminti idaṃpi assa bhikkhuno pāṇātipātā veramaṇīsīlasmiṃ ekaṃ sīlaṃ hotīti
@Footnote: 1 cha.Ma. samaṇamuṇḍikaputtasuttavasena (Ma.Ma. 13/260/234)  2 cha.Ma....etaṃ vuttaṃ. tattha
@3-3  ka. gahapati                                4 Ma.Ma. 13/265/238
@5 cha.Ma. tasmā tassāpi desanāya pariyādānatthametaṃ vuttanti veditabbaṃ, Ma. yasmā pana
@tena samannāgato, tasmā parisuddhājīvoti veditabbo
@6 cha.Ma., i. samannāgato     7 ka.,Ma. santosena samannāgato santuṭṭho

---------------------------------------------------------------------------------------------
page165.
Attho. Paccattavacanaṭṭhe vā etaṃ bhummaṃ. Mahāaṭṭhakathāyaṃ hi idaṃpi tasseva
samaṇassa sīlanti ayameva attho vutto. Sesaṃ brahmajāle vuttanayeneva veditabbaṃ.
Idamassa hoti sīlasminti idaṃ assa sīlaṃ hotīti attho.
      [212] Na kutoci bhayaṃ samanupassati, yadidaṃ sīlasaṃvaratoti yāni asaṃvaramūlakāni
bhayāni uppajjanti, tesu yaṃ idaṃ bhayaṃ sīlasaṃvarato bhaveyya, taṃ kutoci ekasaṃvaratopi
na samanupassati. Kasmā? saṃvarato asaṃvaramūlakassa bhayassa abhāvā. Muddhābhisittoti
yathāvidhānavihitena khattiyābhisekena muddhani avasitto. Yadidaṃ paccatthikatoti yaṃ kutoci
ekapaccatthikatopi bhayaṃ bhaveyya, taṃ na samanupassati. Kasmā? yasmā nihatapaccāmitto.
Ajjhattanti niyakajjhattaṃ, attano santāneti attho. Anavajjasukhanti anavajjaṃ
aninditaṃ kusalaṃ. Sīlapadaṭṭhānehi avippaṭisārapāmujjapītipassaddhidhammehi
pariggahitaṃ kāyikacetasikasukhaṃ paṭisaṃvedeti. Evaṃ kho mahārāja bhikkhu sīlasampanno
nāma hotīti evaṃ nirantaraṃ vitthāretvā dassitena tividhena sīlena samannāgato
bhikkhu sīlasampanno nāma hotīti sīlakathaṃ niṭṭhāpesi.
                           Indriyasaṃvarakathā
      [213]  Indriyesu guttadvārabhājanīye cakkhunā rūpanti ayaṃ cakkhusaddo
katthaci buddhacakkhumhi vattati, yathāha "buddhacakkhunā lokaṃ volokesī"ti katthaci
sabbaññutañāṇasaṅkhāte samantacakkhumhi, yathāha:- "tathūpamaṃ dhammamayaṃ sumedha pāsādamāruyha
samantacakkhū"ti 1-  katthaci dhammacakkhumhi, "virajaṃ vītamalaṃ dhammacakkhuṃ udapādī"ti 2-
hi ettha ariyamaggattayapaññā. "cakkhuṃ udapādi ñāṇaṃudapādī"ti 3- ettha
pubbenivāsādiñāṇaṃ paññācakkhūti vuccati, "dibbena cakkhunā"ti 4- āgataṭṭhānesu
dibbacakkhumhi vattati. "cakkhuñca paṭicca rūpe  cā"ti 5- ettha pasādacakkhumhi
vattati. Idha panāyaṃ pasādacakkhuvohārena   cakkhuviññāṇe vattati, tasmā
@Footnote: 1 vinaYu. mahā. 4/8/8 Ma.mū. 12/282/243, Ma.Ma. 13/338/320
@2 vinaYu. mahā. 4/19/16, Ma.Ma. 13/206/182.
@3 vinaYu. mahā. 4/15/14, saṃ. mahā. 19/1081/369
@4 vinaYu. mahā. 1/13/6, Ma.mū.  12/284/245
@5 Ma.mū. 12/400/357, Ma. upari.  14/421/361

---------------------------------------------------------------------------------------------
page166.
Cakkhuviññāṇena rūpaṃ disvāti ayamettha attho. Sesapadesupi yaṃ vattabbaṃ siyā, taṃ
sabbaṃ visuddhimagge 1- vuttaṃ. Abyāsekasukhanti kilesabyāsekavirahitattā
abyāsekaṃ asammissaṃ parisuddhaṃ adhicittasukhaṃ paṭisaṃvedīti.
                           Satisampajaññakathā
      [214] Satisampajaññabhājanīyamhi abhikkante paṭikkanteti ettha tāva abhikkantaṃ
vuccati gamanaṃ, paṭikkantaṃ nivattanaṃ, tadubhayampi catūsu iriyāpathesu labbhati,
gamane tāva purato kāyaṃ abhiharanto abhikkamati nāma, paṭinivattanto paṭikkamati
nāma. Ṭhānepi ṭhitakova kāyaṃ purato onāmento abhikkamati nāma, pacchato
apanāmento paṭikkamati nāma. Nisajjāyapi nisinnakova āsanassa purimaaṅgābhimukho
saṃsaranto abhikkamati nāma, pacchimaaṅgappadesaṃ paccāsaṃsaranto paṭikkamati nāma.
Nipajjanepi eseva nayo.
      Sampajānakārī hotīti sampajaññena sabbakiccakārī, sampajaññasseva 2-
vā kārī. So hi abhikkantādīsu sampajaññaṃ karoteva, na katthaci sampajaññena
virahito hoti. Tattha sātthakasampajaññaṃ sappāyasampajaññaṃ gocarasampajaññaṃ
asammohasampajaññanti catubbidhaṃ sampajaññaṃ. Tattha abhikkamanacitte uppanne
cittavaseneva agantvā "kiṃ nu me ettha gatena attho atthi natthī"ti
atthānatthaṃ pariggahetvā atthapariggaṇhaṇaṃ sātthakasampajaññaṃ. Tattha ca atthoti
cetiyadassanabodhidassanasaṃghadassanatheradassanaasubhadassanādivasena dhammato vuḍḍhi. Cetiyaṃ
vā bodhiṃ  vā disvāpi hi buddhārammaṇaṃ saṃghadassanena saṃghārammaṇaṃ pītiṃ uppādetvā
tadeva khayavayato sammasanto arahattaṃ pāpuṇāti. There disvā tesaṃ ovāde
patiṭṭhāya asubhaṃ disvā tattha paṭhamajjhānaṃ uppādetvā tadeva khayavayato
sammasanto arahattaṃ pāpuṇāti. Tasmā etesaṃ dassanaṃ sātthakanti 3- vuttaṃ.
Keci pana "āmisatopi vuḍḍhi  atthoyeva, taṃ nissāya brahmacariyānuggahāya
paṭipannattā"ti vadanti.
@Footnote: 1 visuddhi. 1/24 sīlaniddesa.        2 cha.Ma. sampajaññameva    3 i. sātthaṃ.

---------------------------------------------------------------------------------------------
page167.
      Tasmiṃ pana gamane sappāyāsappāyaṃ pariggahetvā sappāyapariggaṇhaṇaṃ
sappāyasampajaññaṃ. Seyayyathīdaṃ? cetiyadassanaṃ tāva sātthakaṃ, sace pana cetiyassa
mahāpūjāya dasadvādasayojanantare parisā sannipatanti, attano vibhavānurūpā
itthiyopi purisāpi alaṅkatapaṭiyattā cittakammarūpakāni viya sañcaranti. Tatra cassa
iṭṭhe  ārammaṇe lobho hoti, aniṭṭhe paṭigho, asamapekkhane moho uppajjati,
kāyasaṃsaggāpattiṃ vā āpajjati, jīvitabrahmacariyānaṃ vā antarāyo hoti, evantaṃ
ṭhānaṃ asappāyaṃ hoti. Vuttappakāraantarāyābhāve sappāyaṃ. Bodhidassanepi eseva 1-
nayo. 1- Saṃghadassanampi sātthakaṃ. 2- Sace pana antogāme mahāmaṇḍapaṃ kāretvā
sabbarattiṃ dhammassavanaṃ kārentesu manussesu vuttappakāreneva janasannipāto ceva
antarāyo ca hoti, evantaṃ ṭhānaṃ asappāyaṃ hoti, antarāyābhāve sappāyaṃ.
Mahāparisaparivārānaṃ therānaṃ dassanepi eseva nayo.
      Asubhadassanampi sātthakaṃ 2-, tadatthadīpanatthañcidaṃ vatthu 3-:-
      eko kira daharabhikkhu sāmaṇeraṃ gahetvā dantakaṭṭhatthāya gato,
sāmaṇero maggā okkamitvā purato gacchanto asubhaṃ disvā paṭhamajjhānaṃ
nibbattetvā tadeva pādakaṃ katvā saṅkhāre sammasanto tīṇi phalāni sacchikatvā
uparimaggaphalatthāya kammaṭṭhānaṃ pariggahetvā aṭṭhāsi. Daharo taṃ apassanto
"sāmaṇerā"ti pakkosi. So "mayā pabbajitakālato paṭṭhāya bhikkhunā saddhiṃ dve
kathā nāma na kathitapubbā, aññasmiṃpi divase uparivisesaṃ nibbattessāmī"ti
cintetvā "kiṃ bhante"ti paṭivacanaṃ adāsi. "ehī"ti ca vutte 4- ekavacaneneva
āgantvā "bhante iminā tāva maggeneva gantvā mayā ṭhitokāse muhuttaṃ
puratthābhimukho ṭhatvā olokethā"ti āha. So tathā katvā tena pattavisesameva
pāpuṇi. Evaṃ ekaṃ asubhaṃ divinnaṃ janānaṃ atthāya jātaṃ. Evaṃ sātthakaṃpi panetaṃ
purisassa mātugāmāsubhaṃ asappāyaṃ, mātugāmassa ca purisāsubhaṃ asappāyaṃ. Sabhāgameva
sappāyanti evaṃ sappāyapariggaṇhaṇaṃ sappāyasampajaññaṃ nāma.
@Footnote: 1-1 i. imā pāṭhā na dissanti.         2-2 cha.Ma. sātthaṃ
@3 i. vatthuṃ.                            4 i. vutto

---------------------------------------------------------------------------------------------
page168.
      Evaṃ pariggahitasātthakasappāyassa pana aṭṭhatiṃsāya kammaṭṭhānesu attano
cittaruciyaṃ kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva
gamanaṃ gocarasampajaññaṃ nāma tassāvibhāvanatthaṃ idaṃ catukkaṃ veditabbaṃ.
      Idhekacco bhikkhu harati na paccāharati, ekacco paccāharati na harati,
ekacco pana neva harati na paccāharati, ekacco harati ca paccāharati cāti.
Tattha yo bhikkhu divasaṃ caṅkamena nisajjāya ca āvaraṇīyehi dhammehi cittaṃ
parisodhetvā tathā rattiyā paṭhamayāme, majjhimayāme seyyaṃ kappetvā pacchimayāmepi
nisajjācaṅkamehi vītināmetvā pageva cetiyaṅgaṇabodhiyaṅgaṇe vattaṃ katvā bodhirukkhe
udakaṃ āsiñcitvā pānīyaparibhojanīyaṃ paccupaṭṭhapetvā ācariyupajjhāyavattādīni
sabbāni khandhakavattāni samādāya vattati. So sarīraparikammaṃ katvā senāsanaṃ
pavisitvā dve tayo pallaṅke usumaṃ gāhāpetvā kammaṭṭhānamanuyuñjitvā
bhikkhācāravelāyaṃ uṭṭhahitvā kammaṭṭhānasīseneva pattacīvaramādāya senāsanato
nikkhamitvā kammaṭṭhānaṃ manasikarontova cetiyaṅgaṇaṃ  gantvā, sace buddhānussati
kammaṭṭhānaṃ hoti, taṃ avissajjetvāva cetiyaṅgaṇaṃ pavisati. Aññaṃ ce
kammaṭṭhānaṃ hoti, sopānapādamūle 1- ṭhatvā hatthena gahitabhaṇḍaṃ viya taṃ ṭhapetvā
buddhārammaṇapītiṃ gahetvā cetiyaṅgaṇaṃ āruyha, mahantaṃ cetiyañce, tikkhattuṃ
padakkhiṇaṃ katvā catūsu ṭhānesu vanditabbaṃ. Khuddakaṃ cetiyañce, tatheva padakkhiṇaṃ
katvā aṭṭhasu ṭhānesu vanditabbaṃ. Cetiyaṃ vanditvā bodhiyaṅgaṇaṃ pattenāpi
buddhassa bhagavato sammukhā viya nipaccakāraṃ dassetvā bodhi vanditabbā. So evaṃ
cetiyañca bodhiñca  vanditvā paṭisāmitaṭṭhānaṃ gantvā paṭisāmitaṃ bhaṇḍaṃ hatthena
gaṇhanto viya nikkhittakammaṭṭhānaṃ gahetvā gāmassa samīpe kammaṭṭhānasīseneva cīvaraṃ
pārupitvā gāmaṃ piṇḍāya pavisati. Atha  naṃ manussā disvā "ayyo no āgato"ti
paccuggantvā pattaṃ gahetvā āsanasālāya vā gehe vā nisīdāpetvā yāguṃ
datvā, yāva bhattaṃ na niṭṭhāti, tāva pāde dhovitvā telena makkhetvā purato
nisīditvā pañhaṃ vā pucchanti, dhammaṃ vā sotukāmā honti. Sacepi na kathāpenti,
@Footnote: 1 cha.Ma., i. sopānamūle.

---------------------------------------------------------------------------------------------
page169.
Janasaṅgahatthaṃ dhammakathā nāma kātabbāyevāti aṭṭhakathācariyā vadanti. Dhammakathā
hi kammaṭṭhānavimuttā nāma natthi, tasmā kammaṭṭhānasīseneva dhammakathaṃ kathetvā
kammaṭṭhānasīseneva āhāraṃ paribhuñjitvā anumodanaṃ katvā 1- nivattamānopi 2-
manussehi anugatova gāmato nikkhamitvā tattha te nivattetvā 3- maggaṃ paṭipajjati
      atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū
disvā paccuggantvā pattacīvaramassa gaṇhanti. Porāṇakabhikkhū kira na "amhākaṃ
upajjhāyo ācariyo"ti mukhaṃ oloketvā vattaṃ karonti,  sampattaparicchedeneva
karonti. Te taṃ pucchanti "bhante ete manussā tumhākaṃ kiṃ honti   mātipakkhato
sambandhā pitipakkhato"ti  kiṃ disvā pucchathāti? tumhesu etesaṃ pemaṃ bahumānanti?
āvuso yaṃ mātāpitūhipi dukkaraṃ, taṃ ete amhākaṃ karonti, pattacīvaraṃpi no
etesaṃ santakameva, etesaṃ ānubhāvena neva bhaye bhayaṃ, na chātake chātakaṃ jātaṃ
nāma. 4- Edisā nāma amhākaṃ upakārino natthīti tesaṃ guṇe kathento gacchati.
Ayaṃ vuccati harati na paccāharati.
      Yassa pana pageva vuttappakāraṃ vattapaṭipattiṃ karontassa kammajatejodhātu
pajjalati, anupādinnakaṃ muñcitvā upādinnakaṃ gaṇhāti, sarīrato sedā
muccanti. 5- Kammaṭṭhānaṃ vīthiṃ na rohati, so pageva pattacīvaramādāya vegasāva
cetiyaṃ vanditvā gorūpānaṃ nikkhamanavelāyameva gāmaṃ yāgubhikkhāya pavisitvā yāguṃ
labhitvā āsanasālaṃ gantvā pivati, athassa dvittikkhattuṃ ajjhoharaṇamatteneva
kammajatejodhātu upādinnakaṃ muñcitvā anupādinnakaṃ gaṇhāti, ghaṭasatena
nhāpito 6- viya tejodhātupariḷāhanibbānaṃ patvā kammaṭṭhānasīsena yāguṃ
paribhuñjitvā pattañca mukhañca dhovitvā antarābhatte kammaṭṭhānaṃ  manasikatvā
avasesaṭṭhāne piṇḍāya caritvā kammaṭṭhānasīsena  āhārañca paribhuñjitvā tato
paṭṭhāya poṅkhānupoṅkhaṃ 7- upaṭṭhahamānaṃ kammaṭṭhānaṃ gahetvā āgacchati, ayaṃ vuccati
paccāharati na harati. Edisā ca 8- bhikkhū yāguṃ pivitvā vipassanaṃ ārabhitvā
@Footnote: 1 i., Sī. vatvā     2 cha.Ma.,i. nivattiyamānehipi    3 i. nivāretvā.
@4 cha.Ma.,i. jānāma   5 ka. muñcanti     6 cha.Ma.,i. nhāto
@7 ka. pokhānupokhaṃ     8 ka. edisāva, i. edisā

---------------------------------------------------------------------------------------------
page170.
Buddhasāsane arahattaṃ pattā nāma gaṇanapathaṃ vītivattā. Sīhaladīpeyeva tesu tesu
gāmesu āsanasālāya na taṃ āsanaṃ atthi, yattha yāguṃ pivitvā arahattappattā
bhikkhū  natthīti.
      Yo pana pamādavihārī hoti nikkhittadhuro, kattabbavattāni 1- bhinditvā
pañcavidhacetokhīlavinibandhacitto viharanto "kammaṭṭhānaṃ nāma atthī"tipi saññaṃ
akatvā gāmaṃ piṇḍāya pavisitvā ananulomikena gihisaṃsaggena saṃsaṭṭho caritvā ca
bhuñjitvā ca tuccho  nikkhamati, ayaṃ vuccati neva harati na paccāharatīti.
      Yo panāyaṃ "harati ca paccāharati cā"ti vutto, so gatapaccāgatikavattavasena
veditabbo:- atthakāmā hi kulaputtā sāsane pabbajitvā dasaṃpi vīsaṃpi 2- tiṃsaṃpi
cattālīsaṃpi paññāsaṃpi sataṃpi ekato vasantā katikavattaṃ katvā viharanti
"āvuso tumhe na iṇattā 3- na bhayattā 4- na jīvikakappakattā pabbajitā,
dukkhā muñcitukāmā panettha pabbajitā, tasmā gamane uppannakilesaṃ gamaneyeva
niggaṇhatha, tathā ṭhāne, nisajjāya, sayane uppannakilesaṃ sayaneyeva niggaṇhathā"ti.
      Te evaṃ katikavattaṃ katvā bhikkhācāraṃ gacchantā aḍḍhusabhausabhaaḍḍhagāvuta-
gāvutantaresu pāsāṇā honti, tāya saññāya kammaṭṭhānaṃ manasikarontāva
gacchanti. Sace kassaci gamane kileso uppajjati, tattheva naṃ niggaṇhati. Tathā
asakkonto tiṭṭhati, athassa pacchato āgacchantopi tiṭṭhati. So "ayaṃ bhikkhu
tuyhaṃ uppannavitakkaṃ jānāti, ananucchavikaṃ te katan"ti 5- attānaṃ paṭicodetvā
vipassanaṃ vaḍḍhetvā tattheva ariyabhūmiṃ okkamati. Tathā asakkonto nisīdati, athassa
pacchato āgacchantopi nisīdatīti soyeva nayo. Ariyabhūmiṃ okkamituṃ asakkontopi
taṃ kilesaṃ vikkhambhetvā kammaṭṭhānaṃ manasikarontova gacchati, na kammaṭṭhāna-
vippayuttena cittena pādaṃ uddharati, uddharati ce, paṭinivattitvā
purimapādeyeva 6- eti. Ālindakavāsī mahāpussadevatthero 7- viya.
@Footnote: 1 cha.Ma., i. sabbavattāni    2 i. visatiṃpi   3 Ma., i. na iṇaṭṭhānabhayaṭṭhānajīvikā
@pakatā pabbajitā.   4 cha.ma na iṇaṭṭā na bhayaṭṭā   5 cha.Ma.,i. te etanti
@6 ka., Sī. purimappadesaṃyeva   7 cha.Ma.,i. mahāphussadevatthero

---------------------------------------------------------------------------------------------
page171.
      So kira ekūnavīsati vassāni gatapaccāgatikavattaṃ pūrento eva
vihāsi, manussāpi sudaṃ 1- antarāmagge kasantā ca vappantā ca maddantā ca
kammāni ca karontā theraṃ tathā gacchantaṃ disvā "ayaṃ thero punappunaṃ nivattitvā
gacchati, kiṃ nu kho maggamūḷho, udāhu kiñci pamuṭṭho"ti samullapanti. So taṃ
anādiyitvā kammaṭṭhānayutteneva cittena samaṇadhammaṃ karonto vīsativassabbhantare
arahattaṃ pāpuṇi, 2- arahattappattadivaseyevassa caṅkamanakoṭiyaṃ adhivatthā devatā
aṅgulīhi dīpaṃ ujjāletvā aṭṭhāsi. Cattāropi mahārājāno, sakko ca
devānamindo, brahmā ca sahampati upaṭṭhānaṃ āgamiṃsu. Tañca obhāsaṃ disvā
vanavāsī mahātissatthero taṃ dutiyadivase pucchi "rattibhāge āyasmato santike
obhāso ahosi, kiṃ so obhāso"ti. Thero vikkhepaṃ karonto  obhāso nāma
dīpobhāsopi hoti maṇiobhāsopī"ti evamādimāha. Tato paṭicchādetha tumheti
nibandho 3- "āmā"ti paṭijānitvā ārocesi.
      Kāḷavallimaṇḍapavāsī mahānāgatthero viya ca. Sopi kira gatapaccāgatikavattaṃ
pūrento paṭhamaṃ tāva "bhagavato mahāpadhānaṃ pūjessāmī"ti sattavassāni
ṭhānacaṅkamameva adhiṭṭhāsi. Puna soḷasavassāni gatapaccāgatikavattaṃ pūretvā arahattaṃ
pāpuṇi. So kammaṭṭhānayutteneva cittena pādaṃ uddharanto vippayuttena 4-
uddhaṭe puna paṭinivattento gāmasamīpaṃ gantvā "gāvī nu, pabbajito nū"ti
āsaṅkanīyappadese ṭhatvā cīvaraṃ pārupitvā kacchakantarato udakena pattaṃ dhovitvā
udakagaṇḍūsaṃ 5- karoti. Kiṃkāraṇā? "mā me  bhikkhaṃ dātuṃ vā vandituṃ vā
āgatamanusse `dīghāyukā hothā'ti vacanamattenāpi kammaṭṭhānavikkhepo ahosī"ti.
"ajja bhante katimī"ti 6- divasaṃ vā  bhikkhugaṇanaṃ vā pañhaṃ vā pucchito pana
udakaṃ gilitvā āroceti. Sace divasādipucchakā na honti, nikkhamanavelāyaṃ
gāmadvāre niṭṭhubhitvāva 7- yāti.
      Kalambatitthavihāre vassūpagatā paññāsabhikkhū viya ca. Te kira
āsāḷhapuṇṇamāyaṃ 8- katikavattaṃ akaṃsu "arahattaṃ appatvā aññamaññaṃ
@Footnote: 1 ka.,Ma. addasaṃsu taṃ   2 ka. pāpuṇāti  3 cha.Ma.,i. nibaddho   4 i. viyuttena
@5 ka. udakagaṇḍalaṃ   6 i. katamīti   7 i. niṭṭhubhitvā   8 cha.Ma. asāḷhipuṇṇamāyaṃ

---------------------------------------------------------------------------------------------
page172.
Nālapissāmā"ti. Gāmañca piṇḍāya pavisantā udakagaṇḍūsaṃ katvā pavisiṃsu. Divasādīsu
pucchitesu vuttanayeneva paṭipajjiṃsu. Tattha manussā niṭṭhubhanaṃ disvā jāniṃsu
"ajjeko āgato, ajja dve"ti. Evañca cintesuṃ "kiṃ nu kho ete amhehiyeva
saddhiṃ na sallapanti, udāhu aññamaññaṃpi. Sace aññamaññampi na sallapanti,
addhā vivādajātā bhavissanti,  etha ne aññamaññaṃ khamāpessāmā"ti. Sabbepi
vihāraṃ gantvā paññāsāya bhikkhūsu dvepi bhikkhū ekokāse nāddasiṃsu. Tato yo
tesu cakkhumā puriso, so āha "na bho kalahakārakānaṃ vasanokāso īdiso hoti,
susammaṭṭhaṃ cetiyaṅgaṇabodhiyaṅgaṇaṃ, sunikkhittā sammajjaniyo, supaṭṭhitaṃ 1- pānīyaṃ
paribhojanīyan"ti, te tatova 2- nivattā. Tepi bhikkhū antotemāseyeva arahattaṃ
patvā mahāpavāraṇāya visuddhipavāraṇaṃ pavāresuṃ.
      Evaṃ kāḷavallimaṇḍapavāsī mahānāgatthero viya kalambatitthavihāravassupagatā
bhikkhū viya ca kammaṭṭhānaanuyutteneva cittena pādaṃ uddharanto gāmasamīpaṃ
gantvā udakagaṇḍūsaṃ katvā vīthiyo sallakkhetvā, yattha surāsoṇḍadhuttādayo,
kalahakārakā, caṇḍahatthiassādayo vā natthi, taṃ vīthiṃ paṭipajjati. Tattha ca piṇḍāya
caramāno na turitaturito viya javena gacchati. Na hi javanapiṇḍapātiyadhutaṅgaṃ 3-
nāma kiñci atthi. Visamabhūmibhāgappattaṃ pana udakasakaṭaṃ viya niccalo hutvā gacchati.
Anugharaṃ paviṭṭho ca dātukāmaṃ vā adātukāmaṃ vā sallakkhetvā tadanurūpaṃ kālaṃ
āgamento bhikkhaṃ paṭilabhitvā ādāya antogāme vā bahigāme vā vihārameva
āgantvā yathāphāsuke paṭirūpe okāse nisīditvā kammaṭṭhānaṃ manasikaronto
āhāre paṭikūlasaññaṃ upaṭṭhapetvā akkhabbhañjanavaṇalepanaputtamaṃsūpamāvasena
paccavekkhanto aṭṭhaṅgasamannāgataṃ āhāraṃ āhāreti, neva davāya na madāya na
maṇḍanāya na vibhūsanāya .pe. Bhuttāvī ca udakakiccaṃ katvā muhuttaṃ bhattakilamathaṃ
paṭippassambhetvā, yathā purebhattaṃ, evaṃ pacchābhattaṃ purimayāmaṃ, pacchimayāmañca
kammaṭṭhānameva manasikaroti. Ayaṃ vuccati harati ca paccāharati cāti
@Footnote: 1 cha.Ma. supaṭṭhapitaṃ              2 i. tato ca, ka. tato
@3 cha.Ma. javena piṇḍapātiyadhutaṅgaṃ

---------------------------------------------------------------------------------------------
page173.
      Imaṃ  1- pana haraṇapaccāharaṇasaṅkhātaṃ gatapaccāgatikavattaṃ pūrento, yadi
upanissayasampanno hoti, paṭhamavayeeva arahattaṃ pāpuṇāti. No ce paṭhamavaye
pāpuṇāti, atha majjhimavaye. No ce majjhimavaye pāpuṇāti, atha maraṇasamaye. No
ce maraṇasamaye pāpuṇāti, atha devaputto hutvā pāpuṇāti. 2- No ce devaputto
hutvā pāpuṇāti, anuppanne buddhe nibbatto paccekabodhiṃ sacchikaroti. No ce
paccekabodhiṃ sacchikaroti, atha buddhānaṃ sammukhībhāve khippābhiñño vā  hoti
seyyathāpi thero bāhiyo dārucīriyo, mahāpañño vā seyyathāpi thero sāriputto,
mahiddhiko vā seyyathāpi thero mahāmoggallāno, dhutaṅgadharo 3- vā seyyathāpi
thero mahākassaPo. Dibbacakkhuko vā seyyathāpi thero anuruddho. Vinayadharo vā
seyyathāpi thero upāli. Dhammakathiko vā seyyathāpi thero puṇṇo mantāṇīputto. 4-
Āraññiko vā seyyathāpi thero revato, bahussuto vā seyyathāpi thero
ānando, sikkhākāmo vā seyyathāpi thero rāhulo buddhaputtoti. Iti imasmiṃ
catukke yvāyaṃ harati ca paccāharati ca, tassa gocarasampajaññaṃ sikhāpattaṃ hoti.
      Abhikkamādīsu pana asammuyhanaṃ asammohasampajaññaṃ, taṃ evaṃ
veditabbaṃ:- idha bhikkhu abhikkamanto vā paṭikkamanto vā, yathā andhabālaputhujjanā
abhikkamādīsu "attā abhikkamati, attanā abhikkamo nibbattito"ti vā "ahaṃ
abhikkamāmi, mayā abhikkamo nibbattito"ti vā sammuyhanti, tathā asammuyhanto
"abhikkamāmī"ti citte uppajjamāne teneva cittena saddhiṃ cittasamuṭṭhānā
vāyodhātu viññattiṃ janayamānā uppajjati. 5- Iti cittakiriyāvāyodhātuvipphāravasena
ayaṃ kāyasammato aṭṭhisaṅghāto abhikkamati. Tassevaṃ abhikkamato ekekapāduddharaṇe
paṭhavīdhātuāpodhātūti dve dhātuyo omattā honti mandā, itarā dve adhimattā
honti balavatiyo, tathā atiharaṇavītiharaṇesu. Vossajjane tejodhātu vāyodhātūti
dve dhātuyo omattā honti mandā, itarā dve adhimattā honti 6- balavatiyo,
tathā sannikkhepanasannirumbhaṇesu. Tattha uddharaṇe pavattā rūpārūpadhammā atiharaṇaṃ
@Footnote: 1 cha.Ma., i. idaṃ                       2 cha.Ma., i. ayaṃ pāṭho na dissati
@3 cha.Ma. dhutavādo, Sī. dhutavādī, i. dhutavā   4 ka. mantānīputto
@5 ka. uppajjatīti                        6 cha.Ma., i. ayaṃ pāṭho na dissati

---------------------------------------------------------------------------------------------
page174.
Na pāpuṇanti, tathā atiharaṇe pavattā vītiharaṇaṃ, vītiharaṇe pavattā vossajjanaṃ,
vossajjane pavattā sannikkhepanaṃ, sannikkhepane pavattā sannirumbhaṇaṃ na pāpuṇanti.
Tattha tattheva pabbaṃ pabbaṃ sandhi sandhi odhi odhi hutvā tattakapāle
pakkhittatilāni viya taṭataṭāyantā 1- bhijjanti. Tattha ko eko abhikkamati, kassa
vā ekassa abhikkamanaṃ. Paramatthato hi dhātūnaṃyeva gamanaṃ, dhātūnaṃyeva ṭhānaṃ,
dhātūnaṃyeva nisajjanaṃ, dhātūnaṃyeva sayanaṃ. Tasmiṃ tasmiṃ hi koṭṭhāse saddhiṃ rūpena
                 aññaṃ uppajjate cittaṃ   aññaṃ cittaṃ nirujjhati
                 avīcimanusambandho       nadīsotova vattatīti.
Evaṃ abhikkamādīsu asammuyhanaṃ asammohasampajaññaṃ nāmāti.
      Niṭṭhito "abhikkante paṭikkante sampajānakārī hotī"ti padassa attho.
      Ālokite vilokiteti ettha pana ālokitaṃ nāma purato pekkhanaṃ.
Vilokitaṃ nāma anudisāpekkhanaṃ. Aññānipi heṭṭhā upari pacchato pekkhanavasena
olokitaullokitavilokitāni nāma honti, tāni idha na gahitāni. Sāruppavasena
pana imāneva dve gahitāni, iti 2- iminā vā mukhena sabbānipi tāni
gahitānevāti.
      Tattha "ālokessāmī"ti citte uppanne cittavaseneva anoloketvā
atthapariggaṇhaṇaṃ sātthakasampajaññaṃ, taṃ āyasmantaṃ nandaṃ kāyasakkhiṃ katvā veditabbaṃ.
Vuttañhetaṃ bhagavatā "sace  bhikkhave nandassa puratthimā disā āloketabbā
hoti, sabbaṃ cetaso 3- samannāharitvā nando puratthimadisaṃ āloketi
`evamme puratthimadisaṃ ālokayato na abhijjhādomanassā pāpakā akusalā dhammā
anvāssavissantī'ti 4- iti sātthakasampajāno hoti. Sace bhikkhave nandassa pacchimā
disā .pe. Uttarā disā .pe. Dakkhiṇā disā .pe. Uddhaṃ .pe. Adho
.pe. Anudisā anuviloketabbā honti, sabbaṃ cetaso samannāharitvā nando
anudisaṃ anuviloketi "evamme anusadisaṃ anuvilokayato na abhijjhādomanassā
pāpakā akusalā dhammā anvāssavissantī'ti, itiha tattha sampajāno hotī"ti.
@Footnote: 1 cha.Ma. paṭapaṭāyantā           2 cha.Ma., i. itisaddo na dissati
@3 i. sabbacetaso, cha.Ma. sabbaṃ cetasā evamuparipi  4 ka. anavāssaveyyunti

---------------------------------------------------------------------------------------------
page175.
      Apica idhāpi pubbe vuttacetiyadassanādivaseneva sātthakatā ca
sappāyatā ca veditabbā, kammaṭṭhānassa pana avijahanameva gocarasampajaññaṃ.
Tasmā ettha khandhadhātuāyatanakammaṭṭhānikehi attano kammaṭṭhānavaseneva,
kasiṇādikammaṭṭhānikehi vā pana kammaṭṭhānasīseneva ālokanavilokanaṃ kātabbaṃ. Abbhantare
attā nāma āloketā vā viloketā vā natthi, "ālokessāmī"ti citte
uppannamatte 1- teneva cittena saddhiṃ cittasamuṭṭhānavāyodhātu viññattiṃ janayamānā
uppajjati. Iti cittakiriyāvāyodhātuvipphāravaseneva heṭṭhimaṃ akkhidalaṃ adho sīdati,
uparimaṃ uddhaṃ saṅgheti. Koci yantakena vicaranto nāma natthi, tato cakkhuviññāṇaṃ
dassanakiccaṃ  sādhentaṃ uppajjatīti evaṃ pajānanaṃ panettha asammohasampajaññaṃ nāma.
      Apica mūlapariññāāgantukatāvakālikabhāvavasenapettha 2- asammohasampajaññaṃ
veditabbaṃ. Mūlapariññāvasena tāva
               bhavaṅgāvajjanañceva         dassanaṃ sampaṭicchanaṃ
               santīraṇaṃ voṭṭhabbanaṃ         javanaṃ bhavati sattamaṃ.
      Tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ
āvaṭṭetvā kiriyāmanodhātu āvajjanakiccaṃ sādhayamānā, taṃnirodhā cakkhuviññāṇaṃ
dassanakiccaṃ sādhayamānaṃ, taṃnirodhā vipākamanodhātu sampaṭicchanakiccaṃ sādhayamānā,
taṃnirodhā vipākamanoviññāṇadhātu santīraṇakiccaṃ sādhayamānā, taṃnirodhā
kiriyāmanoviññāṇadhātu voṭṭhabbanakiccaṃ sādhayamānā, taṃnirodhā sattakkhattuṃ javanaṃ
javati. Tattha paṭhamajavanepi "ayaṃ itthī, ayaṃ puriso"ti rajjanadussanamuḷhanavasena
ālokitavilokitaṃ na hoti. Dutiyajavanepi .pe. Sattamajavanepi. Etesu pana
yuddhamaṇḍale yodhesu viya heṭṭhupariyavasena bhijjitvā patitesu "ayaṃ itthī, ayaṃ
puriso"ti rajjanādivasena ālokitavilokitaṃ nāma hoti. Evaṃ tāvettha
mūlapariññāvasena asammohasampajaññaṃ veditabbaṃ.
      Cakkhudvāre pana rūpe āpāthamāgate bhavaṅgacalanato uddhaṃ
sakakiccanipphādanavasena āvajjanādīsu uppajjitvā niruddhesu avasāne javanaṃ
uppajjati,
@Footnote: 1 cha.Ma., i. uppajjamāne.       2 ka.....vasena panettha

---------------------------------------------------------------------------------------------
page176.
Taṃ pubbe uppannānaṃ āvajjanādīnaṃ gehabhūte cakkhudvāre āgantukapuriso viya
hoti. Tassa yathā paragehe kiñci yācituṃ paviṭṭhassa āgantukapurisassa gehasāmikesupi
tuṇhīmāsinesu āṇākaraṇaṃ na yuttaṃ, evaṃ āvajjanādīnaṃ gehabhūte cakkhudvāre
āvajjanādīsupi arajjantesu, adussantesu, amuyhantesu ca rajjanadussanamuyhanaṃ
ayuttanti evaṃ āgantukabhāvavasena asammohasampajaññaṃ veditabbaṃ.
      Yāni panetāni cakkhudvāre voṭṭhabbanapariyosānāni cittāni
uppajjanti, tāni saddhiṃ sampayuttadhammehi tattha tattheva bhijjanti, aññamaññaṃ na
passantīti itarāni 1- tāvakālikāni honti. Tattha yathā ekasmiṃ ghare sabbesu
mānusakesu matesu avasesassa ekassa taṃkhaṇaññeva maraṇadhammassa na yuttā
naccagītādīsu abhirati nāma, evameva ekadvāre sasampayuttesu āvajjanādīsu tattha
tattheva matesu avasesassa taṃkhaṇaññeva maraṇadhammassa javanassāpi rajjana-
dussanamuyhanavaseneva abhirati nāma na yuttāti evaṃ tāvakālikabhāvavasena
asammohasampajaññaṃ veditabbaṃ.
      Apica khandhāyatanadhātupaccayapaccavekkhaṇavasenapetaṃ veditabbaṃ. Ettha hi
cakkhu ceva rūpā ca rūpakkhankho, dassanaṃ viññāṇakkhandho, taṃsampayuttā vedanā
vedanākkhandho, saññā saññākkhandho, phassādikā saṅkhārakkhandho. Evametesaṃ
pañcannaṃ khandhānaṃ samavāye ālokanavilokanaṃ paññāyati. Tattha ko eko
āloketi, ko viloketi.
      Tathā cakkhu cakkhvāyatanaṃ, rūpaṃ rūpāyatanaṃ, dassanaṃ manāyatanaṃ, vedanādayo
sampayuttadhammā dhammāyatanaṃ. Evametesaṃ catunnaṃ āyatanānaṃ samavāye ālokanavilokanaṃ
paññāyati. Tattha ko eko āloketi, ko viloketi.
      Tathā cakkhu cakkhudhātu, rūpaṃ rūpadhātu, dassanaṃ cakkhuviññāṇadhātu,
taṃsampayuttā vedanādayo dhammā dhammadhātu. Evametāsaṃ catunnaṃ dhātūnaṃ samavāye
ālokavilokanaṃ paññāyati. Tattha ko eko āloketi, ko viloketi.
      Tathā cakkhu nissayapaccayo, rūpaṃ ārammaṇapaccayo, āvajjanaṃ
anantarasamanantaraupanissayanatthivigatapaccayo, āloko upanissayapaccayo, vedanādayo
@Footnote: 1 cha.Ma. ittarāni

---------------------------------------------------------------------------------------------
page177.
Sahajātapaccayo. 1- Evametesaṃ paccayānaṃ samavāye ālokanavilokanaṃ paññāyati. Tattha
ko eko āloketi, ko viloketīti evamettha khandhāyatanadhātupaccayapaccavekkhaṇavasenapi
asammohasampajaññaṃ veditabbaṃ.
      Sammiñjite 2- pasāriteti pabbānaṃ 3- sammiñjanapasāraṇe. Tattha
cittavaseneva sammiñjanapasāraṇaṃ akatvā hatthapādānaṃ sammiñjanapasāraṇapaccayā
atthānatthaṃ pariggaṇhitvā atthapariggaṇhaṇaṃ sātthakasampajaññaṃ. Tattha hatthapāde
aticiraṃ sammiñjetvā 4- vā pasāretvā vā ṭhitassa khaṇe khaṇe vedanā uppajjanti,
cittaṃ ekaggataṃ na labhati, kammaṭṭhānaṃ paripatati, visesaṃ nādhigacchati. Kāle
sammiñjentassa kāle pasārentassa pana tā vedanā nuppajjanti, cittaṃ
ekaggaṃ hoti, kammaṭṭhānaṃ nipphātiṃ 5- gacchati, visesamadhigacchatīti evaṃ
atthānatthapariggaṇhaṇaṃ veditabbaṃ.
      Atthe pana satipi sappāyāsappāyaṃ pariggaṇhitvā sappāyapariggaṇhaṇaṃ
sappāyasappajaññaṃ. Tatrāyaṃ nayo:-
      mahācetiyaṅgaṇe kira daharabhikkhū sajjhāyaṃ gaṇhanti, tesaṃ piṭṭhipassesu
daharabhikkhuniyo dhammaṃ suṇanti. Tatreko daharo hatthaṃ pasārento kāyasaṃsaggaṃ
patvā teneva kāraṇena gihī jāto. Aparo bhikkhu pādaṃ pasārento aggimhi
pasāresi, aṭṭhiṃ āhacca pādo jhāyi. Aparo vammike pasāresi, so   āsīvisena
daṭṭho. Aparo cīvarakuṭidaṇḍake pasāresi, taṃ maṇisappo ḍaṃsi. Tasmā evarūpe
asappāye apasāretvā sappāye pasāretabbaṃ. Idamettha sappāyasampajaññaṃ.
      Gocarasampajaññaṃ pana mahātheravatthunā dīpetabbaṃ:- mahāthero kira
divāṭṭhāne nisinno antevāsikehi saddhiṃ kathayamāno sahasā hatthaṃ sammiñjetvā 6-
puna yathāṭṭhāne ṭhapetvā saṇikaṃ sammiñjesi, taṃ antevāsikā pucchiṃsu "kasmā bhante
sahasā hatthaṃ sammiñjetvā puna yathāṭṭhāne ṭhapetvā saṇikaṃ sammiñjayitthā"ti. Yato
@Footnote: 1 ka. sahajātādipaccayo.            2 cha.Ma. samiñjite, evamuparipi.
@3 Ma., i. sabbānaṃ hatthapādānaṃ.      4 cha.Ma., i. samiñjetvā.
@5 cha.Ma., i. phātiṃ.               6 cha.Ma. samiñjetvā

---------------------------------------------------------------------------------------------
page178.
Paṭṭhāyāhaṃ āvuso kammaṭṭhānaṃ manasikātuṃ āraddho, na me kammaṭṭhānaṃ muñcitvā
attho sammiñjitapubbo, idāni pana me tumhehi saddhiṃ kathayamānena kammaṭṭhānaṃ
muñcitvā sammiñjito. Tasmā puna yathāṭṭhāne ṭhapetvā sammiñjesinti. Sādhu
bhante bhikkhunā nāma evarūpena bhavitabbanti. Evametthāpi kammaṭṭhānāvijahanameva
gocarasampajaññanti veditabbaṃ.
      Abbhantare attā nāma koci sammiñjito vā pasārito vā natthi,
vuttappakāracittakiriyāvāyodhātuvipphārena pana suttākaḍḍhanavasena dāruyantassa
hatthapādacalanaṃ 1- viya sammiñjanapasāraṇaṃ hotīti evaṃ parijānanaṃ panettha
asammohasampajaññanti veditabbaṃ.
      Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena,
pattassa bhikkhāpaṭiggahaṇādivasena 2- paribhogo dhāraṇaṃ nāma. Tattha saṅghāṭicīvaradhāraṇe
tāva nivāsetvā vā pārupitvā vā piṇḍāya carato āmisalābho "sītassa
paṭighātāyā"ti ādinā nayena bhagavatā vuttappakāroyeva attho attho nāma.
Tassa vasena sātthakasampajaññaṃ veditabbaṃ.
      Uṇhapakatikassa pana dubbalassa ca cīvaraṃ sukhumaṃ sappāyaṃ, sītālukassa
ghanaṃ dupaṭaṃ. Viparītaṃ asappāyaṃ. Yassa kassaci jiṇṇaṃ asappāyameva, aggaḷādidānena
hissa taṃ palibodhakaraṃ hoti. Tathā paṭadukūlādibhedaṃ 3- lobhanīyacīvaraṃ. Tādisaṃ hi
araññe ekakassa nivāsantarāyakaraṃ, jīvitantarāyakarañcāpi hoti. Nippariyāyena pana
yaṃ nimittakammādimicchājīvavasena uppannaṃ, yañcassa sevamānassa akusalā dhammā
abhivaḍḍhanti, kusalā dhammā parihāyanti, taṃ asappāyaṃ. Viparītaṃ sappāyaṃ. Tassa
vasenettha sappāyasampajaññaṃ kammaṭṭhānāvijahanavaseneva ca gocarasampajaññaṃ
veditabbaṃ.
      Abbhantare attā nāma koci cīvaraṃ pārupanto nāma natthi,
vuttappakāracittakiriyāvāyodhātuvipphāreneva pana cīvarapārupanaṃ hoti. Tattha cīvaraṃpi
@Footnote: 1 cha.Ma. laḷanaṃ                  2 Ma.  bhikkhāgahaṇādivasena,
@3 cha.Ma. paṭṭuṇṇadukūlādibhedaṃ, Sī. paṭṭadukūlādibhedaṃ

---------------------------------------------------------------------------------------------
page179.
Acetanaṃ, kāyopi acetano. Cīvaraṃ na jānāti "mayā kāyo pārupito"ti. Kāyopi
na jānāti "ahaṃ cīvarena pārupito"ti. Dhātuyova dhātusamūhaṃ paṭicchādenti
paṭapilotikāya potthakarūpapaṭicchādane viya. Tasmā neva sundaraṃ cīvaraṃ labhitvā
somanassaṃ kātabbaṃ, na asundaraṃ labhitvā domanassaṃ.
      Nāgavammikacetiyarukkhādīsu hi keci mālāgandhadhūpavatthādīhi 1- sakkāraṃ
karonti, keci gūthamuttakaddamadaṇḍasatthappahārādīhi asakkāraṃ. Na tehi
vammikarukkhādayo somanassaṃ vā domanassaṃ vā karonti, evameva neva sundaraṃ
cīvaraṃ labhitvā somanassaṃ kātabbaṃ, nāsundaraṃ labhitvā domanassanti evaṃ
pavattapaṭisaṅkhānavasenettha asammohasampajaññaṃ veditabbaṃ.
      Pattadhāraṇepi pattaṃ sahasāva aggahetvā "imaṃ gahetvā piṇḍāya
caramāno bhikkhaṃ labhissāmī"ti evaṃ pattaggahaṇapaccayā paṭilabhitabbaatthavasena
sātthakasampajaññaṃ veditabbaṃ.
      Kisassa dubbalasarīrassa 2- pana garupatto asappāyo, yassa kassaci
catupañcagaṇḍikāhato dubbisodhanīyo asappāyova. Duddhotapattopi na vaṭṭati, taṃ
dhovantasseva cassa palibodho hoti. Maṇivaṇṇapatto pana lobhanīyo cīvare
vuttanayeneva asappāyo, nimittakammādivaseneva laddho pana yañcassa sevamānassa
akusalā dhammā abhivaḍḍhanti, kusalā dhammā parihāyanti, ayaṃ ekantaasappāyova.
Viparīto sappāyo. Tassa vasenettha sappāyasampajaññaṃ. Kammaṭṭhānāvijahanavaseneva
gocarasampajaññaṃ veditabbaṃ.
      Abbhantare attā nāma koci pattaṃ gaṇhanto natthi, vuttappakāra-
cittakiriyāvāyodhātuvipphāreneva pana pattaggahaṇaṃ nāma hoti. Tattha pattopi
acetano, hatthāpi acetanā. Patto na jānāti "ahaṃ  hatthehi gahito"ti.
Hatthāpi na jānanti "patto amhehi gahito"ti. Dhātuyova dhātusamūhaṃ gaṇhanti
saṇḍāsena aggivaṇṇapattaggahaṇe viyāti. Evaṃ pavattapaṭisaṅkhānavasenetka
asammohasampajaññaṃ veditabbaṃ.
@Footnote: 1 cha.Ma. mālāgandhadhūmavatthādīhi        2 cha.Ma. kisadubbalasarīrassa

---------------------------------------------------------------------------------------------
page180.
      Apica yathā chinnahatthapāde vaṇamukhehi paggharitapubbalohitakimikule
nīlamakkhikasamparikiṇṇe anāthasālāyaṃ nipanne 1- anāthamanususe disvā, ye dayālukā
purisā, te tesaṃ vaṇamattacoḷakāni 2- ceva  kapālādīhi ca bhesajjāni upanāmenti.
Tattha coḷakānipi kesañci saṇhāni kesañci thūlāni pāpuṇanti, bhesajjakapālakānipi
kesañci susaṇṭhānāni kesañci dusaṇṭhānāni pāpuṇanti, na te tattha sumanā vā
dummanā vā honti. Vaṇapaṭicchādanamatteneva hi coḷakena bhesajjapaṭiggahitamatteneva
ca kapālakena tesaṃ attho. Evameva yo pana bhikkhu 3- vaṇacoḷakaṃ viya cīvaraṃ
bhesajjakapālakaṃ viya ca pattaṃ, kapāle bhesajjamiva ca patte laddhaṃ bhikkhaṃ
sallakkheti, ayaṃ saṅghāṭipattacīvaradhāraṇe asammohasampajaññena uttamasampajānakārīti
veditabbo.
      Asitādīsu asiteti piṇḍapātabhojane. Pīteti yāguādipāne. Khāyiteti
piṭṭhakhajjakādikhādane. Sāyiteti madhuphāṇitādisāyane. Tattha "neva davāyā"ti
ādinā nayena vutto aṭṭhavidhopi attho attho nāma. Tassa vasena sātthakasampajaññaṃ
veditabbaṃ.
      Lūkhapaṇītatittamadhuraādīsu pana yena bhojanena yassa phāsu na hoti, taṃ
tassa asappāyaṃ. Yaṃ pana nimittakammādivasena paṭiladdhaṃ, yañcassa bhuñjato akusalā
dhammā abhivaḍḍhanti, kusalā dhammā parihāyanti, taṃ ekantaasappāyameva. Viparītaṃ
sappāyaṃ. Tassa vasenettha sappāyasampajaññaṃ, kammaṭṭhānāvijahanavaseneva ca
gocarasampajaññaṃ veditabbaṃ.
      Abbhantare attā nāma koci bhuñjako natthi, vuttappakāracittakiriyā-
vāyodhātuvipphāreneva pattapaṭiggahaṇaṃ nāma hoti. Cittakiriyāvāyodhātuvipphāreneva
hatthassa patte otāraṇaṃ nāma hoti. Cittakiriyāvāyodhātuvipphāreneva ālopakaraṇaṃ,
ālopauddharaṇaṃ, 4- mukhavivaraṇañca hoti, na koci kuñcikāya, yantakena vā
hanukaṭṭhīni vivarati. Cittakiriyāvāyodhātuvipphāreneva ca ālopassa mukhe ṭhapanaṃ,
@Footnote: 1 Sī. nisinne                2 ka. vaṇapaṭacolakāni, Sī. vaṇapaṭacoḷakāni
@3 cha.Ma. yo bhikkhu, i. so bhikkhu.   4 cha.Ma. ālopauddhāraṇaṃ

---------------------------------------------------------------------------------------------
page181.
Uparidantānaṃ musalakiccasādhanaṃ, heṭṭhādantānaṃ 1- udukkhalakiccasādhanaṃ, jivhāya
hatthakiccasādhanañca hoti. Iti tattha aggajivhāya tanukakheḷo mūlajivhāya bahalakheḷo
makkheti. Taṃ heṭṭhādantaudukkhale jivhāhatthaparivattitaṃ 2- kheḷodakena temitaṃ
uparidantamusalasañcuṇṇitaṃ. Koci kaṭacchunā vā dabbiyā vā antopavesento nāma
natthi, vāyodhātuyāva pavisati. Paviṭṭhaṃ paviṭṭhaṃ koci palālasantharaṃ 3- katvā
dhārento nāma natthi, vāyodhātu vaseneva tiṭṭhati. Ṭhitaṃ ṭhitaṃ koci uddhanaṃ
katvā aggiṃ jāletvā pacanto nāma natthi, tejodhātuyāva paccati. 4- Pakkaṃ pakkaṃ
koci daṇḍakena vā yaṭṭhiyā vā bahi nīhārako nāma natthi, vāyodhātuyeva
nīharati. Iti vāyodhātu atiharati ca vītiharati ca dhāreti ca parivatteti ca
sañcuṇṇeti ca visoseti  ca nīharati ca. Paṭhavīdhātu dhāreti ca parivatteti ca
sañcuṇṇeti ca visoseti ca. Āpodhātu sineheti ca allattañca anupāleti.
Tekhodhātu anto paviṭṭhaṃ paripāceti. Ākāsadhātu añjaso hoti. Viññāṇadhātu
tattha tattha sammāpayogamanvāya ābhujatīti evaṃ pavattapaṭisaṅkhānavasenettha
asammohasampajaññaṃ veditabbaṃ.
      Apica gamanato pariyesanato paribhogato āsayato nidhānato aparipakkato
paripakkato phalato nissandato ca sammakkhaṇatoti evaṃ dasavidhapaṭikūlabhāvapaccavekkhaṇato-
pettha asammohasampajaññaṃ veditabbaṃ. Vitthārakathā panettha visuddhimagge
āhārapaṭikūlasaññāniddesato gahetabbā.
      Uccārapassāvakammeti uccārassa ca passāvassa ca karaṇe. Tattha
pattakāle uccārapassāvaṃ akarontassa sakalasarīrato sedā muccanti, akkhīni
bhamanti, cittaṃ na ekaggaṃ hoti, aññe ca rogā uppajjanti. Karontassa pana
sabbantaṃ na hotīti ayamettha attho. Tassa vasena sātthakasampajaññaṃ veditabbaṃ.
      Aṭṭhāne uccārapassāvaṃ karontassa pana āpatti hoti, ayaso
vaḍḍhati, jīvitantarāyo hoti, paṭirūpaṭṭhāne karontassa sabbantaṃ na hotīti
@Footnote: 1 cha.Ma. heṭṭhimadantānaṃ          2 cha.Ma.... parivattakaṃ
@3 cha.Ma.  palālasanthāraṃ          4 Ma. pacati

---------------------------------------------------------------------------------------------
page182.
Idamettha sappāyaṃ. Tassa vasena sappāyasampajaññaṃ, kammaṭṭhānāvijahanavaseneva
gocarasampaññaṃ veditabbaṃ.
      Abbhantare attā nāma uccārapassāvakammaṃ karonto natthi,
cittakiriyāvāyodhātu vipphāreneva pana uccārapassāvakammaṃ hoti. Yathā vā pana
pakke gaṇḍe gaṇḍabhedena pubbalohitaṃ akāmatāya nikkhamati. Yathā ca atibharitā 1-
udakabhājanā udakabhājanā udakaṃ akāmatāya nikkhamati. Evaṃ pakkāsayamuttavatthīsu
sannicitā uccārapassāvā vāyuvegasamuppīḷitā akāmatāyapi nikkhamanti. So panāyaṃ
evaṃ nikkhamanto uccārapassāvo neva tassa bhikkhuno attano hoti na parassa,
kevalaṃ sarīranissandova hoti. Yathā kiṃ? yathā udakatumbato purāṇaudakaṃ chaḍḍentassa
neva taṃ attano hoti na paresaṃ, kevalaṃ paṭijagganamattameva hoti. Evaṃ
pavattapaṭisaṅkhānavasena ettha asammohasampajaññaṃ veditabbaṃ.
      Gatādīsu gateti gamane. Ṭhiteti ṭhāne. Nisinneti nisajjāyaṃ. Sutteti
sayane. Jāgariteti jāgaraṇe. Bhāsiteti kathane. Tuṇhībhāveti akathane. "gacchanto
vā gacchāmīti pajānāti, ṭhito vā ṭhitomhīti pajānāti, nisinno vā
nisinnomhīti pajānāti, sayāno vā sayānomhīti pajājanātī"ti imasmiṃ hi
sutte 2- addhānairiyāpathā kathitā, "abhikkante paṭikkante ālokite vilokite
sammiñjite pasārite"ti imasmiṃ majjhimā, "gate ṭhite nisinne sutte jāgarite"ti
idha pana khuddakacuṇṇiyairiyāpathā kathitā. Tasmā tesupi vuttanayeneva sampajānakāritā
veditabbā.
      Tipiṭakamahāsivatthero panāha:- yo ciraṃ gantvā vā caṅkamitvā vā
aparabhāge ṭhito iti paṭisañcikkhati "caṅkamanakāle pavattā rūpārūpadhammā ettheva
niruddhā"ti, ayaṃ gate sampajānakārī  nāma.
      Yo sajjhāyaṃ karonto pañhaṃ vā vissajjento kammaṭṭhānaṃ vā
manasikaronto ciraṃ ṭhatvā aparabhāge nisinno iti paṭisañcikkhati "ṭhitakāle
pavattā rūpārūpadhammā ettheva niruddhā"ti, ayaṃ ṭhite sampajānakārī nāma.
@Footnote: 1 Ma. abhibharitāYu.              2 dī.Ma. 10/375/249 mahāsatipaṭṭhānasutta

---------------------------------------------------------------------------------------------
page183.
      Yo sajjhāyādikaraṇavaseneva ciraṃ nisīditvā aparabhāge uṭṭhāya iti
paṭisañcikkhati "nisinnakāle pavattā rūpārūpadhammā ettheva niruddhā"ti, ayaṃ
nisinne sampajānakārī nāma.
      Yo pana nipannako, sajjhāyaṃ vā karonto kammaṭṭhānaṃ vā
manasikaronto niddaṃ okkamitvā aparabhāge uṭṭhāya iti paṭisañcikkhati "sayanakāle
pavattā rūpārūpadhammā ettheva niruddhā"ti, ayaṃ sutte jāgarite ca sampajānakārī
nāma. Kiriyamayacittānaṃ hi appavattaṃ suttaṃ nāma, pavattaṃ jāgaritaṃ nāma.
      Yo pana bhāsamāno "ayaṃ saddo nāma oṭṭhe ca paṭicca dante
ca paṭicca jivhañca paṭicca tāluñca paṭicca cittassa ca tadanurūpaṃ payogaṃ paṭicca
jāyatī"ti sato sampajāno ca bhāsati. Ciraṃ vā pana kālaṃ sajjhāyaṃ vā katvā dhammaṃ
vā kathetvā kammaṭṭhānaṃ vā pavattetvā pañhaṃ vā vissajjetvā aparabhāge
tuṇhībhūto iti paṭisañcikkhati "bhāsitakāle uppannā rūpārūpadhammā ettheva
niruddhā"ti. Ayaṃ bhāsite sampajānakārī nāma.
      Yo tuṇhībhūto ciraṃ dhammaṃ vā kammaṭṭhānaṃ vā manasikatvā aparabhāge
iti paṭisañcikkhati "tuṇhībhūtakāle pavattā rūpārūpadhammā ettheva niruddhā"ti.
Upādāyarūpappavattiyaṃ hi sati bhāsati nāma, asati tuṇhī bhavati nāmāti. Ayaṃ
tuṇhībhāve sampajānakārī nāma.
      Tayidaṃ mahāsivattherena vuttaṃ asammohadhuraṃ mahāsatipaṭṭhānasutte 1-
adhippetaṃ. Imasmiṃ pana sāmaññaphale sabbaṃpi catubbidhaṃ sampajaññaṃ labbhati. Tasmā
vuttanayeneva cettha, catunnaṃ sampajaññānaṃ vasena sampajānakāritā veditabbā.
Sampajānakārīti ca sabbapadesu satisampayuttasseva sampajaññassa  vasena attho
veditabbo. "satisampajaññena samannāgato"ti etassa hi padassa ayaṃ vitthāro.
Vibhaṅgappakaraṇe pana "sato sampajāno abhikkamati, sato sampajāno paṭikkamatī"ti 2-
evaṃ etāni padāni vibhattāneva. Evaṃ kho  mahārājāti evaṃ satisampayuttassa
sampajaññassa vasena abhikkamādīni pavattento satisampajaññena samannāgato
nāma hotīti attho.
@Footnote: 1 dī. mahā. 10/372/248 Ma.mū. 12/105/77  2 abhi. vibhaṅga. 35/523/301

---------------------------------------------------------------------------------------------
page184.
                            Santosakathā
      [215] Idha mahārāja bhikkhu santuṭṭho hotīti etatha santuṭṭhoti
itarītarapaccayasantosena samannāgato. So panesa santoso dvādasavidho hoti.
Seyyathīdaṃ? cīvare yathālābhasantoso, yathābalasantoso, yathāsārūppasantosoti tividho.
Evaṃ piṇḍapātādīsu. Tassāyaṃ pabhedavaṇṇanā.
      Idha bhikkhu cīvaraṃ labhati sundaraṃ vā asundaraṃ vā. So teneva yāpeti
aññaṃ na paṭṭheti, 1- labhantopi na gaṇhāti. Ayamassa cīvare yathālābhasantoso.
Atha ca pana pakatidubbalo vā hoti, ābādhābhibhūto vā jarābhibhūto 2- vā
garucīvaraṃ pārupanto kimalati. So sabhāgena bhikkhunā saddhiṃ taṃ parivattetvā
lahukena  yāpentopi santuṭṭhova hoti. Ayamassa cīvare yathābalasantoso. Aparo
paṇītapaccayalābhī hoti. So pattacīvarādīnaṃ 3- aññataraṃ mahagghapattacīvaraṃ 4- bahūni
vā pana pattacīvarāni 5- labhitvā "idaṃ therānaṃ cirapabbajitānaṃ, idaṃ bahusustānaṃ
anurūpaṃ, idaṃ gilānānaṃ, idaṃ appalābhīnaṃ hotū"ti datvā tesaṃ purāṇacīvaraṃ
gahetvā 6- vā saṅkārakūṭādito vā  pana anantakāni 7- uccinitvā tehi saṅghāṭiṃ
katvā dhārentopi santuṭṭhova hoti, ayamassa cīvare yathāsāruppasantoso.
      Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva
yāpeti, aññaṃ na paṭṭheti, 8- labhantopi na gaṇhāti. Ayamassa piṇḍapāte
yathālābhasantoso. Yo pana attano pakativiruddhaṃ vā byādhiviruddhaṃ vā piṇḍapātaṃ
labhati, yenassa paribhuttena aphāsu hoti, so sabhāgassa bhikkhuno taṃ datvā tassa
hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti.
Ayamassa piṇḍapāte yathābalasantoso. Aparo bahuṃ paṇītaṃ piṇḍapātaṃ labhati. So
taṃ cīvaraṃ viya theracirapabbajitabahussutaappalābhagilānānaṃ datvā tesaṃ vā avasesakaṃ 9-
gahetvā piṇḍāya 9- vā caritvā, missakāhāraṃ bhuñjantopi santuṭṭhova hoti.
Ayamassa piṇḍapāte yathāsāruppasantoso.
@Footnote: 1 cha.Ma. pattheti.    2 cha.Ma. ābādhajarābhibhūto vā   3 cha.Ma. paṭṭacīvarādīnaṃ
@4 cha.Ma. mahagghacīvaraṃ   5 cha.Ma. cīvarāni.     6 cha.Ma. "gahetvā"na dissati
@7 cha.Ma. antakāni    8 cha.Ma. pattheti      9-9 cha.Ma.,i. tesaṃ vā sesakaṃ piṇḍāYu.

---------------------------------------------------------------------------------------------
page185.
      Idha pana bhikkhu senāsanaṃ labhati manāpaṃ vā amanāpaṃ vā, so tena
neva somanassaṃ na domanassaṃ uppādeti, antamaso tiṇasanthārake nāpi
yathāladdheneva tussati. Ayamassa senāsane yathālābhasantoso. Yo pana attano
pakativiruddhaṃ vā byādhiviruddhaṃ vā senāsanaṃ labhati, yatthassa vasato aphāsu hoti,
so taṃ sabhāgassa bhikkhuno  datvā tassa santake sappāyasenāsane vasantopi
santuṭṭhova hoti. Ayamassa senāsane yathābalasantoso.
      Aparo mahāpuñño leṇamaṇḍapakūṭāgārādīni bahūni paṇītasenāsanāni labhati. So tāni
cīvaraṃ viya theracirapabbajitabahussutaappalābhagilānānaṃ datvā yattha katthaci vasantopi
santuṭṭhova hoti. Ayamassa senāsane yathāsāruppasantoso. Yo hi 1- "ukkaṭṭhasenāsanaṃ
2- nāma pamādaṭṭhānaṃ, tattha nisinnassa thīnamiddhaṃ okkamati, niddābhibhūtassa
puna paṭibujjhato kāmavitakkā 3- pātubhavantī"ti paṭisañcikkhitvā tādisaṃ senāsanaṃ
pattaṃpi na sampaṭicchati. So taṃ paṭikkhipitvā abbhokāsarukkhamūlādīsu vasantopi
santuṭṭhova hoti. Ayaṃpi senāsane yathāsāruppasantoso.
      Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ yaṃ labhati,
tena teneva tussati, aññaṃ na paṭṭheti, 4-  labhantopi na gaṇhāti. Ayamassa
gilānapaccaye yathālābhasantoso. Yo pana telena atthiko phāṇitaṃ labhati, so taṃ
sabhāgassa bhikkhuno datvā tassa hatthato telaṃ gahetvā, aññadeva vā pariyesitvā
bhesajjaṃ labhantopi santuṭṭhova hoti. Ayamassa gilānapaccaye yathābalasantoso.
      Aparo mahāpuñño bahuṃ telamadhuphāṇitādipaṇītabhesajjaṃ labhati. So taṃ
cīvaraṃ viya theracirapabbajitabahussutaappalābhagilānānaṃ datvā tesaṃ ābhatena yena
kenaci yāpentopi santuṭṭhova hoti. Yo pana ekasmiṃ bhājane gomuttaharītakaṃ 5-
ṭhapetvā ekasmiṃ catumadhuraṃ "gaṇhāhi bhante yadicchasī"ti vuccamāno "sacassa tesu
aññatarenapi rogo vūpasamati, atha gomuttaharītakaṃ 5- nāma buddhādīhi vaṇṇitan"ti
catumadhuraṃ paṭikkhipitvā gomuttaharītakeneva 6- bhesajjaṃ karonto paramasantuṭṭhova
hoti. Ayamassa gilānapaccaye yathāsāruppasantoso.
@Footnote: 1 cha.Ma., i. yopi,    2 cha.Ma. uttamasenāsanaṃ.        3 cha.Ma. pāpavitakkā
@4 cha.Ma. pattheti        5 cha.Ma., i. mugtaharītakaṃ,       6 cha.Ma. muttaharītakeneva

---------------------------------------------------------------------------------------------
page186.
      Iminā pana dvādasavidhena itarītarapaccayasantosena samannāgatassa
bhikkhuno aṭṭha parikkhārā vaṭṭanti:- tīṇi cīvarāni, patto, dantakaṭṭhacchedanavāsi,
ekā sūci, kāyabandhanaṃ, parissāvananti. Vuttampi cetaṃ
               "ticīvarañca patto ca,     vāsi sūci ca bandhanaṃ.
               Parissāvanena aṭṭhete,   yuttayogassa bhikkhuno"ti.
      Te sabbe kāyaparihārikāpi honti kucchiparihārikāpi honti. Kathaṃ? cīvaraṃ
Tāva nivāsetvā pārupitvā ca vicaraṇakāle kāyaṃ pariharati posetīti kāyaparihārikaṃ hoti.
Cīvarakaṇṇena udakaṃ parissāvetvā pivanakeāle, khāditabbaphalāphalaggahaṇakāle
ca kucchiṃ pariharati posetīti kucchiparihārikaṃ hoti.
      Pattopi tena udakaṃ uddharitvā nhānakāle kuṭiparibhanḍakaraṇakāle ca
kāyaparihāriko hoti, āhāraṃ gahetvā bhuñjanakāle kucchiparihāriko.
      Vāsipi tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle
1- ca kāyaparihārikā hoti, ucchucchedananāḷikerāditacchanakāle kucchiparihārikā
hoti. 2-
      Sūcipi cīvarasibbanakāle kāyaparihārikā hoti, pūvaṃ vā phalaṃ vā
vijjhitvā khādanakāle kucchiparihārikā.
      Kāyabandhanaṃ bandhitvā vicaraṇakāle kāyaparihārikaṃ, ucchuādīni bandhitvā
gahaṇakāle  kucchiparihārikaṃ.
      Parissāvanaṃ tena udakaṃ parissāvetvā nhānakāle senāsanaparibhaṇḍakaraṇakāle
ca kāyaparihārikaṃ, pānīyapānaparissāvanakāle, 3- teneva tilataṇḍulaputhukādīni
gahetvā khādanakāle ca kucchiparihārikaṃ. Ayaṃ tāva aṭṭhaparikkhārikassa parikkhāramattā.
      Navaparikkhārikassa pana seyyaṃ pavisantassa tatraṭṭhakaṃ paccattharaṇaṃ vā
kuñcikā vā vaṭṭati. Dasaparikkhārikassa nisīdanaṃ vā cammakkhaṇḍaṃ vā vaṭṭati.
Ekādasaparikkhārikassa kattarayaṭṭhi vā telanāḷikā vā vaṭṭati. Dvādasaparikkhārikassa
@Footnote: 1 Ma.....majjanakāle.     2 cha.Ma., i. ayaṃ pāṭho na dissati.   3 cha.Ma. pānīyapāṇaka...

---------------------------------------------------------------------------------------------
page187.
Chattaṃ vā upāhanaṃ vā vaṭṭati. Etesu ca aṭṭhaparikkhārikova santuṭṭho, itare
asantuṭṭhā mahicchā dubbharāti 1- na vattabbā. Etepi hi appicchāva santuṭṭhāva
subharāva sallahukavuttinova. Bhagavā pana nayidaṃ suttaṃ tesaṃ vasena kathesi,
aṭṭhaparikkhārikassa vasena kathesi. So hi khuddakavāsiṃ ca sūciṃ ca parissāvane
pakkhipitvā pattassa anto ṭhapetvā pattaṃ aṅsakūṭe laggetvā ticīvare
kāyabandhanaṃ 2- katvā yathicchakaṃ 3- sukhaṃ pakkamati. Paṭinivattetvā gahetabbaṃ nāmassa
na hoti. Iti  imassa bhikkhuno sallahukavuttitaṃ dassento bhagavā "santuṭṭho
hoti kāyaparihārikena cīvarenā"ti ādimāha. Tattha kāyaparihārikenāti kāyapariharaṇa-
mattakena. Kucchiparihārikenāti kucchipariharaṇamattakena. Samādāyeva pakkamīti
taṃ aṭṭhaparikkhāramattakaṃ sabbaṃ gahetvāva kāyapaṭibaddhaṃ katvāva gacchati. "mama
vihāro pariveṇaṃ upaṭṭhāko"ti āsaṅgo 4- vā bandho  vā na hoti. So
jiyāmutto saro viya, yūthā apakkamanto mattahatthī 5- viya ca icchiticchitaṃ senāsanaṃ
vanasaṇḍaṃ rukkhamūlaṃ vanapabbhāraṃ paribhuñjanto ekova tiṭṭhati, ekova nisīdati.
Sabbiriyāpathesu eko adutiyo.
                    "cātuddiso appaṭigho ca hoti
                    santussamāno itarītarena
                    parissayānaṃ sahitā achambhī,
                    eko care khaggavisāṇakappo"ti. 6-
Evaṃ vaṇṇitaṃ khaggavisāṇakappataṃ āpajjati.
     Idāni tamatthaṃ upamāya sādhento "seyyathāpī"ti ādimāha. Tattha
pakkhī sakuṇoti pakkhayutto sakuṇo. Ḍetīti uppatati. Ayaṃ panettha saṅkhepattho:-
sakuṇā nāma "asukasmiṃ padese rukkho paripakkaphalo"ti ñatvā nānādisāhi
āgantvā nakhapattatuṇḍādīhi 7- tassa phalāni vijjhantā vitudantā 8- khādanti.
"idaṃ ajjatanāya, idaṃ svātanāya bhavissatī"ti tesaṃ na hoti. Phale pana khīṇe
@Footnote: 1 cha.Ma.,i. mahābhārāti.  2 cha.Ma. ticīvaraṃ kāyapaṭibaddhaṃ  3 cha.Ma., Sī.,i. yenicchakaṃ
@4 i. sasaṅgo   5 cha.Ma. madahatthī.   6 khu.su. 25/42/343 khaggavisāṇasutta   7 Sī.
@nakhapakkhatuṇḍādīhi. Ma. nakhamukhatuṇḍādīhi   8 cha.Ma.,Sī. vidhunantā, i. vidhūnantā

---------------------------------------------------------------------------------------------
page188.
Neva rukkhassa ārakkhaṃ ṭhapenti, na  tattha pattaṃ vā nakhaṃ vā tuṇḍaṃ vā
ṭhapenti, athakho tasmiṃ rukkhe anapekkhā hutvā, yo yaṃ yaṃ 1- disābhāgaṃ icchati,
so tena tena 1- sapattabhārova uppatitvā gacchati, evameva ayaṃ bhikkhu nissaṅgo
nirapekkho yenakāmaṃ pakkamati 2- tena vuttaṃ "samādāyeva pakkamī"ti.
                          Nīvaraṇappahānakathā
      [216] "so iminā cā"ti ādinā kiṃ dasseti? araññavāsassa
paccayasampattiṃ dasseti. Yassa hi ime cattāro paccayā natthi, tassa araññavāso
na ijjhati. Tiracchānagatehi vā vanacarakehi vā saddhiṃ vattabbataṃ āpajjati.
Araññe adhivaṭṭhā devatā "kiṃ evarūpassa pāpabhikkhuno araññavāsenā"ti
bheravasaddaṃ sāventi, hatthehi sīsaṃ paharitvā palāyanākāraṃ karonti. "asuko bhikkhu
araññaṃ pavisitvā idañcidañca pāpakammaṃ akāsī"ti ayaso pattharati. Yassa panete
cattāro paccayā atthi, tassa araññavāso ijjhati. So hi attano sīlaṃ
paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ
khayavayato sammasanto ariyabhūmiṃ okkamati. Araññe adhivaṭṭhā devatā attamanā
vaṇṇaṃ bhaṇanti. Imassa 3- udake pakkhittatelabindu viya yaso vitthāriko hoti.
      Tattha vivittanti suññaṃ, appasaddaṃ appanigghosanti attho. Etadeva
hi sandhāya vibhaṅge 4- "vivittanti santike cepi senāsanaṃ hoti, tañca anākiṇṇaṃ
gahaṭṭhehipi pabbajitehipi. Tena taṃ vivittan"ti vuttaṃ. Seti ceva āsati ca
etthāti senāsanaṃ, mañcapīṭhādīnametaṃ adhivacanaṃ. Tenāha "senāsananti mañcopi
senāsanaṃ. Pīṭhaṃpi. Bhisīpi. Bibbohanaṃpi. Vihāropi. Aḍḍhayogopi. Pāsādopi.
Hammiyampi. Guhāpi. Aṭṭopi. Māḷopi. Leṇaṃpi. Veḷugumbopi. Rukkhamūlaṃpi.
Maṇḍapopi senāsanaṃ yattha vā pana bhikkhū paṭikkamanti, sabbametaṃ senāsananti. 5-
      Apica "vihāro aḍḍhayogo pāsādo hammiyaṃ guhā"ti idaṃ
vihārasenāsanaṃ nāma. "mañco pīṭhaṃ bhisī bibbohanan"ti idaṃ mañcapīṭhasenāsanaṃ
@Footnote: 1-1   cha.Ma., i. ayaṃ pāṭho na dissati.     2 ka. pakkamanto   3 cha.Ma. itissa
@4 abhi. vibhaṅga. 35/526/302           5 abhi. vibhaṅga. 35/527/302

---------------------------------------------------------------------------------------------
page189.
Nāma. "cimilikā cammakkhaṇḍo tiṇasanthāro paṇṇasanthāro"ti idaṃ santhatasenāsanaṃ
nāma. "yattha vā pana bhikkhū paṭikkamantī"ti idaṃ okāsasenāsanaṃ nāmāti evaṃ
catubbidhaṃ senāsanaṃ hoti, taṃ sabbaṃ senāsanaggahaṇena saṅgahitameva.
      Idamassa pana sakuṇasadisassa cātuddisassa bhikkhuno anucchavikaṃ. Senāsanaṃ
dassento "araññaṃ rukkhamūlan"ti ādimāha. Tattha araññanti "nikkhamitvā
bahi indakhīlā, sabbametaṃ araññan"ti 1- idaṃ bhikkhunīnaṃ vasena āgataṃ.
"āraññakannāma senāsanaṃ pañcadhanusatikaṃ pacchiman"ti 2- idampana imassa bhikkhuno
anurūpaṃ. Tassa lakkhaṇaṃ visuddhimagge dhutaṅganiddese vuttaṃ. Rukkhamūlanti yaṃ
kiñci sandacchāyaṃ 3- vivittaṃ rukkhamūlaṃ. Pabbatanti selaṃ. Tattha hi udakasoṇḍīsu
udakakiccaṃ katvā sītāya rukkhacchāyāya nisinnassa nānādisāsu khāyamānāsu sītena
vātena vījiyamānassa cittaṃ ekaggaṃ hoti.  kandaranti kaṃ vuccati udakaṃ, tena
dāritaṃ, udakena bhinnaṃ pabbatappadesaṃ yaṃ "nadītumban"tipi "nadīkujajan"tipi 4-
vadanti. Tattha hi rajatapaṭasadisā 5- vālikā honti, matthake maṇivitānaṃ viya vanagahanaṃ
maṇikhandhasadisaṃ udakaṃ sandati, evarūpaṃ kandaraṃ oruyha pānīyaṃ pivitvā gattāni
sītāni 6- katvā vālikaṃ ussāpetvā  paṃsukūlacīvaraṃ paññapetvā nisinnassa
samaṇadhammaṃ karoto cittaṃ ekaggaṃ hoti. Giriguhanti dvinnaṃ pabbatānaṃ antaraṃ,
ekasmiṃyeva vā umaṅgasadisaṃ 7- mahāvivaraṃ. Susānalakkhaṇaṃ visuddhimagge vuttaṃ.
Vanapatthanti gāmantaṃ atikkamitvā manussānaṃ anupacāraṭṭhānaṃ, yattha na kasanti na
vapanti, tenevāha "vanapatthanti dūrānametaṃ senāsanānaṃ adhivacanan"tiādi. 8-
Abbhokāsanti acchannaṃ. Ākaṅkhamāno panettha cīvarakuṭiṃ katvā vasati.
Palāsapuñjanti palāsarāsi. Mahāpalāsapuñjato hi palāsaṃ nikkaḍḍhitvā
pabbhāraleṇasadise ālaye karonti, gacchagumbādīnaṃ hi upari palāsaṃ pakkhipitvā
heṭṭhā nisinnā samaṇadhammaṃ karonti. Taṃ sandhāya 9- vuttaṃ.
@Footnote: 1 abhi. vibhaṅaga. 35/529/302   2 vinaYu. mahāvibhaṅga. 2/654/97   3 Ma. santacchāyaṃ
@4 cha.Ma. nadīkuñjantipi          5 cha.Ma. rajatapaṭṭasadisā          6 Sī. sītiṃ
@7 cha.Ma. umaggasadisaṃ           8 abhi. vibhaṅga. 35/531/303     9 cha.Ma. sandhāyetaṃ

---------------------------------------------------------------------------------------------
page190.
      Pacchābhattanti bhattassa pacchato. Piṇḍapātapaṭikkantoti piṇḍapātapariyesanato
paṭikkanto. Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ
kāyaṃ paṇidhāyāti uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭakaṭṭhike 1-
koṭiyā koṭiṃ paṭipādetvā. Evañhi nisinnassa cammamaṃsanhārūni na
paṇamanti. Athassa yā tesaṃ paṇamanappaccayā khaṇe khaṇe vedanā uppajjeyyuṃ,
tā na uppajjanti. Tāsu anuppajjamānāsu cittaṃ ekaggaṃ hoti, kammaṭṭhānaṃ
na paripatati, vuḍḍhiṃ phātiṃ vepullaṃ upagacchati. Parimukhaṃ satiṃ upaṭaṭhapetvāti
kammaṭṭhānābhimukhaṃ satiṃ ṭhapetvā, mukhasamīpe vā katvāti attho. Teneva vibhaṅge
vuttaṃ "ayaṃ sati upaṭṭhitā hoti supatiṭṭhitā 2- nāsikagge vā mukhanimitte vā,
tena vuccati  parimukhaṃ satiṃ upaṭṭhapetvā"ti 3- athavā parīti pariggahaṭṭho. Mukhanti
niyyānaṭṭho. Satīti upaṭṭhānaṭṭho. Tena vuccati parimukhaṃ satin"ti evaṃ
paṭisambhidāyaṃ 4- vuttanayena cettha attho daṭṭhabbo. Tatrāyaṃ saṅkhepo "pariggahitaṃ
niyyānaṃ satiṃ katvā"ti.
      [217] Abhijjhaṃ loketi ettha lujjanapalujjanaṭṭhena pañcupādānakkhandhā
loko, tasmā pañcasu upādānakkhandhesu rāgaṃ pahāya kāmacchandaṃ vikkhambhetvāti
ayamettha attho. Vigatābhijjhenāti vikkhambhanavasena pahīnattā vigatābhijjhena,
na cakkhuviññāṇasadisenāti attho. Abhijjhāya cittaṃ parisodhetīti abhijjhāto
cittaṃ parimoceti. Yathā taṃ sā muñcati ceva, muñcitvā ca na puna gaṇhāti, evaṃ
karotīti attho. Byāpādapadosaṃ pahāyāti ādīsupī eseva nayo. Byāpajjati iminā
cittaṃ pūtikummāsādayo viya purimapakatiṃ pajahatīti 5- byāpādo. Vikārāpattiyā
padussati, paraṃ vā padūseti vināsetīti padoso. Ubhayaṃ cetaṃ 6- kodhassevādhivacanaṃ, thīnaṃ
cittagelaññaṃ, middhaṃ cetasikagelaññaṃ, thīnañca middhañca thīnamiddhaṃ. Ālokasaññīti
rattimpi divāpi diṭṭhālokasañjānanasamatthatāya vigatanīvaraṇatāya
parisuddhāya saññāya samannāgato. Sato sampajānoti satiyā ca
@Footnote: 1 cha.Ma.,Sī.,i. piṭṭhikaṇṭake      2 cha.Ma. sūpaṭṭhitā     3 abhi. vi. 35/537/304
@4 khu.paṭi. 31/388/264   5 cha.Ma. vijahatīti i.,Sī. jahatīti.  6 cha.Ma., i ubhayametaṃ.

---------------------------------------------------------------------------------------------
page191.
Ñāñena ca samannāgato. Idaṃ ubhayaṃ ālokasaññāya upakārattā vuttaṃ. Uddhaccañca
kukkuccañca uddhaccakukkuccaṃ. Tiṇṇavicikicchoti vicikicchaṃ taritvā
atikkamitvā ṭhito. "kathamidaṃ kathamidan"ti evaṃ nappavtatīti akathaṅkathī. Kusalesu
dhammesūti anavajjesu dhammesu. "ime nu kho kusalā, kathamime kusalā"ti evaṃ na
vicikicchati, na kaṅkhatīti attho. Ayamettha saṅkhePo. Imesu pana nīvaraṇesu
vacanatthalakkhaṇādibhedato yaṃ vattabbaṃ siyā, taṃ sabbaṃ visuddhimagge vuttaṃ.
      [218] Yā panāyaṃ "seyyathāpi mahārājā"ti upamā vuttā. Tattha.
Iṇaṃ ādāyāti vuḍḍhiyā dhanaṃ gahetvā. Byantīkareyyāti vigatantaṃ kareyya, yathā
tesaṃ kākaṇikamattopi pariyanto nāma nāvasissati, evaṃ kareyya, sabbaso
paṭiniyyādeyyāti attho. Tatonidānanti ānaṇyanidānaṃ. 1- So hi "anaṇomhī"ti
āvajjento balavapāmojjaṃ labhati, somanassaṃ adhigacchatīti, tena vuttaṃ "labhetha
pāmojjaṃ, adhigaccheyya somanassan"ti.
      [219] Visabhāgavedanuppattiyā kakaceneva catuiriyāpathaṃ 2- chindanto
ābādhatīti ābādho, svāssa atthīti ābādhiko.  taṃsamuṭṭhānena dukkhena
dukkhito. Adhimattagilānoti bāḷhagilāno. Nacchādeyyāti adhimattabyādhiparetatāya
na rucceyya. Balamattāti balameva, balañcassa kāye na bhaveyyāti attho.
Tatonidānanti ārogyanidānaṃ. Tassa hi "arogomhī"ti āvajjayato tadubhayaṃ hoti.
Tena vuttaṃ "labhetha pāmojjaṃ, adhigaccheyya somanassan"ti,
      [220] Na cassa kiñci bhogānaṃ vayoti kākaṇikamattaṃpi bhogānaṃ
vayo na bhaveyya. Tatonidānanti bandhanāmokkhanidānaṃ. Sesaṃ vuttanayeneva
sabbapadesu yojetabbaṃ.
      [221-222] Anattādhīnoti na attani adhīno, attano ruciyā
kiñci kātuṃ na labhati. Parādhīnoti paresu adhīno parasseva ruciyā pavattati. Na
yena kāmaṅgamoti yena disābhāgenassa gantukāmatā 3- hoti, icchā upapajjati
gamanāya, tena gantuṃ na labhati. Dāsabyāti dāsabhāvā. Bhujissoti attano
@Footnote: 1 cha.Ma. āṇaṇyanidānaṃ.     2 Ma. sabbiriyāpathaṃ.     3 Ma. gantukāmo

---------------------------------------------------------------------------------------------
page192.
Santako. Tatonidānanti bhujissanidānaṃ. Kantāraddhānamagganti kantāraṃ addhānamaggaṃ,
nirudakaṃ dīghamagganti attho. Tatonidānanti khemantabhūminidānaṃ.
      [223] Ime pañca nīvaraṇe appahīneti ettha bhagavā appahīnakāmacchandanīvaraṇaṃ
iṇasadisaṃ, sesāni rogādisadisāni katvā dasseti. Tatrāyaṃ sadisatā:-
yo hi paresaṃ iṇaṃ gahetvā vināseti, so tehi "iṇaṃ dehī"ti vuccamānopi
pharusaṃ vuccamānopi bajjhamānopi vadhiyamānopi kiñci paṭippharituṃ 1- na
sakkoti, sabbaṃ titikkhati. Titikkhākāraṇaṃ hissa taṃ iṇaṃ hoti. Evameva yo
yamhi kāmacchandena rajjati, taṇhāgahaṇena 2- taṃ vatthuṃ gaṇhāti, so tena pharusaṃ
vuccamānopi bajjhamānopi vadhiyamānopi sabbaṃ titikkhati, titikkhākāraṇaṃ hissa
so kāmacchando hoti, gharasāmikehi vadhiyamānānaṃ itthīnaṃ viyāti evaṃ iṇaṃ viya
kāmacchando daṭṭhabbo.
      Yathā pana pittarogāturo madhusakkarādīsupi dinnesu pittarogāturatāya
tesaṃ rasaṃ  na vindati, "tittakaṃ tittakan"ti uggiratiyeva, evameva byāpannacitto
hitakāmehi ācariyupajjhāyehi appamattakampi ovadiyamāno ovādaṃ na gaṇhāti,
"ativiya tumhe upaddavethā"ti ādīni vatvā vibbhamati. Pittarogāturatāya so
puriso madhusakkarādirasaṃ 3- viya kodhāturatāya jhānasukhādibhedaṃ sāsanarasaṃ na vindatīti
evaṃ rogo viya byāpādo daṭṭhabbo.
      Yathā pana nakkhattadivase bandhanāgāre baddho puriso nakkhattassa
neva ādiṃ na majjhaṃ na pariyosānaṃ passati. So dutiyadivase mutto "aho hiyyo
nakkhattaṃ manāpaṃ ahosi, 4- aho naccaṃ aho gītan"ti ādīni sutvāpi paṭivacanaṃ
na deti. Kiṃ  kāraṇā? nakkhattassa ananubhūtattā, evameva thīnamiddhābhibhūto bhikkhu
vicittanayepi dhammassavane pavattamāne neva tassa ādiṃ na  majjhaṃ na pariyosānaṃ
jānāti. Sopi uṭṭhite dhammassavane "aho dhammassavanaṃ, aho kāraṇaṃ, aho
upamā"ti dhammassavanassa vaṇṇaṃ bhāsamānānaṃ sutvāpi paṭivacanaṃ na deti. Kiṃ kāraṇā?
thīnamiddhavasena dhammakathāya ananubhūtattā. Evaṃ bandhanāgāraṃ viya thīnamiddhaṃ daṭṭhabbaṃ.
@Footnote: 1 cha.Ma. paṭibāhituṃ             2 cha.Ma. taṇhāsahagatena
@3 cha.Ma. madhusakkarādīnaṃ          4 cha.Ma.  ayaṃ pāṭho na dissati

---------------------------------------------------------------------------------------------
page193.
      Yathā pana nakkhattaṃ kīḷantopi dāso "idaṃ nāma accāyikaṃ karaṇīyaṃ atthi, sīghaṃ
tattha gacchāhi. No  ce gacchasi, hatthapādaṃ vā te chindāmi, kaṇṇanāsaṃ vā"ti vutto 1-
so sīghaṃ gacchatiyeva. So nakkhattassa ādimajjhapariyosānaṃ anubhavituṃ na labhati, kasmā?
parādhīnatāya, evameva vinaye apakataññunā bhikkhunā 2- vivekatthāya araññaṃ paviṭṭhenāpi
kismiñcideva antamaso kappiyamaṃsepi akappiyamaṃsasaññāya uppannāya vivekaṃ pahāya
sīlaparisodhanatthaṃ vinayadharassa santikaṃ gantabbaṃ hoti, vivekasukhaṃ anubhavituṃ na labhati.
Kasmā? uddhaccakukkuccābhibhūtabhāvāyāti. Evaṃ dāsabyaṃ viya uddhaccakukkuccaṃ
Daṭṭhabbaṃ.
     Yathā pana kantāraddhānamaggaṃ paṭipanno puriso corehi manussānaṃ
vilumpamānokāsaṃ 3- hatokāsaṃ ca disvā daṇḍakasaddenapi sakuṇasaddenapi "corā
āgatā"ti ussaṅkitaparisaṅkitova hoti, gacchatipi tiṭṭhatipi nivattatipi, gataṭṭhānato
āgataṭṭhānameva bahutaraṃ hoti. So kicchena kasirena khemantabhūmiṃ pāpuṇāti vā
na vā pāpuṇāti. Evameva yassa aṭṭhasu ṭhānesu vicikicchā uppannā hoti, so
buddho nu kho, "na nukho buddho"ti ādinā nayena vicikicchanto adhimuccitvā
saddhāya gaṇhituṃ na sakkoti. Asakkonto maggaṃ vā phalaṃ vā na pāpuṇātīti
iti yathā kantāraddhānamagge "corā atthi natthī"ti punappunaṃ āsappanaparisappanaṃ
apariyogāhanaṃ chambhitattaṃ cittassa uppādento khemantappattiyā antarāyaṃ
karoti, evaṃ vicikicchāpi "buddho nukho na buddho"ti ādinā nayena punappunaṃ
āsappanaparisappanaṃ apariyogāhanaṃ chambhitattaṃ cittassa uppādayamānā
ariyabhūmippattiyā antarāyaṃ karotīti kantāraddhānamaggo viya vicikicchā daṭṭhabbā.
      [224] Imāni "seyyathāpi mahārāja ānaṇyan"ti ettha bhagavā
pahīnakāmacchandanīvaraṇaṃ ānaṇyasadisaṃ, sesāni ārogyādisadisāni katvā dasseti.
Tatrāyaṃ sadisatā. Yathā hi puriso iṇaṃ ādāya kammantaṃ 4-  payojetvā samiddhataṃ
patto "idaṃ iṇaṃ nāma palibodhamūlan"ti cintetvā savaḍḍhikaṃ iṇaṃ niyyādetvā
paṇṇaṃ phālāpeyya, athassa tato paṭṭhāya neva koci dūtaṃ peseti, na paṇṇaṃ.
@Footnote: 1 Sī. vutte   2 cha.Ma.,Sī.,i. ayaṃ pāṭho na dissati   3 cha.Ma. viluttokāsaṃ
@4 cha.Ma. kammante

---------------------------------------------------------------------------------------------
page194.
So iṇasāmike disvāpi sace icchati, āsanā uṭṭhahati, no ce, na uṭṭhahati.
Kasmā? tehi saddhiṃ nillepatāya alaggatāya. Evameva bhikkhu "ayaṃ kāmacchando
Nāma palibodhamūlan"ti cintetvā cha dhamme bhāvetvā kāmacchandanīvaraṇaṃ pajahati. Te
pana cha dhamme mahāsatipaṭaṭhāne vaṇṇayissāma. Tassevaṃ pahīnakāmacchandassa yathā
iṇamuttassa purisassa iṇasāmike disvā neva bhayaṃ na chambhitattaṃ hoti, evameva
paravatthumhi neva saṅgo na baddho hoti. Dibbānipi rūpāni passato kileso
na samudācarati. Tasmā bhagavā ānaṇyamiva kāmacchandappahānaṃ āha.
      Yathā pana so pittarogāturo puriso bhesajjakiriyāya taṃ rogaṃ
vūpasametvā tato paṭṭhāya madhusakkarādīnaṃ rasaṃ vindati, evameva bhikkhu "ayaṃ
byāpādo nāma anatthakaro"ti cha dhamme bhāvetvā byāpādanīvaraṇampajahati.
Sabbanivaraṇesu cha dhamme mahāsatipaṭaṭhāneyeva vaṇṇayissāma. Na kevalañca teyeva,
yepi thīnamiddhādīnaṃ pahānāya bhāvetabbā. Tepi sabbe tattheva vaṇṇayissāma.
So evaṃ pahīnabyāpādo, yathā pittarogavimutto puriso madhusakkarādīnaṃ rasaṃ
sampiyāyamāno paṭisevati, evameva ācārapaṇṇattiādīni sikkhāpadāni sirasā
sampaṭicchitvā sampiyāyamāno sikkhati. Tasmā bhagavā ārogyamiva byāpādappahānaṃ
āha.
      Yathā so nakkhattadivase bandhanāgāraṃ pavesitapuriso aparasmiṃ nakkhattadivase
"pubbepi ahaṃ pamādadosena baddho, tena taṃ nakkhattaṃ nānubhaviṃ, idāni
appamatto bhavissāmī"ti yathāssa paccatthikā okāsaṃ na labhanti, evaṃ appamatto
hutvā nakkhattaṃ anubhavitvā "aho nakkhattaṃ, aho nakkhattan"ti udānaṃ
udānesi, evameva bhikkhu "idaṃ thīnamiddhaṃ nāma mahāanatthakaran"ti cha dhamme
bhāvetvā thīnamiddhanīvaraṇaṃ pajahati. So evaṃ pahīnathīnamiddho, yathā bandhanā
mutto puriso sattāhaṃpi nakkhattassa ādimajjhapariyosānaṃ anubhavati, evameva
dhammanakkhattassa ādimajjhapariyosānaṃ anubhavanto saha paṭisambhidāhi arahattaṃ
pāpuṇāti. Tasmā bhagavā  bandhanā mokkhamiva thīnamiddhappahānaṃ āha.

---------------------------------------------------------------------------------------------
page195.
      Yathā pana dāso kañcideva mittaṃ upanissāya sāmikānaṃ dhanaṃ datvā
attānaṃ bhujissaṃ katvā tato paṭṭhāya yaṃ icchati, taṃ karoti, evameva bhikkhu "idaṃ
uddhaccakukkuccaṃ nāma mahāanatthakaran"ti cha dhamme bhāvetvā uddhaccakukkuccaṃ
pajahati. So evaṃ pahīnuddhaccakukkucco, yathā bhujisso puriso yaṃ icchati, taṃ
karoti, yaṃ na icchati, taṃ na karoti, na taṃ koci balakkārena tato nivatteti, evameva
yathāsukhaṃ nekkhammapaṭipadaṃ paṭipajjati. Na taṃ uddhaccakukkuccaṃ balakkārena tato
nivatteti. Tasmā bhagavā bhujissaṃ viya uddhaccakukkuccappahānaṃ āha.
      Yathā balavā puriso hatthasāraṃ gahetvā  sajjāvudho saparivāro
kantāraṃ paṭipajjeyya, taṃ corā dūrato disvā palāyeyyuṃ. So sotthinā taṃ
kantāraṃ  nittharitvā khemantaṃ patto haṭṭhatuṭṭho assa, evameva bhikkhu "ayaṃ
vicikicchā nāma mahāanatthakārikā"ti cha dhamme bhāvetvā vicikicchaṃ pajahati. So
evaṃ pahīnavicikiccho, yathā balavā puriso sajjāvudho saparivāro nibbhayo core
tiṇaṃ viya agaṇetvā sotthinā nikkhamitvā khemantaṃ bhūmiṃ pāpuṇāti, evameva bhikkhu
duccaritakantāraṃ nittharitvā paramaṃ khemantabhūmiṃ amatamahānibbānaṃ pāpuṇāti. Tasmā
bhagavā khemantabhūmiṃ viya vicikicchāppahānaṃ āha.
      [225] Pāmojjaṃ jāyatīti tuṭṭhākāro jāyati. Pamuditassa pīti
jāyatīti tuṭṭhassa sakalasarīraṃ khobhayamānā pīti jāyati. Pītimanassa kāyo passambhatīti
pītisampayuttacittassa puggalassa nāmakāyo passambhati, vigatadaratho hoti. Sukhaṃ
vedetīti kāyikampi cetasikampi sukhaṃ vedayati. Cittaṃ  samādhiyatīti iminā
nekkhammasukhena sukhitassa upacāravasenapi appanāvasenapi cittaṃ samādhiyati.
                           Paṭhamajjhānathathā
      [226] So vivicceva kāmehi .pe. Paṭhamaṃ jhānaṃ upasampajja viharatītiādi
pana upacārasamādhinā samāhite citte uparivisesadassanatthaṃ appanāsamādhinā samāhite
citte tassa samādhino pabhedadassanatthaṃ vuttanti veditabbaṃ. Imameva kāyanti imaṃ
karajakāyaṃ. Abhisandetīti temeti sneheti, sabbattha

---------------------------------------------------------------------------------------------
page196.
Pavattapītisukhaṃ karoti.  parisandetīti samantato sandeti. 1- Paripūretīti vāyunā
bhastaṃ viya pūreti. Parippharatīti samantato pharati. 2- Sabbāvato kāyassāti
assa bhikkhuno sabbakoṭṭhāsavato  kāyassa kiñci upādinnakasantatipavattiṭṭhāne
chavimaṃsalohitānugataṃ  aṇumattaṃpi ṭhānaṃ paṭhamajjhānasukhena apphuṭaṃ nāma na hoti.
      [227] Dakkhoti cheko paṭibalo nhāniyacuṇaṇāni kātuṃ ceva payojetuñca
sandetuñca. 3- Kaṃsathāleti yena kenaci lohena katabhājane. Mattikabhājanaṃ pana thiraṃ
na hoti,  sandentassa 4- bhijjati. Tasmā taṃ na dasseti. Paripphosakaṃ paripphosakanti
siñcitvā siñcitvā. Sandeyyāti vāmahatthena kaṃsathālaṃ gahetvā dakkhiṇahatthena
pamāṇayuttaṃ udakaṃ siñcitvā siñcitvā parimaddanto piṇḍaṃ kareyya.
Snehānugatāti udakasinehena anugatā. Snehaparetāti udakasinehena pariggahitā. 5-
Santarabāhirāti saddhiṃ antopadesena ceva bahipadesena ca sabbatthakameva ca udakasnehena
phuṭāti attho. Na ca paggharatīti 6- na ca binduṃ binduṃ  udakaṃ paggharati, sakkā hoti.
Hatthenapi. Dvīhipi tīhipi aṅgulīhi gahetuṃ ovaṭṭitāyapi kātunti attho.
                           Dutiyajjhānakathā
      [229]  Dutiyajjhānasukhupamāyaṃ ubbhitodakoti ubbhinnaudako, na
heṭṭhā ubbhijjitvā uggacchanakaudako, antoyeva pana uppajjanakaudakoti attho.
Āyamukhanti āgamanamaggo. Devoti megho. Kālena kālanti kāle kāle,
anvaḍḍhamāsaṃ vā anudasāhaṃ vāti attho. Dhāranti vuṭṭhiṃ. Anuppaveccheyyāti na
anuppaveseyya, 7- na vasseyyāti attho. Sītā vāridhārā ubbhijjitvāti sītā
vāridhārā taṃ rahadaṃ pūrayamānaṃ ubbhijjitvā. Heṭṭhā uggacchanakaudakañhi
uggantvā uggantvā bhijjantaṃ udakaṃ khobheti, catūhi disāhi pavisanakaudakaṃ
purāṇapaṇṇatiṇakaṭṭhadaṇḍakādīhi udakaṃ khobheti, vuṭṭhiudakaṃ dhārānipātapubbuḷakehi
udakaṃ khobheti, sannisinnameva pana hutvā iddhinimmitamiva uppajjamānaṃ udakaṃ imaṃ
@Footnote: 1 ka. sanneti                2 cha.Ma., i. phusati.     3 ka. sannetuñca.
@4 ka. sannentassa, sanneyYu.  5 cha.Ma., i. parigatā.      6 cha.Ma. paggharaṇītī
@7 cha.Ma., i. na ca paveseyYu.

---------------------------------------------------------------------------------------------
page197.
Padesaṃ pharati, imaṃ padesaṃ na pharatīti natthi, tena aphuṭokāso nāma na hotīti.
Tattha rahado viya karajakāyo, udakaṃ viya dutiyajjhānasukhaṃ. Sesaṃ purimanayeneva
veditabbaṃ.
                           Tatiyajjhānakathā
      [231] Tatiyajjhānasukhupamāyaṃ uppalāni ettha santīti uppalinī.
Sesapadadvayepeseva nayo. Ettha ca setarattanīluppalesu 1- yaṃkiñci uppalaṃ uppalameva,
ūnakasatapattaṃ puṇḍarikaṃ, satapattaṃ padumaṃ. Pattaniyamaṃ vā vināpi setaṃ padumaṃ, rattaṃ
puṇḍarikanti ayamettha vinicchayo. Udakānuggatānīti udakato na uggatāni.
Antonimuggaposinīti 2- udakatalassa anto nimuggāniyeva hutvā posinti 3-
vaḍḍhantīti 4- attho. Sesaṃ purimanayeneva veditabbaṃ.
                           Catutthajjhānakathā
      [232-233] Catutthajjhānasukhupamāyaṃ parisuddhena cetasā pariyodātenāti
ettha nirupakkilesaṭṭhena parisuddhaṃ, pabhassaraṭṭhena pariyodātanti veditabbaṃ.
Odātena vatthenāti idaṃ utupharaṇatthaṃ vuttaṃ. Kiliṭṭhavatthena hi utupharaṇaṃ na
hoti, taṃkhaṇaṃ dhotaparisuddhena utupharaṇaṃ balavaṃ hoti. Imissā hi upamāya vatthaṃ
viya karajakāyo, utupharaṇaṃ viya catutjjhānasukhaṃ. Tasmā, yathā sunhātassa purisassa
parisuddhaṃ vatthaṃ sasīsaṃ pārupitvā, nisinnassa sarīrato utu sabbameva vatthaṃ pharati,
na koci vatthassa aphuṭokāso hoti, evaṃ catutthajjhānasukhena bhikkhuno karajakāyassa
na koci okāso aphuṭo hotīti evamettha attho daṭṭhabbo. Imesaṃ pana
catunnaṃ jhānānaṃ anupadavaṇṇanā ca bhāvanānayo ca visuddhimagge vuttoti idha
na vitthārito.
      Ettāvatā cesa rūpajjhānalābhī yeva na arūpajjhānalābhīti veditabbo.
Na hi aṭṭhasu samāpattīsu cuddasahākārehi vasibhāvaṃ 5-  vinā upari abhiññādhigamo
hoti.  pāliyaṃ pana rūpajjhānāniyeva āgatāni, arūpajjhānāni āharitvā kathetabbāni.
@Footnote: 1 cha.Ma.....nīlesu         2 cha.Ma. antonimuggasīnīti        3 cha.Ma. posīni
@4 cha.Ma. vaḍḍhinīti            5 cha.Ma. ciṇṇavasībhāvaṃ.

---------------------------------------------------------------------------------------------
page198.
                       Vipassanāñāṇakathā (1)
      [234] So evaṃ samāhite citte .pe. Āneñjappatteti so
cudadasahākārehi aṭṭhasu samāpattīsu ciṇṇavasībhāvo bhikkhūti dasseti. Sesamettha
visuddhimagge vuttanayeneva veditabbaṃ. Ñāṇadassanāya cittaṃ abhinīharatīti ettha
ñāṇadassanti maggañāṇaṃpi vuccati phalañāṇaṃpi, sabbaññutañāṇaṃpi, paccavekkhaṇañāṇaṃpi,
vipassanāñāṇaṃpi. "kinnukho āvuso ñāṇadassanavisuddhatthaṃ bhagavati
brahcariyaṃ vussatī"ti 1- hi ettha maggañāṇaṃ ñāṇadassanti vuttaṃ. "ayamañño
uttarimanussadhammo alamariyañāṇadassanaviseso adhigato phāsuvihāro"ti 2- ettha
phalañāṇaṃ. "bhagavatopi kho ñāṇadassanaṃ `udapādi sattāhakālakato āḷāro
kālāmo"ti 3- ettha sabbaññutañāṇaṃ. "ñāṇañca pana me dassanaṃ udapādi
akuppā me vimutti, ayamantimā jātī"ti 4- ettha paccavekkhaṇañāṇaṃ. Idha pana
"ñāṇadassanāya cittan"ti idaṃ vipassanāñāṇaṃ "ñāṇadassanan"ti vuttaṃ 5-
      abhinīharatīti vipassanāñāṇassa nibbattanatthāya tanninnaṃ tappoṇaṃ
tappabbhāraṃ karoti. Rūpīti ādīnaṃ attho vuttoyeva. Odanakummāsūpacayoti odanena
ceva kummāsena ca upacito vaḍḍhito. Aniccucchādanaparimaddanabhedanaviddhaṃsanadhammoti
hutvā abhāvaṭṭhena aniccadhammo, duggandhavighātatthāya tanuvilepanena ucchādanadhammo,
aṅgapaccaṅgābādhavinodanatthāya khuddakasambāhanena parimaddanadhammo, daharakāle vā
ūrūsu sayāpetvā gabbhāvāsena dussaṇṭhitānaṃ vināmitānaṃ 6- tesaṃ tesaṃ aṅgānaṃ
saṇṭhānasampādanatthaṃ añjanapīḷanādivasena 7- parimaddanadhammo. Evaṃ pariharitopi
bhedanaviddhaṃsanadhammo bhijjati ceva vikīrati ca, evaṃsabhāvoti attho. Tattha rūpī
cātummahābhūtikotiādīsu chahi padehi samudayo kathito, aniccapadena saddhiṃ pacchimehi
dvīhi atthaṅgamo. Ettha nissitaṃ ettha paṭibaddhanti ettha cātummahābhūtike
kāye nissitañca paṭibaddhañca.
@Footnote: 1 Ma.mū. 12/257/217 rathavinītasutta    2 Ma.mū. 12/328/291 cūḷagosiṅagasutta
@3 vi. mahāvagga 4/10/10           4 vinaYu. mahāvagga 4/16/15  5 cha.Ma. vuttanti
@6 cha.Ma. ayaṃ pāṭho na dissati.        7 cha.Ma. añchana....

---------------------------------------------------------------------------------------------
page199.
      [235] Subhoti sundaro. Jātimāti parisuddhākārasamuṭṭhito. Suparikammakatoti
suṭṭhu kataparikammo apanītapāsāṇasakkharo. Acchoti tanucchavi. Vippasannoti
suṭṭhu pasanno. Sabbākārasampannoti dhovanādīhi sabbehi ākārehi sampanno.
Nīlantiādīhi vaṇṇasampattiṃ dasseti. Tādisaṃ hi āvutaṃ pākaṭaṃ hoti. Evamevakhoti
ettha evaṃ upamāsaṃsandanaṃ 1- veditabbaṃ. Maṇi viya hi karajakāyo, āvutasuttaṃ
viya vipassanāñāṇaṃ, cakkhumā puriso viya vipassanālābhī bhikkhu, hatthe karitvā
paccavekkhato "ayaṃ kho maṇī"ti maṇino āvibhūtakālo viya vipassanāñāṇaṃ abhinīharitvā
nisinnassa bhikkhuno cātummahābhūtikakāyassa āvibhūtakālo, "tatridaṃ suttaṃ
āvutan"ti suttassāvibhūtakālo viya vipassanāñāṇaṃ nīharitvā nisinnassa bhikkhuno
tadārammaṇānaṃ phassapañcamakānaṃ vā sabbacittacetasikānaṃ vā vipassanāñāṇasseva
vā āvibhūtakālo.
      Idañca vipassanāñāṇaṃ maggañāṇānantaraṃ. Evaṃ santepi, yasmā
abhiññāvāre āraddhe etassa antarāvāro natthi, tasmā idheva dassitaṃ. Yasmā
ca aniccādivasena akatasammasanassa dibbāya sotadhātuyā bheravasaddaṃ suṇato,
pubbenivāsānussatiyā bherave khandhe anussarato, dibbena cakkhunā bheravarūpaṃ
passato bhayasantāso uppajjati, na aniccādivasena katasammasanassa. Tasmā
abhiññaṃ pattassa bhayavinodanahetusampādanatthaṃpi idaṃ idheva dassitaṃ. Apica yasmā
vipassanāsukhaṃ nāmetaṃ maggaphalasukhasampādakaṃ pāṭiyekkaṃ sandiṭṭhikaṃ sāmaññaphalaṃ.
Tasmāpi āditova idaṃ idha dassitanti veditabbaṃ.
                        Manomayiddhiñāṇakathā (2)
      [236-237] Manomayanti manena nibbattitaṃ. Sabbaṅgapaccaṅganti
sabbehi aṅgehi ca paccaṅgehi ca samannāgataṃ. Ahīnindriyanti saṇṭhānavasena
avikalindriyaṃ. Iddhimatā nimmitarūpaṃ hi sace iddhimā odāto, taṃpi odātaṃ.
Sace aviddhakaṇṇo, taṃpi aviddhakaṇṇanti evaṃ sabbākārehi tena sadisameva
@Footnote: 1 Ma. upamāsampādanaṃ

---------------------------------------------------------------------------------------------
page200.
Hoti. Muñjamhā īsikantiādi upamāttayampi hi sadisabhāvadassanatthameva vuttaṃ.
Muñjasadisāeva hi tassa anto īsikā hoti. Kosisadisoyeva asi, vaṭṭāya kosiyā
vaṭṭaṃ asimeva pakkhipanti, patthaṭāya patthaṭaṃ. Karaṇḍāti idaṃpi ahikañcukassa nāmaṃ,
na vilivakaraṇḍakassa ahikañcuko hi ahinā sadisova hoti. Tattha kiñcāpi
"puriso ahiṃ karaṇḍā uddhareyyā"ti hatthena uddharamāno viya dassito, athakho
cittenevassa uddharaṇaṃ veditabbaṃ. Ayaṃ hi ahi nāma sajātiyaṃ ṭhito, kaṭṭhantaraṃ
vā rukkhantaraṃ vā nissāya, tacato sarīranikkaḍḍhanapayogasaṅkhātena thāmena, sarīraṃ
khādamānaṃ 1- viya purāṇatacaṃ jigucchantoti imehi catūhi kāraṇehi sayameva kañcukaṃ
pajahati, na sakkā tato aññena uddharituṃ, tasmā cittena uddharaṇaṃ sandhāya idaṃ
vuttanti veditabbaṃ. Iti muñajādisadisaṃ imassa bhikkhuno sarīraṃ, īsikādisadisaṃ
nimmitarūpanti idamettha opammasaṃsandanaṃ. Nimmānavidhānaṃ panettha parato ca
idadhividhādipañcaabhiññākathā sabbākārena visuddhimagge vitthāritāti tattha
vuttanayeneva veditabbā. Upamāmattameva hi idha adhikaṃ.
                        Iddhividhañāṇakathā (3-7)
      [239] Tattha chekakumbhakārādayo viya iddhividhañāṇalābhī bhikkhu
daṭṭhabbo, suparikammakatamattikādayo viya iddhividhañāṇaṃ daṭṭhabbaṃ,
icchaticchitabhājanavikatiādikaraṇaṃ viya tassa bhikkhuno vikubbanaṃ daṭṭhabbaṃ.
      [241] Dibbasotadhātuupamāyaṃ yasmā kantāraddhānamaggo sāsaṅko
hoti sappaṭibhayo. Tattha ussaṅkitaparisaṅkitena ayaṃ bherisaddo, ayaṃ mudiṅgasaddoti
na sakkā vavatthapetuṃ, tasmā kantāraggahaṇaṃ akatvā khemamaggaṃ dassento
"addhānamaggapaṭipanno"ti āha. Appaṭibhayaṃ hi khemamaggaṃ sīse sāṭakaṃ katvā
saṇikaṃ paṭipanno vuttappakāre sadde sukhaṃ vavatthapeti. Tassa vasena tesaṃ tesaṃ
saddānaṃ āvibhūtakālo viya yogino dūrasantikabhedānaṃ dibbānaṃ ceva mānusakānañca
saddānaṃ āvibhūtakālo daṭṭhabbo.
@Footnote: 1 cha.Ma. khādayamāno

Page 201-300.

page201.
      [243] Cetopariyañāṇūpamāyaṃ:- daharoti taruṇo. Yuvāgi yobbanena samannāgato.
Maṇḍanajātikoti yuvāpi samāno na ālasiyo na  kiliṭṭhavatthasarīro. Athakho maṇḍanapakatiko,
divasassa dve tayo vāre nhāyitvā suddhavatthaparidahanaalaṅkārakaraṇasīlota attho.
Sakaṇikanti kāḷatilakavaṇamukhadūlipiḷakādīnaṃ 1- aññatarena sadosaṃ. Tattha yathā tassa
mukhanimittaṃ paccavekkhato mukhe doso pākaṭo hoti, evaṃ cetopariyañāṇāya cittaṃ
abhinīharitvā nisinnassa bhikkhuno paresaṃ soḷasavidhaṃ cittaṃ pākaṭaṃ hotīti veditabbaṃ.
      [245] Pubbenivāsañāṇūpamāyaṃ:-  taṃdivasaṃ katakiriyā pākaṭā hotīti
taṃdivasaṃ gatagāmattayameva gahitaṃ. Tattha gāmattayagatapuriso viya pubbenivāsañāṇalābhī
daṭṭhabbo, tayo gāmā viya tayo bhavā daṭṭhabbā, tassa purisassa tīsu gāmesu
taṃdivasaṃ katakiriyāya āvibhāvo viya pubbenivāsāya cittaṃ abhinīharitvā nisinnassa
bhikkhuno tīsu bhavesu katakiriyāya pākaṭabhāvo daṭṭhabbo.
      [247] Dibbacakkhūpamāyaṃ:- vithiṃ sañcaranteti aparāparaṃsañcarante.
"vīthaṃ carante"tipi 2- pāṭho, ayamevattho. Tattha nagaramajjhe siṅghāṭakamhi pāsādo
viya imassa bhikkhuno karajakāyo daṭṭhabbo, pāsāde ṭhito cakkhumā puriso viya
ayameva dibbacakkhuṃ patvā  ṭhito bhikkhu, gehaṃ pavisantā viya paṭisandhivasena
mātukucchiyaṃ pavisantā, gehā nikkhamantā viya mātu kucchito nikkhamantā, rathikāya
vīthiṃ sañcarantā viya aparāparaṃ sañcaraṇakasattā, purato abbhokāsaṭṭhāne majjhe
siṅghāṭake nisinnā viya tīsu bhavesu tattha tattha nibbattasattā, pāsādatale
ṭhitapurisassa tesaṃ manussānaṃ āvibhūtakālo viya dibbacakkhuñāṇāya cittaṃ abhinīharitvā
nisinnassa bhikkhuno tīsu bhavesu nibbattasattānaṃ āvibhūtakālo daṭṭhabbo. Idaṃ ca
desanāsukhatthameva vuttaṃ, āruppe pana dibbacakkhussa gocaro natthīti.
                        Āsavakkhayañāṇakathā (8)
      [248] So evaṃ samāhite citteti idha vipassanāpādakaṃ catutthajjhānacittaṃ
veditabbaṃ. Āsavānaṃ khayañāṇāyāti āsavānaṃ khayañāṇanibbattanatthāya.
@Footnote: 1 cha.Ma., i. kāḷatilakavaṅgamukhadūsipīḷakādīnaṃ.
@2 Sī. vithisañcarantetipi, Ma. rathikaṃ sañcarantetipi

---------------------------------------------------------------------------------------------
page202.
Ettha ca āsavānaṃ khayo nāma maggopi phalaṃpi nibbānaṃpi bhaṅgopi vuccati.
"khaye ñāṇaṃ anuppāde ñāṇan"ti 1- ettha hi maggo "āsavānaṃ khayo"ti vutto.
"āsavānaṃ khayā samaṇo hotī"ti 2- ettha phalaṃ.
            "paravajjānupassissa      niccaṃ ujjhānasaññino
            āsavā tassa vaḍḍhanti    ārā so āsavakkhayā"ti 3-
ettha nibbānaṃ. "āsavānaṃ khayo vayo bhedo aniccatā antaradhānan"ti 4- ettha
bhaṅgo. Idha pana nibbānaṃ adhippetaṃ, arahattamaggopi vaṭṭatiyeva.
      Cittaṃ abhinīharatīti vipassanācittaṃ tanninnaṃ tappoṇaṃ tappabbhāraṃ
karoti. So idaṃ dukkhantiādīsu "ettakaṃ dukkhaṃ, na ito bhiyyo"ti sabbaṃpi
dukkhasaccaṃ sarasalakkhaṇapaṭivedhena yathābhūtaṃ pajānātīti attho. Tassa ca dukkhas
nibbattikaṃ 5- taṇhaṃ "ayaṃ dukkhasamudayo"ti, tadubhayaṃpi yaṃ ṭhānaṃ patvā nirujjhati,
tantesaṃ appavattiṃ nibbānaṃ "ayaṃ dukkhanirodho"ti, tassa ca sampāpakaṃ ariyamaggaṃ
"ayaṃ dukkhanirodhagāminīpaṭipadā"ti sarasalakkhaṇapaṭivedhena yathābhūtaṃ pajānātīti attho.
      Evaṃ sarūpato saccāni dassetvā puna kilesavasena pariyāyato
dassento "ime āsavā"tiādimāha. Tassa evaṃ jānato evaṃ passatoti
tassa bhikkhuno evaṃ jānantassa evaṃ passantassa, saha vipassanāya koṭippattaṃ
maggaṃ kathesi. Kāmāsavāti kāmāsavato. "vimuccatī"ti iminā maggakkhaṇaṃ dasseti.
Vimuttasminti iminā phalakkhaṇaṃ. Vimuttamiti ñāṇaṃ hotīti iminā paccavekkhaṇañāṇaṃ.
Khīṇā jātītiādīhi tassa bhūmiṃ. Tena hi ñāṇena khīṇāsavo paccavekkhanto
"khīṇā jātī"tiādīni pajānāti.
      Katamā panassa jāti khīṇā, kathañca naṃ pajānātīti? na tāvassa
Atītā jāti khīṇā, pubbeva khīṇattā. Na anāgatā, anāgate vāyāmābhāvato.
Na paccuppannā, vijjamānattā. Yā pana maggassa abhāvitattā uppajjeyya
ekacatupañcavokārabhavesu ekacatupañcakkhandhappabhedā jāti, sā maggassa bhāvitattā
@Footnote: 1 dī. pāṭi. 11/304/193 saṅgītisutta        2 Ma.mū. 12/438/386 cūḷaassapurasutta
@3 khu. dhamma 25/253/60 ujjhānasaññittheravatthu  4 abhi.vi. 35/354/228
@5 Ma. nibbattanikaṃ

---------------------------------------------------------------------------------------------
page203.
Āyatiṃ anuppādadhammataṃ āpajjanena khīṇā, taṃ so maggabhāvanāya pahīnakilese
paccavekkhitvā "kilesābhāve vijjamānaṃpi kammaṃ āyatiṃ appaṭisandhikaṃva hotī"ti
jānanto pajānāti.
      Vusitanti vuṭṭhaṃ parivuṭṭhaṃ. 1- Brahmacariyanti maggabrahmacariyaṃ.
Puthujjanakalyāṇakena hisaddhiṃ satta sekhā 2- brahmacariyavāsaṃ vasanti nāma,
khīṇāsavo vuṭṭhavāso. Tasmā so attano brahmacariyavāsaṃ paccavekkhanto
"vusitaṃ brahmacariyan"ti pajānāti. Kataṃ karaṇīyanti catūsu saccesu catūhi maggehi
pariññāpahānasacchikiriyābhāvanāvasena soḷasavidhaṃ kiccaṃ niṭṭhāpitaṃ. Tena tena maggena
pahātabbakilesā pahīnā, dukkhamūlaṃ samucchinnanti attho. Puthujjanakalyāṇakādayo hi
taṃ kiccaṃ karonti, khīṇāsavo katakaraṇīyo. Tasmā so attano karaṇīyaṃ paccavekkhanto
"kataṃ me karaṇīyan"ti pajānāti. Nāparaṃ itthattāyāti idāni puna itthabhāvāya
evaṃ soḷasakiccabhāvāya kilesakkhayabhāvāya vā kattabbaṃ maggabhāvanākiccaṃ me
natthīti pajānāti. Athavā itthattāyāti itthabhāvato 3- imasmā evaṃpakārā idāni
vattamānakkhandhasantānā aparaṃ khandhasantānaṃ mayhaṃ natthi. Ime pana pañcakkhandhā
pariññātā tiṭṭhanti chinnamūlakā rukkhā viya, te carimakacittanirodhena anupādāno
viya jātavedo nibbāyissanti, apaṇṇattikabhāvaṃ ca gamissantīti pajānāti.
      [249] Pabbatasaṅkhepeti pabbatamatthake. Anāviloti nikkaddamo. Sippiyo
ca sambukā ca sippisambukaṃ. Sakkharā cakathalā 4- ca sakkharakathalaṃ. Macchānaṃ
gumbā ghaṭāti macchagumbaṃ. Tiṭṭhantaṃpi carantaṃpīti ettha sakkharakathalaṃ tiṭṭhatiyeva,
itarāni carantipi tiṭṭhantipi. Yathā pana antarantarā ṭhitāsupi nisinnāsupi
vijjamānāsupi "etā gāvo carantī"ti carantiyo upādāya itarāpi carantīti
vuccanti, evaṃ tiṭṭhantameva sakkharakathalamupādāya itaraṃpi dvayaṃ tiṭṭhantanti
vuttaṃ. Itarañca dvayaṃ carantaṃ upādāya sakkharakathalaṃpi carantanti vuttaṃ.
Tattha cakkhumato purisassa tīre ṭhatvā passato sippisambukādīnaṃ vibhūtakālo viya
@Footnote: 1 cha.Ma. vutthaṃ parivutthaṃ       2 cha.Ma. sekkhā       3 Sī. itthambhāvato
@4 cha.Ma. kathalāni, Sī. kaṭhalāni

---------------------------------------------------------------------------------------------
page204.
Āsavānaṃ khayāya cittaṃ abhinīharitvā nisinnassa bhikkhuno catunnaṃ saccānaṃ
vibhūtakālo daṭṭhabboti.
      Ettāvatā 1- vipassanāñāṇaṃ, manomayañāṇaṃ, iddhividhañāṇaṃ, dibbasotañāṇaṃ,
cetopariyañāṇaṃ, pubbenivāsañāṇaṃ, dibbacakkhuvasena nipphannaṃ anāgataṃsañāṇa-
yathākammupagañāṇadvayaṃ, dibbacakkhuñāṇaṃ, āsavakkhayañāṇanti dasa ñāṇāni
niddiṭṭhāni honti. Tesaṃ ārammaṇavibhāgo jānitabbo:- tattha vipassanāñāṇaṃ
parittamahaggataatītānāgatapaccuppannaajjhattabahiddhāvasena sattavidhārammaṇaṃ. Manomayañāṇaṃ
nimmitarūpāyatanamattameva ārammaṇaṃ karotīti parittapaccuppannabahiddhārammaṇaṃ.
Āsavakkhayañāṇaṃ appamāṇabahiddhāavattabbārammaṇaṃ. 2- Avasesānaṃ ārammaṇabhedo
visuddhimagge vutto. Uttaritaraṃ vā paṇītataraṃ vāti yena kenaci pariyāyena ito
seṭṭhataraṃ sāmaññaphalaṃ nāma natthīti bhagavā arahattanikūṭena desanaṃ niṭṭhāpesi.
                    Ajātasattuupāsakattapaṭivedanākathā
      [250] Rājā tattha tattha sādhukāraṃ pavattento ādimajjhapariyosānaṃ
sakkaccaṃ sutvā "ciraṃ vatamhi ime pañhe puthusamaṇabrāhmaṇe pucchanto, thuse
koṭṭento viya kiñci sāraṃ nālatthaṃ, aho vata bhagavato guṇasampadā, yo me
dīpasahassaṃ jālento viya mahantaṃ ālokaṃ katvā ime pañhe vissajjesi.
Suciraṃ vatamhi  dasabalassa guṇānukāvaṃ ajānanto vañcito"ti cintetvā buddha-
guṇānussarasambhūtāya pañcavidhāya pītiyā phuṭṭhasarīro attano pasādaṃ āvikaronto
upāsakattaṃ paṭivedesi. Taṃ dassetuṃ "evaṃ vutte rājā"tiādi āraddhaṃ.
      Tattha abhikkantaṃ bhanteti ayaṃ abhikkantasaddo khayasundarābhirūpaabbhanumodanesu
dissati. "abhikkantā bhante ratti, nikkhanto paṭhamo yāmo, ciranisinno
bhikkhusaṃgho"ti 3- ādīsu hi khaye dissati. "ayaṃ me puggalo khamati, imesaṃ
catunnaṃ puggalānaṃ abhikkantataro ca paṇītataro cā"tiādīsu 4- sundare.
@Footnote: 1 cha.Ma. ettavatā              2 cha.Ma....navattabbārammaṇaṃ
@3 vinaYu. cūḷa. 7/383/204, aṅ. aṭṭhaka, 23/20/207 (syā), khu. udāna. 25/45/164
@4 aṅ. catukka 21/100/113

---------------------------------------------------------------------------------------------
page205.
           "ko me vandti pādāni     iddhiyā yasasā jalaṃ
           abhikkantena vaṇṇena        sabbā obhāsayaṃ disā"ti 1-
ādīsu abhirūpe. "abhikkantaṃ bho gotamā"tiādīsu 2- abbhanumodane. Idhāpi
abbhanumodaneyeva. Yasmā ca abbhanumodane, tasmā sādhu sādhu bhanteti vuttaṃ
hotīti veditabbo.
            Bhaye kodhe pasaṃsāyaṃ       turite kotūhalacchare
            hāse soke pasāde ca    kare āmeṇḍitaṃ budhoti
iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti
veditabbo. Athavā akikkantanti abhikkantaṃ atiiṭṭhaṃ atimanāpaṃ, atisundaranti
vuttaṃ hoti.
      Ettha ekena abhikkantasaddena desanaṃ thometi, ekena attano
pasādaṃ. Ayaṃ hettha adhippāyo:- abhikkantaṃ bhante yadidaṃ bhagavato dhammadesanā,
abhikkantaṃ yadidaṃ bhagavato dhammadesanaṃ āgamma mama pasādoti. Bhagavatoyeva vā
vacanaṃ dve dve atthe sandhāya thometi. Bhagavato vacanaṃ abhikkantaṃ dosanāsanato,
abhikkantaṃ guṇādhigamanato. Tathā saddhājananato paññājananato, sātthato
sabyañjanato, uttānapadato gambhīratthato, kaṇṇasukhato hadayaṅgamato, anattukakaṃsanato
aparavambhanato, karuṇāsītalato paññāvadātato, āpātharamaṇīyato vimaddakkhamato,
suyyamānasukhato, vīmaṃsiyamānahitatoti evamādīhi yojetabbaṃ.
      Tato paraṃpi catūhi upamāhi desanaṃyeva thometi. Tattha nikkujjitanti
adhomukhaṭhapitaṃ, heṭṭhāmukhajātaṃ vā. Ukkujjeyyāti upari mukhaṃ kareyya.
Paṭicchannanti tiṇapaṇṇādicchāditaṃ. Vivareyyāti ugghāteyya. Mūḷhassa vāti
disāmūḷhassa. Maggaṃ ācikkheyyāti hatthe gahetvā "esa maggo"ti vadeyya.
Andhakāreti kāḷapakkhacātuddasīaḍḍharattaghanavanasaṇḍameghapaṭalehi caturaṅgatame, ayaṃ tāva
anuttānapadattho. Ayaṃ pana adhippāyayojanā:- yathā koci nikkujjitaṃ ukkujjeyya,
evaṃ saddhammavimukhaṃ assaddhamme patitaṃ maṃ assaddhammā vuṭṭhāpentena,
yathā paṭicchannaṃ vivareyya, evaṃ kassapassa bhagavato sāsanantaradhānā pabhūti
micchādiṭṭhiggahanapaṭicchannaṃ
@Footnote: 1 khu. vimāna. 26/857/87 maṇḍūkadevaputtavimāna
@2 vinaYu. mahāvi. 1/15/7 verañjakaṇḍa, aṅ. aṭṭhaka. 23/101/181 mahāvagga: varañjasutta

---------------------------------------------------------------------------------------------
page206.
Sāsanaṃ vivarantena, yathā mūḷahassa maggaṃ ācikkheyya, evaṃ kummaggamicchāmagga-
paṭipannassa 1- me saggamokkhamaggaṃ āvikarontena, yathā andhakāre telapajjotaṃ
dhāreyya, evaṃ mohandhakāranimuggassa me buddhādiratanarūpāni apassato
tappaṭicchādakamohandhakāraviddhaṃsakadesanāpajjotadhārakena mayhaṃ bhagavatā etehi pariyāyehi
pakāsitattā anekapariyāyena dhammo pakāsito.
      Evaṃ desanaṃ thometvā imāya desanāya ratanattaye pasannacitto
pasannākāraṃ karonto "esāhan"tiādimāha. Tattha esāhanti eso  ahaṃ.
Bhagavantaṃ saraṇaṃ gacchāmīti bhagavā me saraṇaṃ parāyanaṃ aghassa ghātā, hitassa ca
vidhātāti iminā adhippāyena bhagavantaṃ gacchāmi bhajāmi sevāmi payirupāsāmi, evaṃ
vā jānāmi bujjhāmīti. Yesaṃ hi dhātūnaṃ gati attho, buddhipi tesaṃ attho.
Tasmā "gacchāmī"ti imassa jānāmi bujjhāmīti ayamevattho 2- vutto. Dhammañca
bhikkhusaṃghañcāti ettha pana adhigatamagge sacchikatanirodhe yathānusiṭṭhaṃ paṭipajjamāne
ca catūsu apāyesu apatamāne dhāretīti dhammo, so atthato ariyamaggo ceva
nibbānaṃ ca. Vuttañhetaṃ "yāvatā bhikkhave dhammā saṅkhatā, ariyo aṭṭhaṅgiko
maggo tesaṃ aggamakkhāyatī"ti 3- vitthāro. Na kevalañca ariyamaggo ceva nibbānañca.
Apica kho ariyaphalehi saddhiṃ pariyattidhammopi. Vuttaṃ hetaṃ chattamāṇavakavimāne:-
                    "rāgavirāgamanejamasokaṃ
                     dhammamasaṅkhatamappaṭikūlaṃ
                     madhuramimaṃ paguṇaṃ suvibhattaṃ
                     dhammamimaṃ saraṇatthamupehī"ti. 4-
      Ettha hi rāgavirāgoti maggo kathito. Anejamasokanti phalaṃ.
Dhammamasaṅkhatanti nibbānaṃ. Appaṭikūlaṃ madhuramimaṃ paguṇaṃ suvibhattanti piṭakattayena
vibhattasabbadhammakkhandhāti. 5- Diṭṭhisīlasaṅghātena saṃhatoti saṃgho. So atthato
aṭṭhaariyapuggalasamūho. Vuttaṃ hetaṃ tasmiṃyeva vimāne:-
@Footnote: 1 ka. kummaggaṃ paṭipannassa                        2 cha.Ma. ayampi attho
@3 aṅ. catukka. 21/34/39, khu. iti. 25/90/308   4 khu. vimāna 26/887/91
@5 cha.Ma. vibhattā dhammakkhandhāti

---------------------------------------------------------------------------------------------
page207.
                    "yattha ca dinnaṃ mahapphalamāhu
                     catūsu sucīsu purisayugesu
                     aṭṭha ca puggaladhammadasā te
                     saṃghamimaṃ saraṇatthamupehī"ti. 1-
      Bhikkhūnaṃ saṃgho bhikkhusaṃgho. Ettāvatā rājā tīṇi saraṇagamanāni
paṭivedesi.
                            Saraṇagamanakathā
      idāni tesu saraṇagamanesu kosallatthaṃ saraṇaṃ, saraṇagamanaṃ, yo ca
saraṇaṃ gacchati, saraṇagamanappabhedo, saraṇagamanaphalaṃ, saṅkileso, bhedoti ayaṃ vidhi
veditabbo. Seyyathīdaṃ? saraṇatthato 2- tāva hiṃsatīti saraṇaṃ. Saraṇagatānaṃ teneva
saraṇagamanena bhayaṃ santāsaṃ dukkhaṃ duggatiparikilesaṃ hanati hiṃsati 3- vināsetīti attho,
ratanattayassevetaṃ adhivacanaṃ.
      Athavā:- hite pavattanena ahitā ca nivattanena sattānaṃ bhayaṃ hiṃsati
buddho, bhavakantārā uttāraṇena assāsadānena ca dhammo, appakānaṃpi kārānaṃ
vipulaphalapaṭilābhakaraṇena saṃgho. Tasmā imināpi pariyāyena ratanattayaṃ saraṇaṃ.
Tappasādataggarutāhi vihatakileso tapparāyanatākārappavatto cittuppādo saraṇagamanaṃ.
Taṃsamaṅgīsatto saraṇaṃ gacchati. Vuttappakārena cittuppādena etāni me tīṇi
ratanāni saraṇaṃ, etāni parāyananti evaṃ upetīti attho. Evaṃ tāva saraṇaṃ,
saraṇagamanaṃ, yo ca saraṇaṃ gacchati, idaṃ tayaṃ veditabbaṃ.
      Saraṇagamanappabhede pana duvidhaṃ saraṇagamanaṃ:- lokuttaraṃ lokiyañca.
Tattha lokuttaraṃ diṭṭhasaccānaṃ maggakkhaṇe saraṇagamanupakilesasamucchedena ārammaṇato
nibbānārammaṇaṃ hutvā kiccato sakalepi ratanattaye ijjhati. Lokiyaṃ puthujjanānaṃ
saraṇagamanupakilesavikkhambhanena ārammaṇato buddhādiguṇārammaṇaṃ hutvā ijjhati. Taṃ
atthato buddhādīsu vatthūsu saddhāpaṭilābho, saddhāmūlikā ca sammādiṭṭhi dasasu
puññakiriyavatthūsu diṭṭhujukammanti 4- vuccati.
@Footnote: 1 khu, vimāna. 26/888/92       2 ka. padatthato
@3 cha.Ma., i. hiṃsatīti padaṃ na dissati    4 cha.Ma. diṭṭhajukammanti

---------------------------------------------------------------------------------------------
page208.
      Tayidaṃ catudhā vattati 1-:- attasanniyyātanena tapparāyanatāya, sissabhāvupagamanena
pāṇipātenāti. 2- Tattha attasanniyyātanaṃ nāma "ajjādiṃ katvā ahaṃ attānaṃ
buddhassa niyyādemi, dhammassa, saṃghassā"ti evaṃ buddhādīnaṃ attapariccajanaṃ.
Tapparāyanatā nāma "ajjādiṃ katvā `ahaṃ buddhaparāyano, dhammaparāyano,
saṃghaparāyano'ti maṃ dhārethā"ti evaṃ tapparāyanabhāvo. Sissabhāvupagamanannāma
"ajjādiṃ katvā `ahaṃ buddhassa antevāsiko, dhammassa, saṃghassā'ti maṃ dhārethā"ti
evaṃ sissabhāvupagamo. Pāṇipāto 3- nāma "ajjādiṃ katvā `ahaṃ abhivādanapaccupaṭṭhānaṃ
añjalīkammasāmīcikammaṃ buddhādīnaṃyeva tiṇṇaṃvatthūnaṃ karomī'ti maṃ dhārethā"ti
evaṃ buddhādīsu paramanihaccakāro. Imesaṃ hi catunnaṃ ākārānaṃ aññataraṃpi karontena
gahitaṃyeva hoti saraṇaṃ.
      Apica bhagavato attānaṃ pariccajāmi, dhammassa, saṃghassa attānaṃ pariccajāmi.
Jīvitaṃ pariccajāmi, pariccattoyeva me attā, pariccattaṃyeva me jīvitaṃ,
jīvitapariyantikaṃ buddhaṃ saraṇaṃ gacchāmi, buddho me saraṇaṃ leṇaṃ tāṇanti evaṃpi
attasanniyyātanaṃ veditabbaṃ. "satthārañca vatāhaṃ passeyyaṃ bhagavantameva passeyyaṃ.
Sugatañca vatāhaṃpasseyyaṃ bhagavantameva passeyyaṃ, sammāsambuddhañca vatāhaṃ  passeyyaṃ
bhagavantameva passeyyan"ti 4- evaṃpi mahākassapassa saraṇagamanaṃ 5- viya sissabhāvupagamanaṃ
veditabbaṃ.
             "so ahaṃ vicarissāmi       gāmā gāmaṃ purā puraṃ
              namassamāno sambuddhaṃ      dhammassa ca sudhammatan"ti 6-
      evaṃpi āḷavakādīnaṃ saraṇagamanaṃ viya tapparāyanatā veditabbā. "athakho
brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu
sirasā nipatitvā bhagavato pādāni mukhena ca paricumbati, pāṇīhi caparisambāhati,
nāmañca sāveti `brahmāyu ahaṃ bho gotama brāhmaṇo, brahmāyu ahaṃ bho
gotama brāhmaṇo"ti 7- evaṃpi pāṇipāto daṭṭhabbo.
@Footnote: 1 ka. pavattati             2 cha.Ma. paṇipātenāti       3 cha.Ma. paṇipāto
@4 saṃ. nidāna. 16/154/110  5 Sī.,Ma. saraṇagamane
@6 khu.su. 25/194/371, saṃ. sagā, 15/246/259         7 Ma.Ma. 13/394/377

---------------------------------------------------------------------------------------------
page209.
      So panesa ñātibhayācirayadakkhiṇeyyavasena catubbidho hoti. Tattha
dakkhiṇeyyapāṇipātena saraṇagamanaṃ hoti, na itarehi. Seṭṭhavaseneva hi saraṇaṃ
gaṇhāti, seṭṭhavasena ca bhijjati. Tasmā yo sākiyo vā koliyo vā "buddho
amhākaṃ ñātako"ti vandati, aggahitameva hoti saraṇaṃ. Yo vā "samaṇo gotamo
rājapūjito mahānubhāvo avandiyamāno anatthaṃpi kareyyā"ti bhayena vandati,
aggahitameva hoti saraṇaṃ. Yo vā 1- bodhisattakāle bhagavatosantike kiñci
uggahitaṃ saramāno, buddhakāle vā
             "catudhā vibhaje bhoge       paṇḍito gharamāvasaṃ
              ekena bhogaṃ bhuñjeyya     dvīhi kammaṃ payojaye
              catutthañca nidhāpeyya,      āpadāsu bhavissatī"ti 2-
evarūpaṃ anusāsaniṃ uggahetvā "ācariyo me"ti vandati, aggahitameva hoti saraṇaṃ.
Yo pana "ayaṃ loke aggadakkhiṇeyyo"ti vandati, teneva gahitaṃ hoti saraṇaṃ.
      Evaṃ gahitasaraṇassa ca upāsakassa vā upāsikāya vā aññatitthiyesu
pabbajitaṃpi ñātiṃ "ñātako me ayan"ti vandato saraṇagamanaṃ nabhijjati, pageva
apabbajitaṃ. Tathā rājānaṃ bhayavasena vandato. So hi raṭṭhapūjitattā avandiyamāno
anatthaṃpi kareyyāti. Tathā yaṃ kiñci sippaṃ sikkhāpakaṃ titthiyaṃpi "ācariyo me
ayan"ti vandatopi na bhijjati, evaṃ saraṇagamanappabhedo veditabbo.
      Ettha ca lokuttarassa saraṇagamanassa cattāri sāmaññaphalāni vipākaphalaṃ,
sabbadukkhakkhayo ānisaṃsaphalaṃ. Vuttañhetaṃ
             "yo ca buddhañca dhammañca     saṃghañca saraṇaṃ gato
              cattāri ariyasaccāni       sammappaññāya passati.
              Dukkhaṃ dukkhasamuppādaṃ        dukkhassa ca atikkamaṃ
              ariyañcaṭṭhaṅgikaṃ maggaṃ       dukkhū pasamagāminaṃ.
              Etaṃ kho saraṇaṃ khemaṃ       etaṃ saraṇamuttamaṃ
              etaṃ saraṇamāgamma         sabbadukkhā pamuccatī"ti 3-
@Footnote: 1 Sī., Ma. yopi         2 dī. pāṭi. 11/265/163    3 khu. dhamMa. 25/190/192

---------------------------------------------------------------------------------------------
page210.
      Apica niccādito 1- anupagamanādivasenapetassa ānisaṃsaphalaṃ veditabbaṃ.
Vuttaṃ hetaṃ "aṭṭhānametaṃ anavakāso, yaṃ diṭṭhisampanno puggalo kañci saṅkhāraṃ
niccato upagaccheyya .pe. Kañci saṅkhāraṃ sukhato .pe. Kañci dhammaṃ
attato upagaccheyya .pe. Mātaraṃ jīvitā voropeyya .pe. Pitaraṃ. Arahantaṃ.
Paduṭṭhacitto tathāgatassa lohitaṃ uppādeyya .pe. Saṃghaṃ bhindeyya .pe. Aññaṃ
satthāraṃ uddiseyya, netaṃ ṭhānaṃ vijjatī"ti. 2-
      Lokiyassa pana saraṇagamanassa bhavasampadāpi bhogasampadāpi phalameva.
Vuttaṃ hetaṃ:-
          "yekeci buddhaṃ saraṇaṃ gatāse     na te gamissanti apāyabhūmiṃ
           pahāya  mānusaṃ dehaṃ          devakāyaṃ paripūressantī"ti. 3-
      Aparaṃpi vuttaṃ "athakho sakko devānamindo asītiyā devatāsahassehi
saddhiṃ yenāyasmā mahāmoggallāno tenupasaṅkami .pe. Ekamantaṃ ṭhitaṃ kho sakkaṃ
devānamindaṃ āyasmā mahāmoggalāno etadavoca "sādhu kho devānaminda
buddhasaraṇagamanaṃ hoti. Buddhasaraṇagamanahetu kho devānaminda evamidhekacce sattā
kāyassa bhedā paraṃ maraṇā sugatiṃ saggaṃ lokaṃ upapajjantī'ti te aññe deve
dasahi ṭhānehi  adhiggaṇhanti:- dibbena āyunā, dibbena vaṇṇena, dibbena
sukhena, dibbena yasena, dibbena adhipateyayena, dibbehi rūpehi, saddehi gandhehi
rasehi phoṭṭhabbehī"ti. 4- Esa nayo dhamme ca saṃghe ca.
      Apica velāmasuttādivasenāpi 5- saraṇagamanassa phalaviseso vedibbo.
Evaṃ saraṇagamanaphalaṃ veditabbaṃ.
      Tattha ca lokiyasaraṇagamanaṃ tīsu vatthūsu aññāṇasaṃsayamicchāñāṇādīhi
saṃkilissati, na hamājutikaṃ hoti na mahāvipphāraṃ. Lokuttarassa natthi saṃkileso.
Lokiyassa ca saraṇagamanassa duvidho  bhedo sāvajjo ca anavajjo ca. Tattha
sāvajjo aññasatthārādīsu attasanniyyātanādīhi hoti, so ca aniṭṭhaphalo.
@Footnote: 1 cha.Ma. aniccato   2 Ma. upari. 14/127/114, abhi. vibhaṅga. 35/809/409
@3 saṃ. sagā. 15/37/30   4 saṃ. saḷā. 18/530/337(syā)  5 aṅ. navaka. 23/224/406

---------------------------------------------------------------------------------------------
page211.
Anavajjo kālakiriyāya hoti, so avipākattā aphalo. Lokuttarassa pana nevatthi
bhedo, bhavantarepi hi ariyasāvako aññaṃ satthāraṃ na uddisatīti. Evaṃ saraṇagamanassa
saṃkileso ca bhedo ca veditabbo upāsakaṃ maṃ bhante bhagavā dhāretūti maṃ bhagavā
"upāsako ayan"ti evaṃ dhāretu, jānātūti attho.
                           Upāsakavidhikathā
      upāsakavidhikosallatthaṃ panettha ko upāsako, kasmā upāsakoti vuccati,
kimassa sīlaṃ, ko ājīvo, kā vipatti, kā sampattīti idaṃ pakiṇṇakaṃ veditabbaṃ.
      Tattha ko upāsakoti yo koci saraṇagato gahaṭṭho. Vuttaṃ hetaṃ
"yato kho mahānāma buddhaṃ saraṇaṃ gato hoti, dhammaṃ saṃghaṃ saraṇaṃ gato hoti.
Ettāvatā  kho mahānāma upāsako hotī"ti 1-
      kasmā upāsakoti ratanattayaṃ 2- upāsanato. So hi buddhaṃ upāsatīti
upāsako. Tathā dhammaṃ saṃghaṃ.
      Kimassa sīlanti pañca veramaṇiyo. Yathāha "yato kho mahānāma
upāsako pāṇātipātā paṭivirato hoti, adinnādānā, kāmesumicchācārā,
musāvādā, surāmerayamajjapamādaṭṭhānā paṭivirato hoti. Ettāvatā kho mahānāma
upāsako sīlavā hotī"ti. 3-
      Ko ājīvoti pañca micchāvaṇijjā pahāya dhammena samena
jīvikakappanaṃ. Vuttaṃ hetaṃ "pañcimā bhikkhave vaṇijjā upāsakena akaraṇīyā. Katamā
pañca? satthavaṇijjā sattavaṇijjā maṃsavaṇijjā majjavaṇijjā. Imākho
bhikkhave pañca vaṇijjā upāsakena akaraṇīyā"ti. 4-
      Kā vipattīti yā tasseva sīlassa ca ājīvassa ca vipatti, ayamassa
vipatti. Apica yāya esa caṇḍālo ceva hoti malañca paṭikiṭṭho 5- ca, sāpissa
vipattīti veditabbā. Te ca  atthato assaddhiyādayo pañca dhammā honti. Yathāha
@Footnote: 1 aṅ. aṭṭhaka. 23/115/223 (sayā.), saṃ. mahā. 19/1033/343 mahānāmasutta
@2 cha.Ma. ratanattayassa  3 aṅ. aṭṭhaka. 23/115/223 (sayā.) saṃ. mahā. 19/1033/343
@4 aṅ. pañcaka. 22/177/232 (sayā.)   5 cha.Ma. patikiṭṭho Ma. patikuṭṭho

---------------------------------------------------------------------------------------------
page212.
"pañcahi bhikkhave dhammehi samannāgato upāsako upāsakacaṇḍālo  ca hoti
upāsakamalañca upāsakapaṭikiṭṭho ca. Katamehi pañcahi? assaddho hoti, dussīlo
hoti, kotuhalamaṅgaliko hoti, maṅgalaṃ pacceti, no kammaṃ, ito ca bahiddhā
dakkhiṇeyyaṃ pariyesati, tattha ca pubbakāraṃ karotī"ti. 1-
      Kā sampattīti sampatti. Yā cassa sīlasampadā ceva
ājīvasampadā ca, sā sampatti ye cassa ratanabhāvādikarā saddhādayo pañca
dhammā. Yathāha "pañcahi bhikkhave dhammehi samannāgato upāsako upāsakaratanañca
hoti upāsakapadumañca upāsakapuṇḍarikañca. Katamehi pañcahi? saddho hoti, sīlavā
hoti, na kotuhalamaṅgaliko hoti, kammaṃ pacceti, no maṅgalaṃ, na ito bahiddhā
dakkhiṇeyyaṃ gavesati, idha ca pubbakāraṃ karotī"ti. 2-
      Ajjataggeti etthāyaṃ aggasaddo ādikoṭikoṭṭhāsaseṭṭhesu dissati.
"ajjatagge samma dovārika āvarāmi dvāraṃ nigaṇṭhānaṃ nigaṇṭhīnan"ti 3- ādīsu
ādimhi dissati. "teneva aṅgulaggena taṃ aṅgulaggaṃ parāmaseyya. 4- Ucchaggaṃ
veḷaggan"ti ādīsu koṭiyaṃ. "ambilaggaṃ vā madhuraggaṃ vā tittakaggaṃ vā. 5-
Anujānāmi bhikkhave vihāraggena vā pariveṇaggena vā bhājetun"ti 6- ādīsu
koṭṭhāse. "yāvatā  bhikkhave sattā apadā vā .pe. Tathāgato tesaṃ
aggamakkhāyatī"ti 7- ādīsu seṭṭhe. Idha panāyaṃ ādimhi daṭṭhabbo. Tasmā
ajjaggeti ajjataṃ ādiṃ katvāti evamettha attho veditabbo. Ajjatanti
ajjabhāvaṃ. Ajjadaggeti vā pāṭho, dakāro padasandhikaro. Ajja aggaṃ katvāti
attho. 8-
      Pāṇupetanti pāṇehi upetaṃ yāva me jīvitaṃ pavattati, tāva upetaṃ
anaññasatthukaṃ tīhi saraṇagamanehi saraṇagataṃ upāsakaṃ kappiyakārakaṃ maṃ bhagavā dhāretu
@Footnote: 1 aṅ. pañcaka. 22/175/230        2 A. pañcaka. 22/175/230
@3 Ma.Ma. 13/70/47 upālivādasutta    4 abhi. kathā. 37/1073/343
@5 saṃ. mahā. 19/374/131 sūdasutta    6 vi. cūḷa. 7/318/89
@7 aṅ. catukka. 21/34/39, saṃ. mahā. 19/139/39, khu. iti. 25/90/308
@  aggappasādasutta                 8 Ma. ajja agganti attho.

---------------------------------------------------------------------------------------------
page213.
Jānātu. Ahaṃ hi sacepi me tikhiṇena asinā sīsaṃ chindeyya, neva buddhaṃ "na
buddho"ti vā, dhammaṃ "na dhammo"ti vā, saṃghaṃ "na saṃgho"ti vā vadeyyanti.
      Evaṃ attasanniyyātanena saraṇaṃ gantvā attanā kataṃ aparādhaṃ
pakāsento "accayo maṃ bhante"ti ādimāha.
      Tattha accayoti aparādho. Maṃ accagamāti maṃ atikkamma abhibhavitvā
pavatto. Dhammikaṃ dhammarājānanti ettha dhammaṃ caratīti dhammiko. Dhammeneva rājā
jāto, na pitughātanādinā adhammenāti dhammarājā. Jīvitā voro pesinti jīvitā
viyojesiṃ. Paṭiggaṇhātūti khamatu. Āyatiṃ saṃvarāyāti anāgate saṃvaratthāya. Puna
evarūpassa aparādhassa dosassa khalitassa akaraṇatthāya.
      [251] Tagghāti ekaṃse nipāto. Yathādhammaṃ paṭikarosīti yathā
dhammo ṭhito, tatheva karosi, khamāpesīti vuttaṃ hoti. Tante mayaṃ paṭiggaṇhāmāti
taṃ tava aparādhaṃ mayaṃ khamāma. Vuḍḍhi hesā mahārāja ariyassa vinayeti esā
mahārāja ariyassa vinaye buddhassa bhagavato sāsane vuḍḍhi nāma. Katamā? yāyaṃ
accayaṃ accayato disvā yathādhammaṃ paṭikaritvā āyatiṃ saṃvarāpajjanā, desanaṃ pana
puggalādhiṭṭhānaṃ karonto "yo accayaṃ accayato disvā yathādhammaṃ paṭikaroti,
āyatiṃ saṃvaraṃ āpajjatī"ti āha.
      [252] Evaṃ vutteti evaṃ bhagavatā vutte. Handa cadāni mayaṃ
bhanteti ettha handāti vavassaggatthe 1- nipāto. So hi gamanavacasāyaṃ 2- katvā
evamāha. Bahukiccāti balavakiccā. Bahukaraṇīyāti tasseva vevacanaṃ. Yassadāni
tvanti yassa idāni tvaṃ mahārāja gamanassa kālaṃ maññasi jānāsi, tassa kālaṃ
tvameva jānāsīti vuttaṃ hoti. Padakkhiṇaṃ katvā pakkāmīti tikkhattuṃ padakkhiṇaṃ
katvā dasanakhasamodhānasamujjalaṃ añjaliṃ sirasi patiṭṭhapetvā yāva dassanavisayā 3-
bhagavato abhimukhova paṭikkamitvā dassanavijahanaṭṭhānabhūmiyaṃ pañcapatiṭṭhitena vanditvā
pakkāmi.
@Footnote: 1 ka. vacasāyatthe      2 Sī. gamanavavassāyaṃ      3 cha.Ma. dassanavisayaṃ

---------------------------------------------------------------------------------------------
page214.
       [253] Khatāyaṃ bhikkhave rājāti khato ayaṃ bhikkhave rājā.
Upahatāyanti upahato ayaṃ. Idaṃ vuttaṃ hoti:- ayaṃ bhikkhave rājā khato
upahato bhinnapatiṭṭho jāto, tathānena attanāva attā khato, yathā
attanova patiṭṭhā na jātoti. Virajanti rāgarajādivirahitaṃ. Rāgamalādīnaṃyeva
vigatattā vītamalaṃ. Dhammacakkhunti dhammesu vā cakkhuṃ, aññesu
ṭhānesu tiṇṇaṃ maggānaṃ etaṃ adhivacanaṃ. Idha pana sotāpattimaggasseva. Idaṃ vuttaṃ
hoti:- sace iminā pitā ghātito nābhavissa, idāni idhevāsane nisinno
sotāpattimaggaṃ patto abhavissa, pāpamittasaṃsaggena panassa antarāyo jāto.
Evaṃ santepi, yasmā ayaṃ tathāgataṃ upasaṅkamitvā ratanattayaṃ saraṇaṃ gato tasmā
mama ca sāsanassa mahantatāya yathā nāma koci kassaci vadhaṃ katvā pupphamuṭṭhimattena
daṇḍena mucceyya, evameva lohakumbhiyaṃ nibbattitvā tiṃsavassasahassāni adho
papatanto heṭṭhimatalaṃ patvā tiṃsavassasahassāni uddhaṃ gacchanto punapi uparimatalaṃ
pāpuṇitvā muccissatīti idaṃpi kira bhagavatā vuttameva, pāliyaṃ pana na āruḷahaṃ.
      Idaṃ pana suttaṃ sutvā raññā koci ānisaṃso laddhoti? mahānisaṃso
Laddho. Ayaṃ hi pitu māritakālato paṭṭhāya neva rattiṃ na divāniddaṃ labhati,
satthāraṃ pana upasaṅkamitvā imāya madhurāya ojavantiyā dhammadesanāya sutakālato
paṭṭhāya niddaṃ upeti. 1- Tiṇṇaṃ ratanānaṃ mahāsakkāraṃ akāsi. Pothujjanikāya
saddhāya samannāgato nāma iminā raññā sadiso nāhosi. Anāgate pana
jīvitaviseso 2- nāma paccekabuddho  hutvā parinibbāyissatīti. Idamavoca bhagavā.
Attamanā te bhikkhū  bhagavato bhāsitaṃ abhinandunti.
                  Iti sumaṅgalavilāsiniyā dīghanikāyaṭṭhakathāya
                     sāmaññaphalasuttavaṇṇanā niṭṭhitā.
                       -----------------
@Footnote: 1 cha.Ma. labhi, Ma. labhati        2 cha.Ma. vijitāvī, i. viditaviseso

---------------------------------------------------------------------------------------------
page215.
                          3.  Ambaṭṭhasutta
                          addhānagamanavaṇṇanā
      [254] Evamme sutaṃ .pe. Kosalesūti ambaṭṭhasuttaṃ. Tatrāyaṃ
anupubbapadavaṇṇanā. Kosalesūti kosalā nāma  janapadino 1- rājakumāRā. Tesaṃ
nivāso ekopi janapado ruḷhisaddena "kosalā"ti vuccati, tasmiṃ kosalesu
janapade.
      Porāṇā panāhu:- yasmā pubbe mahāpanādaṃ rājakumāraṃ nānānāṭakādīni
disvā sitamattaṃpi akarontaṃ sutvā rājā āha "yo mama puttaṃ hasāpesi,
sabbālaṅkārena naṃ alaṅkaromī"ti. Tato naṅgalānipi chaḍḍetvā māhajanakāye
sannipatite manussā atirekāni 2- sattavassāni nānākīḷāyo dassetvāpi taṃ
hasāpetuṃ nāsakkhiṃsu. Tato sakko devarājā nāṭakaṃ pesesi, so dibbanāṭakaṃ
dassetvā hasāpesi. Atha te manussā attano attano vasanokāsābhimukhāva
pakkamiṃsu. Te paṭipathe mittasuhajjādayo disvā paṭisanthāraṃ karontā "kacci bho
kusalaṃ, kacci bho kusalan"ti āhaṃsu.
      Tasmā taṃ "kusalan"ti vacanamupādāya so padeso "kosalā"ti 3-
vuccatīti.
      Cārikañcaramānoti addhānagamanaṃ gacchanto. Cārikā ca nāmesā
bhagavato duvidhā hoti turitacārikā ca aturitacārikā ca. Tattha dūrepi bodhaneyyapuggalaṃ
disvā tassa bodhanatthāya sahasā gamanaṃ turitacārikā nāma,  sā mahākassapassa
paccuggamanādīsu daṭṭhabbā. Bhagavā hi mahākassapassa paccuggamanaṃ karonto 4-
muhuttena tigāvutaṃ maggaṃ agamāsi. Āḷavakassatthāya tiṃsayojanaṃ, tathā aṅgulimālassa.
Pukkusātissa pana pañcacattālīsayojanaṃ. Mahākappinassa vīsayojanasataṃ. Dhaniyassatthāya
sattayojanasatāni agamāsi. Dhammasenāpatino saddhivihārikassa vanavāsissa vanavāsissa
tissasāmaṇerassa tigāvutādhikaṃ vīsatiyojanasataṃ.
@Footnote: 1 Sī. jānapadino         2 cha.Ma. sātirekāni          3 ka. kosaloti
@4 cha.Ma. mahākassapattheraṃ paccuggacchanto

---------------------------------------------------------------------------------------------
page216.
      Ekadivasaṃ kira thero "tissasāmaṇerassa bhante gacchāmī"ti
āha. Bhagavā "ahaṃpi gamissāmī"ti vatvā āyasmantaṃ ānandaṃ āmantesi
"ānanda vīsatisahassānaṃ chaḷabhiññānaṃ ārocehi `bhagavā kira vanavāsissa
tissasāmaṇerassa santikaṃ gamissatī'ti. Tato dutiyadivase vīsatisahassakhīṇāsavaparivāro
ākāse uppatitvā vīsatiyojanasatamatthake tassa gocaragāmadvāre otaritvā cīvaraṃ
pārupi. Taṃ kammantaṃ gacchamānā manussādisvā "satthā no āgato, mā
kammantaṃ agamitthā"ti vatvā āsanāni paññapetvā 1- yāguṃ datvā pātarāsabhattaṃ 2-
karontā "kuhiṃ bhante bhagavā gacchatī"ti daharabhikkhū pucchiṃsu. Upāsakā na bhagavā
aññattha gacchati, idheva tissasāmaṇerassa dassanatthāya āgatoti. Te "amhākaṃ
kulupakassa kira  therassa dassanatthāyasatthā āgato, no vata no thero
oramatthako"ti somanassajātā ahesuṃ.
      Atha kho bhagavato bhattakiccapariyosāne sāmaṇero gāme piṇḍāya
caritvā "upāsakāmahābhikkhusaṃgho"ti pucchi. Athassa te "satthā bhante āgato"ti
ārocesuṃ. So bhagavantaṃ upasaṅkamitvā piṇḍapātena āpucchi. Satthā tassa pattaṃ
hatthena gahetvā "alantissa, niṭṭhitaṃ bhattakiccan"ti āha. Tato upajjhāyaṃ
āpucchitvā attano pattāsane  nisīditvā bhattakiccamakāsi. Athassa
bhattakiccapariyosāne satthā maṅgalaṃ vatvā nikkhamitvā gāmadvāre ṭhatvā "kataro te
tissa vasanaṭṭhānagamanamaggo"ti āha. Ayaṃ bhagavāti. Maggaṃ desayamāno purato
yāhi tissāti. Bhagavā kira sadevakassa lokassa maggadesakopi samāno "sakale
tigāvute magge sāmaṇeraṃ daṭṭhuṃ lacchāmī"ti taṃ maggadesakaṃ akāsi.
      So attano vasanaṭṭhānaṃ gantvā bhagavato vattamakāsi. Atha naṃ
bhagavā "kataro te tissa caṅkamo"ti pucchitvā tattha gantvā sāmaṇerassa
nisīdanapāsāṇe nisīditvā "tissa imasmiṃ ṭhāne sukhaṃ vasasīti 3- pucchi. So āha
"āma bhante imasmiṃ ṭhāne me vasantassa sīhabyagghahatthimigamorādīnaṃ saddaṃ
suṇato araññasaññā uppajjati, tāya sukhaṃ vasāmī"ti. Atha naṃ bhagavā "tissa
@Footnote: 1 ka. paññāpetvā        2  ka. pādavattaṃ      3 Sī., Ma. vasīti

---------------------------------------------------------------------------------------------
page217.
Bhikkhusaṃghaṃ sannipātehi, buddhadāyajjaṃ te dassāmī"ti vatvā sannipatite bhikkhusaṃghe
upasampādetvā vasanaṭṭhānameva agamāsīti. Ayaṃ turitacārikā nāma. Yaṃ pana
gāmanigamapaṭipāṭiyā devasikaṃ yojanadviyojanavasena piṇḍapātacariyādīhi lokaṃ
anuggaṇhantassa gamanaṃ, ayaṃ aturitacārikā nāma.
      Imaṃ pana cārikaṃ caranto bhagavā mahāmaṇḍalaṃ, majjhimamaṇḍalaṃ,
antomaṇḍalanti imesaṃ tiṇṇaṃ maṇḍalānaṃ aññatarasmiṃ carati. Tattha mahāmaṇḍalaṃ
navayojanasatikaṃ, majjhimamaṇḍalaṃ chayojanasatikaṃ, antomaṇḍalaṃ tiyojanasatikaṃ. Yadā
mahāmaṇḍale cārikaṃ caritukāmo hoti, mahāpavāraṇāya pavāretvā pāṭipadadivase
mahābhikkhusaṃghaparivāro nikkhamati. Samantā yojanasataṃ ekakolāhalaṃ hoti. Purimaṃ purimaṃ
āgatā nimantetuṃ  labhanti. Itaresu dvīsu maṇḍalesu sakkāro mahāmaṇḍale
osarati. Tatra taṃ bhagavā 1- tesu tesu gāmanigamesu ekāhaṃ dvīhaṃ vasanto
mahājanaṃ āmisapaṭiggahena anuggaṇhanto,  dhammadānena cassa vivaṭṭasannissisataṃ kusalaṃ
vaḍḍhento navahi māsehi cārikaṃ pariyosāpeti. Sace pana antovasse bhikkhūnaṃ
samathavipassanā taruṇā honti, mahāpavāraṇāya apavāretvā pavāraṇāsaṅgahaṃ datvā
kattikapuṇṇamāyaṃ pavāretvā migasirassa paṭhamapāṭipadadivase mahābhikkhusaṃghaparivāro
nikkhamitvā majjhimamaṇḍale osarati. Aññenapi kāraṇena majjhimamaṇḍale cārikaṃ
caritukāmo cātumāsaṃ vasitvāva nikkhamati. Vuttanayeneva itaresu dvīsumaṇḍalesu
sakkāro majjhimamaṇḍale osarati. Bhagavā purimanayeneva lokaṃ anuggaṇhanto
aṭṭhahi māsehi cārikaṃ pariyosāpeti. Sace  pana catumāsaṃ vuṭṭhavassassāpi bhagavato
veneyyasattā aparipakkindriyā honti, tesaṃ indriyaparipākaṃ āgamayamāno aparaṃpi
ekamāsaṃ vā dviticatumāsaṃ vā tattheva vasitvā mahābhikkhusaṃghaparivāro nikkhamati.
Vuttanayeneva itaresu dvīsu maṇḍalesu sakkāro antomaṇḍale osarati. Bhagavā
purimanayeneva lokaṃ anuggaṇhanto sattahi vā chahi vā pañcahi vā catūhi vā
māsehi cārikaṃ pariyosāpeti. Iti imesu tīsu maṇḍalesu yattha katthaci cārikaṃ
caranto na cīvarādihetu carati, athakho, ye duggatabāḷhajiṇṇabyādhitā, te kadā
@Footnote: 1 cha.Ma. tattha bhagavā, Sī. tatra bhagavā

---------------------------------------------------------------------------------------------
page218.
Tathāgataṃ āgantvā passissanti, mayi pana cārikaṃ carante mahājano tathāgatadassanaṃ
labhissati, tattha keci cittāni pasādessanti, keci mālādīhi pūjessanti, keci
kaṭacchubhikkhaṃ dassanti, keci micchādassanaṃ pahāya sammādiṭṭhikā bhavissanti. Taṃ
tesaṃ bhavissati dīgharattaṃ hitāya sukhāyāti evaṃ lokānukampāya cārikaṃ carati.
      Apica catūhi kāraṇehi buddhā  bhagavanto cārikaṃ caranti:- jaṅghavihāravasena
sarīraphāsukatthāya, atthuppattikālābhikaṅkhanatthāya, bhikkhūnaṃ sikkhāpadapaññā-
panatthāya, tattha tattha paripākagatindriye bodhaneyyasatte bodhanatthāyāti.
Aparehipi catūhi kāraṇehi buddhā bhagavanto cārikaṃ caranti:- "buddhaṃ saraṇaṃ
gacchissantī"ti vā "dhammaṃ. Saṃghaṃ saraṇaṃ gacchissantī"ti vā. "mahatā dhammavassena 1-
catasso parisā santappessāmī"ti vā. Aparehipi pañcahi kāraṇehi buddhā
bhagavanto cārikaṃ caranti:- "pāṇātipātā viramissantī"ti vā "adinnādānā.
KāmesumicchācāRā. Musāvādā. Surāmerayamajjapamādaṭṭhānā viramissantī"ti vā.
Aparehipi aṭṭhahi kāraṇehi buddhā bhagavanto cārikaṃ caranti:- "paṭhamaṃ jhānaṃ
paṭilabhissantī"ti vā "dutiyaṃ .pe. Nevasaññāṇānāsaññāyatanasamāpattiṃ paṭi-
labhissantī"ti vā. Aparehipi aṭṭhahi kāraṇehi buddhā bhagavanto cārikaṃ caranti:-
"sotāpattimaggaṃ adhigamissantī"ti vā  "sotāpattiphalaṃ .pe. Arahattaphalaṃ
sacchikarissanatī"ti vāti. Ayaṃ aturitacārikā. Idha aturitacārikā 2- adhippetā. Sā
panesā duvidhā hoti nibaddhacārikā ca anibaddhacārikā ca. Tattha yaṃ gāmanigama-
nagarapaṭipāṭivasena carati, ayaṃ anibaddhacārikā nāma. Yaṃ panekasseva
bodhaneyyasattassatthāya gacchati, ayaṃ nibaddhacārikā nāma. Esā idha  adhippetā.
      Tadā kira bhagavato pacchimayāmakiccapariyosāne dasasahassīlokadhātuyā
ñāṇajālaṃ pattharitvā bodhaneyyabandhave olokentassa pokkharasātibrāhmaṇo
sabbaññutañāṇajālassa anto paviṭṭho. Atha bhagavā "ayaṃ brāhmaṇo mayhaṃ
ñāṇajāle paññāyati, `atthi nu khvassa upanissayo"ti vīmaṃsanto sotāpattimaggassa
upanissayaṃ disvā "esa mayi etaṃ janapadaṃ gate lakkhaṇapariyesanatthaṃ ambaṭṭhaṃ
@Footnote: 1 ka. dhammassavanena, Ma. dhammadesanāya    2 cha.Ma. cārikāti

---------------------------------------------------------------------------------------------
page219.
Antevāsiṃ pahiṇissati, so mayā saddhiṃ vādapaṭivādaṃkatvā nānappakāraṃ
asabbhivākyaṃ vakkhati, tamahaṃ dametvā nibbisevanaṃ karissāmi. So ācariyassa
kathessati, athassācariyo taṃ kathaṃ sutvā āgamma mama lakkhaṇāni pariyesissati,
tassāhaṃ dhammaṃ desessāmi. So desanāpariyosāne sotāpattiphale patiṭṭhahissati.
Desanā mahājanassa saphalā bhavissatī"ti pañcasatabhikkhuparivāro taṃ janapadaṃ paṭipanno.
Tena vuttaṃ "kosalesu cārikaṃ caramāno mahatā bhikkhusaṃghena saddhiṃ  pañcamattehi
bhikkhusatehī"ti.
       Yena icchānaṅgalanti yena disābhāgena icchānaṅgalaṃ avasaritabbaṃ,
yasmiṃ vā padese icchānaṅgalaṃ. Icchānaṅkalantipi 1- pāṭho. Tadavasarīti tena
avasari, taṃ vā avasari. Tena disābhāgena gato, taṃ vā padesaṃ gatoti attho.
Icchānaṅgale viharati icchānaṅgalavanasaṇḍeti icchānaṅgalaṃ upanissāya icchānaṅ-
galavanasaṇḍe sīlakkhandhāvāraṃ bandhitvā samādhikontaṃ ussāpetvā sabbaññutañāṇasaraṃ
pavattayamāno dhammarājā yathābhirucitena vihārena viharati.
                        Pokkharasātivatthuvaṇṇanā
      [255] Tena kho pana samayenāti yena samayena bhagavā tattha
viharati. Tena samayena, tasmiṃ samayeti ayamattho. Brahmaṃ aṇatīti brāhmaṇo,
mantaṃ 2- sajjhāyatīti attho. Idameva hi jātibrāhmaṇānaṃ niruttivacanaṃ. Ariyā
pana bāhitapāpattā brāhmaṇāti vuccanti. Pokkharasātīti 3- idaṃ tassa nāmaṃ.
Kasmā pokkharasātīti vuccati? tassa kira kāyo setapokkharasadiso, devanagare
Ussāpitarajatatoraṇaṃ viya  sobhati, sīsaṃ panassa kāḷavaṇṇaṃ indanīlamaṇimayaṃ viya,
massupi candamaṇḍale kāḷamegharāji viya khāyati, akkhīni nīluppalasadisāni, nāsā
rajatapanāḷikā viya suvaṭṭitā suparisuddhā, hatthapādatalāni ceva mukhadvārañca
katalākhārasaparikammaṃ viya sobhati, ativiya sobhaggappatto brāhmaṇassa attabhāvo,
arājake ṭhāne rājānaṃ kātuṃ yuttamimaṃ brāhmaṇaṃ. Evamesa 4- sassiriko. Iti naṃ
pokkharasadisattā pokkharasātīti sañjānanti.
@Footnote: 1 cha.Ma. ijjhānaṅgalantipi  2 cha.Ma. mante  3 Sī.,i. pokkharasādīti  4 Ma. evameva

---------------------------------------------------------------------------------------------
page220.
      Ayaṃ pana kassapasammāsambuddhakālepi 1- tiṇṇaṃ vedānaṃ pāragū
dasabalassa dānaṃ datvā dhammadesanaṃ sutvā devaloke nibbatti. So tato
manussalokaṃ āgacchanto mātukucchivāsaṃ jigucchitvā himavantapasse 2- mahāsare
padumagabbhe nibbatti. Tassa ca sarassa avidūre  tāpaso paṇṇasālāya vasati. So
tīre ṭhito taṃ padumaṃ disvā "idaṃ padumaṃ avasesapadumehi mahantataraṃ, pupphitakāle
naṃ gahessāmī"ti cintesi. Taṃ sattāhenāpi na pupphati. Tāpaso "kasmā nukho
idaṃ sattāhenāpi na pupphati, handa naṃ gahessāmī"ti otaritvā gaṇhi. Taṃ
tena  nāḷato chinnamattaṃyeva pupphitaṃ. Athassabbhantare suvaṇṇacuṇṇapiñjaraṃ viya
rajatabimbaṃ 3- padumareṇupiñjaraṃ setavaṇṇaṃ dārakaṃ addasa. So "mahāpuñño esa
bhavissati, handa naṃ  paṭijaggāmī"ti paṇṇasālaṃ netvā paṭijaggitvā sattavassakālato 4-
paṭṭhāya tayo vede uggaṇhāpesi. Dārako tiṇṇaṃ vedānaṃ pāraṃ gantvā
paṇḍito byatto jambudīpe aggabrāhmaṇo ahosi. So aparena samayena rañño
kosalassa sippaṃ dassesi. Athassa sippe pasanno rājā ukkaṭṭhaṃ nāma mahānagaraṃ
brahmadeyyaṃ adāsi. Iti naṃ pokkhare sayitattā pokkharasātīti sañjānanti.
      Ukkaṭṭhaṃ ajjhāvasatīti ukkaṭṭhanāmake nagare vasati, abhibhavitvā vā
āvasati. Tassa nagarassa sāmiko hutvā yāya mariyādāya tattha vasitabbaṃ, tāya
mariyādāya vasi. Tassa kira nagarassa vatthuṃ ukkā ṭhapetvā ukkāsu jalamānāsu
aggahesuṃ. Tasmā taṃ ukkaṭṭhanti vuccati. Okkaṭṭhantipi pāṭho, soyevattho.
Upasaggavasena panettha bhummatthe upayogavacanaṃ veditabbaṃ. Tassa anupayogattā ca
sesapadesu. Tattha lakkhaṇaṃ saddasatthato 6-  pariyesitabbaṃ.
      Sattussadanti sattehi ussadaṃ ussannaṃ bahujanaṃ ākiṇṇamanussaṃ,
posāvaniyahatthiassamoramigādianekasattasamākiṇṇaṃ cāti attho. Yasmā panetaṃ nagaraṃ
bahi āvijjhitvā jātena hatthiassādīnaṃ ghāsatiṇena ceva gehacchādanatiṇena ca
sampannaṃ. Tathā dārukaṭṭhehi ceva gehasambhārakaṭṭhehi ca. Yasmā cassabbhantare
@Footnote: 1 cha.Ma.... kāle       2 cha.Ma., i. himavantapadese     3 cha.Ma.... bimbakaṃ
@4 i. sattavassikakālato     5 ka. vasati     6 pāṇini 1,4-48 suttaṃ passitabbaṃ

---------------------------------------------------------------------------------------------
page221.
      Vaṭṭacaturassādisaṇṭhānā bahū pokkharaṇiyo, jalajakusumavicittāni ca bahūni anekāni
taḷākāni udakassa niccabharitāneva honti, tasmā "satiṇakaṭṭhodakan"ti vuttaṃ.
Saha dhaññenāti sadhaññaṃ, pubbannāparannādibhedaṃ bahudhaññasannicayanti attho.
Ettāvatā yasmiṃ nagare brāhmaṇosetacchattaṃ ussāpetvā rājalīḷāya 1- vasati,
tassa samiddhisampatti dīpitā hoti.
      Rājato laddhaṃ bhoggaṃ rājabhogaṃ. Kena dinnanti  ce? raññā
Pasenadinā 2- kosalena dinanaṃ. Rājadāyanti rañño dāyabhūtaṃ, dāyajjanti attho.
Brahmadeyyanti seṭṭhadeyyaṃ, chattaṃ ussāpetvā rājasaṅkhepena bhuñjitabbanti
attho. Athavā rājabhoganti sabbaṃ chejjabhejjaṃ anusāsantena 3-  nadītitthapabbatādīsu
suṅkaṃ 4- gaṇhantena setacchattaṃ ussāpetvā raññā hutvā bhuñjitabbaṃ. Raññā
pasenadinā kosalena dinnaṃ rājadāyanti ettha taṃ nagaraṃ raññā dinnattā
rājadāyaṃ. Dāyakarājadīpanatthaṃ panassa "raññā pasenadinā kosalena dinnanti
idaṃ vuttaṃ. Brahmadeyyanti seṭṭhadeyyaṃ. Yathā dinnaṃ na puna gahetabbaṃ hoti
nissaṭṭhaṃ pariccattaṃ, evaṃ dinnanti attho.
      Assosīti suṇi upalabhi, sotadvārasampattavacananigghosānusārena
aññāsi. Khoti avadhāraṇatthe, padapūraṇamatte vā nipāto. Tatthāvadhāraṇatthena
assosieva, nāssa koci savanantarāyo ahosīti ayamattho veditabbo. Padapūraṇena
pana padabyañjanasiliṭṭhatāmattameva.
      Idāni yamatthaṃ brāhmaṇo pokkharasātī assosi. Taṃ pakāsento
"samaṇo khalu bho gotamo"ti ādimāha. Tattha samitapāpattā samaṇoti
veditabbo. Vuttaṃ hetaṃ "samitāssa honti pāpakā akusalā dhammā"tiādi. 5-
Bhagavā ca anuttarena ariyamaggena samitapāPo. Tenassa yathābhuccaguṇādhigatametaṃ
nāmaṃ, yadidaṃ samaṇoti. Khalūti anussavanatthe nipāto. Bhoti brāhmaṇajātisamudāgataṃ
ālapanamattaṃ. Vuttaṃpi cetaṃ "bhovādi nāma so hoti, sace hoti sakiñcano"ti. 6-
@Footnote: 1 Sī., i. rājasīḷhāya        2 Ma. passenadinā        3 i. anusāsayantena
@4 i. suṅke               5 Ma.mū. 12/434/380 mahāassapurasutta
@6   khu. dhammapada. 25/396/86,  Ma.Ma. 13/457/449 vāseṭṭhasutta

---------------------------------------------------------------------------------------------
page222.
Gotamoti bhagavantaṃ gottavasena parikitteti.  tasmā samaṇo khalu bho gotamoti
ettha samaṇo kira bho gotamagottoti evamattho daṭṭhabbo.
      Sakyaputtoti idaṃ pana bhagavato uccākulaparidīpanaṃ. Sakyakulā
pabbajitoti saddhāpabbajitabhāvadīpanaṃ. Kenaci pārijuññena anabhibhūto aparikkhīṇaṃyeva
taṃ kulaṃ pahāya saddhāpabbajitoti vuttaṃ hoti. Tato paraṃ vuttatthameva. Taṃ kho
panātiādi sāmaññaphale vuttameva. Sādhu kho panāti sundaraṃ kho pana, atthāvahaṃ
sukhāvahanti vuttaṃ hoti. Tathārūpānaṃ arahatanti  yathārūpo so bhavaṃ gotamo,
evarūpānaṃ yathābhuccaguṇādhigamena loke arahantoti laddhasaddānaṃ 1- arahataṃ. Dassanaṃ
hotīti pasādasommāni akkhīni ummīletvā dassanamattaṃpi sādhu hotīti evaṃ
ajjhāsayaṃ katvā.
                          Ambaṭṭhamāṇavakathā
      [256] Ajjhāyakoti idaṃ "na dānime jhāyanti na dānime
jhāyantīti kho vāseṭṭha `ajjhāyakā ajjhāyakāt'evava tatiyaṃ akkharaṃ upanibbattan"ti 2-
evaṃ paṭhamakappikakāle jhānavirahitānaṃ brāhmaṇānaṃ garahavacanaṃ. Idāni pana naṃ
ajjhāyatīti ajjhāyako. Mante parivattetīti iminā atthena pasaṃsāvacanaṃ katvā
voharanti. Mante dhāretīti mantadharo. 3-
      Tiṇṇaṃ vedānanti irubbedayajubbedasāmavedānaṃ. 4- Oṭṭhapahatakaraṇavasena
pāraṃ gatoti pāragū. Saha nighaṇḍunā ca keṭubhena ca sanighaṇḍukeṭubhānaṃ. Nighaṇḍūti
nighaṇḍurukkhādīnaṃ 5- vevacanapakāsakaṃ satthaṃ. Keṭubhanti kiriyākappavikappo  kavīnaṃ
upakārāvahaṃ 6- satthaṃ. Saha akkharappabhedena sākkharappabhedānaṃ. Akkharappabhedoti
sikkhā ca nirutti  ca. Itihāsapañcamānanti āthabbaṇavedaṃ catutthaṃ katvā "itiha
āsa, atiha āsā"ti 7-   īdisavacanapaṭisaṃyutto purāṇakathāsaṅkhāto itihāso pañcamo
etesanti itihāsapañcamā, tesaṃ itihāsapañcamānaṃ vedānaṃ.
@Footnote: 1 cha.Ma. laddhasaddhānaṃ     2 dī. pāṭi. 11/132/81 aggaññasutta   3 i. mantasāro
@4 cha.Ma. iruvedayajuvedasāmavedānaṃ    5 Sī. nāmanighaṇḍurukkhādīnaṃ    6 Sī. upakārāya
@7 cha.Ma. itiha asa, itiha asāti

---------------------------------------------------------------------------------------------
page223.
      Padaṃ, visesañca 1- byākaraṇaṃ adhīyati vedeti cāti padako veyyākaraṇo.
Lokāyataṃ vuccati vitaṇḍavādasatthaṃ. Mahāpurisalakkhaṇanti mahāpurisānaṃ
buddhādīnaṃ lakkhaṇaparidīpakaṃ dvādasasahassaganthappamāṇaṃ satthaṃ. Yattha soḷasasahassagāthā-
parimāṇā buddhamantā nāma ahesuṃ, yesaṃ vasena iminā lakkhaṇena samannāgatā
buddhā nāma honti,  iminā paccekabuddhā, iminā dve aggasāvakā, asīti
mahāsāvakā, buddhamātā, buddhapitā, aggupaṭṭhāko, aggupaṭṭhāyikā, rājā
cakkavattīti ayaṃ  viseso paññāyati.
      Anavayoti imesu lokāyatamahāpurisalakkhaṇesu anūno paripūrīkārī, 2-
avayo na hotīti vuttaṃ hoti. Avayo nāma yo tāni atthato ca ganthato ca
sandhāretuṃ 3-  na sakkoti, anuññātapaṭiññātoti anuññāto ceva paṭiññāto
ca. Ācariyenassa "yamahaṃ jānāmi taṃ tvaṃ jānāsī"ti ādinā nayena anuññāto.
"āma ācariyā"ti attanā tassa paṭivacanadānapaṭiññāya paṭiññātoti attho.
Katarasmiṃ adhikāre? sake ācariyake tevijjake pāvacane.
      [257] Esa kira brāhmaṇo cintesi "imasmiṃ loke `ahaṃ buddho,
ahaṃ buddho'ti uggatassa nāmaṃ gahetvā bahū janā vicaranti, tasmā na me
anussavamatteneva upasaṅkamituṃ yuttaṃ. Ekaccaṃ hi upasaṅkamantassa apakkamanaṃpi
garukaṃ hoti, anatthopi uppajjati. Yannūnāhaṃ mama antevāsikaṃ pesetvā `buddho
vā no vā'ti jānitvāva upasaṅkameyyan"ti, tasmā māṇavaṃ āmantetvā "ayaṃ
tātā"ti ādimāha. Taṃ bhavantanti tassa bhoto gotamassa. Tathā santaṃyevāti
tathā satoyeva. Etthāpi 4- hi itthambhūtākhyānatthavaseneva upayogavacanaṃ.
      [258] Yathā kathaṃ panāhaṃ bho tanti ettha kathaṃ panāhaṃ bho
taṃ bhavantaṃ gotamaṃ jānissāmi, yathā sakkā so ñātuṃ, tathā me ācikkhāhīti
attho. Yathāti vā nipātamattameva etaṃ. Kathanti ayaṃ ākārapucchā, kena
kāraṇenāhaṃ taṃ bhavantaṃ gotamaṃ jānissāmīti attho. Evaṃ vutte kira naṃ
upajjhāyo "kiṃ tvaṃ tāta paṭhaviyaṃ ṭhito paṭhaviṃ na passāmīti viya, candimasuriyānaṃ
@Footnote: 1 cha.Ma. tadavasesañca    2 cha.Ma. paripūrakārī    3  i. santānetuṃ   4 cha.Ma. idhāpi

---------------------------------------------------------------------------------------------
page224.
Obhāse ṭhito candimasuriye na passāmīti viya vadasī"tiādīni vatvā jānanākāraṃ
dassento "āgatāni kho tātā"tiādimāha.
      Tattha mantesūti vedesu. Tathāgato kira uppajjissatīti paṭikacceva
suddhāvāsā devā vedesu lakkhaṇāni pakkhipitvā "buddhamantā nāmete"ti
brāhmaṇaveseneva vede vācenti "tadanusārena mahesakkhā sattā tathāgataṃ
jānissantī"ti. Tena pubbe vedesu mahāpurisalakkhaṇāni āgacchanti. Parinibbute
pana tathāgate anukkamena antaradhāyanti. Tena etarahi natthi. 1- Mahāpurisassāti
paṇidhisamādānañāṇakaruṇādiguṇamahato purisassa. Dveyeva gatiyoti dveeva niṭṭhā.
Kāmañcāyaṃ gatisaddo "pañca kho imā sāriputta gatiyo"tiādīsu 2-   bhavabhede vattati.
"gati migānaṃ pavanantiādīsu 3- nivāsanaṭṭhāne. "evaṃ adhimattagatimanto"ti 4- ādīsu
paññāyaṃ. "gatigatan"tiādīsu 5- visaṭabhāve. Idha pana niṭṭhāyaṃ vattatīti veditabbo.
      Tattha kiñcāpi yehi lakkhaṇehi samannāgato rājā cakkavattī hoti,
na teheva buddho hoti, jātisāmaññato pana tāniyeva tānīti vuccanti. Tena
vuttaṃ "yehi samannāgatassā"ti. Sace agāraṃ ajjhāvasatīti yadi agāre vasati.
Rājā hoti cakkavattīti catūhi acchariyadhammehi, saṅgahavatthūhi ca lokaṃ rañjanato
rājā,   cakkaratanaṃ vatteti catūhi sampatticakkehi vattati, tehi ca paraṃ vatteti,
parahitāya ca iriyāpathacakkānaṃ vatto etasmiṃ atthīti cakkavattī. Ettha ca
"rājā"ti sāmaññaṃ, "cakakavattī"ti visesaṃ. Dhammena caratīti dhammiko, ñāyena
samena vattatīti attho. Dhammena rajjaṃ labhitvā rājā jātoti dhammarājā,
parahitadhammakaraṇena vā dhammiko.  attahitadhammakaraṇena dhammarājā. Cāturantāya
issaroti cāturanto, catusamuddantāya, catubbidhadīpavibhūsitāya ca paṭhaviyā issaroti
attho. Ajjhattaṃ kopādi paccatthike bahiddhā ca sabbe rājāno vijetīti
vijitāvī. Janapadatthāvariyappattoti janapade dhuvabhāvaṃ thāvarabhāvaṃ patto na sakkā
kenaci cāletuṃ, janapado vā tamhi thāvariyappatto anussuko 6- sakammanirato acalo
asampavedhīti janapadatthāvariyappatto.
@Footnote: 1 cha.Ma. natthīti  2 Ma.mū. 12/153/113   3 vi. parivāra. 8/339/315
@4 Ma.mū. 12/161/125                5 vi.cūḷa. 6/204/237,
@  khu. vimāna. 26/657/63             6 Sī. anussukko, cha.Ma.anuyutto

---------------------------------------------------------------------------------------------
page225.
        Seyyathīdanti nipāto, tassa cetāni katamānīti attho. Cakkaratanantiādīsu
cakkañca taṃ ratijananaṭṭhena ratanañcāti cakkaratanaṃ. Esa nayo sabbattha.
Imesu pana ratanesu ayaṃ cakkavattirājā cakkaratanena ajitaṃ jināti, hatthiassaratanehi
vijite yathāsukhaṃ anucarati, 1- pariṇāyakaratanena vijitamanurakkhati, avasesehi
upabhogasukhamanubhavati. Paṭhamena cassa ussāhasattiyogo, pacchimena mantasattiyogo,
gahapatihatthiassaratanehi pabhusattiyogo suparipuṇṇo hoti, itthīmaṇiratanehi
tividhasattiyogaphalaṃ. So itthīmaṇiratanehi bhogasukhamanubhavati, sesehi issariyasukhaṃ.
Visesato cassa purimāni tīṇi adosakusalamūlajanitakammānubhāvena sampajjanti, majjhimāni
alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti
veditabbaṃ. Ayamettha saṅkhePo. Vitthāro pana bojjhaṅgasaṃyutte 2- ratanasuttassa 2-
upadesato gahetabbo.
        Parosahassanti atirekasahassaṃ. Sūrāti abhirukajātikā. Vīraṅgarūpāti
devaputtasadisakāyā, evaṃ tāveke vaṇṇayanti. Ayaṃ panettha sabhāvo. 3- Vīrāti
uttamasūrā vuccanti, vīrānaṃ aṅgaṃ vīraṅgaṃ, vīrakāraṇaṃ vīriyanti vuttaṃ hoti,
vīraṅgaṃ rūpaṃ etesanti vīraṅgarūpā, vīriyamayasarīrā viyāti vuttaṃ hoti.
Parasenappamaddanāti sace paṭimukhaṃ 4- tiṭṭheyya parasenā, taṃ maddituṃ 5-
samatthāti adhippāyo. Dhammenāti "pāṇo na hantabbo"tiādinā 6-
pañcasīladhammena. Arahaṃ hoti sammāsambuddho loke vivaṭaṭacchadoti ettha
rāgadosamohamānadiṭṭhiavijjāduccaritacchadanehi sattahi paṭicchanne kilesandhakāre
loke taṃ chadanaṃ vivaṭṭetvā samantato sañjātāloko hutvā ṭhitoti vivaṭṭacchado. Tattha
paṭhamena padena pūjārahatā, dutiyena tassā hetu, yasmā sammāsambuddhoti, tatiyena
buddhattahetubhūtā vivaṭṭacchadatā vuttāti veditabbā. Athavā vivaṭṭo ca vicchado cāti
vivaṭṭacchado, vaṭṭarahito chadanarahito cāti vuttaṃ hoti. Tena arahaṃ vaṭṭābhāvena,
sammāsambuddho chadanābhāvenāti evaṃ purimapadadvayasseva hetudvayaṃ vuttaṃ hoti,
dutiyena vesārajjena cettha purimasiddhi, paṭhamena dutiyasiddhi, tatiyacatutthehi
tatiyasiddhi hoti. Purimañca dhammacakkhuṃ,
@Footnote: 1 i. anuvicarati   2 saṃ. mahā. 19/223/88 cakkavattisutta   3 Ma. sabbhāvo
@4 Ma. parimukhaṃ     5 cha.Ma. parimaddituṃ      6 dī. mahā. 10/244/151 mahāsudassanasutta

---------------------------------------------------------------------------------------------
page226.
Dutiyaṃ buddhacakkhuṃ, tatiyaṃ samantacakkhuṃ sādhetīti veditabbaṃ. Tvaṃ mantānaṃ
paṭiggagahetāti imināssa mantesu sūrabhāvaṃ janeti.
      [259] Sopi tāya ācariyakathāya lakkhaṇesu vigatasammoho ekobhāsajāto 1-
viya buddhamante sampassamāno "evaṃ bho"ti āha. Tassattho:- yathā bho tvaṃ
vadasi, evaṃ karissāmīti. Vaḷavārathamāruyhāti vaḷavāyuttaṃ rathaṃ āruyhitvā. 2-
Brāhmaṇo kira yena rathena sayaṃ vicarati, tameva rathaṃ datvā māṇavaṃ pesesi.
Māṇavakāti 3- pokkharasātisseva antevāsikā. So kira nesaṃ "ambaṭṭhena saddhiṃ
gacchathā"ti saññaṃ adāsi.
      Yāvatikā yānassa bhūmīti yattakaṃ sakkā hoti yānena gantuṃ, ayaṃ
yānassa bhūmi nāma. Yānā paccorohitvāti ayānabhūmiṃ dvārakoṭṭhakasamīpaṃ gantvā
yānato paṭiorohitvā.
      Tena kho pana samayenāti yasmiṃ samaye ambaṭṭho ārāmaṃ pāvisi,
tasmiṃ pana samaye, ṭhitamajjhaṇhikasamaye. 4- Kasmā pana tasmiṃ samaye caṅkamantīti?
paṇītabhojanapaccayassa thīnamiddhassa vinodanatthaṃ, divāpadhānikā vā te. Tādisānañhi
pacchābhattaṃ caṅkamitvā nhāyitvā sarīraṃ utuṃ gāhāpetvā nisajja samaṇadhammaṃ
karontānaṃ cittaṃ  ekaggaṃ hoti. Yena te bhikkhūti so kira "kuhiṃ samaṇo
gotamo"ti pariveṇato pariveṇaṃ anāgantvā "pucchitvāva pavisissāmī"ti
vilokento araññahatthī viya mahācaṅkame caṅkamamāne paṃsukūlike bhikkhū disvā
tesaṃ santikaṃ agamāsi. Taṃ sandhāya idaṃ "yena te bhikkhū"ti ādi vuttaṃ.
Dassanāyāti daṭṭhuṃ, passitukāmā hutvāti attho.
      [260] Abhiññātakolaññoti pākaṭakulajo. Tadā kira jambudīpe
ambaṭṭhakulaṃ nāma pākaṭakulaṃ ahosi. Abhiññātassāti rūpajātimantakulāpadesehi
pākaṭassa. Agarūti abhāriko. Yo hi ambaṭṭhaṃ ñāpetuṃ na sakkuṇeyya, tassa
tena saddhiṃ kathāsallāpo garu bhaveyya, bhagavato pana tādisānaṃ māṇavānaṃ satenāpi
@Footnote: 1 cha.Ma. ekobhāsajāte         2 cha.Ma., i. abhiruhitvā        3 cha.Ma. māṇavāpi
@4 ka. ṭhitamajjhantikasamaye          5 Ma. olokento

---------------------------------------------------------------------------------------------
page227.
Sahassenāpi pañhaṃ puṭṭhassa vissajjane dandhāyitattaṃ natthīti maññamānā "agaru
kho panā"ti cintayiṃsu. Vihāroti gandhakuṭiṃ sandhāyāhaṃsu.
      Ataramānoti aturito, saṇikaṃ padappamāṇaṭṭhāne padaṃ nikkhipanto vattaṃ katvā
susammaṭṭhaṃ muttādalasinduvārasantharasadisaṃ vālukaṃ 1- avināsentoti attho.
Āḷindanti pamukhaṃ. Ukkāsitvāti ukkāsitasaddaṃ katvā. Aggaḷanti dvārakavāṭaṃ.
2- Ākoṭehīti agganakhena 3- saṇikaṃ 4- kuñcikachiddasamīpe ākoṭehīti vuttaṃ hoti,
dvāraṃ kira atiupari amanussā, atiheṭṭhā dīghajātikā koṭenti, tathā anākoṭtevā
majjhe chiddasamīpe koṭetabbanti idaṃ dvārākoṭanavattanti dīpentā vadanti.
      [261] Vivari bhagavā dvāranti na bhagavā uṭṭhāya dvāraṃ vivari,
"vivaratū"ti 5- pana hatthaṃ pasāresi. Tato "bhagavā tumhehi anekāsu kappakoṭīsu
dānaṃ dadamānehi na sahatthā dvāravivaraṇakammaṃ katan"ti sayameva dvāraṃ vivaṭaṃ. Taṃ
pana yasmā bhagavato manena vivaṭaṃ, tasmā "vivari bhagavā dvāran"ti vattuṃ vaṭṭati.
      Bhagavatā saddhiṃ sammodiṃsūti yathā khamanīyādīni pucchanto bhagavā
tehi, evaṃ tepi bhagavatā saddhiṃ samappavattamodā ahesuṃ. Sītodakaṃ viya
uṇhodakena sammoditaṃ ekībhāvaṃ agamaṃsu. Yāya ca "kacci bho gotama khamanīyaṃ,
kacci yāpanīyaṃ, kacci bhoto ca gotamassa sāvakānañca appābādhaṃ appātaṅkaṃ
lahuṭṭhānaṃ balaṃ phāsuvihāro"tiādikāya kathāya sammodiṃsu, taṃ pītipāmojjasaṅkhāta-
sammodajanato, sammodituṃ yuttabhāvato ca sammodanīyaṃ, atthabyañjanamadhuratāya
sucirampi kālaṃ sāretuṃ nirantaraṃ pavattetuṃ arahabhāvato saritabbabhāvato ca
sāraṇīyaṃ. Suyyamānasukhato ca sammodanīyaṃ,  anussariyamānasukhato ca sāraṇīyaṃ. Tathā
byañjanaparisuddhatāya sammodanīyaṃ, atthaparisuddhatāya sāraṇīyanti evamanekehi
pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā niṭṭhāpetvā
ekamamtaṃ nisīdiṃsu.
      Ambaṭṭho pana māṇavoti so kira bhagavato rūpasampattiyaṃ
cittappasādamattaṃpi akaritvā "dasabalaṃ apasādessāmī"ti udare baddhasāṭakaṃ
@Footnote: 1 cha.Ma. vālikaṃ        2 ka. Sī. kavāṭaṃ       3 cha.Ma. agganakhehi
@4 Sī. īsakaṃ           5 ka. vivariyatūti

---------------------------------------------------------------------------------------------
page228.
Muñcitvā kaṇṭhe olambetvā ekena hatthena dussakaṇṇaṃ gahetvā caṅkamaṃ
abhirūhitvā kālena bāhuṃ, kālena udaraṃ, kālena piṭṭhiṃ dassento kālena
hatthavikāraṃ, kārena bhamukavikāraṃ karonto "kacci te bho gotama dhātusamatā,
kacci bhikkhāhārena na kilamatha, 1- akilamathākāroyeva pana te paññāyati, thūlāni hi
te aṅgapaccaṅgāni, pāsādikatthaṃ 2- gatagataṭṭhāne te bahū janā `lājapabbajito'ti
ca `buddho'ti ca uppannabahumānā paṇītaṃ ojavantamāhāraṃ denti. Passatha
bho gehaṃ cittasālā viya dibbapāsādo viya. Imaṃ mañcaṃ passatha, bimbohanaṃ
passatha, kiṃ evarūpe ṭhāne vasantassa samaṇadhammaṃ kātuṃ dukkaran"ti evarūpaṃ
upphaṇḍanakathaṃ 3-  anācārabhāvasāraṇīyaṃ vītisāretīti 4- tena vuttaṃ "ambaṭṭho pana
māṇavo caṅkamantopi nisinnena bhagavatā kiñci kiñci 5- kathaṃ sāraṇīyaṃ vītisāreti,
ṭhitopi nisinnena bhagavatā kiñci kiñci 5- kathaṃ sāraṇīyaṃ vītisāretīti.
      [262]  Athakho bhagavāti atha bhagavā "ayaṃ māṇavo hatthaṃ pasāretvā
bhavaggaṃ gahetukāmo viya, pādaṃ pasāretvā avīciṃ  vicaritukāmo viya, mahāsamuddaṃ
taritukāmo viya, sineruṃ  ārohitukāmo viya ca aṭṭhāne vāyamati, handa tena
saddhiṃ mantemī"ti ambaṭṭhaṃ māṇavaṃ etadavoca. Ācariyapācariyehīti ācariyehi ca
tesaṃ ācariyehi ca.
                         Paṭhamaibbhavādavaṇṇanā
      [263]  Gacchanto vāti ettha kāmaṃ tīsu iriyāpathesu brāhmaṇo
ācariyabrāhmaṇena saddhiṃ sallapitumarahati, ayaṃ pana māṇavo mānatthaddhatāya
kathāsallāpaṃ 6- karonto cattāropi iriyāpathe yojessāmīti "sayāno vā hi bho
gotama sayānenā"ti āha.
      Tato kira taṃ bhagavā "ambaṭṭha gacchantassa vā gacchantena ṭhitassa
vā ṭhitena nisinnassa vā nisinnena ācariyena saddhiṃ kathā nāma sabbācariyesu
@Footnote: 1 cha.Ma. na kilamasi, Ma. na kilamati          2 ka. pāsādikāni yattha, Sī. pāsādikāttha
@3 cha.Ma., i. uppaṇḍanakathaṃ                4 cha.Ma., i. katheti
@5-5 cha.Ma. kañci kañci                  6 cha.Ma. kathāpaḷāsaṃ

---------------------------------------------------------------------------------------------
page229.
Labbhati, tvaṃ pana sayāno sayānenācariyena saddhiṃ kathesi, kinte ācariyo gorūpaṃ,
udāhu  gadrabhan"ti 1- āha. So kujjhitvā "ye ca kho te bho gotama
muṇḍakāti ādimāha. Tattha muṇḍe "muṇḍā"ti, samaṇe ca "samaṇā"ti vattuṃ
vaṭṭeyya, ayaṃ pana hīḷento "muṇḍakā samaṇakā"ti āha. Ibbhāti gahapatikā.
Kaṇhāti kaṇhā, kāḷakāti attho. Bandhupādāpaccāti ettha bandhūti brahmā
adhippeto. Taṃ hi brāhmaṇā "pitāmaho"ti voharanti. Pādānaṃ apaccā
pādāpaccā, brahmuno piṭṭhipādato jātāti adhippāyo. Tassa kira ayaṃ laddhi:-
brāhmaṇā brahmuno mukhato nikkhantā, khattiyā urato, vessā nābhito, suddā
jāṇuto. Samaṇā piṭṭhipādatoti. 2- Evaṃ kathento ca panesa kiñcāpi aniyametvā
katheti, athakho bhagavantameva vadāmīti katheti.
      Athakho bhagavā "ayaṃ ambaṭṭho  āgatakālato paṭṭhāya mayā saddhiṃ
kathayamāno mānameva nissāya katheti, āsīvisaṃ gīvāyaṃ gaṇhanto viya, aggikkhandhaṃ
āliṅganto viya, mattavaravāraṇaṃ soṇḍāya parāmasanto viya, attano pamāṇaṃ
na jānāti, handa naṃ jānāpessāmī"ti cintetvā "atthikavato kho pana te
ambaṭṭhā"ti ādimāha. Tattha āgantvā kattabbakiccasaṅkhāto attho etassa
atthīti atthikaṃ, tassa māṇavassa cittaṃ, atthikamassa atthīti atthikavā, tassa
atthikavato, tava idhāgamanaṃ ahosīti attho.
      Kho panāti nipātamattaṃ. Yāyeva kho panatthāyāti yeneva kho
pana atthena. Āgaccheyyāthāti mama vā aññesaṃ vā santikaṃ yadā kadāci
āgaccheyyātha. Tameva atthanti idaṃ purisaliṅgavaseneva vuttaṃ. Manasi kareyyāthāti
citte kareyyātha. Idaṃ vuttaṃ hoti:- tvaṃ ācariyena attano karaṇīyena pesito,
na  amhākaṃ paribhavanatthāya, tasmā tameva kiccaṃ manasikarohīti. Evamassa aññesaṃ
santikaṃ āgatānaṃ vattaṃ dassetvā mānaniggaṇhanatthaṃ "avusitavāyeva kho panā"ti
ādimāha. Tassattho:- passatha bho ayaṃ ambaṭṭho māṇavo ācariyakule avusitavā
asikkhito appassuto va samāno. Vusitamānīti "ahaṃ vusitavā sikkhito bahussuto"ti
@Footnote: 1 cha.Ma. tvan"ti            2 dī. pāṭi. 11/114/69, Ma.Ma. 13/402/389

---------------------------------------------------------------------------------------------
page230.
Attānaṃ maññati. Etassa hi evaṃ pharusavacanasamudācārena. 1- Kāraṇaṃ kimaññatra
avusitattāti ācariyakule   asaṃvuddhā asikkhitā appassutāyeva hi evaṃ vadantīti.
      [264] Kupitoti kuddho. Anattamanoti asakamano. Kiṃ pana bhagavā
tassa kujjhanabhāvaṃ ñatvā evamāha udāhu añatvāti?  ñatvā āhāti. Kasmā
ñatvā āhāti? tassa mānanimmadanattaṃ. Bhagavā hi aññāsi "ayaṃ mayā evaṃ
vutte kujjhitvā  mama ñātake akkosissati, athassāhaṃ yathā nāma kusalo bhisakko
dosaṃ uggiletvā nīharati, evameva gottena gottaṃ kulāpadesena kulāpadesaṃ
uṭṭhāpetvā bhavaggappamāṇena viya uṭṭhitaṃ mānaddhajaṃ mūle chetvā nipātessāmī"ti.
Khuṃsentoti ghaṭṭento. Vambhentoti hīḷento. Pāpito bhavissatīti caṇḍatādidosaṃ 2-
pāpito bhavissati.
      Caṇḍāti mānanissitakodhayuttā. Pharusāti khaRā. Lahusāti lahukā.
Appakeneva tussanti vā  dussanti vā, udakapiṭṭhe lābukaṭāhaṃ 3- viya appakeneva
uppalavanti. 4- Rabhasāti 5- bahubhāṇino. Sakyānaṃ mukhe vivaṭe aññassa vacanokāso
natthīti adhippāyeneva vadati. Samānāti idaṃ "santā"ti purimapadasseva vevacanaṃ.
Na sakkarontīti na brāhmaṇānaṃ sundarenākārena 6- karonti. Na garuṃ karontītiṃ
brāhmaṇesu gāravaṃ na karonti. Na mānentīti na manena piyāyanti. Na
pūjentīti mālādīhi nesaṃ pūjaṃ na karonti. Na apacāyantīti abhivādanādīhi nesaṃ
apacitikammaṃ 7- nīcavuttiṃ na dassenti. Tayidanti taṃ idaṃ. Yadime sakyāti yaṃ
ime sakyā na brāhmaṇe sakkaronti .pe. Na apacāyanti, taṃ tesaṃ
asakkārakaraṇādi sabbaṃ na yuttaṃ, nānulomanti attho.
                         Dutiyaibbhavādavaṇṇanā
      [265] Aparaddhunti aparajjhiṃsu. Ekamidāhanti ettha idāti 8-
nipātamattaṃ. Ekamahanti attho. Santhāgāranti 9- rajjaanusāsanasālā. Sakyāti
@Footnote: 1 cha.Ma. pharusavacanasamudācare       2 cha.Ma. caṇḍabhāvādidosaṃ       3 cha.Ma. alābukaṭāhaṃ
@4 cha.Ma. upalavanti              5 cha.Ma. bhassā              6 i. sundare kāre
@7 i. apacāyanakammaṃ             8 cha.Ma., i. idanti          9 cha.Ma. sandhāgāraṃ

---------------------------------------------------------------------------------------------
page231.
Abhisittarājāno. Sakyakumārāti anabhisittā. Uccesūti yathānurūpesu
pallaṅkapīṭhakavettāsanaphalakacittattharaṇādibhedesu. Sañjagghantāti upphaṇḍanavasena
mahāhasitaṃ hasantā. Saṃkīḷantāti sitamattakaraṇaaṅgulisaṅghaṭṭanapāṇippahāradānādīni 1-
karontā. Mamaññeva maññeti evamahaṃ maññāmi mamaññeva anuhasanti, na aññanti.
      Kasmā pana te evamakaṃsūti? te kira ambaṭṭhassa kulavaṃsaṃ jānanti.
Ayaṃ ca  tasmiṃ samaye yāva pādantā olambetvā nivatthasāṭakassa ekena hatthena
dussakaṇṇaṃ gahetvā khandhaṭṭhikaṃ nāmetvā mānamadena matto viya āgacchati. Tato
"passatha bho amhākaṃ dāsassa kaṇhāyanagottassa ambaṭṭhassa āgamanakāraṇan"ti
vadantā evamakaṃsu. Sopi attano kulavaṃsaṃ jānāti. Tasmā "mamaññeva maññe"ti
takkayittha.
      Āsanenāti "idamāsanaṃ, ettha nisīdāhī"ti evaṃ āsanena nimantanaṃ
nāma hoti, tathā na koci akāsi.
                         Tatiyaibbhavādavaṇṇanā
      [266] Laṭukikāti khettaleḍḍūnaṃ antaranivāsinī 2- khuddakasakuṇikā.
Kulāvaketi nivāsanaṭṭhāne. Kāmalāpinīti yadicchakabhāṇinī. Yaṃ yaṃ icchati,  taṃ taṃ
lapati, na taṃ koci haṃso vā koñco vā moro vā āgantvā "kiṃ tvaṃ
lapasī"ti nisedheti. Abhisajjitunti kodhavasena laggituṃ.
      Evaṃ vutte māṇavo "ayaṃ samaṇo gotamo attano ñātake
laṭukikāsadise katvā amhe haṃsakoñcamorasame 3- karoti, nimmānodāni jāto"ti
maññamāno uttariṃ cattāro vaṇṇe dasseti.
                         Dāsīputtavādavaṇṇanā
      [267] Nimmādetīti nimmadeti nimmāne karoti. Yannūnāhanti yadi
panāhaṃ. "kaṇhāyanohamasmi bho gotamā"ti idaṃ kira vacanaṃ ambaṭṭho tikkhattuṃ
mahāsaddena avoca. Kasmā avoca? kiṃ asuddhabhāvaṃ na jānātīti? āma jānāti.
@Footnote: 1 cha.Ma. hasita...       2 cha.Ma., i. antare nivāsinī      3 Ma..... morasadise

---------------------------------------------------------------------------------------------
page232.
Jānantopi bhavapaṭicchannametaṃ kāraṇaṃ, taṃ anena na diṭṭhaṃ. Apassanto mahāsamaṇo
kiṃ vakkhatīti maññamāno mānathaddhatāya avoca. Mātāpettikanti mātāpitūnaṃ
santakaṃ. Nāmagottanti paṇṇattivasena  nāmaṃ, paveṇivasena gottaṃ. Anussaratoti
anussarantassa kulakoṭiṃ sodhentassa. Ayyaputtāti sāmino  puttā. Dāsīputtoti
gharadāsiyā putto. Tasmā yathā dāsena sāmino upasaṅkamitabbā, evaṃ
anupasaṅkamantaṃ taṃ disvā sakyā anujagghiṃsūti dasseti.
      Ito paraṃ tassa dāsabhāvaṃ, sakyānañca sāmibhāvaṃ pakāsetvā attano
ca ambaṭṭhassa ca kulavaṃsaṃ āharanto "sakyā kho panā"ti ādimāha. Tattha
dahantīti ṭhapenti, okkāko no pubbapurisoti evaṃ kathentīti 1- attho.
Tassa kira rañjho kathanakāle ukkā viya mukhato pabhā niccharati, tasmā taṃ
"okkāko"ti sañjāniṃsūti. Pabbājesīti nīrahi.
      Idāni te nāmavasena dassento "okkāmukhan"ti ādimāha.
Tatrāyaṃ anupubbikathā:-
      paṭhamakappikānaṃ kira rañño mahāsammatassa rojo nāma putto
asohi. Rojassa vararojo, vararojassa kalyāṇo,  kalyāṇassa varakalyāṇo,
varakalyāṇassa mandhātā, mandhātussa varamandhātā, varamandhātassa uposatho,
uposathassa varo, varassa upavaro, upavarassa maghadevo 2-, maghadevassa paramparāya
caturāsīti khattiyasahassāni ahesuṃ tesaṃ pacchato tayo okkākavaṃsā ahesuṃ. Tesu
tatiyaokkākassa pañca mahesiyo ahesuṃ hatthā 3- cittā jantu jālinī visākhāti.
Ekekissā pañcapañcaitthīsataparivāRā. Sabbajeṭṭhakāya cattāro puttā okkāmukho
karakaṇḍu hatthiniko sinipuroti. 4- Pañca dhītaro piyā suppiyā ānandā vijitā
vijitasenāti. Iti sā nava putte vijāyitvā kālamakāsi.
      Atha rājā aññaṃ dahariṃ abhirūpaṃ rājadhītaraṃ ānetvā aggamahesiṭṭhāne
ṭhapeti. Sā jantuṃ nāma puttaṃ vijāyi. Atha naṃ pañcamadivase alaṅkaritvā rañño
dassesi. Rājā tuṭṭho tassā varaṃ adāsi. Sā ñātakehi saddhiṃ mantetvā
@Footnote: 1 cha.Ma. karontīti             2 i. makkhadevo
@3 i. bhattā                4 cha.Ma., i. sinisūroti, Sī. kāsinīpuroti

---------------------------------------------------------------------------------------------
page233.
Puttassa rajjaṃ yāci. Rājā "nassa vasali, mama puttānaṃ antarāyaṃ icchasī"ti
tajjesi. Sā punappunaṃ raho rājānaṃ paritosetvā "mahārāja musāvādo nāma
na vaṭṭatī"tiādīni vatvā yācatiyeva.
      Atha rājā putte āmantesi "ahaṃ tātā tumhākaṃ kaniṭṭhaṃ
jantukumāraṃ disvā tassa mātu sahasā varaṃ adāsiṃ, sā puttassa rajjaṃ pariṇāmetuṃ
icchati. Tumhe ṭhapetvā maṅgalahatthiṃ, maṅgalaassaṃ, maṅgalarathañca yattake icchatha,
tattake hatthiassarathe gahetvā gacchatha. Mamaccayena āgantvā rajjaṃ kāreyyāthā"ti
aṭṭhahi  amaccehi saddhiṃ uyyojesi.
      Te nānapupakāraṃ roditvā kanditvā "tāta amhākaṃ dosaṃ khamathā"ti
rājānañceva rājorodhe ca khamāpetvā, "mayaṃpi bhātūhi saddhiṃ gacchāmā"ti
rājānaṃ āpucchitvā nagarā  nikkhantā bhaginiyo ādāya caturaṅginiyā senāya
parivutā nagarā nikkhamiṃsu. "kumārā pitu accayena āgantvā rajjaṃ kāressanti,
gacchāma ne upaṭṭhahāmā"ti cintetvā bahū manussā anubandhiṃsu. Paṭhamadivase
yojanamattā senā ahosi, dutiye dviyojanamattā, tatiye tiyojanamattā. Kumārā
mantayiṃsu "mahā ayaṃ 1- balakāyo, sace mayaṃ kañci sāmantarājānaṃ madditvā
janapadaṃ gaṇheyyāma, sopi no nappasaheyya. Kiṃ paresaṃ pīḷāya katāya,  mahā
ayaṃ jambudīpo, araññe nagaraṃ māpessāmā"ti himavantābhimukhā gantvā nagaravatthuṃ
pariyesiṃsu.
      Tasmiṃ ca samaye amhākaṃ bodhisatto brāhmaṇamahāsālakule nibbattivā
kapilabrāhmaṇo nāma hutvā nikkhamma isipabbajjaṃ pabbajitvā himavantapasse
pokkharaṇiyā tīre sākavanasaṇḍe paṇṇasālaṃ māpetvā vasati. So kira bhummapālaṃ 2-
nāma vijjaṃ jānāti, yāya uddhaṃ asītihatthe ākāse, heṭṭhā ca bhūmiyaṃpi guṇadosaṃ
passati. Ekasmiṃ  padese tiṇagumbalatā dakkhiṇāvaṭṭā pācīnābhimukhā jāyanti.
Sīhabyagghādayo migasūkare, sappabiḷārā ca maṇḍūkamūsike anubandhamānā taṃ
padesaṃ patvā na sakkonti te anubandhituṃ. Aññadatthuṃ tehi santajjitā
@Footnote: 1 cha.Ma. ayaṃ pāṭho na dissati        2 cha.Ma. bhummajālaṃ, Sī. bhūmicālaṃ

---------------------------------------------------------------------------------------------
page234.
Nivattantiyeva. So "ayaṃ paṭhaviyā aggappadeso"ti ñatvā tattha attano
paṇṇasālaṃ māpesi.
      Atha te kumāre nagaravatthuṃ  pariyesamāne attano vasanokāsaṃ āgate
disvā pucchitvā taṃ pavattiṃ ñatvā tesu anukampaṃ janetvā avoca "imasmiṃ
paṇṇasālaṭṭhāne māpitaṃ nagaraṃ jambudīpe agganagaraṃ bhavissati, ettha jātapurisesu
ekeko 1- purisasataṃpi purisasahassaṃpi abhibhavituṃ 2- sakkhissati, ettha nagaraṃ māpetha,
paṇṇasālaṭṭhāne rañño  gharaṃ karotha. Imasmiṃ hi okāse ṭhatvā caṇḍālaputtopi
cakkavattibalena atiseyyo"ti. Nanu bhante ayyassa vasanokāsoti? mama
vasanokāsoti mā cintayittha, mayhaṃ ekapasse  paṇṇasālaṃ katvā nagaraṃ māpetvā
"kapilavatthun"ti nāmaṃ karothāti. Te tathā katvā tattha nivāsaṃ kappesuṃ.
      Aṭṭhāmaccā 3-  "ime dārakā vayappattā, sace nesaṃ pitā santike
bhaveyya, so āvāhavivāhaṃ kareyya, idāni pana amhākaṃ bhāro"ti cintetvā
kumārehi saddhiṃ mantayiṃsu. Kumārā "amhākaṃ sadisā khattiyadhītaro nāma na
passāma, nāpi bhaginīnaṃ sadise khattiyakumārake, asadisasampayoge 4- ca no uppannā
puttā mātito vā pitito vā aparisuddhā jātisambhedaṃ pāpuṇissanti, tasmā
mayaṃ bhaginīhiyeva saddhiṃ saṃvāsaṃ rocemā"ti. 5- Te jātisambhedabhayena jeṭṭhabhaginiṃ
mātuṭṭhāne 6- ṭhapetvā avasesāhi saṃvāsaṃ kappesuṃ.
      Tesaṃ puttehi ca dhītāhi ca vaḍḍhamānānaṃ aparena samayena
jeṭṭhabhaginiyā kuṭṭharogo udapādi, koviḷārapupphasadisāni gattāni ahesuṃ. Rājakumārā
imāya saddhiṃ ekato nisajjaṭṭhānabhojanādīni karontānaṃpi upari ayaṃ rogo
saṅkamatīti cintetvā ekadivasaṃ uyyānakīḷaṃ gacchantā viya taṃ yāne āropetvā
araññaṃ pavisitvā bhūmiyaṃ pokkharaṇiṃ khaṇāpetvā tattha khādanīyabhojanīyena saddhiṃ taṃ
pakkhipitvā gharasaṅkhepena upari padaraṃ paṭicchādetvā paṃsuṃ datvā pakkamiṃsu.
      Tena ca samayena rāmo nāma bārāṇasīrājā kuṭṭharogī orodhehi 7-
ca nāṭakehi ca 7- jigucchiyamāno tena saṃvegena jeṭṭhaputtassa rajjaṃ datvā
@Footnote: 1 Ma. ekekaṃ     2 Ma. na abhibhavituṃ   3 cha.Ma. athāmaccā   4 cha.Ma.... saṃyoge
@5 i. karomāti     6 Sī. mātiṭṭhāne    7-7 cha.Ma. nāṭakitthīhi ca orodhehi ca

---------------------------------------------------------------------------------------------
page235.
Araññaṃ pavisitvā tattha paṇṇasālaṃ māpetvā mūlaphalāni paribhuñjanto na cirasseva
arogo suvaṇṇavaṇṇo hutvā ito cito ca vicaranto mahantaṃ susirarukkhaṃ disvā
tassabbhantare soḷasahatthappamāṇaṃ okāsaṃ sodhetvā dvāraṃ ca vātapānaṃ ca
yojetvā nisseṇiṃ bandhitvā tattha vāsaṃ kappesi. So aṅgārakaṭāhe aggiṃ
katvā rattiṃ migasūkarādīnaṃ 1- sadde 2- suṇanto sayati. So "asukasmiṃ padese sīho
saddamakāsi, asukasmiṃ byaggho"ti sallakkhetvā pabhāte tattha gantvā vighāsamaṃsaṃ
ādāya pacitvā khādati.
      Athekadivasaṃ tasmiṃ paccūsasamaye aggiṃ jāletvā nisinne rājadhītāya
sarīragandhena āgantvā byaggho tasmiṃ padese paṃsuṃ viyūhanto padare vivaramakāsi,
tena  ca vivarena sā byagghaṃ disvā bhītā vissaramakāsi. So taṃ saddaṃ sutvā
"itthīsaddo eso"ti ca sallakkhetvā pātova tattha gantvā "ko etthā"ti āha.
Mātugāmo sāmīti. Kiṃjātikāsīti. Okkākamahārājassa dhītāmhī"ti 3-. Nikkhamāti.
Na sakkā sāmīti. Kiṃkāraṇāti. Chavirogo me atthīti. So sabbaṃ pavattiṃ pucchitvā
khattiyamānena anikkhamantiṃ "ahaṃpi khattiyo"ti attano khattiyabhāvaṃ jānāpetvā
nisseṇiṃ datvā uddharitvā attano vasanokāsaṃ netvā sayaṃ paribhuttabhesajjāniyeva
datvā nacirasseva arogaṃ suvaṇṇavaṇṇaṃ katvā tāya saddhiṃ saṃvāsaṃ kappesi. Sā
paṭhamasaṃvāseneva gabbhaṃ gaṇhitvā dve putte vijāyi, punapi dveti evaṃ
soḷasakkhattuṃpi vijāyi. Evaṃ te dvattiṃsa bhātaro ahesuṃ. Te anupubbena
vuḍḍhippatte pitā sabbasippāni sikkhāpesi.
      Athekadivasaṃ eko rāmarañño nagaravāsī vanacarako pabbate  ratanāni
gavesanto rājānaṃ disvā sañjānitvā āha "jānāmahaṃ deva tumhe"ti. Tato
naṃ rājā sabbaṃ pavattiṃ pucchi. Tasmiṃyeva ca khaṇe te dārakā āgamiṃsu. So te
disvā "ke ime"ti āha. "puttā me"ti ca vutte tesaṃ mātikavaṃsaṃ pucchitvā
"laddhaṃdāni me pābhaṭan"ti nagaraṃ gantvā rañño ārocesi. So "pitaraṃ
ānessāmī"ti caturaṅginiyā senāya tattha gantvā pitaraṃ vanditvā "rajjaṃ deva
@Footnote: 1 i. migasakuṇādīnaṃ    2 ka. sare        3 ka. dhītamhīti, cha.Ma., i. dhītā. sāmīti

---------------------------------------------------------------------------------------------
page236.
Sampaṭicchā"ti yāci. So "alaṃ tāta, na tattha gacchāmi, idheva me imaṃ rukkhaṃ
apanetvā nagaraṃ māpehī"ti āha. So tathā katvā tassa nagarassa kolarukkhaṃ
apanetvā katattā kolanagaranti ca byagghapathe katattā byagghapathanti 1- cāti
dve nāmāni āropetvā pitaraṃ vanditvā attano nagaraṃ agamāsi.
      Tato vayappatte kumāre mātā āha "tātā tumhākaṃ kapilavatthuvāsino
sakyā mātulā santi. 2- Mātuladhītānaṃ pana vo evarūpaṃ nāma kesaggahaṇaṃ
hoti, evarūpaṃ dussaggahaṇaṃ hoti. Yadā tā nhānatitthaṃ āgacchanti, tadā
gantvā yassa yā ruccati, so taṃ gaṇhatū"ti. Te tattheva gantvā tāsu
nhāyitvā 3- sīsaṃ sukkhāpayamānāsu yaṃ yaṃ icchiṃsu, taṃ taṃ gahetvā nāmaṃ sāvetvā
agamiṃsu. Sakyarājāno sutvā "hotu bhaṇe amhākaṃ ñātakāeva  te"ti tuṇhī
ahesuṃ. Ayaṃ sakyakoliyānaṃ uppatti. Evaṃ tesaṃ sakyakoliyānaṃ aññamaññaṃ
āvāhavivāhaṃ karontānaṃ yāva buddhakālā anupacchinnoeva vaṃso āgato. Tattha
bhagavā sakyavaṃsaṃ dassetuṃ "te raṭṭhasmā pabbajitā himavantapasse pokkharaṇiyā
tīre"ti ādimāha. Tattha sammantīti vasanti. Sakyā vata bhoti raṭṭhasmā
pabbājitā araññe  vasantāpi jātisambhedaṃ akatvā kulavaṃsaṃ anurakkhituṃ sakyā
samatthā, paṭibalāti attho. Tadaggeti taṃ aggaṃ katvā, tato paṭṭhāyāti attho.
So ca nesaṃ pubbapurisoti so okkāko rājā etesaṃ pubbapuriso. Natthi
etesaṃ gahapativaṃsena sambhedanamattaṃpīti.
      Evaṃ sakyavaṃsaṃ pakāsetvā idāni ambaṭṭhavaṃsaṃ pakāsento "rañño
kho panā"ti ādimāha. Kaṇhaṃ nāma janesīti kāḷavaṇṇaṃ antokucchiyaṃyeva
sañjātadantaṃ parūḷhakesamassudāṭhikaṃ 4- puttaṃ vijāyi.  pabyāhāsīti 5- "yakkho
jāto, pisāco jāto"ti bhayena palāyitvā dvāraṃ pidhāya  ṭhitesu gharamānusakesu ito
citoca vicaranto "dhovatha man"ti ādīni vadanto uccāsaddamakāsi.
      [268] Te māṇavakā bhagavantaṃ etadavocunti attano upārambhamocanatthāya
etaṃ "mā bhavan"tiādivacanaṃ avocuṃ. Tesaṃ kira etadahosi "ambaṭṭho
@Footnote: 1 Sī. byagghapajjanti.           2 Sī. honti        3 cha.Ma. nhatvā
@4 cha.Ma., i. paruḷhamassudāṭhikaṃ   5 i. paccābhāsīti

---------------------------------------------------------------------------------------------
page237.
Amhākaṃ ācariyassa jeṭṭhantavāsī, sace mayaṃ evarūpe ṭhāne ekadvevacanamattampi
na vakkhāma, ayaṃ no ācariyassa santike amhe paribhindissatī"ti upārambhamocanatthaṃ
evaṃ avocuṃ, cittena panassa nimmadabhāvaṃ ākaṅkhanti. Ayaṃ kira mānanissitattā
tesaṃpi appiyova. Kalyāṇavākkaraṇoti madhuravacano. Asmiṃ vacaneti attanā
uggahite vedattayavacane. Paṭimantetunti pucchitaṃ pañhaṃ paṭikathetuṃ, vissajjetunti
attho. Etasmiṃ vā dāsīputtavacane. Paṭimantetunti uttariṃ 1- kathetuṃ.
      [269] Athakho bhagavāti athakho bhagavā "sace ime māṇavakā ettha
nisinnā evaṃ uccāsaddaṃ karissanti, ayaṃ kathā pariyosānaṃ na gamissati. Handa
ne nissadde katvā ambaṭṭheneva saddhiṃ kathemī"ti te māṇavake etadavoca.
Tattha mantavohati mantayatha. Mayā saddhiṃ paṭimantetūti mayā saha kathetu. Evaṃ
vutte māṇavakā cintayiṃsu "ambaṭṭho tāva `dāsīputtosī'ti vutte puna sīsaṃ
ukkhipituṃ nāsikkhi, ayaṃ kho jāti nāma dujjānā, sace aññaṃpi kiñci samaṇo
gotamo `tvaṃ dāso'ti vakkhati, ko tena saddhiṃ aṭṭaṃ karissati. Ambaṭṭho
attanā baddhaṃ puṭakaṃ attanāva mocetū"ti attānaṃ parimocetvā tasseva upari
khipantā "sujāto ca bho gotamā"ti ādimāhaṃsu.
      [270] Sahadhammikoti sahetuko sakāraṇo. Akāmāpi byākātabboti
attanā anicchantenapi byākaritabbo, avassaṃ vissajjetabboti attho. Aññena
vā aññaṃ paṭicarissasīti aññena vacanena aññaṃ vacanaṃ paṭicarissasi ajjhottharissasi,
paṭicchādessasīti attho. Yo hi "kiṃ gotto tvan"ti evaṃ puṭṭho
"ahaṃ tayo vede jānāmī"ti ādīni vadati, ayaṃ aññena aññaṃ paṭicarati
nāma. Pakkamissasi vāti pucchitaṃ pañhaṃ jānantova akathetukāmatāya uṭṭhāyāsanā
gamissasi 2-  vā
      tuṇhī ahosīti samaṇo gotamo maṃ sāmaṃyeva dāsīputtabhāvaṃ kathāpetukāmo,
sāmaṃ kathite ca dāso nāma jātoyeva hoti. Ayaṃ pana dvikkhattuṃ codetvā
tuṇhī bhavissati, tato ahaṃ parivattitvā pakkamissāmīti cintetvā tuṇhī ahosi.
@Footnote: 1 cha.Ma., i. uttaraṃ           2 cha.Ma. pakkamissasi

---------------------------------------------------------------------------------------------
page238.
      [271] Vajiraṃ pāṇimhi assāti vajirapāṇi. Yakkhoti na yo vā so
vā yakkho, sakko devarājāti veditabbo. Ādittanti aggivaṇṇaṃ. Sampajjalitanti
suṭṭhu pajjalitaṃ. Sajotibhūtanti samantato jotibhūtaṃ, ekaggijālībhūtanti 1- attho.
Ṭhito hotīti mahantaṃ sīsaṃ, kundalamakuḷasadisā 2- dāṭhā bhayānakāni akkhināsādīni
evaṃ virūparūpaṃ māpetvā ṭhito.
      Kasmā panesa āgatoti? diṭṭhivissajjāpanatthaṃ. Apica "ahañceva
Kho pana dhammaṃ deseyyaṃ, pare ca me na ājāneyyun"ti 3- evaṃ dhammadesanāya
appossukkabhāvaṃ āpanne bhagavati sakko mahābrahmunā saddhiṃ āgantvā "bhagavā
dhammaṃ desetha, tumhākaṃ āṇāya avattamāne mayaṃ vattāpessāma, tumhākaṃ
dhammacakkaṃ hotu, amhākaṃ āṇācakkan"ti  paṭiññaṃ akāsi. Tasmā "ajja ambaṭṭhaṃ
tāsetvā pañhaṃ vissajjāpessāmī"ti āgato.
      Bhagavā ceva passati ambaṭṭho cāti yadi hi taṃ aññepi passeyyuṃ,
taṃ kāraṇaṃ agaru assa, ayaṃ samaṇo gotamo ambaṭṭhaṃ attano vāde anotarantaṃ
ñatvā yakkhaṃ āvāhetvā dassesi, tato ambaṭṭho bhayena kathesī"ti vadeyyuṃ.
Tasmā bhagavā ceva passati ambaṭṭho ca. Tassa taṃ disvāva sakalasarīrato
sedā mucciṃsu, antokucchi viparivattamānā 4- mahāravaṃ viravi. So "aññepi nukho
passantī"ti olokento kassaci lomahaṃsamattaṃpi nāddasa. Tato "idaṃ bhayaṃ mameva
uppannaṃ, sacāhaṃ yakkhoti vakkhāmi, `kiṃ tavayeva 5- akkhīni atthi, tvameva yakkhaṃ
passasi, paṭhamaṃ yakkhaṃ adisvā samaṇena gotamena vādasaṃghāṭe 6- pakkhittova yakkhaṃ
passatī'ti vadeyyun"ti cintetvā "nadāni me idha aññaṃ paṭisaraṇaṃ atthi
aññatra samaṇā gotamā"ti maññamāno atha kho ambaṭṭho  māṇavo .pe.
Bhagavantaṃ etadavoca.
      [272] Tāṇaṃ gavesīti tāṇaṃ gavesamāno. Leṇaṃ gavesīti leṇaṃ
gavesamāno. Saraṇaṃ gavesīti saraṇaṃ gavesamāno. Ettha ca tāyati rakkhatīti
@Footnote: 1 cha.Ma....jālabhūtanti        2 cha.Ma. kandalamakuḷasadisā
@3 dī. mahā. 10/67/33, vinaYu. mahā. 4/7/7, Ma.mū. 12/281/242, saṃ. sagā.  15/172/164
@4 Sī. parivattamānā    5 cha.Ma. tuyhameva           6 cha.Ma. vādasaṃghaṭṭe

---------------------------------------------------------------------------------------------
page239.
Tāṇaṃ. Nilīyanti etthāti leṇaṃ. Saratīti saraṇaṃ, bhayaṃ hiṃsati viddhaṃsetīti attho.
Upanisīditvāti upagamma heṭṭhāsane nisīditvā. Brūtūti 1- vadatu.
                           Ambaṭṭhavaṃsakathā
      [273-274] Dakkhiṇajanapadanti dakkhiṇāpathoti pākaṭaṃ. Gaṅgāya
dakkhiṇato pākaṭajanapadaṃ. 2- Tadā kira dakkhiṇāpathe bahū brāhmaṇatāpasā honti,
so tattha gantvā ekaṃ tāpasaṃ vattapaṭipattiyā ārādhesi. So tassa upakāraṃ
disvā āha "ambho purisa mantante demi, yaṃ icchasi, taṃ mantaṃ gaṇhāhī"ti.
So āha "na me ācariya aññena mantena kiccaṃ atthi, yassānubhāvena āvudhaṃ
nappavattati, 3- taṃ me mantaṃ dehī"ti. So "bhadraṃ bho"ti tassa dhanuagamanīyaṃ
ambaṭṭhaṃ nāma vijjaṃ adāsi, so taṃ vijjaṃ gahetvā tattheva vīmaṃsitvā "idāni mama
manorathaṃ pūressāmī"ti isivesaṃ gahetvā okkākassa santikaṃ gato. Tena vuttaṃ
"dakkhiṇajanapadaṃ gantvā brahmamante adhiyitvā rājānaṃ okkākaṃ upasaṅkamitvā"ti.
      Ettha brahmamanteti ānubhāvasampannatāya seṭṭhamante. Ko nevaṃ re
ayaṃ mayhaṃ dāsiputtoti ko nu evaṃ are ayaṃ mama dāsīputto. So taṃ
khurappanti so rājā taṃ māretukāmatāya sannayhati 4- taṃ saraṃ tassa mantānubhāvena
neva khipituṃ na apanetuṃ sakkhi, tāvadeva sakalasarīre sañjātasedo bhayena vedhamāno
aṭṭhāsi.
      Amaccāti mahāmaccā. Pārisajjāti itare parisāvacaRā. 5- Etadavocunti
"daṇḍakirañño 6- kisavacche tāpase aparaddhassa āvudhavuṭṭhiyā sakalaraṭṭhaṃ vinaṭṭhaṃ,
nāḷikero pañcasu tāpasasatesu ajjuno ca aṅgīrase aparaddho paṭhaviṃ bhinditvā
nirayaṃ paviṭṭho"ti cintayantā bhayena etaṃ "sotthi bhaddante"ti ādivacanaṃ avocuṃ.
     Sotthi bhavissati raññoti idaṃ vacanaṃ kaṇho ciraṃ tuṇhī hutvā
tato anekappakāraṃ yāciyamānova "tumhākaṃ raññā mādisassa isino khurappaṃ
@Footnote: 1 cha.Ma. bravitūti, i. brūmetūti.    2 ka. janapadaṃ      3 cha.Ma. na parivattati
@4 cha.Ma., i. sannahitaṃ, Sī. sannihitaṃ 5 Ma. parisā janā  6 cha.Ma. daṇḍakīrañño

---------------------------------------------------------------------------------------------
page240.
Sannayhantena bhāriyaṃ kammaṃ katan"ti ādīni ca vatvā pacchā abhāsi.
Undriyissatīti bhijjissati, thusamuṭṭhi viya vipapkirissatīti 1- idaṃ so "janaṃ
tāsessāmī"ti musā bhaṇati. Sarasanthambhanamatteyeva hissa vijjāya ānubhāvo, na
aññatra. Ito paresupi vacanesu eseva nayo.
      Pallomoti pannalomo. Lomahaṃsanamattaṃpissa na bhavissati. Idaṃ kira
so "sace me rājā taṃ dārikaṃ dassatī"ti paṭiññaṃ kāretvā avaca. Kumāre
khurappaṃ patiṭṭhāpesīti tena "saro otaratū"ti mante parivattite kumārassa
nābhiyaṃ patiṭṭhapesi. Dhītaraṃ adāsīti sīsaṃ dhovitvā adāsaṃ bhujissaṃ katvā dhītaraṃ
adāsi, uḷāre ca taṃ ṭhāne ṭhapesi. Mā kho tumhe māṇavakāti idaṃ pana
bhagavā "ekena pakkhena ambaṭṭho sakyānaṃ ñāti hotī"ti pakāsento tassa
samassāsanatthaṃ āha. Tato ambaṭṭho ghaṭasatena abhisitto viya passaddhadaratho
hutvā "samassāsetvā samaṇo gotamo maṃ,  tosessāmī"ti ekena pakkhena ñātiṃ
karoti, khattiyo kirāhamasmīti cintesi.
                        Khattiyaseṭṭhabhāvavaṇṇanā
      [275] Athakho bhagavā "ayaṃ ambaṭṭho `khattiyosmī'ti saññaṃ karoti,
attano akhattiyabhāvaṃ na jānāti, handa naṃ jānāpessāmī"ti khattiyavaṃsaṃ dassetuṃ
uttari desanaṃ vaḍḍhento "taṃ kiṃ maññasi ambaṭṭhā"ti ādimāha. Tattha
idhāti imasmiṃ loke. Brāhmaṇesūti brāhmaṇānaṃ antare. Āsanaṃ vā udakaṃ
vāti aggāsanaṃ vā aggodakaṃ vā. Saddheti matake uddissa katabhatte. Thālipāketi
maṅgalādibhatte. Yaññeti yaññabhatte. Pāhuneti pāhunakānaṃ katabhatte, paṇṇākārabhatte
vā. Apinussāti api nu assa khattiyaputtassa. Āvaṭaṃ vā assa anāvaṭaṃ
vāti brāhmaṇakaññāsu nivāraṇaṃ bhaveyya vā no vā, brāhmaṇadārikaṃ labheyya vā
na vā labheyyāti attho. Anupapannoti khattiyabhāvaṃ appatto, aparisuddhoti attho.
      [276] Itthiyā vā itthiṃ karitvāti itthiyā vā itthiṃ pariyesitvā.
Kismiñcideva pakaraṇeti kismiñcideva dose brāhmaṇānaṃ ayutte akattabbakaraṇe.
Bhassapuṭenāti bhasmapuṭne, sīse chārikaṃ okiritvāti attho.
@Footnote: 1 cha.Ma. vippakiriyissatīti.

---------------------------------------------------------------------------------------------
page241.
      [277] Janetasminti janatasmiṃ, 1- pajāyāti attho. Ye gottapaṭisārinoti
ye janetasmiṃ gottaṃ paṭisaranti "ahaṃ gotamo, ahaṃ kassapo"ti, tesu loke
gottapaṭisārīsu khattiyo seṭṭho. Anumatā mayāti mama sabbaññutañāṇena saddhiṃ
saṃsanditvā desitā mayā anuññātā.
                      Paṭhamabhāṇavāravaṇṇā niṭṭhitā.
                        ----------------
                         Vijjācaraṇakathāvaṇṇanā
      [278]  Imāya pana gāthāya "vijjācaraṇasampanno"ti imaṃ padaṃ
sutvā ambaṭṭho cintesi "vijjā nāma tayo vedā, caraṇaṃ pañcasīlāni, tayidaṃ
amhākaṃyeva atthi, vijjācaraṇasampanno ce seṭṭho, mayameva seṭṭhā"ti niṭṭhaṃ
gantvā vijjācaraṇaṃ pucchanto "katamaṃ pana taṃ bho gotama caraṇaṃ, katamā ca
pana sā vijjā"ti āha. Athassa bhagavā taṃ brāhmaṇasamaye siddhaṃ jātivādādipaṭisaṃyuttaṃ
vijjācaraṇaṃ paṭikkhipitvā anuttaraṃ vijjācaraṇaṃ dassetukāmo "na kho ambaṭṭhā"ti
ādimāha. Tattha jātivādoti jātiṃ ārabbha vādo, brāhmaṇassevidaṃ vaṭṭati,
na suddassāti ādivacananti attho. Eseva nayo sabbattha. Jātivādavinibaddhāti
jātivāde vinibaddhā. Eseva nayo sabbattha.
      Tato ambaṭṭho "yatthadāni mayaṃ laggissāmāti cintayimhā, tato no
samaṇo gotamo mahāvāte thusaṃ dhunanto 2- viya dūrameva avakkhipi. Yattha pana mayaṃ
alaggā, 3- tattha no niyojesi. Ayaṃ no vijjācaraṇasampadā ñātuṃ vaṭṭatī"ti
cintetvā puna vijjācaraṇasampadaṃ pucchi. Athassa bhagavā samudāgamato pabhūti
vijjācaraṇaṃ dassetuṃ "idha ambaṭṭha tathāgato"ti ādimāha.
      [279] Ettha ca bhagavā caraṇapariyāpannampi tividhaṃ sīlaṃ vibhajanto
"idamassa hoti caraṇasmin"ti aniyyātetvā "idaṃpissa hoti sīlasmin"ti
sīlavaseneva niyyātesi. Kasmā? tassapi hi kiñci kiñci sīlaṃ atthi, tasmā
caraṇavasena niyyātiyamāne "mayaṃpi caraṇasampannā"ti tattha tattheva laggeyya. Yaṃ
@Footnote: 1 cha.Ma. janitasmiṃ       2 ka. utthunanto         3 cha.Ma. na laggāma

---------------------------------------------------------------------------------------------
page242.
Pana tena supinenapi 1- na diṭṭhapubbaṃ tasseva vasena niyyātento "paṭhamaṃ jhānaṃ
upasampajja viharati, idaṃpissa hoti caraṇasmiṃ .pe. Catutthaṃ jhānaṃ upasampajja
viharati, idaṃpissa hoti caraṇasmin"ti ādimāha. Ettāvatā aṭṭhapi samāpattiyo
"caraṇan"ti niyyātitā honti, vipassanāñāṇato pana paṭṭhāya aṭṭhavidhāpi paññā
"vijjā"ti niyyātitā.
                        Catuapāyamukhakathāvaṇṇanā
      [280] Apāyamukhānīti vināsamukhāni. Anabhisambhuṇamānoti asampāpuṇanto,
avisahamāno vā. Khārividhamādāyāti ettha khārīti araṇīkamaṇḍalu
sūcicāmarādayo 2- tāpasaparikkhāRā. Vidhoti kājo. Tasmā khāribharitaṃ kājamādāyāti
attho. Ye pana "khārivividhan"ti paṭhanti,  te "khārīti kājassa nāmaṃ, vividhanti
bahukamaṇḍaluādiparikkhāran"ti vaṇṇayanti. Pavattaphalabhojanoti patitaphalabhojano.
Paricārakoti kappiyakaraṇapattapaṭiggahaṇapādadhovanādivattakaraṇavasena paricāraṇako.
Kāmañca guṇādhikopi khīṇāsavasāmaṇero puthujjanabhikkhu novuttanayena paricārako
hoti, ayaṃ pana na tādiso guṇavasenapi veyyāvaccakaraṇavasenapi lāmakoyeva.
      Kasmā pana tāpasapabbajjā sāsanassa vināsamukhanti vuttāti? yasmā
Gacchantaṃ gacchantaṃ sāsanaṃ tāpasapabbajjāvasena osakkissati. Imasmiṃ hi sāsane
pabbajitvā tisso sikkhā pūretuṃ asakkontaṃ lajjino sikkhākāmā "natthi tayā
saddhiṃ uposako vā pavāraṇā vā saṃghakammaṃ vā"ti jigucchitvā parivajjanti. So
"dukkaraṃ khuradhārūpamaṃ sāsane paṭipattipūraṇaṃ dukkhaṃ, tāpasapabbajjā pana sukarā
ceva bahujanasammatā cā"ti vibbhamitvā tāpaso hoti. Aññe taṃ disvā
"kiṃ tayā katan"ti pucchanti. So "bhāriyaṃ tumhākaṃ sāsane kammaṃ, idha pana
sacchandacārino mayan"ti vadati. Sopi "yadi evaṃ ahaṃpi ettheva pabbajāmī"ti
tassa anusikkhanto tāpaso hoti. Evaṃ aññepi aññepīti kamena tāpasāva
bahukā honti. Tesaṃ uppannakāle sāsanaṃ osakkitaṃ nāma bhavissati. Loke
@Footnote: 1 cha.Ma. supinepi           2 cha.Ma. sujācāmarādayo

---------------------------------------------------------------------------------------------
page243.
Evarūpo buddho nāma uppajji, tassa īdisaṃ nāma sāsanaṃ ahosīti sutamattameva
bhavassati. Idaṃ sandhāya bhagavā tāpasapabbajjaṃ  sāsanassa vināsamukhanti āha.
      Kuddālapiṭakanti 1- kandamūlaphalaggahaṇatthaṃ kuddālañceva 1- piṭakañca.
Gāmasāmantaṃ vāti vijjācaraṇasampadādīni anabhisambhuṇanto, kasikammādīhi ca jīvitaṃ
nipphādetuṃ dukkhanti maññamāno bahujanakuhāpanatthaṃ gāmasāmante vā nigamasāmante
vā aggisālaṃ katvā sappiteladadhimadhuphāṇitatilataṇḍulādīhi ceva nānādārūhi ca
homakaraṇavasena aggiṃ paricaranto acchati.
      Catudvāraṃ agāraṃ karitvāti catumukhaṃ pānāgāraṃ katvā tassa dvāre
maṇḍapaṃ katvā tattha pānīyaṃ upaṭṭhapetvā āgatāgate pānīyena āpucchati.
Yaṃpissa addhikā kilantā pānīyaṃ pivitvā parituṭṭhā bhattapuṭaṃ vā taṇḍulādīni vā
denti, taṃ sabbaṃ gahetvā ambilayāguādīni katvā bahutaraṃ āmisasaṅgahaṇatthaṃ 2-
kesañci annaṃ deti, kesañci bhattapacanabhājanādīni deti. Tehipi dinnaṃ
āmisaṃ vā pubbannāparannādīni 3- vā gaṇhāti, tāni vaḍḍhiyā payojeti. Evaṃ
vaḍḍhamānavibhavo gomahiṃsadāsīdāsapariggahaṃ karoti, mahantaṃ kuṭumbaṃ saṇṭhapeti. Imaṃ
sandhāyetaṃ vuttaṃ "catudvāraṃ agāraṃ karitvā acchatī"ti. "tamahaṃ yathāsatti yathābalaṃ
paṭipūjessāmī"ti idaṃ panassa paṭipattimukhaṃ. Iminā hi mukhena so evaṃ
paṭipajjatīti. Ettāvatā cabhagavatā sabbāpi tāpasapabbajjā niddiṭṭhā honti.
      Kathaṃ? aṭṭhavidhā hi tāpasā saputtabhariyā uñchācariyā anaggipakkikā
Asāmapākā ayamuṭṭhikā 4- dantavakkalikā pavattaphalabhojanā 5- paṇḍupalāsikāti.
Tattha ye keṇiyajaṭilo viya kuṭumbaṃ saṇṭhapetvā vasanti, te saputtabhariyā nāma.
      Ye pana "saputtadārabhāvo nāma pabbajitassa ayutto"ti
lāyanamaddanaṭṭhānesu vīhimuggamāsatilādīni saṅkaḍḍhitvā pacitvā paribhuñjanti,
te uñchācariyā nāma.
@Footnote: 1 cha.Ma. kudālapiṭakañceva, kudālañceva  2 cha.Ma. āmisagahaṇatthaṃ  3 cha.Ma. pubbaṇṇādīni
@4 cha.Ma. asammuṭṭhikā, Ma. ayamuṭṭhikā   5 Sī. pavattaphalabhojino

---------------------------------------------------------------------------------------------
page244.
      Ye pana "khalena khalaṃ vicaritvā vīhiṃ āharitvā koṭṭetvā
paribhuñjanaṃ nāma ayuttan"ti gāmanigamesu taṇḍulabhikkhaṃ gahetvā pacitvā
paribhuñjanti, te anaggipakkikā nāma.
      Ye pana "kiṃ pabbajitassa sāmapākenā"ti gāmaṃ pavisitvā pakkabhikkhameva
gaṇhanti, te asāmapākā nāma.
      Ye "divase divase bhikkhāpariyeṭṭhi nāma dukkhā pabbajitassā"ti
muṭṭhipāsāṇena ambāṭakādīnaṃ rukkhānaṃ tacaṃ koṭṭetvā khādanti, te ayamuṭṭhikā
nāma.
      Ye pana "pāsāṇena tacaṃ koṭṭetvā vicaraṇaṃ nāma dukkhan"ti
danteheva ubbāṭetvā khādanti, te dantavakkalikā nāma.
      Ye "dantehi ubbāṭetvā khādanaṃ nāma dukkhaṃ pabbajitassā"ti
leḍḍudaṇḍādīhi paharitvā patitaphalāni paribhuñjanti, te pavattaphalabhojanā nāma.
      Ye pana "leḍḍudaṇḍādīhi pātetvā paribhogo nāma asāruppo
pabbajitassā"ti  sayaṃ patitāneva pupphaphalapaṇḍupalāsādīni khādantā yāpenti, te
paṇḍupalāsikā nāma.
      Te tividhā ukkaṭṭhamajjhimamudukavasena. Tattha ye nisinnaṭṭhānato
anuṭṭhāya hatthena pāpuṇaṭṭhāneyeva patitaṃ gahetvā khādanti, te ukkaṭṭhā. Ye
ekarukkhato aññaṃ rukkhaṃ na gacchanti, te majjhimā. Ye taṃ taṃ rukkhamūlaṃ gantvā
pariyesitvā khādanti, te mudukā.
      Imā pana aṭṭhapi tāpasapabbajjā imāhi catūhiyeva saṅgahaṃ gacchanti.
Kathaṃ? etāsu hi saputtabhariyā ca uñchācariyā ca agāraṃ bhajanti. Anaggipakkikā
Ca asāmapākā ca agyāgāraṃ bhajanti. Ayamuṭṭhikā ca dantavakkalikā ca kandamūlaphalabhojanaṃ
bhajanti. Pavattaphalabhojanā ca paṇḍupalāsikā ca pavattaphalabhojanaṃ bhajanti. Tena vuttaṃ
"ettāvatā ca bhagavatā sabbāpi tāpasapabbajjā niddiṭṭhā hontī"ti.

---------------------------------------------------------------------------------------------
page245.
      [281-282]   Idāni bhagavā sācariyakassa ambaṭṭhassa vijjācaraṇasampadāya
apāyamukhampi appattabhāvaṃ dassetuṃ "taṃ kiṃ maññasi ambaṭṭhā"ti ādimāha. Taṃ
uttānatthameva. Attanā āpāyikopi aparipūramānoti attanā vijjācaraṇasampadāya
āpāyikenāpi aparipūramānena.
                       Pubbakaisibhāvānuyogavaṇṇanā
      [283] Dattikanti dinnakaṃ. Sammukhībhāvaṃpī na dadātīti kasmā na
dadāti? so kira sammukhāvaṭṭaniṃ nāma vijjaṃ jānāti. Yadā rājā mahārahena
alaṅkārena alaṅkato hoti, tadā rañño samīpe ṭhatvā tasla alaṅkārassa nāmaṃ
gaṇhāti. Tassa rājā nāme gahite "na demī"ti vattuṃ na sakkoti. Datvā
puna  chaṇadivase "alaṅkāraṃ āharathā"ti vatvā "natthi deva tumhehi brāhmaṇassa
dinno"ti vutto "kasmā me dinno"ti pucchi. Te amaccā "so brāhmaṇo
sammukhā āvaṭṭanimāyaṃ jānāti. Tāya tumhe āvaṭṭetvā gahetvā gacchatī"ti
āhaṃsu. Apare raññā saha tassa atisahāyabhāvaṃ asahantā āhaṃsu "deva etassa
brāhmaṇassa sarīre saṅkhaphalitakuṭṭhaṃ 1- nāma atthi, tumhe etaṃ disvāva āliṅgatha
parāmasatha, idaṃ ca kuṭṭhaṃ nāma kāyasaṃsaggavasena anugacchati, mā evaṃ karothā"ti.
Tato paṭṭhāya tassa rājā sammukhībhāvaṃ na deti.
      Yasmā pana so brāhmaṇo paṇḍito khattavijjāya 2- kusalo, tena
saha mantetvā katakammaṃ nāma na virujjhati. Tasmā sāṇipākārassa anto ṭhatvā
bahi ṭhitena tena saddhiṃ manteti. Taṃ sandhāya vuttaṃ "tirodussantena mantetī"ti.
Tattha tirodussantenāti tirodussaantena. 3- Ayameva vā pāṭho. Dhammikanti
anavajjaṃ. Payātanti abhiharitvā dinnaṃ. Kathaṃ tassa  rājāti yassa rañño
brāhmaṇo īdisaṃ bhikkhaṃ paṭiggaṇheyya, kathaṃ tassa brāhmaṇassa so rājā
sammukhībhāvaṃpi na dadeyya. Ayaṃ pana adinnakaṃ māyāya gaṇhāti, tenassa sammukhībhāvaṃ
rājā na detīti niṭṭhamettha gantabbanti ayametthādhippāyo. "idaṃ pana kāraṇaṃ
@Footnote: 1 cha.Ma., i. saṅkhapalitakuṭṭhaṃ       2 ka. khettavijjāya       3 cha.Ma. tirodussena

---------------------------------------------------------------------------------------------
page246.
Ṭhapetvā rājānaṃ ceva brāhmaṇaṃ ca na añño koci jānāti, tadetaṃ evaṃ
rahassaṃpi paṭicchannaṃpi `addhā sabbaññū samaṇo gotamo'ti niṭṭhaṃ gamissatī"ti
bhagavā pakāsesi.
      [284] Idāni ayañca ambaṭṭho, ācariyo cassa mante nissāya
atimānino. Tena tesaṃ mantanissitamānanimmaddanatthaṃ uttariṃ desanaṃ vaḍḍhento
"taṃ kiṃ maññasi ambaṭṭha, idha rājā"ti ādimāha. Tattha rathūpatthareti rathamhi
rañño ṭhānatthaṃ attharitvā sajjitappadese. Uggehi vāti uggatuggatehi vā
amaccehi. Rājaññehīti anabhisittakumārehi. Kiñci deva mantananti asukasmiṃ
padese taḷākaṃ vā mātikaṃ vā kātuṃ vaṭṭati, asukasmiṃ gāmaṃ vā nigamaṃ vā nagaraṃ
vā nivesetunti evarūpaṃ pākaṭamantanaṃ. Tadeva mantananti yaṃ raññā mantitaṃ,
tadeva. Tādisehiyeva sīsukkhepabhamukakhepādīhi ākārehi manteyya. Rājabhaṇitanti yathā
raññā bhaṇitaṃ tassatthassa sādhanasamatthaṃ, sopi tassatthassa sādhanasamatthameva bhaṇitaṃ
bhaṇatīti attho.
      [285] Pavattāroti pavattayitāro. Yesanti yesaṃ santakaṃ. Mantapadanti
vedasaṅkhātaṃ 1- mantameva. Gītanti aṭṭhakādīhi dasahi porāṇakabrāhmaṇehi
sarasampattivasena sajjhāyitaṃ. Pavuttanti aññesaṃ vuttaṃ, vācitanti attho.
Samīhitanti 2- samupabyuḷhaṃ rāsīkataṃ, 3- piṇḍaṃ katvā ṭhapitanti attho.
Tadanugāyantīti etarahi brāhmaṇā tantehi pubbe gītaṃ anugāyanti anusajjhāyanti.
Tadanubhāsantīti taṃ anubhāsanti, idaṃ purimasseva vevacanaṃ. Bhāsitamanubhāsantīti tehi
bhāsitaṃ sajjhāyitaṃ anusajñāyanti. Vācitamanuvācentīti tehi aññesaṃ vācitaṃ
anuvācenti.
      Seyyathīdanti te katameti attho. Aṭṭhakoti ādīni tesaṃ nāmāni.
Te kira dibbena cakkhunā oloketvā parūpaghātaṃ akatvā kassapasammāsambuddhassa
bhagavato pāvacanena saha saṃsanditvā mante ganthesuṃ apare 4- pana brāhmaṇā
pāṇātipātādīni pakkhipatvā tayo vede bhinditvā buddhavacanena saddhiṃ viruddhaṃ 5-
@Footnote: 1 Ma. bedattayasaṅkhātaṃ       2 cha.Ma. samihitanti    3 Sī. rāsirāsikataṃ
@4 cha.Ma., i. aparā pare    5 cha.Ma., i. viruddhe

---------------------------------------------------------------------------------------------
page247.
Akaṃsu. Netaṃ ṭhānaṃ vijjatīti yena tvaṃ isi bhaveyyāsi, etaṃ kāraṇaṃ na vijjati.
Idha bhagavā yasmā "esa pucchiyamānopi attano avattharaṇabhāvaṃ ñatvā paṭivacanaṃ
na dassatī"ti jānāti, tasmā paṭiññaṃ aggahetvāva taṃ isibhāvaṃ paṭikkhipi.
      [286] Idāni yasmā te porāṇā dasa brāhmaṇā nirāmagandhā
anitthigandhā rajojalladharā brahmacārino araññāyatane pabbatapādesu vanamūlaphalāhārā
vasiṃsu. Yadā katthaci gantukāmā honti, iddhiyā ākāseneva gacchanti,
natthi tesaṃ yānena kiccaṃ. Sabbadisāsu ca nesaṃ mettādibarahmavihārabhāvanāva
ārakkhā hoti, natthi tesaṃ pākārapurisaguttīhi attho. Iminā ca ambaṭṭhena
sutapubbā tesaṃ paṭipatti, tasmā imassa sācariyakassa tesaṃ paṭipattito ārakabhāvaṃ
dassetuṃ "taṃ kiṃ maññasi ambaṭṭhā"ti ādimāha.
      Tattha vicitakāḷakanti vicinitvā apanītakāḷakaṃ. Veṭhakanatapassāhīti
dussapaṭṭadussaveṇiādīhi veṭhakehi namitaphāsukāhi. Kuttavālehīti sobhākaraṇatthaṃ
kappetuṃ  yuttaṭṭhānesu kappitavālehi. Ettha ca vaḷavānaṃyeva vālā kappitā, na
rathānaṃ, vaḷavapayuttattā pana rathāpi "kuttavālā"ti vuttā. Ukkiṇṇaparikhāsūti
khataparikhāsu. Okkhittapalīghāsūti ṭhapitapalīghāsu. Nagarūpakārikāsūti ettha upakārikāti
paresaṃ ārohanivāraṇatthaṃ samantānagarapākārassa adhobhāge katasudhākammaṃ vuccati.
Idha  pana tāhi upakārikāhi yuttāni nagarāneva "nagarūpakārikāyo"ti adhippetāni.
Rakkhāpentīti tādisesu nagaresu vasantāpi attānaṃ rakkhāpenti. Kaṅkhāti sabbaññū,
"na sabbaññū"ti evaṃ saṃsayo. Vimatīti tasseva vevacanaṃ, virūpā mati vinicchituṃ 1-
asamatthāti attho. Idaṃ bhagavā "ambaṭṭhassa iminā attavāvena maggapātubhāvo
natthi, kevalaṃ divaso vītivattati, ayaṃ kho pana lakkhaṇapariyesanatthaṃ āgato, tampi
kiccaṃ na sarati. Handassa satijananatthaṃ nayaṃ demī "ti āha.
                       Dvelakkhaṇadassanavaṇṇanā
      [287] Evaṃ vatvā pana yasmā buddhānaṃ nisinnānaṃ vā nipannānaṃ
vā koci lakkhaṇaṃ pariyesituṃ na sakkoti, ṭhitānaṃ pana caṅkamantānaṃ vā sakkoti.
@Footnote: 1 cha.Ma. vinicchinituṃ, Sī. vinicchetuṃ

---------------------------------------------------------------------------------------------
page248.
Āciṇṇaṃ cetaṃ buddhānaṃ lakkhaṇapariyesanatthaṃ āgatabhāvaṃ ñatvā uṭṭhāyāsanā
caṅkamādhiṭṭhānaṃ nāma, tena bhagavā uṭṭhāyāsanā bahi  nikkhanto. Tasmā "atha
kho bhagavā"ti ādi vuttaṃ.
      Samannesīti gavesi, "ekaṃ, dve"ti vā gaṇayanto samānayi.
Yebhuyyenāti pāyena. Bahukāni addasa, appāni na addasāti attho. Tato
yāni na addasa, tesaṃ dīpanatthaṃ vuttaṃ "ṭhapetvā dve"ti. Kaṅkhatīti "aho
vata passeyyan"ti patthanaṃ uppādeti. Vicikicchatīti tato tato tāni vicinanto
kicchati na sakkoti daṭṭhuṃ. Nādhimuccatīti tāya vicikicchāya sananiṭṭhānaṃ na gacchati.
Na sampasīdatīti tato "paripuṇṇalakkhaṇo ayan"ti bhagavati pasādaṃ nāpajjati.
Kaṅkhāya vā dubbalā vimati vuttā, vicikicchāya majjhimā, anadhimuccanatāya balavatī,
asampasādena tehi tīhi dhammehi cittasasa kālusiyabhāvo. Kosohiteti vatthikosena
paṭicchannena. Vatthaguyheti aṅgajāte. Bhagavato hi varavāraṇasseva kosohitaṃ
vatthaguyhaṃ suvaṇṇapadumagabbhasamānaṃ. 1- So taṃ vatthapaṭicchannattā apassanto,
antomukhagatāya ca jivhāya pahutabhāvaṃ asallakkhento tesu dvīsu lakkhaṇesu kaṅkhī
ahosi vicikicchī.
      [288] Tathārūpanti tathaṃrūpaṃ. 2- Kimettha aññena vattabbaṃ, vuttametaṃ
nāgasenatthereneva milindaraññā puṭṭhena:- dukkaraṃ 3- bhante nāgasena bhagavatā
katanti. Kiṃ mahārājāti. Mahājanena hirikaraṇokāsaṃ brahmāyubrāhmaṇassa ca,
antevāsīuttarassa 4- ca, bāvarissa antevāsīnaṃ soḷasabrāhmaṇānaṃ 5- ca, selassa
brāhmaṇassa ca, antevāsīnaṃ tisatamāṇavānaṃ 6- ca dassesi bhanteti. Na mahārāja
bhagavā guyhaṃ dassesi chāyaṃ bhagavā dassesi. Iddhiyā abhisaṃkharitvā nivāsananivatthaṃ
kāyabandhanabaddhaṃ cīvarapārutaṃ chāyārūpakamattaṃ dassesi mahārājāti. Chāyaṃ diṭṭhe
sati diṭṭhaṃyeva nanu bhanteti. Tiṭṭhatetaṃ mahārāja, hadayarūpaṃ disvā bujjhanakasatto
@Footnote: 1 cha.Ma. suvaṇṇavaṇṇaṃ padumagabbhasamānaṃ   2 cha.Ma. taṃrūpaṃ   3 Sī. atidukkaraṃ,
@  milinda. 228                 4 ka.,Ma. antevāsīnaṃ uttarassa, Ma.Ma. 13/384/366
@5 khu.su. 25/1027-1028/530 suttanipāta khu.cūḷa. 30/47/6(sayā.)  6 Ma.Ma. 13/398/382

---------------------------------------------------------------------------------------------
page249.
Bhaveyya, dahayamaṃsaṃ nīraharitvā 1- dasseyya sammāsambuddhoti. Kallosi bhante
nāgasenāti. 2-
      Ninnāmetvāti nīharitvā. Anumasīti kaṭhinasūciṃ viya katvā anumajji,
tathākaraṇena cettha mudubhāvo, kaṇṇasotānumasanena dīghabhāvo, nāsikasotānumasanena
tanubhāvo, nalāṭacchādanena  puthulabhāvo pakāsitoti veditabbo.
      [289] Patimānentoti āgamento, āgamanamassa patthento
udikkhantoti attho.
      [290] Kathāsallāpoti kathā ca sallāpo ca, kathanapaṭikkathananti attho.
      [291] Aho vatāti garahavacanametaṃ. Reti idaṃ hīḷanavasena āmantanaṃ.
Paṇḍitakāti tameva jigucchanto āha. Sesapadadvayepi eseva nayo. Evarūpena kira
bho puriso atthacarakenāti idaṃ "yādiso tvaṃ, edise atthacarake hitakārake sati
puriso nirayaṃyeva gaccheyya, na aññatrā"ti idamatthaṃ sandhāya vadati. Āsajja
āsajjāti ghaṭṭetvā ghaṭṭetvā. Amhepi evaṃ upaneyya upaneyyāti
"brāhmaṇo kho pana ambaṭṭha pokkharasātī"ti ādīni vatvā evaṃ upanetvā
upanetvā paṭicchannakāraṇaṃ āvikaritvā suddadāsādibhāvaṃ 3- āropetvā avaca,
tayamhā akkosāpitāti adhippāyo. Padasāyeva pavattesīti pādena paharitvā
bhūmiyaṃ pātesi. Yañca so pubbe ācariyena saddhiṃ rathaṃ āruyhitvā sārathī hutvā
agamāsi, taṃpissa ṭhānaṃ acchinditvā rathassa purato padasāyevassa gamanamakāsi.
                     Pokkharasātibuddhūpasaṅkamanavaṇṇanā
      [292-296] Ativikāloti suṭṭhu vikālo, sammodanīyakathāyapi kālo
natthi. Āgamā nukhvidha bhoti āgamā nu kho idha bho. Adhivāsetūti sampaṭicchatu.
Ajjatanāyāti yaṃ me tumhesu kāraṃ karoto ajja bhavissati puññañca
pītipāmojjañca, tadatthāya. Adhivāsesi bhagavā tuṇhībhāvenāti bhagavā kāyaṅgaṃ vā
vācaṅgaṃ vā acopetvā abbhantareyeva khantiṃ dhārento tuṇhībhāvena adhivāsesi.
Brāhmaṇassa anuggahaṇatthaṃ manasāva sampaṭicchīti vuttaṃ hoti.
@Footnote: 1 cha.Ma. ninnetvā        2 milinda. 288 vatthaguyhanidassanapañhā
@3 cha.Ma. suṭṭhu dāsādibhāvaṃ

---------------------------------------------------------------------------------------------
page250.
      [297] Paṇītenāti uttamena. Sahatthāti sahatthena. Santappesīti
suṭṭhu tappesi, paripuṇṇaṃ suhitaṃ yāvadatthaṃ akāsi. Sampavāresīti suṭṭhu pavāresi,
"alaṃ alan"ti hatthasaññāya paṭikkhipāpesi. Bhuttāvinti bhuttavantaṃ. Onītapattapā-
ṇinti 1- pattato  onītapāṇiṃ, apanītahatthanti vuttaṃ hoti. Oṇittapattapāṇintipi
pāṭho. Tassattho:- oṇittaṃ nānābhūtaṃ vinābhūtaṃ pattaṃ pāṇito assāti
oṇittapattapāṇi, taṃ oṇittapattapāṇiṃ. Hatthe ca pattañca dhovitvā ekamante
pattaṃ nikkhipitvā nisinnanti attho. Ekamantaṃ nisīdīti bhagavantaṃ evaṃ bhūtaṃ
ñatvā ekasmiṃ okāse nisīdīti attho.
      [298] Anupbbikathanti anupaṭipāṭikathaṃ. Anupubbikathā nāma dānantaraṃ
sīlaṃ, sīlānantaraṃ saggo, saggānantaraṃ maggoti etesaṃ atthānaṃ dīpanakathā. Teneva
"seythīdaṃ dānakathan"ti ādimāha. Okāranti avakāraṃ lāmakabhāvaṃ. Sāmukkaṃsikāti
sāmaṃ ukkaṃsikā, attanāyeva uddharitvā gahitā, sayambhuñāṇena diṭṭhā asādhāraṇā
aññesanti attho. Kā pana sāti? ariyasaccadesanā. Tenevāha "dukkhaṃ samudayaṃ
nirodhaṃ maggan"ti. Dhammacakkhunti idha 2- sotāpattimaggo adhippeto, tassa
uppattiākāradassanatthaṃ "yaṃkiñci samudayadhammaṃ, sabbantaṃ nirodhadhamman"ti āha.
Tañhi nirodhaṃ ārammaṇaṃ katvā kiccavasena evaṃ sabbasaṅkhataṃ paṭivijjhantaṃ uppajjati.
                 Pokkharasātiupāsakattapaṭivedanākathāvaṇṇanā
      [299] Diṭṭho ariyasaccadhammo etenāti diṭṭhadhammo. Esa nayo
sesapadesupi. Tiṇṇā vicikicchā anenāti tiṇṇavicikiccho. Vigatā kathaṃkathā assāti
vigatakathaṃkatho. Vesārajjappattoti visāradabhāvaṃ patto. Kattha? satthusāsane.
Nāssa paro paccayo, na parassa saddhā 3- ettha vattatīti aparappaccayo. Sesaṃ
sabbattha pubbe vuttanayattā uttānatthattā ca pākaṭamevāti.
                  Iti sumaṅgalavisāsiniyā dīghanikāyaṭṭhakathāya
                      ambaṭṭhasuttavaṇṇanā niṭaṭhitā.
                              Tatiyaṃ.
@Footnote: 1 cha.Ma. oṇittapattapāṇinti    2 cha.Ma. ettha    3 cha.Ma., i. saddhāya

---------------------------------------------------------------------------------------------
page251.
                          4. Soṇadaṇḍasutta
      [300] Evamme sutaṃ .pe. Aṅgesūti soṇadaṇḍasuttaṃ. Tatrāyamanupubbapadavaṇṇanā:-
aṅgesūti aṅgā nāma aṅgapāsādikatāya evaṃ laddhavohārā jānapadino rājakumārā,
tesaṃ  nivāso ekopi janapado ruḷhisaddena aṅgāti vuccati, tasmiṃ aṅgesu janapade.
Cārikanti idhāpi aturitacārikāceva nibaddhacārikā ca adhippetā. Tadā kira
bhagavato dasasahassīlokadhātuṃ olokentassa soṇadaṇḍo brāhmaṇo ñāṇajālassa
anto paññāyittha. Atha bhagavā "ayaṃ brāhmaṇo mayhaṃ ñāṇajāle paññāyati, atthi
nukhvāssūpanissayo"ti vīmaṃsanto addasa "mayi tattha gate etassa antevāsino
dvādasahākārehi brāhmaṇassa vaṇṇaṃ bhāsitvā mama santike āgantuṃ na dassanti.
So  pana tesaṃ vādaṃ bhinditvā  ekūnatiṃsāyākārehi mama vaṇṇaṃ bhāsetvā maṃ
upasaṅkamitvā pañhaṃ pucchissati. So pañhāvissajjanapariyosāne saraṇaṃ gamissatī"ti,
disvā pañcasatabhikkhuparivāro taṃ janapadaṃ  paṭipanno. Tena vuttaṃ "aṅgesu cārikaṃ
caramāno .pe. Yena campā tadavasarī"ti.
      Gaggarāya pokkharaṇiyā tīreti tassa campānagarassa avidūre gaggarāya
nāma rājamahesiyā 1- khaṇitattā gaggarāti laddhavohārā pokkharaṇī atthi, tassā
tīre samantato nīlādipañcavaṇṇakusumapaṭimaṇḍitaṃ mahantaṃ campākavanaṃ. 2- Tasmiṃ bhagavā
kusumagandhasugandhe campākavane viharati. Taṃ sandhāya "gaggarāya pokkharaṇiyā
tīre"ti vuttaṃ.
      Māgadhena seniyena  bimbisārenāti ettha so rājā magadhānaṃ
issarattā māgadho. Mahatiyā senāya samannāgatattā seniyo. Bimbīti suvaṇṇaṃ
tasmā sārasuvaṇṇasadisavaṇṇatāya 3- bimbisāroti vuccati.
      [301-302]  Bahū bahū  hutvā saṃhatāti saṃghā, ekekissāya disāya
saṃgho etesaṃ atthīti saṃghī. Pubbe nagarassa anto agaṇā bahi nikkhamitvā gaṇataṃ
pattāti gaṇībhūtā. Khattaṃ āmantesīti khattā vuccati  pucchitapañhābyākaraṇasamattho 4-
@Footnote: 1 cha.Ma. rājaggamahesiyā 2 cha.Ma., i. campakavanaṃ 3 cha.Ma. sārasuvaṇṇasadisatāya
@4 cha.Ma. pucchitapañhe byākaraṇasamattho, i. pucchitapucchitapañhaṃ vyākaraṇasamattho

---------------------------------------------------------------------------------------------
page252.
Mahāmatto, taṃ āmantesi. Āgamentūti muhuttaṃ paṭimānentu, mā gacchantūti
vuttaṃ hoti.
                           Soṇadaṇḍaguṇakathā
      [303] Nānāverajjakānanti nānāvidhesu rajjesu aññesu aññesu
kāsikosalādīsu rajjesu jātā, tāni vā tesaṃ nivāsā, tato vā
āgatāti nānāverajjakā, tesaṃ nānāverajjakānaṃ. Kenacideva karaṇīyenāti tasmiṃ
kira nagare dvīhi karaṇīyehi brāhmaṇā sannipatanti yaññānubhāvanatthaṃ vā
mantasajjhāyanatthaṃ vā. Tadā ca tasmiṃ nagare yañño natthi. Soṇadaṇḍassa pana
santike mantasajjhāyanatthaṃ ete sannipatitā. Taṃ sandhāya vuttaṃ "kenacideva
karaṇīyenā"ti. Te tassa gamanaṃ sutvā cintesuṃ "ayaṃ soṇadaṇḍo uggatabrāhmaṇo 1-
yebhuyyena ca aññe brāhmaṇā samaṇaṃ gotamaṃ saraṇaṃ gatā, ayameva na gato.
Svāyaṃ sace tattha gamissati, addhā samaṇassa gotamassa āvaṭṭaniyā māyāya
āvaṭṭito taṃ saraṇaṃ gamissati, tato etassāpi gehadvāre brāhmaṇānaṃ
asannipāto 2- bhavissatī"ti 2- "handassa gamanantarāyaṃ karomā"ti sammantayitvā
tattha agamaṃsu. Taṃ sandhāya "atha kho te brāhmaṇā"ti ādi vuttaṃ.
      Tattha imināpaṅgenāti imināpi kāraṇena. Evaṃ etaṃ kāraṇaṃ vatvā
puna "attano vaṇṇe bhaññamāne atussanakasatto nāma natthi, handassa
vaṇṇabhaṇanena gamanaṃ nivāressāmā"ti 3- cintetvā "bhavaṃ hi soṇadaṇḍo ubhato
sujāto"ti ādīni kāraṇāni āhaṃsu.
      Ubhatoti dvīhipi pakkhehi. Mātito ca pitito cāti bhoto mātā
brāhmaṇī, mātumātā brāhmaṇī, tassāpi mātā brāhmaṇī, pitā brāhmaṇo,
pitupitā brāhmaṇo, tassāpi pitā  brāhmaṇoti evaṃ bhavaṃ ubhato sujāto
mātito ca pitito ca. Saṃsuddhagahaṇikoti saṃsuddhā te mātugahaṇī, kucchīti attho.
Samavepākiniyā gahaṇiyāti ettha pana kammajatejodhātu "gahaṇī"ti vuccati.
      Yāva sattamā pitāmahayugāti ettha pitupitā pitāmaho, pitāmahassa
yugaṃ pitāmahayugaṃ. Yuganti āyuppamāṇaṃ vuccati. Abhilāpamattameva cetaṃ. Atthato pana
@Footnote: 1 cha.Ma. uttamabrāhmaṇo   2 ka. sannipāto na bhavissati    3 ka.Sī. nivāremāti

---------------------------------------------------------------------------------------------
page253.
Pitāmahoyeva pitāmahayugaṃ. Tato uddhaṃ sabbepi pubbapurisā pitāmahaggahaṇeneva
gahitā. Evaṃ yāva sattamo puriso, tāva saṃsuddhagahaṇiko. Athavā akkhitto
anupakkuṭṭho jātivādenāti dassenti. Akkhittoti "apanetha etaṃ, kiṃ iminā"ti
evaṃ akkhit toanavakkhitto. Anupakkuṭṭhoti na upakkuṭṭho, na akkosaṃ vā nindaṃ
vā laddhapubbo. Kena kāraṇenāti? jātivādena. "itipi hīnajātiko eso"ti
evarūpena vacanenāti attho.
      Aḍḍoti issaro. Mahaddhanoti mahatā dhanena samannāgato. Bhavato
hi gehe paṭhaviyaṃ paṃsuvālikā viya bahudhanaṃ, samaṇo pana gotamo adhano bhikkhāya
udaraṃ pūretvā yāpetīti dassenti. Mahābhogoti pañcakāmaguṇavasena mahāupabhogo.
Evaṃ yaṃ yaṃ guṇaṃ vadanti, tassa tassa paṭipakkhavasena bhagavato aguṇaṃyeva dassemāti
maññamānā vadanti.
      Abhirūpoti aññehi manussehi abhirūpo adhikarūPo. Dassanīyoti
divasaṃpi passantānaṃ atittikaraṇato dassanayoggo. Dassaneneva  cittappasādajananato
pāsādiko. Pokkharatā vuccati sundarabhāvo, vaṇṇassa pokkharatā vaṇṇapokkharatā,
tāya vaṇṇasampattiyā  yuttoti attho. Porāṇā panāhu "pokkharanti sarīraṃ
vadanti, vaṇṇaṃ vaṇṇamevā"ti. Tesaṃ matena vaṇṇo ca pokkharañca vaṇṇapokkharāni.
Tesaṃ bhāvo vaṇṇapokkharatā. Iti paramāya vaṇṇapokkharatāyāti uttamena
parisuddhena vaṇṇena ceva sarīrasaṇṭhānasampattiyā cāti attho. Brahmavaṇṇīti
seṭṭhavaṇṇī. Parisuddhavaṇṇesupi seṭṭhena suvaṇṇavaṇṇena  samannāgatoti attho.
Brahmavacchasīti mahābrahmuno sarīrasadiseneva sarīrena  samannāgato. Akkhuddāvakāso
dassanāyāti "bhoto sarīre dassanassa okāso na khuddako mahā, sabbāneva
te aṅgapaccaṅgāni dassanīyāneva, tāni cāpi mahantānevā"ti dīpenti.
      Sīlamassa atthīti sīlavā. Vuḍḍhaṃ vaḍḍhitaṃ 1- sīlamassāti vuḍḍhasīlī. 2-
Vuḍḍhasīlenāti vuḍḍhena vaḍḍhitena sīlena. Samannāgatoti yutto, idaṃ
vuḍḍhasīlīpadasseva vevacanaṃ. Sabbametaṃ pañcasīlamattameva sandhāya vadanti.
@Footnote: 1 cha.Ma. vuddhaṃ vaddhitaṃ, i. vaddhaṃ vaḍḍhitaṃ evamuparipi.    2 cha.Ma., i. vuddhasīlī

---------------------------------------------------------------------------------------------
page254.
      Kalyāṇavācoti  ādīsu kalyāṇā sundarā parimaṇḍalapadabyañjanā
vācā assāti kalyāṇavāco. Kalyāṇaṃ madhuraṃ vākkaraṇaṃ assāti kalyāṇavākkaraṇo.
Vākkaraṇanti udāharaṇaghoso. Guṇaparipuṇṇabhāvena pure bhavāti porī. Pure vā
bhavattā porī. Poriyā nāgarikitthiyā sukhumālattanena sadisāti porī. Tāya poriyā.
Vissaṭṭhāyāti apalibuddhāya sanniddhavilambitādidosarahitāya. 1- Aneḷagalāyāti
eḷagalena virahitāya. Yassa kassaci hi kathentassa eḷā galanti, 2- lālā vā
paggharanti, kheḷaphusitāni vā nikkhamanti, tassa vācā eḷagalā 3- nāma hoti,
tabbiparitāyāti attho. Atthassa viññāpaniyāti ādimajjhapariyosānaṃ pākaṭaṃ katvā
bhāsitatthassa  viññāpanasamatthāya.
      Jiṇṇoti jarājiṇṇatāya jiṇṇo. Vuḍḍhoti aṅgapaccaṅgānaṃ vuḍḍhibhāvamariyādaṃ
patto. Mahallakoti jātimahallakatāya samannāgato. Cirakālappasutoti vuttaṃ
hoti. Addhagatoti addhānaṃ gato, dve tayo rājaparivaṭṭe atītoti adhippāyo.
Vayoanuppattoti pacchimavayaṃ sampatto, pacchimavayo nāma vassasatassa pacchimo
tatiyo bhāgo.
      Apica jiṇṇoti porāṇo, cirakālappavattakulanvayoti vuttaṃ hoti.
Vuḍḍhoti sīlācārādiguṇavuḍḍhiyā yutto. Mahallakoti vibhavamahantatāya samannāgato.
Addhagatoti maggapaṭipanno brāhmaṇānaṃ vattacariyādimariyādaṃ 4- avītikkammacaraṇasīlo.
Vayoanuppattoti jātivuḍḍhabhāvaṃpi antimavayaṃ anuppatto.
                            Buddhaguṇakathā
      [304] Evaṃ vutteti evantehi brāhmaṇehi vutte. Soṇadaṇḍo
"ime  brāhmaṇā jātiādīhi mama vaṇṇaṃ vadanti, na kho pana metaṃ yuttaṃ
attano vaṇṇe rajjituṃ. Handāhaṃ etesaṃ vādaṃ bhinditvā samaṇassa gotamassa
mahantabhāvaṃ ñāpetvā etesaṃ tattha gamanaṃ karomī"ti cintetvā "tenahi bho mamapi
suṇāthā"tiādimāha. Tattha yepi "ubhato  sujāto"ti ādayo attano guṇehi
@Footnote: 1 ka. sandiṭṭhavilambitādi...         2 cha.Ma. gaḷanti
@3 cha.Ma. eḷagaḷaṃ                   4 cha.Ma., vatacariyādimariyādaṃ.

---------------------------------------------------------------------------------------------
page255.
Sadisā guṇā, tepi. "ko cāhaṃ, ke ca  samaṇassa gotamassa  jātisampattiādayo
guṇā"ti attano guṇehi uttaritareyeva maññamāno, itare pana ekanteneva
bhagavato guṇamahantabhāvadīpanatthaṃ 1- pakāseti.
      Mayameva arahāmāti evaṃ niyāmentovettha idaṃ dīpeti "yadi guṇamahantatāya
upasaṅkamitabbo nāma hoti. Yathā hi sineruṃ upanidhāya sāsapo, mahāsamuddaṃ
upanidhāya gopadakaṃ sattasu mahāsaresu udakaṃ upanidhāya ussāvabindu paritto
lāmako, evameva 2- samaṇassa gotamassa jātisampattiādayopi guṇe upanidhāya
amhākaṃ guṇā parittā lāmakā, tasmā mayameva arahāma taṃ bhavantaṃ gotamaṃ dassanāya
upasaṅkamitun"ti.
      Mahantaṃ ñātisaṅghaṃ ohāyāti mātipakkhe asītikulasahassāni pitipakkhe
asītikulasahassānīti evaṃ saṭṭhikulasatasahassaṃ ohāya pabbajito.
      Bhūmigatañca vehāsaṭṭhañcāti ettha rājaṅgaṇeceva uyyāne ca
sudhāmaṭṭhapokkharaṇiyo sattaratanapūrānaṃ pūretvā 3- bhūmiyaṃ ṭhapitaṃ dhanaṃ bhūmigataṃ nāma,
pāsādaniyūhādayo pana pūretvā 4- ṭhapitaṃ vehāsaṭṭhaṃ nāma. Etaṃ tāva kulapariyāyena
āgataṃ. Tathāgatassa pana jātadivaseyeva saṅkho elo  uppalo puṇḍarikoti cattāro
nidhayo uggatā. Tesu saṅkho gāvutiko, elo aḍḍhayojaniko, uppalo tigāvutiko,
puṇḍariko yojaniko. Tesupi gahitaṃ gahitaṃ pūratiyeva, iti bhagavā pahūtaṃ
hiraññasuvaṇṇaṃ ohāya pabbajitoti veditabbo.
      Daharova samānoti taruṇova samāno.  susukāḷakesoti suṭṭhu
kāḷakeso,  añjanavaṇṇasadisakeso hutvā vāti attho. Bhadrenāti bhaddakena.
Paṭhamena vayasāti tiṇṇaṃ vayānaṃ paṭhamavayena. Akāmakānanti anicchamānānaṃ.
Anādaratthe sāmivacanaṃ. Assūni mukhe etesanti assumukhā, tesaṃ assumukhānaṃ,
assukilinnamukhānanti attho. Rudantānanti kanditvā rodamānānaṃ.
Akkhuddāvakāsoti ettha bhagavato aparimāṇoyeva dassanāya okāsoti veditabbo.
@Footnote: 1 cha.Ma., i. mahantabhāvadīpanatthaṃ  2 ka. evaṃ
@3 ka., Sī. sattaratanapūrā katvā          4 cha.Ma. paripūretvā

---------------------------------------------------------------------------------------------
page256.
      Tatridaṃ vatthu:- rājagahe kira aññataro brāhmaṇo "samaṇassa kira
gotamassa pamāṇaṃ gahetuṃ na sakkotī"ti sutvā bhagavato piṇḍāya pavisanakāle
saṭṭhihatthaṃ veḷuṃ gahetvā nagaradvārassa bahi ṭhatvā sampatte bhagavati veḷuṃ
gahetvā samīpe aṭṭhāsi. Veḷu bhagavato jāṇukamattaṃ pāpuṇi. Punadivase dve
veḷū ghaṭetvā samīpe aṭṭhāsi. Bhagavāpi dvinnaṃ veḷūnaṃ upari kaṭimattameva
paññāyamāno "brāhmaṇa kiṃ karosī"ti āha. Tumhākaṃ pamāṇaṃ gaṇhāmīti.
"brāhmaṇa sacepi tvaṃ sakalacakkavāḷagabbhaṃ pūretvā ṭhite veḷū ghaṭetvā
āgamissasi, neva me pamāṇaṃ gahetuṃ  sakkhissasi. Na hi mayā cattāri asaṅkheyyāni,
kappasatahahassaṃ ca tathā pāramiyo pūritā, yathā me paro pamāṇaṃ gaṇheyya,
atulo brāhmaṇa tathāgato appameyyo"ti vatvā dhammapade gāthamāha.
           "te tādise pūjayato,      nibbute akutobhaye.
           Na sakkā puññaṃ saṅkhātuṃ,     imettamapi kenacī"ti. 1-
      Gāthāpariyosāne caturāsītipāṇasahassāni amataṃ piviṃsu.
      Aparaṃpi vatthu:- rāhu kira asurindo cattāri yojanasahassāni, aṭṭha
ca yojanasatāni ucco. Bāhantaramassa dvādasa yojanasatāni. Bahalantarena cha
yojanasatāni. Hatthatalapādatalānaṃ puthulato tīṇi yojanasatāni. Aṅgulipabbāni
paṇṇāsayojanāni. Bhamukantaraṃ paññāsayojanaṃ. Mukhaṃ dviyojanasataṃ tiyojanasatagambhīraṃ
tiyojanasataparimaṇḍalaṃ. Gīvā tiyojanasataṃ. Nalāṭaṃ tiyojanasataṃ. Sīsaṃ navayojanasataṃ. So "ahaṃ
uccosmi satthāraṃ onamitvā oloketuṃ na sakkhissāmī"ti cintetvā nāgacchi. 2-
So ekadivasaṃ bhagavato vaṇṇaṃ sutvā "yathā kathaṃ ca olokessāmī"ti āgato.
      Atha bhagavā tassa ajjhāsayaṃ viditvā "catūsu ariyāpathesu katarena
dassessāmī"ti cintetvā "ṭhitako nāma nīcopi ucco viya paññāyati, nipanno
panassa 3- attānaṃ dassessāmiṃ"ti "ānanda gandhakuṭipariveṇe mañcakaṃ paññāpehī"ti
vatvā tattha sīhaseyyaṃ kappesi. Rāhu āgantvā nipannaṃ bhagavantaṃ gīvaṃ
unnāmetvā nabhamajjhe puṇṇacandaṃ viya ullokesi. "kimidaṃ asurindā"ti ca vutte
@Footnote: 1 khu. dhammapada. 25/196/51 budadhavagga, khu. apadāna. 32/2/186 sudhāpiṇḍiyattherāpadāna
@2 ka., Sī. nāgacchati, saṃ. sagā. 15/91/58, sā. pakā. 1/128
@3 cha.Ma. nipannovassa, Sī. nipanno cassa

---------------------------------------------------------------------------------------------
page257.
"bhagavā onamitvā oloketuṃ na sakkhissāmī"ti nāgacchinti. Na mayā asurinda
adhomukhena pāramiyo pūritā, uddhaggameva katvā dānaṃ dinnanti. Taṃ divasaṃ rāhu
saraṇaṃ agamāsi. Evaṃ bhagavā akkhuddāvakāso dassanāya.
      Catupārisuddhisīlena sīlavā, taṃ pana sīlaṃ ariyaṃ uttamaṃ parisuddhaṃ.
Tenāha "ariyasīlī"ti. Tadetaṃ anavajjaṭṭhena kusalaṃ. Tenāha "kusalasīlī"ti.
Kusalasīlenāti idamassa vevacanaṃ.
      Bahunnaṃ ācariyapācariyoti bhagavato ekekāya dhammadesanāya caturāsīti
pāṇasahassāni aparimāṇāpi devamanussā maggaphalāmataṃ pivanti, tasmā bahunnaṃ
ācariyo. Sāvakaveneyyānaṃ pana pācariyoti.
      Khīṇakāmarāgoti ettha kāmaṃ bhagavato sabbepi kilesā khīṇā,
brāhmaṇo pana te na jānāti. Attano jānanaṭṭhāneyeva guṇaṃ katheti.
Vigatacāpalloti "pattamaṇḍanā cīvaramaṇḍanā senāsanamaṇḍanā imassa vā 1-
pūtikāyassa .pe. Keḷanā parikeḷanāti 2- evaṃ vuttacāpanlā virahito.
      Apāpapurekkhāroti apāpe nava lokuttaradhamme purato katvā vicarati.
Brahmaññāya  pajāyāti sāriputtamoggallānamahākassapādibhedāya brāhmaṇapajāya,
etissāya ca pajāya purekkhāro. Ayaṃ hi pajā samaṇaṃ gotamaṃ purakkhatvā  3- caratīti
attho. Apica apāpapurekkhāroti na pāpaṃ purato katvā carati, na pāpaṃ
icchatīti attho. Tassā brahmaññāya pajāya. Attanā saddhiṃ paṭiviruddhāyapi
brāhmaṇapajāya aviruddho hitasukhatthikoyevāti vuttaṃ hoti.
      Tiroraṭṭhāti pararaṭṭhato. Tirojanapadāti parajanapadato. Pañhaṃ pucchituṃ
āgacchantīti khattiyapaṇḍitādayo ceva devabrahmanāgagandhabbādayo ca "pañhe
abhisaṅkharitvā pucchissāmā"ti āgacchanti. Tattha keci pucchāya vā dosaṃ,
vissajjanasampaṭicchane vā asamatthataṃ sallakkhetvā apucchitvāva tuṇhī nisīdanti.
Keci pucchanti. Kesañci bhagavā pucchāya ussāhaṃ janetvā vissajjeti. Evaṃ
@Footnote: 1 ka., Ma. imassa ca       2 abhi. vibhaṅga. 35/854/429      3 ka., Ma. purakkhitvā.

---------------------------------------------------------------------------------------------
page258.
Sabbesaṃpi tesaṃ vimatiyo tīraṃ patvā mahāsamuddassa ūmiyo viya bhagavantaṃ patvā
bhijjanti.
      Ehi svāgatavādīti devamanussapabbajitagahaṭṭhesu taṃ taṃ attano
santikaṃ āgataṃ "ehi svāgatan"ti evaṃ vadatīti attho. Sakhiloti tattha katamaṃ
sākhalyaṃ. "yā sā vācā neḷā kaṇṇasukhā"ti 1- ādinā nayena vuttasākhalyena
samannāgato, muduvacanoti attho. Sammodakoti paṭisanthārakusalo, āgatāgatānaṃ
catunnaṃ parisānaṃ "kacci bhikkhave khamanīyaṃ, kacci yāpanīyan"ti ādinā nayena sabbaṃ
addhānadarathaṃ vūpasamento viya paṭhamataraṃ sammodanīyaṃ kathaṃ kattāti attho.
Abbhākuṭikoti yathā ekacce parisaṃ patvā thaddhamukhā saṅkuṭikamukhā honti, na
ediso, parisadassanena panassa bālātapasamphassena viya padumaṃ mukhapadumaṃ vikasati
puṇṇacandasassirikaṃ viya hoti. Uttānamukhoti yathā ekacce nikkujjitamukhā viya
sampattāya parisāya na kiñci kathenti, atidullabhakathā honti, na evarūPo.
Samaṇo pana gotamo sulabhakatho. Na tassa santikaṃ āgatāgatānaṃ "kasmā mayaṃ
idhāgatā"ti vippaṭisāro uppajjati, dhammaṃ pana sutvā attamanāva hontīti
dasseti. Pubbabhāsīti bhāsanto ca paṭhamataraṃ bhāsati, tañca kho kālayuttaṃ
pamāṇayuttaṃ atthasannissitameva bhāsati, na niratthakakathaṃ.
      Na tasmiṃ gāme vāti yattha kira bhagavā paṭivasati, tattha mahesakkhā
devatā ārakkhaṃ gaṇhanti, tā 2- nissāya manussānaṃ upaddavo na hoti,
paṃsupisācādayoeva hi manusse viheṭhenti, te tāsaṃ ānubhāvena dūraṃ apakkamanti.
Apica bhagavato mettābalenapi na amanussā manusse viheṭhenti.
      Saṃghītiādīsu:- anusāsitabbo, sayaṃ vā uppādito saṃgho assa
atthīti saṃghī, tādiso vassa gaṇo atthīti gaṇī. Purimapadasseva vevacanametaṃ.
Ācārasikkhāpanavasena gaṇassācariyoti gaṇācariyo. Puthutitthakarānanti bahunnaṃ
titthakarānaṃ. Yathā vā tathā vāti yena vā tena vā. Acelakādimattakenāpi
kāraṇena. Samudāgacchatīti samantato upagacchati abhivaḍḍhati.
@Footnote: 1 abhi. saṅ. 34/1350/302           2 cha.Ma., Sī., i. taṃ

---------------------------------------------------------------------------------------------
page259.
      Atithino te hontīti te amhākaṃ āgantukā navakā, pāhunakā
hontīti attho. Pariyāpuṇāmīti jānāmi. Aparimāṇavaṇṇoti tathārūpeneva
sabbaññunāpi appameyyavaṇṇo "pageva mādisenā"ti dasseti. Vuttampi cetaṃ:-
                   "buddhopi buddhassa bhaṇeyya vaṇṇaṃ,
                    kappampi ce aññamabhāsamāno.
                    Khīyetha kappo ciradīghamantare,
                    vaṇṇo na khīyetha tathāgatassā"ti. 1-
      [305] Imaṃ pana satthu guṇakathaṃ sutvā te brāhmaṇā cintayiṃsu
"yathā soṇadaṇḍo brāhmaṇo samaṇassa gotamassa vaṇṇe bhaṇati, anomaguṇo so
bhavaṃ gotamo, evantassa guṇe jānamānena kho pana ācariyena aticiraṃ adhivāsitaṃ,
handa naṃ anuvattāmā"ti anuvattiṃsu. Tasmā evaṃ vutte "te brāhmaṇā"tiādi
vuttaṃ. Tattha alamevāti yuttameva. Api puṭosenāti puṭosaṃ vuccati pātheyyaṃ, taṃ
gahetvāpi upasaṅkamituṃ yuttamevāti attho. Puṭaṃsenātipi pāṭho, tassattho:- puṭo
aṃse assāti puṭaṃso, tena puṭaṃsena. Aṃsena hi pātheyyapuṭaṃ vahantenātipi
vuttaṃ hoti.
                       Soṇadaṇḍaparivitakkavaṇṇanā
      [306-307] Tirovanasaṇḍagatassāti antovanasaṇḍagatassa, vihārabbhantaraṃ
paviṭṭhassāti attho. Añjaliṃ paṇāmetvāti ye 2- te ubhayato pakkhikā,
te evaṃ cintayiṃsu "sacepi 3- no micchādiṭṭhikā codessanti `kasmā tumhe samaṇaṃ
gotamaṃ vanditthā'ti. Tesaṃ `kiṃ añjalimattakaraṇenapi vandanaṃ nāma hotī'ti vakkhāma.
Sace no sammādiṭṭhikā codessanti `kasmā bhagavantaṃ na vanditthā'ti. `kiṃ Sīsena
bhūmiyaṃ paharanteneva vandanaṃ hoti, nanu añjalikammaṃpi vandanaṃevā'ti vakkhāmā"ti.
Nāmagottanti "bho gotama ahaṃ asukassa putto datto nāma, mitto nāma,
idha āgato"ti vadantā nāmaṃ sāventi nāma. "bho gotama ahaṃ vāseṭṭho
nāma, kaccāno nāma, idhāgato"ti vadantā gottaṃ sāventi nāma. Ete kira
@Footnote: 1 su.vi. 3/80,  pa.sū. 3/388 cariyaṭṭha. 11, 456, buddhavaṃsaṭṭha. 214, udānaṭṭha. 426
@2 cha.Ma. ete.           3 cha.Ma., i. sace.

---------------------------------------------------------------------------------------------
page260.
Daliddā jiṇṇā kulaputtā "parisamajjhe nāmagottavasena pākaṭā bhavissāmā"ti
evaṃ akaṃsu. Ye pana tuṇhībhūtā nisīdiṃsu, te kerāṭikā ceva andhabālā ca. Tattha
kerāṭikā "ekaṃ dve kathāsallāpepi karonto vissāsiko hoti, atha vissāse
sati ekaṃ dve bhikkhā adātuṃ na yuttan"ti tato attānaṃ mocetvā tuṇhī
nisīdanti. Andhabālā aññāṇatāyeva avakkhittamattikāpiṇḍo viya yattha katthaci
tuṇhībhūtā nisīdanti.
                       Brāhmaṇapaññattivaṇṇanā
      [309] Cetasā cetoparivitakkanti bhagavā "ayaṃ brāhmaṇo āgatakālato
paṭṭhāya adhomukho thaddhagatto kiṃ cintayamāno nisinno, kiṃ nukho
cintetī"ti āvajjento 1- attano cetasā tassa cittaṃ aññāsi. Tena vuttaṃ
"cetasā cetoparivitakkamaññāyā"ti. Vihaññatīti vighātaṃ āpajjati.
      [311] Anuviloketvā parisanti bhagavatā 2- sakasamaye paṇhāpucchanena
udake niyyamāno 3- ukkhipitvā thale ṭhapito viya samapassaddhakāyacitto 4- hutvā
parisasaṅgaṇhaṇatthaṃpi diṭṭhisañjāneneva "upadhārentu me bhavanto vacanan"ti
vadanto viya anuviloketvā parisaṃ bhagavantaṃ etadavoca. Sujaṃ paggaṇhantānanti
yaññayajanatthāya sujaṃ paggaṇhantesu brāhmaṇesu paṭhamo vā dutiyo vāti attho.
Sujāya diyyamānaṃ mahāyāgaṃ paṭiggaṇhantānanti porāṇā. Iti brāhmaṇo
sakasamayavasena sammadeva pañhaṃ vissajjesi. Bhagavā pana visesato uttamabrāhmaṇassa
dassanatthaṃ "imesaṃ panā"ti ādimāha.
      [313]   Etadavocunti sace jātivaṇṇamantasampanno brāhmaṇo na
hoti, atha ko carahi loke brāhmaṇo bhavissati. Nāseti no ayaṃ soṇadaṇḍo,
handassa vādaṃ paṭikkhipāmāti cintetvā etadavocuṃ. Apavadatīti paṭikkhipati.
Anupakkhandatīti anupavisati. Idaṃ "sace tvaṃ pasādavasena samaṇaṃ gotamaṃ saraṇaṃ
gantukāmo gaccha, mā  brāhmaṇasamayaṃ bhindī"ti adhippāyena āhaṃsu.
@Footnote: 1 cha.Ma. āvajjanto                2 cha.Ma., i. bhagavato
@3 cha.Ma. mīyamāno, Sī. miyyamāno     4 ka. passaddhakāyacitto

---------------------------------------------------------------------------------------------
page261.
      [314] Etadavocāti imesu brāhmaṇesu evaṃ ekappahāreneva
viravantesu "ayaṃ kathā pariyosānaṃ na gamissati, handa ne nissadde katvā
soṇadaṇḍeneva saddhiṃ kathemī"ti cintetvā etaṃ "sace kho tumhākan"ti ādikaṃ
vacanamavoca.
      [315-316]  Sahadhammenāti sakāraṇena. 1- Samasamoti ṭhapetvā
ekadesasamattaṃ samabhāvena samo, sabbākārena samoti attho. Ahamassa mātāpitaro
jānāmīti bhaginiyā puttassa mātāpitaro kiṃ na jānissati, kulakoṭiparidīpanaṃ
sandhāyeva vadati. Musāpi bhāseyyāti atthabhañjakaṃ musāvādaṃ katheyya. Kiṃ vaṇṇo
karissatīti abbhantare guṇe asati kiṃ karissati, kimassa barāhmaṇabhāvaṃ rakkhituṃ
sakkhissatīti attho. Athāpi siyā puna "pakatisīle ṭhitassa brāhmaṇabhāvaṃ sādhetī"ti
evaṃpi sīlameva sādhessati, tasmiṃ hissa asati brāhmaṇabhāvo nāhosīti sammohamattaṃ
vaṇṇādayo. Idaṃ pana sutvā te brāhmaṇā "sabhāvaṃ ācariyo āha, akāraṇāva
mayaṃ ujjhāyimhā"ti tuṇhī ahesuṃ.
                         Sīlapaññākathāvaṇṇanā
      [317] Tato bhagavā "kathite 2- brāhmaṇena pañhe 2- kiṃ panettha
patiṭṭhātuṃ sakkhissati na sakkhissatī"ti tassa vīmaṃsanatthaṃ "imesaṃ pana brāhmaṇā"ti
ādimāha.  sīlaparidhotāti sīlaparisuddhā. Yattha sīlaṃ tattha paññāti yasmiṃ puggale
sīlaṃ, tattheva paññā, kuto dussīle paññā. Paññārahite vā jaḷe eḷamūge
kuto sīlanti. Sīlapaññāṇanti sīlañca paññāṇañca sīlapaññāṇaṃ. Paññāṇanti
paññāyeva. "evametaṃ brāhmaṇā"ti bhagavā brāhmaṇassa vacanaṃ anujānanto
āha. Tattha sīlaparidhotā paññāti catupārisuddhisīlena dhotā. Kathaṃ pana sīlena
paññaṃ dhovatīti? yassa puthujjanassa sīlaṃ saṭṭhiasīti vassāni akhaṇḍaṃ hoti, so
maraṇakālepi sabbakilese ghātetvā 3- sīlena paññaṃ dhovitvā arahattaṃ gaṇhāti.
Kandarasālapariveṇe mahāsaṭṭhivassatthero viya. There kira maraṇamañce nipajjitvā
balavavedanāya nitthunante tissavasabhamahārājā 4- "theraṃ passissāmī"ti gantvā
@Footnote: 1 Ma. sahakāraṇena.         2-2 cha.Ma., i. kathito brāhmaṇena paṇho
@3 Ma. jhāpetvā            4 cha.Ma.  tissamahārājā, i. vasabhamahārājā.

---------------------------------------------------------------------------------------------
page262.
Pariveṇadvāre ṭhito taṃ saddaṃ sutvā pucchi "kassa saddo ayan"ti. Therassa
nitthunanasaddoti. "pabbajjāya saṭṭhivassena vedanāpariggahamattaṃpi na kataṃ, nadāni
naṃ vandissāmī"ti nivattitvā mahābodhiṃ vandituṃ gato. Tato upaṭṭhākadaharo
theraṃ āha "kinno bhante lajjāpetha, saddhopi rājā vippaṭisārī hutvā `na
vandissāmī'ti gato"ti. Kasmā āvusoti? tumhākaṃ nitthunanasaddaṃ sutvāti. "tenahi
me okāsaṃ karothā"ti vatvā vedanaṃ vikkhambhitvā arahattaṃ patvā daharassa saññaṃ
adāsi  "gacchāvuso, idāni rājānaṃ amhe vandāpehī"ti. Daharo gantvā
"idāni kira theraṃ vandathā"ti āha. Rājā suṃsumārapatitena 1- theraṃ vandanto
"nāhaṃ ayyassa arahattaṃ vandāmi, puthujjanabhūmiyaṃ pana ṭhatvā rakkhitasīlameva
vandāmī"ti āha, evaṃ sīlena paññaṃ dhovati nāma. Yassa pana abbhantare
sīlasaṃvaro natthi, ugghaṭitaññutāya pana catuppadikagāthāpariyosāne paññāya sīlaṃ
dhovitvā saha paṭisambhidāhi arahattaṃ pāpuṇāti. Ayaṃ paññāya sīlaṃ dhovati nāma,
seyyathāpi santatimahāmatto.
      [318] Katamaṃ pana taṃ brāhmaṇāti kasmā āha? bhagavā kira
Cintesi "brāhmaṇā brāhmaṇasamaye pañcasīlāni `sīlan'ti paññāpenti,
vedattayauggahaṇapaññaṃ `paññā'ti" 2- paññāpenti. Uparivisesaṃ na jānanti,
yannūnāhaṃ brāhmaṇassa uttarivasesabhūtaṃ maggasīlaṃ, phalasīlaṃ, maggapaññaṃ, phalapaññañca
dassetvā arahattakūṭena desanaṃ niṭṭhāpeyyanti. Atha naṃ kathetukamyatāya pucchanto
"katamaṃ pana taṃ brāhmaṇa sīlaṃ, katamā sā paññā"ti āha. Atha brāhmaṇo "mayā
sakasamayavasena pañho vissajjito. Samaṇo pana maṃ gotamo puna nivattitvā
pucchati,  idānissāhaṃ cittaṃ paritosetvā vissajjituṃ sakkuṇeyyaṃ vā na vā, sace
na sakkhissaṃ, paṭhamaṃ uppannāpi me lajjā bhijjissati. Asakkontassa pana `na
sakkomī'ti vacane doso natthī"ti puna  nivattitvā bhagavatoyeva bhāraṃ karonto
"ettakaparamāva mayan"tiādimāha. Tattha ettakaparamāti ettakaṃ sīlapaññāṇanti
vacanameva paramaṃ amhākaṃ, te mayaṃ ettakaparamā, ito paraṃ etassa bhāsitassa
atthaṃ na jānāmāti attho.
@Footnote: 1 cha.Ma. saṃsumārapatitena        2-2 cha.Ma.,i. vedattayauggahaṇapaññā `paññā'ti.

---------------------------------------------------------------------------------------------
page263.
      Athassa bhagavā sīlapaññāya mūlabhūtassa tathāgatassa uppādato pabhūti
sīlapaññāṇaṃ dassetuṃ "idha brāhmaṇa tathāgato"tiādimāha.  tassattho sāmaññaphale
vuttanayeneva veditabbo, ayaṃ pana viseso:- idha tividhaṃpi sīlaṃ "idaṃpissa hoti
sīlasmin"ti evaṃ sīlamicceva niyyātitaṃ, paṭhamajjhānādīni cattāri jhānāni
atthato paññāsampadā. Evaṃ paññāvasena pana aniyyātetvā vipassanāpaññāya 1-
padaṭṭhānabhāvamattena dassetvā vipassanāpaññāto paṭṭhāya paññā niyyātitāti.
                     Soṇadaṇḍaupāsakattapaṭivedanākathā
      [319-322] Svātanāyāti padassa attho "ajjatanāyā"ti ettha
vuttanayeneva veditabbo. Tena maṃ sā parisā paribhaveyyāti tena tumhe dūratova
disvā āsanā vuṭṭhitakāraṇena maṃ sā parisā "ayaṃ soṇadaṇḍo pacchimavaye ṭhito
mahallako, gotamo pana daharo yuvā nattāpissa nappahoti, so nāma attano
nattumattabhāvaṃpi appattassa āsanā vuṭṭhātī"ti paribhaveyya. Āsanā me taṃ bhavaṃ
gotamo paccuṭṭhānanti mama agāravena avuṭṭhānaṃ nāma natthi, bhoganāsanabhayena
pana na vuṭṭhahissāmi, taṃ tumhehi ceva mayā ca ñātuṃ vaṭṭati. Tasmā āsanā me
etaṃ bhavaṃ gotamo paccuṭṭhānaṃ dhāretūti. Iminā kira sadiso kuhako dullabho, bhagavati
panassa agāravaṃ nāma natthi, tasmā bhoganāsanabhayena 2- kuhanavasena evaṃ vadati.
Parapadesupi eseva nayo. Dhammiyā kathāyātiādīsu taṃkhaṇānurūpāya dhammiyā kathāya
diṭṭhadhammikasamparāyikaṃ atthaṃ sandassetvā kusale dhamme samādapetvā gaṇhāpetvā.
Tattha naṃ samutte jetvā saussāhaṃ katvā tāya ca saussāhatāya aññehi ca
vijjamānaguṇehi sampahaṃsetvā dhammaratanavassaṃ vassitvā uṭṭhāyāsanā pakkāmi.
      Brāhmaṇo pana attano kuhakatāya evaṃpi bhagavati dhammavassaṃ vassite
visesaṃ nibbattetuṃ nāsakkhi. Kevalamassa āyatiṃ nibbānatthāya, vāsanābhāgiyāya ca
sabbā purimapacchimakathā ahosīti.
                  Iti sumaṅgalavilāsiniyā dīghanikāyaṭṭhakathāya
                      soṇadaṇḍasuttavaṇṇanā niṭṭhitā.
                              Catutthaṃ.
@Footnote: 1 ka., Sī. vipassanādipaññāYu.           2 cha.Ma. bhoganāsanabhayā.

---------------------------------------------------------------------------------------------
page264.
                           5. Kūṭadantasutta
      [323] Evamme sutaṃ .pe. Magadhesūti kūṭadantasuttaṃ tatrāyamanupubbapadavaṇṇanā:-
magadhesūti magadhā nāma janapadavāsino 1- rājakumārā, tesaṃ nivāso
ekopi janapado ruḷhisaddena "magadhā"ti vuccati, tasmiṃ magadhesu janapade.
Ito paraṃ purimasuttadvaye vuttanayameva. Ambalaṭṭhikā brahmajāle vuttasadisāva.
Kuṭadantoti tassa brāhmaṇassa nāmaṃ. Upakkhaṭoti sajjito. Vacchatarasatānīti
vacchasatāni. Urabbhāti taruṇameṇḍakā vuccanti. Ete tāva pāliyaṃ āgatāyeva.
Pāliyaṃ pana anāgatānaṃpi anekesaṃ migapakkhīnaṃ sattasattasatāni sampiṇḍitānevāti
veditabbāni. Sabbasattasatikayāgaṃ kiresa yajitukāmo hoti. Thūṇūpanītānīti bandhitvā
ṭhapanatthāya yūpasaṅkhātaṃ thūṇaṃ upanītāni.
      [328] Tividhanti ettha vidhā vuccati paṭhanā, tiṭṭhapananti attho.
Soḷasaparikkhāranti soḷasaparivāraṃ.
      [330] Paṭivasantīti yaññānubhavanatthāya paṭivasanti.
                      Mahāvijitarājayaññakathāvaṇṇanā
      [336] Bhūtapubbanti idaṃ bhagavā paṭhavīgataṃ nidhiṃ uddharitvā purato
rāsiṃ karonto viya bhavapaṭicchannaṃ pubbacaritaṃ 2- dassento āha. Mahāvijitoti
so kira sāgarapariyantaṃ mahantaṃ paṭhavīmaṇḍalaṃ vijini, iti mahantaṃ vijitamassāti
"mahāvijito"tveva saṅkhyaṃ agamāsi. Aḍḍhoti ādīsu yo koci attano santakena
vibhavena aḍḍho hoti, ayaṃ pana na  kevalaṃ aḍḍhoyeva, mahaddhano mahatā
aparimāṇasaṅkhyena dhanena samannāgato. Pañcakāmaguṇavasena mahantā oḷārā bhogā
assāti mahābhogo. Piṇḍapiṇaḍavasena ceva suvaṇṇamāsakarajatamāsakādivasena ca
jātarūparajatassa pahūtatāya pahūtajātarūparajato, anekakoṭisaṅkhyena jātarūparajatena
samannāgatoti attho. Vittīti tuṭṭhi, vittiyā upakaraṇaṃ vittūpakaraṇaṃ,
tuṭṭhikāraṇanti aththo. Pahūtaṃ nānāvidhālaṅkārasuvaṇṇarajatabhājanādibhedaṃ
vittūpakaraṇamassāti
@Footnote: 1 cha.Ma., i. janapadino.      2 cha.Ma. ayaṃ pāṭho na dissati

---------------------------------------------------------------------------------------------
page265.
Pahūtavittūpakaraṇo. Sattaratanasaṅkhātassa nidahitvā ṭhapitadhanassa,
sabbapubbannāparannasaṅgahitassa dhaññassa ca pahūtatāya pahūtadhanadhañño. Athavā idamassa
devasikaṃ paribbayadānagahaṇādivasena pana parivattanadhanadhaññavasena vuttaṃ.
      Paripuṇṇakosakoṭṭhāgāroti koso vuccati bhaṇḍāgāraṃ, nidahitvā
ṭhapitena dhanena paripuṇṇakoso, dhaññena paripuṇṇakoṭṭhāgāroti attho. Athavā
catubbidho koso hatthī assā rathā pattīti. Koṭṭhāgāraṃ tividhaṃ dhanakoṭṭhāgāraṃ
dhaññakoṭṭhāgāraṃ vatthakoṭaṭhāgāranti, taṃ sabbaṃpi paripuṇṇamassāti
paripuṇṇakosakoṭṭhāgāro. Udapādīti uppajji. Ayaṃ kira rājā ekadivasaṃ
ratanavilokanacārikaṃ nāma nikkhanto. So bhaṇḍāgārikaṃ pucchi "tāta idaṃ evaṃ bahudhanaṃ
kena saṃgharitan"ti? tumhākaṃ pitupitāmahādīhi yāva sattamā kulaparivaṭṭāti. Idaṃ pana
dhanaṃ saṃgharitvā te kuhiṃ gatāti. Sabbeva te deva maraṇavasaṃ gatāti. 1- Attano dhanaṃ
aggahetvāva gatāti. 2- Deva kiṃ vadetha, dhanaṃ nāmetaṃ pahāya gamanīyameva, no
ādāya gamanīyanti. Atha rājā nivattitvā sirīgabbhe nisinno "adhigatā kho
me"ti ādīni cintesi. Tena vuttaṃ evaṃ cetaso parivitakko udapādīti.
      [337-338] Brāhmaṇaṃ āmantetvāti kasmā āmantesi? ayaṃ
Kira evaṃ cintesi "dānaṃ dentena nāma ekena paṇḍitena saddhiṃ mantayitvā
dātuṃ vaṭṭati, anāmantetvā katakammaṃ hi pacchānutāpaṃ karotī"ti tasmā āmantesi.
Atha brāhmaṇo cintesi "ayaṃ rājā mahādānaṃ dātukāmo, janapade cassa bahū
corā, te avūpasametvā dānaṃ dentassa khīradadhitaṇḍulādike dānasambhāre
āharantānaṃ nippurisāni gehāni corā vilumpissanti, janapado corabhayeneva
ākulo 3- bhavissati, tato rañño dānaṃ na ciraṃ pavattissati, cittampissa ekaggaṃ
na bhavissati, handa naṃ etamatthaṃ saññāpemī"ti. Tato tamatthaṃ saññāpento
"bhoto kho rañño"tiādimāha.
      Tattha sakaṇṭakoti corakaṇṭakehi sakaṇṭko. Panthaduhanāti panthaduhā,
panthaghātakāti attho. Akiccakārī assāti akattabbakārī adhammacārī bhaveyya.
@Footnote: 1 cha.Ma. pattāti    2 cha.Ma., i. gatā tātāti    3 cha.Ma. kolāhalo

---------------------------------------------------------------------------------------------
page266.
Dassukhīlanti corakhīlaṃ. Vadhena vāti māraṇena vā koṭṭanena vā. Bandhanenāti
addubandhanādinā. Jāniyāti hāniyā, "sataṃ gaṇhatha, sahassaṃ gaṇhathā"ti evaṃ
pavattitadaṇḍenāti attho. Garahāyāti pañcasikhamuṇḍakakaraṇaṃ 1- gomayasiñcanaṃ gīvāya
kudaṇḍakabandhanti evamādīni katvā garahapāpanena. Pabbājanāyāti raṭṭhato
nīharaṇena. Samūhanissāmīti sammā hetunā nayena kāraṇena ūhanissāmi.
Hatāvasesakāti matāvasesakā. Ussahantīti ussāhaṃ  karonti. Anuppadetūti dinne
appahonte puna aññaṃpi bījañca bhattañca kasiupakaraṇabhaṇḍañca sabbaṃ detūti
attho. Pābhataṃ anuppadetūti sakkhiṃ akatvā paṇṇe anāropetvā mūlacchejjavasena
bhaṇḍamūlaṃ detūti attho. Bhaṇḍamūlassa hi pābhatanti nāmaṃ. Yathāha:-
           "appakena pi medhāvī      pābhatena vicakkhaṇo.
           Samuṭṭhāpeti attānaṃ       aṇuṃ aggiṃva sandhaman"ti. 2-
     Bhattavetananti devasikaṃ bhattañceva  māsikādiparibbayañca tassa
tassa kulakammasūrabhāvānurūpena ṭhānantaragāmanigamādidānena saddhiṃ detūti attho.
Sakammapasutāti kasivaṇijjādīsu sakesu kammesu uyyuttā byāvaṭā. Rāsikoti
dhanadhaññānaṃ rāsiko. Khemaṭṭhitāti   khemena ṭhitā abhayā. Akaṇṭakāti corakaṇṭakarahitā.
Mudā modamānāti modā modamānā. Ayameva vā pāṭho, aññamaññaṃ
pamuditacittāti adhippāyo. Apārutagharāti corānaṃ abhāvena dvārāni asaṃvaritvā
vivaṭadvārāti attho. Etadavocāti janapadassa sabbākārena iddhaphītabhāvaṃ ñatvā
etaṃ avoca.
                        Catuparikkhāravaṇṇanā
      [339] Tenahi bhavaṃ rājāti brāhmaṇo kira cintesi "ayaṃ
rājā mahādānaṃ dātuṃ ativiya ussāhajāto. Sace pana attano anuyantā 3-
khattiyādayo anāmantetvā dassati, nāssa te attamanā bhavissanti, yathādāni 4-
te attamanā honti,   tathā karissāmī"ti. "tasmā tenahi bhavan"ti ādimāha.
@Footnote: 1 cha.Ma.,Sī.,i....muṇḍakaraṇaṃ, Ma....muṇḍikakaraṇaṃ   2 khu.jātaka. 27/4/2
@  culalakaseṭṭhijātaka.    3 cha.Ma. ānuyante     4 cha.Ma., i. yathā dāne, Ma. yathā dānaṃ

---------------------------------------------------------------------------------------------
page267.
Tattha negamāti nigamanivāsino. Jānapadāti janapadavāsino. Āmantayatanti
āmantetu jānāpetu. Yaṃ mama assāti yaṃ tumhākaṃ anujānanaṃ mama bhaveyya
dīgharattaṃ hitāya sukhāya. Amaccāti piyasahāyakā. Pārisajjāti sesā  āṇattikārakā.
Yajataṃ bhavaṃ rājāti yajatu bhavaṃ. Te kira "ayaṃ rājā `ahaṃ issaro'ti pasayha
dānaṃ adatvā amhe āmantesi, aho tena 1- suṭṭhu katanti attamanā evamāhaṃsu,
anāmantite panassa yaññaṭṭhānaṃ dassanāyapi na gaccheyyuṃ.  yaññakālo mahārājāti
deyyadhammasmiṃ hi asati mahallakakāle ca evarūpaṃ dānaṃ dātuṃ na sakkā, tvaṃ pana
mahaddhano 2- ceva taruṇo ca, tena 3-  te yaññakāloti dassentā vadanti.
Anumatipakkhāti anumatiyā pakkhā, anumatidāyakāti attho. Parikkhārā bhavantīti
parivārā bhavanti. "ratho sīlaparikkhāro, jhānakkho cakkavīriyo"ti 4- ettha pana
alaṅkāro parikkhāroti vutto.
                         Aṭṭhaparikkhāravaṇṇanā
      [340] Aṭṭhahaṅgehīti ubhato sujātādīhi aṭṭhahi aṅgehi. Yasasāti
āṇāṭhapanasamatthatāya. Saddhoti dānassa phalaṃ atthīti saddahati. Dāyakoti
dānasūro. Na saddhāmattakameva tiṭṭhati, pariccajituṃpi sakkotīti attho. Dānapatīti
yaṃ dānaṃ deti, tassa pati hutvā deti, na dāso na sahāyo. Yo  hi attanā
madhuraṃ bhuñjati, paresaṃ amadhuraṃ deti, so dānasaṅkhātassa, deyyadhammassa dāso
hutvā deti. Yo pana yaṃ attanā bhuñjati, tadeva deti, so sahāyo hutvā
deti. Yo pana attanā yena kenaci yāpeti, paresaṃ madhuraṃ deti, so pati jeṭṭhako
sāmiko hutvā deti, ayaṃ tādisoti attho.
      Samaṇabrāhmaṇakapaṇaddhikavaṇibbakayācakānanti ettha samitapāpā
samaṇā. Bāhitapāpā brāhmaṇā. Kapaṇāti duggatā daliddamanussā. Addhikāti
pathāvino. Vaṇibbakāti ye "iṭṭhaṃ dinnaṃ, kantaṃ, manāpaṃ, kālena, anavajjaṃ
dinnaṃ, dadaṃ cittaṃ pasādeyya, gacchatu bhavaṃ brahmalokan"tiādinā nayena dānassa
vaṇṇaṃ thomayamānā vicaranti. Yācakāti ye "pasatamattaṃ detha, sarāvamattaṃ
@Footnote: 1 cha.Ma. ahonena     2 cha.Ma. mahādhano   3 cha.Ma. etena    4 cha.Ma. saṃ. mahā. 19/4/5

---------------------------------------------------------------------------------------------
page268.
Dethā"tiādīni vatvā yācamānā vicaranti. Opānabhūtoti udapānabhūto, sabbesaṃ
sādhāraṇaparibhogo, cātummahāpathe khatapokkharaṇī viya hutvāti  attho. Sutajātassāti
ettha sutameva sutajātaṃ.  atītānāgatapaccuppanne atthe cintetunti ettha
"atīte puññassa  katattāyeva me ayaṃ sampattī"ti evaṃ cintento atītamatthaṃ
cintetuṃ paṭibalo nāma hoti. "idāni puññaṃ katvāva anāgate sakkā sampattiṃ
pāpuṇitun"ti cintento anāgatamatthaṃ cintetuṃ paṭibalo nāma hoti. "idaṃ
puññakammaṃ nāma sappurisānaṃ āciṇṇaṃ, mayhañca bhogāpi saṃvijjanti, dāyakacittaṃpi
atthi, handāhaṃ puññāni karomī"ti cintento paccuppannamatthaṃ cintetuṃ paṭibalo
nāma hotīti veditabbo. Iti imānīti evaṃ yathāvuttāni etāni. Etehi kira
aṭṭhahi aṅgehi samannāgatassa dānaṃ sabbadisāhi mahājano upasaṅkamati.
"ayaṃ dujjāto kittakaṃ kālaṃ dassati, idāneva vippaṭisārī hutvā
upacchindissatī"tievamādīni cintetvā na koci upasaṅkamitabbaṃ maññati. Tasmā
etāni aṭṭhaṅgāni parikkhārā bhavantīti vuttāni.
                         Catuparikkhārādivaṇṇanā
      [341] Sukhaṃ paggaṇhantānanti mahāyāgapaṭiggaṇhaṇaṭṭhāne dānakaṭacchuṃ
paggaṇhantānaṃ. Imehi catūhīti etehi sujātatādīhi. Etesu hi asati "evaṃ
dujjātassa saṃvidhānena pavattadānaṃ kittakaṃ kālaṃ pavattissatī"tiādīni vatvā
upasaṅkamitāro na honti. Garahitabbābhāvato pana upasaṅkamantiyeva. Tasmā
imānipi parikkhārā bhavantīti vuttāni.
      [342] Tisso   vidhā desesīti tīṇi ṭhapanāni desesi. So kira
cintesi "dānaṃ dadamānā nāma tiṇṇaṃ ṭhānānaṃ aññatarasmiṃ calanti, handāhaṃ
imaṃ rājānaṃ tesu  ṭhānesu paṭhamataraññeva niccalaṃ karomī"ti. Tenassa tisso vidhā
desesīti. So bhoto raññoti idaṃ karaṇatthe sāmivacanaṃ. Bhotā raññāti vā
pāṭho. Vippaṭisāro na karaṇīyoti "bhogānaṃ vigamahetuko  pacchānutāpo na
kātabbo, pubbacetanā pana acalā patiṭṭhapetabbā, evaṃ hi dānaṃ mahapphalaṃ

---------------------------------------------------------------------------------------------
page269.
Hotī"ti dasseti. Itaresupi dvīsu ṭhānesu eseva nayo. Muñcanacetanāpi 1- hi
pacchāsamanussaraṇacetanāpi 2- niccalāva kātabbā. Tathā akarontassa dānaṃ na
mahapphalaṃ hoti, nāpi uḷāresu bhogesu cittaṃ namati, mahāroruvaṃ upapannassa
seṭṭhigahapatino 3- viya.
      [343] Dasahākārehīti dasahi kāraṇehi. Tassa kira evaṃ ahosi
"sacāyaṃ rājā dussīle disvā `nassati vata me dānaṃ, yassa me evarūpā dussīlā
bhuñjantī'ti sīlavantesupi vippaṭisāraṃ uppādessati, dānaṃ na mahapphalaṃ bhavissati.
Vippaṭisāro ca nāma dāyakānaṃ paṭiggāhakatova uppajjati, handassa paṭhamameva taṃ
vippaṭisāraṃ vinodemī"ti. Tasmā dasahākārehi uppajjituṃ 4-  yuttaṃ
paṭiggāhakesupi vippaṭisāraṃ vinodesīti. Tesaṃyeva tenāti tesaṃyeva tena pāpena
aniṭṭho vipāko bhavissati, na aññesanti dasseti. Yajataṃ bhavanti detu bhavaṃ.
Sajjatanti vissajjatu. Antaranti abbhantaraṃ.
      [344] Soḷasahakārehi cittaṃ sandassesīti idha  brāhmaṇo
rañño mahādānaṃ anumodanaṃ nāma āraddho. Tattha sandassesīti "idaṃ dānaṃ
dātā evarūpaṃ sampattiṃ labhissatī"ti 5- dassetvā dassetvā kathesi. 6- Samādapesīti
tadatthaṃ samādapetvā samādapetvā kathesi. Samuttejesīti vippaṭisāravinodanenassa
cittaṃ vodāpesi. Sampahaṃsesīti "sundaraṃ te kataṃ mahārāja dānaṃ dadamānenā"ti
thutiṃ katvā kathesi. Vattā dhammato natthīti dhammena samena kāraṇena vattā natthi.
      [345] Na rukkhā chijjiṃsu yūpatthāya, na dabbhā lūyiṃsu parihiṃsatthāyāti 7-
ye yūpanāmake mahāthambhe ussāpetvā "asukarājā asukāmacco
asukabrāhmaṇo evarūpaṃ nāma mahāyāgaṃ yajatī"ti nāmaṃ likhitvā ṭhapenti. Yāni ca
dabbhatiṇāni lāyitvā vanamālāsaṅkhepena yaññasālaṃ parikkhipanti, bhūmiyaṃ vā
pattharanti, tepi na rukkhā chijjiṃsu na dabbhā lūyiṃsu. Kiṃ pana bhāvo vā
ajādayo vā haññissantīti dasseti. Dāsāti antogehajātadāsādayo. Pessāti
@Footnote: 1 cha.Ma. muñcacetanāpi            2 cha.Ma....cetanā ca
@3 cha.Ma. saṃ. sagā. 15/130-131   4 ka. upacchijjituṃ
@5 cha.Ma., Sī., i. labhatīti    6 cha.Ma. katheti   7 cha.Ma. barihisatthāyāti

---------------------------------------------------------------------------------------------
page270.
Ye pubbameva dhanaṃ gahetvā kammaṃ karonti. Kammakarāti ye bhattavetanaṃ gahetvā
karonti. Daṇḍatajjitā nāma daṇḍayaṭṭhimuggarādīni gahetvā "kammaṃ karotha
karothā"ti evaṃ tajjitā. Bhayatajjitā nāma sace kammaṃ karosi, iccetaṃ 1- kusalaṃ.
No ce karosi, chindissāma vā bandhissāma vā māressāma vāti evaṃ bhayena
tajjitā. Ete pana na daṇḍatajjitā, na bhayatajjitā, na assumukhā rodamānā
parikammāni akaṃsu. Athakho piyasamudācāreneva samudācariyamānā akaṃsu. Na hi tattha
dāsaṃ vā "dāsā"ti pessaṃ vā "pessā"ti kammakaraṃ vā "kammakarā"ti ālapanti.
Yathānāmavaseneva 2- pana piyasamudācārena ālapitvā itthīpurisabalavantadubbalānamanurūpa-
meva kammaṃ dassetvā "idañcidañca karothā"ti vadanti. Tepi attano
rucivaseneva  karonti. Tena vuttaṃ "ye icchiṃsu, te akaṃsu. Ye na icachiṃsu, na
te akaṃsu. Yaṃ  icchiṃsu, taṃ akaṃsu. Yaṃ na icchiṃsu, na taṃ akaṃsū"ti.
      Sappitelanavanītadadhimadhuphāṇitena ceva so yañño niṭṭhānamagamāsīti
rājā kira bahinagarassa catūsu dvāresu antonagarassa ca majjheti pañcasu ṭhānesu
mahādānasālāyo kārāpetvā ekekissāya sālāya satasahassaṃ satasahassaṃ katvā
divase divase  pañcasatasahassāni vissajjetvā suriyuggamanato paṭṭhāya tassa tassa
kālassa anurūpehi sahatthena suvaṇṇakaṭacchuṃ gahetvā paṇītehi sappitelādisammisseheva
yāgukhajjakabhattabyañjanapānakādīhi mahājanaṃ santappesi. Bhājanāni pūretvā
gaṇhitukāmānaṃ tatheva dāpesi. Sāyaṇhasamaye pana vatthagandhamālādīhi sampūjesi.
Sappiādīnaṃ pana mahācāṭiyo pūrāpetvā 3- "yo yaṃ paribhuñjitukāmo,
so taṃ paribhuñjatū"ti anekasatesu ṭhānesu ṭhapāpesi. Taṃ sandhāya vuttaṃ
"sappitelanavanītadadhimadhuphāṇitena ceva so yañño niṭṭhānamagamāsī"ti.
      [346] Pahūtaṃ sāpateyyaṃ ādāyāti bahuṃ dhanaṃ gahetvā. Te kira
cintesuṃ "ayaṃ rājā sappitelādīni janapadato anāharāpetvā attano santakameva
nīharitvā mahādānaṃ deti. Amhe hi pana `rājā na kiñci āharāpetī'ti na
yuttaṃ tuṇhībhavituṃ. Na hi  rañño ghare dhanaṃ  akkhayadhammameva, amhesu ca
@Footnote: 1 cha.Ma.,i. iccetanti pāṭho na dissati   2 ka. yathārucivaseneva   3 ka. pūretvā

---------------------------------------------------------------------------------------------
page271.
Adentesu ko añño rañño dasasati, handassa dhanaṃ upasaṃharāma"ti te
gāmabhāgena ca nigamabhāgena ca nagarabhāgena ca sāpateyyaṃ saṃharitvā 1-  sakaṭāni
pūretvā rañño upahariṃsu. Taṃ sandhāya "pahūtaṃ sāpateyyan"tiādimāha.
      [347] Puratthimena yaññāvāṭassāti 2- puratthimadisato 3- nagaradvāre
dānasālāya puratthimabhāge. Yathā puratthimadisato āgacchantā khattiyānaṃ dānasālāya
yāguṃ pivitvā rañño dānasālāya bhuñjitvā nagaraṃ pavisanti, evarūpe ṭhāne
paṭṭhapesuṃ. Dakkhiṇena yaññāvāṭassāti 2- dakkhiṇato nagaradvāre dānasālāya
vuttanayeneva dakkhiṇabhāge paṭṭhapesuṃ 4- pacchimuttaresupi  eseva nayo.
      [348] Aho yañño aho yaññasampadāti brāhmaṇā sappiādīhi
niṭṭhānagamanaṃ sutvā "yaṃ loke madhuraṃ, tadeva samaṇo gotamo katheti, handassa
yaññaṃ  pasaṃsāmā"ti tuṭṭhacittā pasaṃsamānā evamāhaṃsu. Tuṇhībhūtova nisinno hotīti
upari vattabbamatthaṃ cintayamāno nissaddova nisinno hoti. Abhijānāti pana bhavaṃ
gotamoti idaṃ brāhmaṇo parihārena pucchanto āha. Itarathā hi "kiṃ pana tvaṃ
bho gotama tadā rājā ahosi udāhu purohito brāhmaṇo"ti evaṃ ujukameva
pucchayamāno agāravo viya hoti.
                       Niccadānaanukulayaññavaṇṇanā
      [349] Atthi pana bho gotamāti idaṃ brāhmaṇo "sakalajambudīpavāsīnaṃ
uṭṭhāya samuṭṭhāya dānaṃ nāma dātuṃ garukaṃ sakalajanapado  ca attano kammāni
akaronto nassissati, atthi nu kho amhākaṃpi immahā yaññā añño
yañño appasamārambhataro ceva mahapphalataro cā"ti etamatthaṃ pucchanto āha.
Niccadānānīti dhuvadānāni niccabhattāni. Anukulayaññānīti "amhākaṃ pitupitāmahādīhi
pavattitānī"ti katvā pacchā duggatapurisehipi 5- vaṃsaparamparāya pavattetabbāni
yāgāni, 6- evarūpāni kira sīlavante uddissa nibaddhadānāni tasmiṃ kule daliddāpi
na upacchindanti.
@Footnote: 1 Sī. saṃgharitvā    2-2 cha.Ma. yaññavāṭassāti      3 cha.Ma. puratthimato
@4 i. ṭhapesuṃ      5 Ma. pacchānugatapurisehipi       6 ka. yāni tāni

---------------------------------------------------------------------------------------------
page272.
      Tatridaṃ vatthuṃ. Anāthapiṇḍikassa kira ghare pañca niccabhattasatāni
dīyiṃsu. Dantamayasalākāni pañcasatāni ahesuṃ. Atha taṃ kulaṃ anukkamena dāliddiyena
abhibhūtaṃ, ekā tasmiṃ kule dārikā ekasalākato uddhaṃ dātuṃ nāsakkhi. Sāpi
pacchā setavāhanarajjaṃ gantvā khalaṃ sodhetvā laddhadhaññena taṃ salākaṃ adāsi.
Eko thero rañño ārocesi. Rājā taṃ ānetvā aggamahesiṭṭhāne  ṭhapesi.
Sā tato paṭṭhāya puna pañcapi salākabhattasatāni pavattesi.
      Daṇḍappahārāti "paṭipāṭiyā tiṭṭhatha tiṭṭhathā"ti "ujukaṃ 1- gantvā
gaṇhatha gaṇhathā"ti ca ādīni vatvā dīyamānā daṇḍappahārāpi galaggāhāpi
dissanti. Ayaṃ kho brāhmaṇa hetu .pe. Mahānisaṃsatarañcāti ettha yasmā
mahāyaññe viya imasmiṃ salākabhatte na bahūhi veyyāvaccakarehi vā upakaraṇehi vā
attho  atthi, tasmā etaṃ appatthataraṃ. 2- Yasmā cettha na bahunnaṃ kammacchedavasena
pīḷāsaṅkhāto samārambho atthi, tasmā appasamārambhataraṃ. Yasmā cetaṃ saṃghassa yiṭṭhaṃ
pariccattaṃ, tasmā yaññanti vuttaṃ, yasmā pana chaḷaṅgasamannāgatāya dakkhiṇāya
mahāsamudde udakasseva na sukaraṃ puññābhisandassa pamāṇaṃ kātuṃ, idañca tathāvidhaṃ.
Tasmā taṃ mahapphalatarañca mahānisaṃsatarañcāti veditabbaṃ.
      [350] Idaṃ sutvā brāhmaṇo cintesi:- idaṃpi niccabhattaṃ uṭṭhāya
samuṭṭhāya dadato divase divase ekassa kammaṃ nassati, navanavo ussāhova 3-
janetabbo hoti, atthi nu kho itopi añño yañño   appatthataro ca
appasamārambhataro cāti. Tasmā "atthi pana bho gotamā"tiādimāha. Tattha
yasmā salākabhatte kiccapariyosānaṃ natthi, ekena uṭṭhāya samuṭṭhāya aññaṃ kammaṃ
akatvā saṃvidhātabbameva. Vihāradāne pana kiccapariyosānaṃ atthi. Paṇṇasālaṃ vā
hi kāretuṃ koṭidhanaṃ vissajjetvā mahāvihāraṃ vā kāretuṃ ekavāraṃ   dhanapariccāgaṃ
katvā kāritaṃ sattaṭṭhavassānipi vassasataṃpi vassasahassaṃpi gacchatiyeva, kevalaṃ
jiṇṇapatitaṭṭhāne paṭisaṅkharaṇamattameva kātabbaṃ hoti. Tasmā idaṃ vihāradānaṃ
salākabhattato appatthatarañca appasamārambhatarañca hoti. Yasmā panettha
@Footnote: 1 cha.Ma. ujuṃ      2 cha.Ma. appaṭṭhataraṃ evamuparipi       3 cha.Ma. ussāho ca

---------------------------------------------------------------------------------------------
page273.
Suttantapariyāyena "yāvadeva sītassa paṭighātāyā"ti 1- ādayo navānisaṃsā vuttā,
khandhakapariyāyena:-
             "sītaṃ uṇhaṃ paṭihanti,         tato vāḷamigāni ca
              siriṃsape ca makase          sisire cāpi vuṭṭhiyo,
              tato vātātapo ghoro      sañjāto paṭihaññati.
              Leṇatthañca sukhatthañca        jhāyituṃ ca vipassituṃ
              vihāradānaṃ saṃghassa          aggaṃ buddhehi vaṇṇitaṃ.
              Tasmā hi paṇḍito poso     sampassaṃ atthamattano
              vihāre kāraye ramme      vāsayettha bahussute.
              Tesaṃ annañca pānañca       vatthasenāsanāni ca
              dadeyya ujubhūtesu          vippasannena cetasā.
              Te tassa dhammaṃ desenti     sabbadukkhāpanūdanaṃ
              yaṃ so dhammaṃ idhaññāya       parinibbātyanāsavo"ti. 2-
Sattarasānisaṃsā vuttā. Tasmā etaṃ salākabhattato mahapphalatarañca mahānisaṃsatarañcāti
veditabbaṃ. Saṃghassa pana pariccattattāva "yañño"ti vuccati.
      [351] Idaṃpi sutvā brāhmaṇo cintesi "dhanapariccāgaṃ katvā
vihāradānaṃ nāma dukkaraṃ, attano santakā hi kākaṇikāpi 3- parassa duppariccajjā,
handāhaṃ itopi appatthatarañca appasamārambhatarañca yaññaṃ pucchāmī"ti. Tato taṃ 4-
pucchanto "atthi pana bho"ti ādimāha.
      Tattha yasmā sakiṃ pariccattepi vihāre punappunaṃ chādanakhaṇḍaphulla-
paṭisaṅkharaṇādivasena kiccaṃ atthiyeva, saraṇaṃ pana ekabhikkhussa vā santike saṃghassa
vā gaṇassa vā sakiṃ gahitaṃ gahitameva hoti, natthi tattha punappunaṃ kattabbatā,
tasmā taṃ vihāradānato appatthatarañca apapasamārambhatarañca hoti. Yasmā ca
saraṇagamanaṃ nāma tiṇṇaṃ ratanānaṃ jīvitapariccāgamayaṃ puñañakammaṃ 5- sabbasampattiṃ 6-
@Footnote: 1 Ma.mū. 12/23/14, aṅ. chakka. 22/329/434 (sayā)     2  vi. cūḷa. 7/295/61
@3 Sī. santakakākaṇikāpi    4 Ma. tato  paraṃ  5 cha.Ma. puññaṃ   6 cha.Ma. saggasampattiṃ

---------------------------------------------------------------------------------------------
page274.
Deti, tasmā mahapphalatarañca mahānisaṃsatarañcāti veditabbaṃ. Tiṇṇaṃ pana ratanānaṃ
jīvitapariccāgavasena "yañño"ti vuccati.
      [352] Idaṃ sutvā brāhmaṇo cintesi "attano jīvitaṃ nāma parassa 1-
pariccajituṃ dukkaraṃ, atthi nu kho itopi appatthataro (ca appasamārambhataro ca 2-)
yaññoti,  tato taṃ pucchanto puna "atthi pana bho gotamā"ti ādimāha.
Tattha pāṇātipātā veramaṇīti ādīsu veramaṇī nāma virati. Sā tividhā hoti
sampattavirati samādānavirati setughātaviratīti. Tattha yo sikkhāpadāni aggahetvāpi
kevalaṃ attano jātigottakulappadesādīni 3- anussaritvā "na me idaṃ paṭirūpan"ti
pāṇātipātādīni na karoti, sampattavatthuṃ pariharati, tato ārakā viramati. Tassa
sā virati sampattaviratīti veditabbā.
      "ajjatagge jīvitahetupi pāṇaṃ na hanāmī"ti vā "pāṇātipātā
viramāmī"ti vā "veramaṇiṃ samādiyāmī"ti vā evaṃ sikkhāpadāni gaṇhantassa pana
virati samādānaviratīti veditabbā.
      Ariyasāvakānaṃ pana maggasampayuttā virati setughātavirati nāma. Tattha
purimā dve viratiyo yaṃ voropanādivasena vītikkamitabbaṃ jīvitindrīyādivatthu, taṃ
ārammaṇaṃ katvā pavattanti, pacchimā nibbānārammaṇāva. Ettha ca yo pañca
sikkhāpadāni ekato gaṇhāti, tassa ekasmiṃ bhinne sabbānipi bhinnāni
honti. Yo ekekaṃ gaṇhāti, so yaṃ vītikkamati, tadeva bhijjati. Setughātaviratiyā
pana bhedo nāma natthi, bhavantarepi hi ariyasāvako jīvitahetupi neva pāṇaṃ
hanati na suraṃ pivati. Sacepissa surañca khīrañca missetvā mukhe pakkhipanti,
khīrameva pavisati,  na suRā. Yathā  kiṃ? yathā koñcasakuṇānaṃ khīramissake udake
khīrameva pavisati, na udakaṃ. Idaṃ yonisiddhanti ceva 4-  idaṃ dhammatāsiddhanti ca
veditabbaṃ. Yasmā pana saraṇagamane diṭṭhiujukaraṇaṃ nāma bhāriyaṃ sikkhāpadasamādāne
pana viratimattakameva. Tasmā etaṃ yathā vā tathā vā gaṇhantassāpi sādhukaṃ
gaṇhantassāpi appatthatarañca appasamārambhatarañca. Pañcasīlasadisassa pana dānassa
abhāvato ettha mahapphalatā mahānisaṃsatā ca veditabbā. Vuttaṃ hetaṃ:-
@Footnote: 1 ka. tiṇṇaṃ ratanānaṃ         2 etthantare pāṭho cha.Ma. potthakesu na dissati
@3 cha.Ma....kulāpadesādīni   4 cha.Ma. ce?

---------------------------------------------------------------------------------------------
page275.
      "pañcimāni bhikkhave dānāni mahādānādi aggaññāni rattaññāni
vaṃsaññāni porāṇāni asaṃkiṇṇāni asaṃkiṇṇapubbāni na saṅkiyanti na saṅkiyissanti
appaṭikuṭṭhāni samaṇehi brāhmaṇehi viññūhi. Katamāni pañca? idha bhikkhave
ariyasāvako pāṇātipātaṃ pahāya pāṇātipātā paṭivirato hoti. Pāṇātipātā
paṭivirato bhikkhave ariyasāvako aparimāṇānaṃ sattānaṃ abhayaṃ deti, averaṃ deti,
abyāpajjaṃ deti aparimāṇānaṃ sattānaṃ abhayaṃ datvā averaṃ datvā abyāpajjaṃ
datvā aparimāṇassa abhayassa averassa abyāpajjhassa bhāgī hoti. Idaṃ
bhikkhave paṭhamaṃ dānaṃ mahādānaṃ aggaññaṃ rattaññaṃ vaṃsaññaṃ porāṇaṃ asaṅkiṇṇaṃ
asaṅkiṇṇapubbaṃ na saṅkiyati na saṅkiyissati appaṭikkuṭṭhaṃ samaṇehi brāhmaṇehi
viññūhi.
      Puna ca paraṃ bhikkhave ariyasāvako adinnādānaṃ pahāya .pe. Kāmesu
micchācāraṃ pahāya .pe. Musāvādaṃ pahāya .pe. Surāmerayamajjapamādaṭṭhānaṃ
pahāya .pe. Imāni kho bhikkhave pañca dānāni mahādānāni aggaññāni
.pe. Viññūhīti. 1-
      Idañca pana sīlapañcakaṃ "attasinehañca jīvitasinehañca pariccajitvā
rakkhissāmī"ti samādinnatāya "yañño"ti vuccati. Tattha kiñcāpi pañcasīlato
saraṇagamanameva jeṭṭhakaṃ, idaṃ pana saraṇagamaneyeva patiṭṭhāya rakkhitasīlavasena
mahapphalanti vuttaṃ.
      [353] Idaṃpi sutvā brāhmaṇo cintesi "pañcasīlaṃ nāma rakkhituṃ
garukaṃ, atthi nukho aññaṃ kiñci īdisameva hutvā ito appatthatarañca
mahapphalatarañcā"ti. Tato taṃ pucchanto punapi "atthi pana bho gotamā"tiādimāha.
Athassa bhagavā tividhasīlapāripūriyaṃ ṭhitassa paṭhamajjhānādīnaṃ yaññānaṃ appatthataratañca 2-
mahapphalatarañca 2- dassetukāmo buddhuppādato paṭṭhāya desanaṃ ārabhanto "idha
brāhmaṇā"ti ādimāha. Tattha yasmā heṭṭhāvuttehi guṇehi samannāgato paṭhamaṃ
jhānaṃ, paṭhamajjhānādīsu ṭhito dutiyādīni nibbattento na kilamati, tasmā tāni
@Footnote: 1 aṅ. aṭṭhaka. 23/129/250 (sayā), abhi. kathā. 37/1142/369 (sayā)
@2-2 cha.Ma. appaṭṭhatarañca mahapphalatarañca evamuparipi

---------------------------------------------------------------------------------------------
page276.
Appatthāni appasamārambhāni. Yasmā panettha paṭhamaṃ jhānaṃ ekaṃ kappaṃ
brahmaloke āyuṃ deti. Dutiyaṃ aṭṭha   kappe. Tatiyaṃ catusaṭṭhi kappe. Catutthaṃ
pañcakappasatāni. Tadevākāsānañcāyatanādisamāpattivasena bhāvitaṃ vīsati cattālīsaṃ saṭṭhi
caturāsīti ca kappasahassāni āyuṃ deti. Tasmā mahapphalatarañca mahānisaṃsatarañca.
Nīvaraṇādīnaṃ pana paccanīkadhammānaṃ 1-  pariccattattā taṃ "yañño"ti 2- veditabbaṃ.
       Vipassanāñāṇaṃpi yasmā catutthajjhānapariyosānesu guṇesu patiṭṭhāya
nibbattento na kilamati, tasmā appatthaṃ appasamārambhaṃ, vipassanāsukhasadisassa
pana sukhassa abhāvā mahapphalaṃ. Paccanīkakilesapariccāgato yaññoti. Manomayiddhipi
yasmā vipassanāñāṇe patiṭṭhāya nibbattento na kilamati, tasmā  appatthā
appasamārambhā attano sadisarūpanimmānasamatthatāya mahapphalā, attano
paccanīkakilesapariccāgato yañño. Iddhividhañāṇādīnipi yasmā manomayañāṇādīsu
patiṭṭhāya nibbattento na kilamati, tasmā appatthāni appasamārambhāni, attano
attano paccanīkakilesappahānato yañño.
      Iddhividhaṃ panettha nānāvidhavikubbanadassanasamatthatāya, dibbasotaṃ
devamanussānaṃ saddasavanasamatthatāya, cetopariyañāṇaṃ paresaṃ soḷasavidhacittajānanasamatthatāya,
pubbenivāsānussatiñāṇaṃ icchiticchitaṭṭhānasamanussaraṇasamatthatāya, dibbacakkhu
icchiticchitarūpadassanasamatthatāya, āsavakkhayañāṇaṃ atipaṇītalokuttaramaggasukhanipphādana-
samatthatāya mahapphalanti veditabbaṃ. Yasmā pana arahattato visiṭṭhataro añño
yañño nāma natthi, tasmā arahattanikūṭeneva desanaṃ samādapento "ayaṃ kho
brāhmaṇā"ti ādimāha.
                   Kūṭadantaupāsakattapaṭivedanākathāvaṇṇanā
      [354-358] Evaṃ vutteti evaṃ bhagavatā vutte desanāya
pasīditvā saraṇaṃ gantukāmo kūṭadanto brāhmaṇo etaṃ "abhikkantaṃ bho
gotamā"ti ādikaṃ vacanamavoca. Upavāyatūti upagantvā sarīradarathaṃ nibbāpento
@Footnote: 1 cha.Ma. paccanīkānaṃ dhammānaṃ          2 cha.Ma. yaññanti

---------------------------------------------------------------------------------------------
page277.
Tanusītalo vāto vāyatūti. Idañca pana vatvā brāhmaṇo purisaṃ pesesi "gaccha
tāta yaññāvāṭaṃ 1- pavisitvā sabbe te pāṇayo bandhanā mocehī"ti. So
"sādhū"ti paṭisuṇitvā tathā katvā āgantvā "muttā bho te pāṇayo"ti
ārocesi. Yāva brāhmaṇo taṃ pavattiṃ na suṇi, na tāva bhagavā dhammaṃ desesi.
Kasmā? "brāhmaṇassa citte ākulabhāvo atthī"ti sutvā panassa "bahū vata
Me pāṇā mocitā"ti cittavāro vippasīdati. Bhagavā tassa vippasannamanataṃ
ñatvā dhammadesanaṃ ārabhi. Taṃ sandhāya "athakho  bhagavā"ti ādi vuttaṃ. Puna
"kallacittan"ti ādi anupubbikathānubhāvena vikkhambhitanīvaraṇataṃ sandhāya vuttaṃ.
Sesaṃ uttānatthamevāti.
                  Iti sumaṅgalavilāsiniyā dīghanikāyaṭṭhakathāyaṃ
                      kūṭadantasuttavaṇṇanā niṭaṭhitā.
                             Pañcamaṃ.
                         -------------
                          6. Mahālisutta
                        brāhmaṇadūtavatthuvaṇṇanā
      [359] Evamme sutaṃ .pe. Vesāliyanti mahālisuttaṃ. Tatrāyaṃ
anupubbapadavaṇṇanā. Vesāliyanti punappunaṃ visālabhāvūpagamanato vesālīti laddha-
nāmake  nagare. Mahāvaneti bahinagare himavantena saddhiṃ ekābaddhaṃ hutvā ṭhitaṃ
sayaṃjātavanaṃ    atthi, yaṃ mahantabhāveneva mahāvananti vuccati, tasmiṃ mahāvane.
Kūṭāgārasālāyanti tasmiṃ vanasaṇḍe saṃghārāmaṃ patiṭṭhapesuṃ, tattha kaṇṇikaṃ
yojetvā thambhānaṃ upari  kūṭāgārasālāsaṅkhepena devavimānasadisaṃ pāsādaṃ akaṃsu, taṃ
upādāya sakalopi saṃghārāmo "kūṭāgārasālā"ti pañyāyittha. Bhagavā taṃ vesāliṃ
upanissāya tasmiṃ saṃghārāme viharati. Tena vuttaṃ "vesāliyaṃ viharati mahāvane
kūṭāgārasālāyan"ti.
@Footnote: 1 cha.Ma. yaññavāṭaṃ

---------------------------------------------------------------------------------------------
page278.
      Kosalakāti kosalaraṭṭhavāsino. Māgadhakāti magadharaṭṭhavāsino. Karaṇīyenāti
avassaṃ kattabbakammena. Yaṃ hi akātuṃpi vaṭṭati, taṃ kiccanti vuccati. Yaṃ avassaṃ
kātabbameva, taṃ karaṇīyaṃ nāma.
      [360]  Paṭisallīno bhagavāti nānārammaṇacārato paṭikkamma sallīno
nilīno,  ekībhāvaṃ upagamma ekattārammaṇe jhānaratiṃ anubhavatīti attho. Tatthevāti
tasmiṃyeva vihāre. Ekamantanti tasmā ṭhānā apakkamma tāsu tāsu rukkhacchāyāsu
nisīdiṃsu.
                       Oṭṭhaddhalicchavivatthuvaṇṇanā
      [361]  Oṭṭhaddhoti addhoṭṭhatāya evaṃ laddhanāmo. Mahatiyā
licchaviparisāyāti purebhattaṃ buddhappamukhassa bhikkhusaṃghassa dānaṃ datvā bhagavato
santike uposathaṅgāni adhiṭṭhahitvā gandhamālādīni gāhāpetvā ugghosanāya mahatiṃ
licchavirājaparisaṃ sannipātāpetvā tāya nīlapītādivaṇṇavatthābharaṇavilepanapaṭimaṇḍitāya
tāvatiṃsaparisasappaṭibhāgāya mahatiyā licchaviparisāya saddhiṃ upasaṅkami. Akālo kho
mahālīti tassa oṭṭhaddhassa mahālīti mūlanāmaṃ, tena mūlanāmamattena naṃ thero
mahālīti ālapati. Ekamantaṃ nisīdīti paṭirūpāsu rukkhacchāyāsu tāya licchaviparisāya
saddhiṃ ratanattayassa vaṇṇaṃ kathayanto nisīdi.
      [362]  Sīho samaṇuddesoti āyasmato nāgitassa bhāgineyyo
sattavassakāle pabbajitvā sāsane yuttapayutto "sīho"ti evaṃnāmako sāmaṇero,
so kira taṃ mahāparisaṃ disvā "ayaṃ parisā mahatī sakalaṃ vihāraṃ pūretvā nisinnā,
addhā bhagavā ajja imissā parisāya mahantena ussāhena dhammaṃ desessati, yannūnāhaṃ
upajjhāyassācikkhitvā bhagavato mahāparisāya sannipatitabhāvaṃ ārocāpeyyan"ti
cintetvā yenāyasmā   nāgito tenupasaṅkami. Bhante kassapāti theraṃ gottena
ālapati. Esā janatāti  eso janasamūho.
      Tvaññeva bhagavato ārocehīti sīho kira bhagavato vissāsiko, ayaṃ
hi thero thūlasarīro, tenassa 1- sarīragarutāya uṭṭhānanisajjādīsu ālasiyabhāvo īsakaṃ
@Footnote: 1 ka. therassa

---------------------------------------------------------------------------------------------
page279.
Appahīno viya hoti. Athāyaṃ sāmaṇero bhagavato kālena kālaṃ vattaṃ karoti.
Tena naṃ thero "tvaṃpi 1- dasabalassa vissāsiko"ti vatvā "gaccha,  tvaññeva
ārocehī"ti āha. Vihārapacchāyāyanti vihāracchāyāyaṃ, kūṭāgāramahāgehacchāyāya
pharitokāseti attho. Sā kira kūṭāgārasālā dakkhiṇuttarato dīghā pācīnamukhā,
tenassā purato mahatī chāyā patthaṭā hoti, sīhopi 2- tattha bhagavato āsanaṃ
paññapesi.
      [363] Athakho  bhagavā dvārantarehi ceva vātapānantarehi ca
nikkhamitvā vidhāvantīhi 3- vippharantīhi chabbaṇṇāhi buddharaṃsīhi saṃsūcitanikkhamano
valāhakantarato puṇṇacando viya kūṭāgārasālato nikkhamitvā paññattapavarabuddhāsane
nisīdi. Tena vuttaṃ "athakho bhagavā vihārā nikkhamma vihārapacchāyāya paññatte
āsane nisīdi"ti.
      [364] Purimāni bhante divasāni purimatarānīti ettha hiyyodivasaṃ
purimaṃ nāma, tato paraṃ purimataraṃ, tato paṭṭhāya pana sabbāni purimāni ceva
purimatarāni ca honti. Yadaggeti mūladivasato paṭṭhāya yaṃ divasaṃ aggaṃ parakoṭiṃ
katvā viharāmīti attho, yāva vihāsinti vuttaṃ hoti. Idāni tassa parimāṇaṃ
dassento "na ciraṃ tīṇi vassānī"ti āha. Athavā, yadaggeti yaṃ divasaṃ aggaṃ
katvā na ciraṃ tīṇi vassāni viharāmīti attho, yaṃ divasaṃ ādiṃ katvā na ciraṃ
vihāsiṃ, tīṇiyeva vassānīti vuttaṃ hoti. Ayaṃ kira bhagavato pattacīvaraṃ gaṇhanto tīṇi
saṃvaccharāni bhagavantaṃ upaṭṭhāsi, taṃ sandhāya evaṃ vadati. Piyarūpānīti piyajātikāni
sātajātikāni. Kāmūpasañhitānīti kāmassādayuttāni. Rajanīyānīti rāgajanakāni.
      No ca kho dibbāni saddānīti kasmā sunakkhatto tāni na
suṇāti, so kira bhagavantaṃ upasaṅkamitvā dibabacakkhuparikammaṃ yāci, tassa bhagavā
ācikkhi, so yathānusiṭṭhaṃ paṭipanno dibbacakkhuṃ uppādetvā devatānaṃ rūpāni
disvā cintesi "imasmiṃ sarīrasaṇṭhāne saddena madhurena bhavitabbaṃ, kathannukho naṃ
suṇeyyan"ti bhagavantaṃ upasaṅkamitvā dibbasotaparikammaṃ pucchi. Ayañca atīte ekaṃ
@Footnote: 1 Ma. tvaṃ pana    2 Ma. sīho ca, cha.Ma., i. sīho      3 cha.Ma., i. vidhāvantāhi

---------------------------------------------------------------------------------------------
page280.
Sīlavantaṃ bhikkhuṃ kaṇṇasaṅkhaliyaṃ 1- paharitvā badhiramakāsi. Tasmā parikammaṃ karontopi
abhabbo dibbasotādhigamassa. 2- Tenassa bhagavā parikammaṃ na kathesi. So ettāvatā
bhagavati āghātaṃ bandhitvā cintesi "addhā samaṇassa gotamassa evaṃ hoti
`ahaṃpi khattiyo, ayaṃpi khattiyo, sacassa ñāṇaṃ vaḍḍhissati, ayaṃpi sabbaññū
bhavissatī'ti usūyāya mayhaṃ na kathesī"ti. So anukkamena gihibhāvaṃ patvā tamatthaṃ
mahālilicchavino kathento evamāha.
                        Ekaṃsabhāvitasamādhivaṇṇanā
      [366-371] Ekaṃsabhāvitoti ekaṃsāya ekakoṭṭhāsāya bhāvito,
dibbānaṃ vā rūpānaṃ dassanatthāya, dibbānaṃ vā saddānaṃ savanatthāya bhāvitoti
attho. Tiriyanti anudisāya. Ubhayaṃsabhāvitoti ubhayaṃsāya ubhayakoṭṭhāsāya bhāvitoti
attho. Ayaṃ kho mahāli hetūti ayaṃ dibbānaṃyeva rūpānaṃ dassanāya ekaṃsabhāvito
samādhi hetu.
      [372] Imamatthaṃ sutvā so licchavī cintesi "idaṃ dibbasotena
saddasuṇanaṃ 3- imasmiṃ sāsane uttamatthabhūtaṃ maññe, imassa nūna atthāya ete
bhikkhū paññāsampi saṭṭhipi vassāni apaṇṇakaṃ brahmacariyaṃ caranti, yannūnāhaṃ
dasabalaṃ etamatthaṃ puccheyyan"ti. Tato tamatthaṃ pucchanto "etāsaṃ nūna bhanbhe"ti
ādimāha. Samādhibhāvanānanti ettha samādhiyeva samādhibhāvanā, ubhayaṃsabhāvitānaṃ
samādhīnanti attho. Atha yasmā sāsanato bāhirā etā samādhibhāvanā, na
ajjhattikā. Tasmā tā paṭikkhipitvā yadatthaṃ bhikkhū brahmacariyaṃ caranti, te
dassento bhagavā "na kho mahālī"ti ādimāha.
                          Catuariyaphalavaṇṇanā
      [373] Tiṇṇaṃ saṃyojanānanti sakkāyadiṭṭhiādīnaṃ tiṇṇaṃ bandhanānaṃ.
Tāni hi vaṭṭadukkhamaye 4- rathe satte saṃyojenti, tasmā saṃyojanānīti vuccanti.
@Footnote: 1 cha.Ma., i. kaṇṇasakkhaliyaṃ           2 cha.Ma., i. dibbasotādhigamāya
@3 ka. saddaṃ suṇāti                 4 cha.Ma. vaṭṭadukkhabhaye

---------------------------------------------------------------------------------------------
page281.
Sotāpanno hotīti maggasotaṃ āpanno hoti. Avinipātadhammoti catūsu apāyesu
apatanadhammo. Niyatoti dhammaniyāmena niyato. Sambodhiparāyanoti uparimaggattayasaṅkhātā
sambodhi paraṃ ayanaṃ assa, anena vā pattabbāti sambodhiparāyano.
      Tanuttāti pariyuṭṭhānamandatāya ca kadāci karahaci uppattiyā ca
tanubhāvā. Orambhāgiyānanti heṭṭhābhāgiyānaṃ, yehi baddho uparisuddhāvāsabhūmiyaṃ
nibbattituṃ na sakkoti. Opapātikoti sesayonipaṭikkhepavacanametaṃ. Tattha parinibbāyīti
tasmiṃ uparibhaveyeva parinibbānadhammo. Anāvattidhammoti tato brahmalokā puna
paṭisandhivasena anāvattanadhammo.
      Cetovimuttinti cittavisuddhiṃ, sabbakilesabandhanavimuttassa
arahattaphalacittassetaṃ adhivacanaṃ. Paññāvimuttinti etthāpi
sabbakilesabandhanavimuttā arahattaphalapaññāva paññāvimuttīti veditabbā. Diṭṭheva
dhammeti imasmiṃyeva attabhāve. Sayanti sāmaṃ. Abhiññāti abhijānitvā.
Sacchikatvāti paccakkhaṃ katvā. Athavā, abhiññā sacchikatvāti abhiññāya abhivisiṭṭhena
ñāṇena sacchikaritvātipi attho. Upasampajjāti patvā paṭilabhitvā.
                        Ariyaaṭṭhaṅgikamaggavaṇṇanā
      [374-375] Idaṃ sutvā licchavirājā 1- cintesi "ayaṃ varadhammo 2-
na sakuṇena viya uppatitvā nāpi godhāya viya urena gantvā sakkā paṭivijjhituṃ,
addhā pana imaṃ paṭivijjhantassa pubbabhāgapaṭipadāya bhavitabbaṃ, pucchāmi tāva
nan"ti. Tato bhagavantaṃ pucchanto "atthi pana bhante"ti ādimāha. Aṭṭhaṅgikoti
pañcaṅgikaṃ turiyaṃ viya, aṭṭhaṅgiko gāmo viya ca aṭṭhaṅgamattoyeva hutvā
aṭṭhaṅgiko, na aṅgato añño maggo nāma atthi. Tenevāha "seyyathīdaṃ?
"sammādiṭṭhi .pe. Sammāsamādhī"ti. Tattha sammādassanalakkhaṇā sammādiṭṭhi.
Sammāabhiniropanalakkhaṇo sammāsaṅkapPo. Sammāpariggahaṇalakkhaṇā sammāvācā.
Sammāsamuṭṭhāpanalakkhaṇo sammākammanto. Sammāvodāpanalakkhaṇo  sammāājīvo.
@Footnote: 1 Sī. licchavi         2 cha.Ma., i. pana dhammo

---------------------------------------------------------------------------------------------
page282.
Sammāpaggahaṇalakkhaṇo sammāvāyāmo. Sammāupaṭṭhānalakkhaṇā sammāsati.
Sammāsamādhānalakkhaṇo sammāsamādhi. Etesu ekekassa tīṇi tīṇi kiccāni
honti. Seyyathīdaṃ, sammādiṭṭhi tāva aññehipi attano paccanīkakilesehi saddhiṃ
micchādiṭṭhiṃ pajahati, nirodhaṃ ārammaṇaṃ karoti, sampayuttadhamme ca vipassati
tappaṭicchādakamohavidhamanavasena asammohato. Sammāsaṅkappādayopi tatheva
micchāsaṅkappādīni pajahanti, nirodhaṃ ca ārammaṇaṃ karonti, visesato panettha
sammāsaṅkappo sahajātadhamme abhiniropeti. Sammāvācā sammā pariggaṇhati.
Sammākammanto sammā samuṭṭhāpeti sammāājīvo sammā vodāpeti. Sammāvāyāmo
sammā paggaṇhāti. Sammāsati sammā upaṭṭhāpeti. Sammāsamādhi sammā padahati.
      Api cesā sammādiṭṭhi nāma pubbabhāge nānākhaṇā nānārammaṇā
hoti, maggakkhaṇe ekakkhaṇā ekārammaṇā. Kiccato pana "dukkhe ñāṇan"ti 1-
ādīni cattāri nāmāni labhati. Sammāsaṅkappādayopi pubbabhāge nānākhaṇā
nānārammaṇā honti, maggakkhaṇe ekakkhaṇā ekārammaṇā. Tesu sammāsaṅkappo
kiccato nekkhammasaṅkappo"tiādīni tīṇi nāmāni labhati. Sammāvācādayo tisso
viratiyopi honti, cetanādayopi, maggakkhaṇe pana viratiyeva. Sammāvāyāmo
sammāsatīti idaṃpi dvayaṃ kiccato sammappadhānasatipaṭṭhānavasena cattāri nāmāni
labhati. Sammāsamādhi pana pubbabhāgepi maggakkhaṇepi sammāsamādhiyeva.
      Iti imesu aṭṭhasu dhammesu bhagavatā nibbānādhigamāya paṭipannassa
yogino bahūpakārattā 2- paṭhamaṃ sammādiṭṭhi desitā. Ayaṃ hi "paññā
paññāpajjoto paññāsatthan"ti 3- ca vuttā. Tasmā etāya  pubbabhāge
vipassanāñāṇasaṅkhātāya sammādiṭṭhiyā  avijjandhakāraṃ vidhamitvā kilesacore ghātento
khemena yogāvacaro nibbānaṃ pāpuṇāti. Tena vuttaṃ "nibbānādhigamāya paṭipannassa
yogino bahūpakārattā paṭhamaṃ sammādiṭṭhi desitā"ti.
      Sammāsaṅkappo pana tassā bahūpakāro, tasmā tadanantaraṃ vutto.
Yathā hi heraññiko hatthena parivattetvā parivattetvā cakkhunā kahāpaṇaṃ
@Footnote: 1 abhi vibhaṅga. 35/487/283 2 Sī., i. bahukārattā      3 abhi. saṃ. 34/20/24

---------------------------------------------------------------------------------------------
page283.
Olokento "ayaṃ chekoti ayaṃ kūṭo"ti jānāti. Evaṃ yogāvacaropi pubbabhāge
vitakkena vitakketvā vitakketvā vipassanāpaññāya olokayamāno "ime dhammā
kāmāvacarā ime dhammā rūpāvacarādayo"ti pajānāti. Yathā vā pana purisena
koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā
tacchetvā kamme upaneti, evaṃ vitakkena vitakketvā vitakketavā dinne dhamme
yogāvacaro paññāya "ime kāmāvacarā, ime rūpāvacarā"ti ādinā nayena
paricchinditvā kamme upaneti. Tena vuttaṃ "sammāsaṅkappo pana tassā
bahūpakāro, tasmā tadanantaraṃ vutto"ti. Svāyaṃ yathā sammādiṭṭhiyā evaṃ sammā-
vācāyapi upakārako. Yathāha `pubbe kho gahapati 1- vitakketvā vicāretvā pacchā
vācaṃ bhindatī"ti 2- tasmā tadanantaraṃ sammāvācā vuttā.
      Yasmā pana "idañcidañca karissāmāti paṭhamaṃ vācāya saṃvidahitvā
loke kammante payojenti, tasmā vācā kāyakammassa upakārikāti sammāvācāya
anantaraṃ sammākammanto vutto. Catubbidhaṃ pana vacīduccaritaṃ tividhañca kāyaduccaritaṃ
pahāya ubhayaṃ  sucaritaṃ pūrentasseva yasmā ājīvaṭṭhamakaṃ sīlaṃ pūrati, na itarassa
tasmā tadubhayānantaraṃ sammāājīvo vutto. Evaṃ visuddhājīvena pana "parisuddho
me ājīvo"ti ettāvatā ca paritosaṃ katvā 3- suttappamattena viharituṃ na
yuttaṃ, athakho "sabbiriyāpathesu idaṃ viriyaṃ samārabhitabban"ti dassetuṃ tadanantaraṃ
sammāvāyāmo vutto. Tato "āraddhaviriyenāpi kāyādīsu catūsu vatthūsu sati
supatiṭṭhitā 4- kātabbā"ti dassanatthaṃ tadanantaraṃ sammāsati desitā yasmā panevaṃ
supatiṭṭhitā 4- sati samādhissūpakārānupakārānaṃ dhammānaṃ gatiyo samannesitvā
pahoti ekattārammaṇe cittaṃ samādhātuṃ, tasmā sammāsatiyā anantaraṃ sammāsamādhi
desitoti veditabbo. Etesaṃ dhammānaṃ sacchikiriyāyāti etesaṃ sotāpattiphalādīnaṃ
paccakkhakiriyatthāya.
@Footnote: 1 cha.Ma. āvuso visākha           2 Ma.mū. 12/463,/413,
@3 cha.Ma. akatvā                4-4 cha.Ma. sūpaṭṭhitā

---------------------------------------------------------------------------------------------
page284.
                        Dvepabbajitavatthuvaṇṇanā
      [376-377] Ekamidāhanti idaṃ kasmā āraddhaṃ? ayaṃ kira rājā
"rūpaṃ     attā"ti evaṃladdhiko, tenassa desanāya cittaṃ nādhimuccati. Atha bhagavatā
tassa laddhiyā āvikaraṇatthaṃ ekaṃ kāraṇaṃ āharituṃ idamāraddhaṃ. Tatrāyaṃ
saṅkhepattho:- ahaṃ  ekaṃ samayaṃ ghositārāme viharāmi, tatra vasantaṃ maṃ te dve
pabbajitā evaṃ pucchiṃsu. Athāhaṃ tesaṃ buddhuppādaṃ dassetvā tantidhammaṃ nāma
kathento idamavocaṃ "āvuso saddhāsampanno nāma kulaputto evarūpassa
satthusāsane pabbajito evaṃ tividhaṃ sīlaṃ pūretvā paṭhamajjhānādīni patvā ṭhito
taṃ jīvan'ti ādīni vadeyya, yuttaṃ nu kho etamassā"ti. Tato tehi "yuttanti
vutte "ahaṃ kho panetaṃ āvuso evaṃ jānāmi, evaṃ passāmi atha ca panāhaṃ
na vadāmī"ti taṃ vādaṃ paṭikkhipitvā uttariṃ 1- khīṇāsavaṃ dassetvā "imassa evaṃ
vattuṃ na  yuttan"ti avocaṃ. Te mama vacanaṃ sutvā attamanā ahesunti. Evaṃ
vutte sopi attamano ahosi. Tenāha "idamavoca bhagavā. Attamano oṭṭhaddho
licchavi bhagavato bhāsitaṃ abhinandī"ti.
                  Iti sumaṅgalavilāsiniyā dīghanikāyaṭṭhakathāya
                       mahālisuttavaṇṇanā niṭṭhitā.
                              Chaṭṭhaṃ.
                       ------------------
                           7. Jāliyasutta
                        dvepabbajitavatthuvaṇṇanā
      [378]  Evamme sutaṃ .pe. Kosambiyanti jāliyasuttaṃ. Tatrāya-
manupubbapadavaṇṇanā:- ghositārāmeti ghositena seṭṭhinā kate ārāme.
      Pubbe kira damiḷaraṭṭhaṃ 2- nāma ahosi. Tato kotūhaliko nāma
daliddo chātakabhayena saputtadāro avantīraṭṭhaṃ 3- gacchanto puttaṃ vahituṃ asakkonto
@Footnote: 1 cha.Ma. uttari   2 cha.Ma. allakapparaṭṭhaṃ, Sī. ajitaraṭṭhaṃ, i addillaraṭṭhaṃ
@3 Sī. anantararaṭṭhaṃ

---------------------------------------------------------------------------------------------
page285.
Puttaṃ chaḍḍetvā agamāsi, mātā nivattitvā taṃ gahetvā gatā, te ekaṃ
gopālakagāmaṃ pavisiṃsu. Gopālakena 1- ca tadā bahupāyāso paṭiyatto hoti, te
tato pāyāsaṃ labhitvā bhuñjiṃsu. Atha so puriso balavapāyāsaṃ bhutto jīrāpetuṃ
asakkonto rattibhāge kālaṃ katvā tattheva sunakhiyā kucchismiṃ paṭisandhiṃ gahetvā
kukkuro jāto, so gopālakassa piyo ahosi. Gopālako ca paccekabuddhaṃ
upaṭṭhāsi 2- paccekabuddhopi bhattakiccakāle 3- kukkurassa ekekaṃ piṇḍaṃ deti, so
paccekabuddhe sinehaṃ uppādetvā gopālakena saddhiṃ paṇṇasālaṃpi gacchati. So
gopālake asannihite bhattavelāyaṃ sayameva gantvā velārocanatthaṃ paṇṇasāladvāre
bhussati, antarāmaggepi caṇḍamige disvā bhussitvā palāpeti. So paccekabuddhe
mudukena cittena kālaṃ katvā devaloke nibbatti. Tatrassa "ghosakadevaputto"
tveva nāmaṃ ahosi.
      So devalokato cavitvā kosambiyaṃ ekasmiṃ kulaghere nibbatti. Taṃ
aputtako seṭṭhī tassa mātāpitūnaṃ dhanaṃ datvā puttaṃ katvā aggahesi. Atha so
attano putte jāte sattakkhattuṃ  ghātāpetuṃ upakkami. So puññavantatāya
sattasupi ṭhānesu maraṇaṃ appatvā avasāne ekāya seṭṭhidhītāya veyyattiyena
laddhajīvito. 4- Aparabhāge pitu accayena seṭṭhiṭṭhānaṃ patvā ghositaseṭṭhī nāma
jāto. Aññepi ca kosambiyaṃ kukkuṭseṭṭhī pāvārikaseṭṭhīti dve seṭṭhino atthi,
iminā saddhiṃ tayo ahesuṃ.
      Tena ca samayena himavantato pañcasatā tāpasā sarīrasantappanatthaṃ
antarantarā kosambiṃ āgacchanti, 5- tesaṃ ete tayo seṭṭhī attano attano
uyyānesu paṇṇakuṭiyo katvā upaṭṭhānaṃ karonti. Athekadivasaṃ te tāpasā
himavantato āgacchantā mahākantāre tasitā kilantā ekaṃ mahantaṃ vaṭarukkhaṃ
patvā 6- tattha adhivaṭṭhāya devatāya santikā saṅgahaṃ paccāsiṃsantā nisīdiṃsu. Devatā
sabbālaṅkāravibhūsitaṃ hatthaṃ pasāretvā tesaṃ  pānīyapānakādīni 7- datvā kilamathaṃ
@Footnote: 1 Sī. gopālakānaṃ       2 Sī. upaṭṭhahati         3 cha.Ma., i....pariyosāne
@4 cha.Ma. laddhavījiko       5 ka. gacchanti          6 Ma. pattā
@7 Sī. pānīyanahānodakāni

---------------------------------------------------------------------------------------------
page286.
Paṭivinodesi. Ete devatānubhāvena vimhitā pucchiṃsu "kinnukho devate kammaṃ
katvā tayā ayaṃ sampatti laddhā"ti. Devatā āha "loke buddho nāma bhagavā
uppanno, so etarahi sāvatthiyaṃ viharati, anāthapiṇḍiko gahapati taṃ upaṭṭhahati.
So uposathadivasesu attano bhatakānaṃ pakatibhattavetanameva datvā uposathaṃ
kārāpesi. Athāhaṃ ekadivasaṃ majjhantike 1- pātarāsatthāya āgato kañci bhatakakammaṃ
akarontaṃ disvā `ajja manussā     kasmā kammaṃ na karontī'ti pucchiṃ. Tassa me
tamatthaṃ ārocesuṃ. Athāhaṃ etadavocaṃ `idāni  upaḍḍhadivaso gato sakkā nukho
upaḍḍhuposathaṃ kātun'ti? tato seṭṭhissa paṭivedetvā `sakkā kātun'ti āha.
Svāhaṃ upaḍḍhadivasaṃ upaḍḍhuposathaṃ samādiyitvā tadaheva kālaṃ katvā imaṃ sampattiṃ
paṭilabhin"ti.
      Atha te tāpasā "buddho kira uppanno"ti sañjātapītipāmojjā
tatova sāvatthiṃ gantukāmā hutvāpi "bahūpakārā no upaṭṭhākaseṭṭhino  tesaṃpi
imamatthaṃ ārocessāmā"ti kosambiṃ gantvā seṭṭhīhi katasakkārabahumānā "tadaheva
mayaṃ gacchāmā"ti āhaṃsu. "kiṃ bhante turitāttha, nanu tumhe pubbe cattāro
pañca māse vasitvā gacchathā"ti ca vuttā 2- taṃ pavattiṃ ārocesuṃ. "tenahi
bhante saheva gacchāmā"ti ca vutte "gacchāma mayaṃ, tumhe saṇikaṃ āgacchathā"ti
sāvatthiṃ gantvā bhagavato santike pabbajitvā arahattaṃ pāpuṇiṃsu. Tepi
seṭṭhino pañcasatapañcasatasakaṭaparivārā sāvatthiṃ gantvā dānādīni datvā
kosambiṃ āgamanatthāya bhagavantaṃ yācitvā paccāgamma tayo vihāre kāresuṃ. Tesu
kukkuṭaseṭṭhinā kato kukkuṭārāmo nāma, pāvārikaseṭṭhinā kato pāvārikambavanaṃ
nāma, ghositaseṭṭhinā kato ghositārāmo nāma ahosi. Taṃ sandhāya  vuttaṃ
"kosambiyaṃ viharati ghositārāme"ti.
      Maṇḍiyoti 3- idaṃ tassa nāmaṃ. Jāliyoti idaṃpi itarassa 4- nāmameva.
Yasmā panassa upajjhāyo dārumayena pattena piṇḍāya carati, tasmā dārupattikantevāsīti
vuccati. Etadavocunti upārambhādhippāyena vādaṃ āropetukāmā
@Footnote: 1 cha.Ma. majjhanhike  2 cha.Ma., i. vutte 3 cha.Ma. muṇḍiyoti, i maṇḍiso 4 Ma. tassa

---------------------------------------------------------------------------------------------
page287.
Hutvā etaṃ avocuṃ. Iti kira nesaṃ ahosi:- sace samaṇo gotamo "taṃ jīvaṃ taṃ
sarīran"ti vakkhati, athassa mayaṃ etaṃ vādaṃ āropessāma "bho gotama tumhākaṃ
laddhiyā idheva satto bhijjati, tena vo vādo ucchedavādo hotī"ti. Sace
pana "aññaṃ jīvaṃ aññaṃ sarīran"ti vakkhati, athasseva 1- vādaṃ āropessāma
"tumhākaṃ vāde rūpaṃ bhijjati, na satto bhijjati. Tena vo vāde satto
sassato āpajjatī"ti.
      [379-380] Atha bhagavā "ime vādāropanatthāya pañhaṃ pucchanti,
mama sāsane pana ime dve ante anupagamma majjhimā  paṭipadā atthī"ti na
jānanti, hande nesaṃ pañhaṃ avissajjetvā tassāyeva paṭipadāya āvibhāvatthaṃ
dhammaṃ desemī"ti cintetvā "tenahāvuso"ti ādimāha.
      Tattha kallaṃ nu kho tassetaṃ vacanāyāti tassetaṃ saddhāpabbajitassa
tividhaṃ sīlaṃ paripūretvā paṭhamajjhānaṃ pattassa yuttaṃ 2- nu kho etaṃ vattunti 2-
attho. Taṃ sutvā paribbājakā "puthujjano nāma yasmā nibbicikiccho na hoti,
tasmā kadāci evaṃ vadeyyā"ti maññamānā "kallaṃ tassetaṃ vacanāyā"ti āhaṃsu.
Atha ca panāhaṃ na vadāmīti ahaṃ evametaṃ 3- jānāmi, no ca evaṃ vadāmi, atha
kho kasiṇaparikammaṃ katvā bhāventassa paññābalena uppannaṃ mahaggatacittametanti
saññaṃ ṭhapesiṃ. Na kallaṃ tassetanti idaṃ te paribbājakā "yasmā khīṇāsavo
vigatasammoho tiṇṇavicikiccho, tasmā na yuttantassetaṃ vattun"ti maññamānā
vadanti. Sesamettha 4- uttānatthamevāti.
                   Iti sumaṅgalavilāsiniyā dīghanikāṭṭhakathāya
                       jāliyasuttavaṇṇanā niṭṭhitā.
                              Sattamaṃ
                        -----------------
@Footnote: 1 cha.Ma. athassetaṃ, i. athassa evaṃ    2-2 ka. yuttaṃ nu kho etaṃ vacanāya
@  vattuṃ yuttanti, Sī....etaṃ vacanāya etaṃ vattuṃ yuttanti
@3 cha.Ma. etamevaṃ                 4 Sī. sesaṃ sabbattha

---------------------------------------------------------------------------------------------
page288.
                         8. Mahāsīhanādasutta
                        acelakassapavatthuvaṇṇanā
      [381] Evamme sutaṃ .pe. Uruññāyanti mahāsīhanādasuttaṃ.
Tatrāyaṃ anupubbapadavaṇṇanā:- uruññāyanti uruññāti tassa raṭṭhassapi
nagarassapi etadeva nāmaṃ, bhagavā uruññānagaraṃ upanissāya viharati. Kaṇṇakathale 1-
migadāyeti tassa nagarassa avidūre kaṇṇakathalaṃ nāma eko ramaṇīyo bhūmibhāgo
atthi. So migānaṃ abhayatthāya dinnattā "migadāyo"ti vuccati, tasmiṃ kaṇṇakathale
migadāye.
      Aceloti naggaparibbājako. Kassapoti tassa nāmaṃ. Tapassinti
tapanissitakaṃ. Lūkhājīvanti acelakamuttācārādivasena lūkho ājīvo assāti lūkhājīvī,
taṃ lūkhājīviṃ. Upakkosatīti upphaṇḍeti. 2- Upavadatīti hīḷeti vambheti. Dhammassa
ca anudhammaṃ byākarontīti bhotā gotamena vuttakāraṇassa anukāraṇaṃ kathenti.
Sahadhammiko  vādānuvādoti  parehi vuttakāraṇena sakāraṇo hutvā tumhākaṃ vādo
vā anuvādo vā viññūhi   garahitabbaṃ kāraṇaṃ koci appamattakopi kiṃ na
āgacchatīti. Idaṃ vuttaṃ hoti "kiṃ sabbākārenapi tava vāde gārayhaṃ kāraṇaṃ
natthī"ti. Anabbhakkhātukāmāti na abhūtena vattukāmā.
      [382] Ekaccaṃ tapassiṃ lūkhājīvinti ādīsu idhekacco
acelakapabbajjāditapanissitattā tapassī "lūkhena jīvitaṃ kappessāmī"ti
tiṇagomayādibhakkhanādīhi nānappakārehi attānaṃ kilameti,  appapuññatāya ca sukhena
jīvitavuttimeva na labhati, so tīṇi duccaritāni pūretvā niraye nibbattati.
      Aparo tādisaṃ tapaṃ nissitopi puññavā hoti, labhati lābhasakkakaraṃ.
So "nadāni mayā sadiso atthī"ti attānaṃ ucce ṭhāne sambhāvetvā "bhiyyoso
mattāya lābhaṃ uppādessāmī"ti anesanāvasena tīṇi duccaritāni pūretvā niraye
nibbattati.  ime dve sandhāya paṭhamanayo vutto.
@Footnote: 1 cha.Ma. kaṇṇakatthale. evamuparipi       2 cha.Ma. upaṇḍeti.

---------------------------------------------------------------------------------------------
page289.
      Aparo tapanissitakopi lūkhājīvī appapuñño hoti, na labhati sukhena
jīvitavuttiṃ. So "mayhaṃ pubbepi akatapuññatāya sukhajīvikā nuppajjati, handadāni
puññāni karomī"ti tīṇi sucaritāni pūretvā sagge nibbattati.
      Aparo lūkhājīvī puññavā hoti, labhati sukhena jīvitavuttiṃ. So "mayhaṃ
pubbepi katapuññatāya sukhajīvikā uppajjatī"ti cintetvā anesanaṃ pahāya tīṇi
sucaritāni pūretvā sagge nibbattati. Ime dve sandhāya dutiyanayo vutto.
      Eko pana tapassī appadukkhavihārī hoti bāhirakācārayutto tāpaso
vā channaparibbājako vā, appapuññatāya ca manāpe paccaye na labhati. So
anesanāvasena tīṇi duccaritāni pūretvā attānaṃ sukhetvā niraye nibbattati.
      Aparo puññavā hoti, so "nadāni mayā sadiso atthī"ti mānaṃ
uppādetvā anesanāvasena lābhasakkāraṃ vā uppādento micchādiṭṭhivasena
"sukho imissā paribbājikāya daharāya mudukāya lomasāya 1- samphasso"ti ādīni
cintetvā kāmesu pātabyataṃ vā āpajjanto tīṇi duccaritāni pūretvā niraye
nibbattati. Ime dve sandhāya tatiyanayo vutto.
      Aparo pana appadukkhavihārī appapuñño hoti, so "ahaṃ pubbepi
akatapuññatāya sukhena jīvitaṃ na labhāmī"ti tīṇi sucaritāni pūretvā sagge
nibbattati.
      Aparo puññavā hoti, so "pubbevāhaṃ 2- katapuññatāya sukhaṃ  labhāmi,
idāni puññāneva karissāmī"ti tīṇi sucaritāni pūretvā sagge nibbattati. Ime
dve sandhāya catutthanayo vutto. Idaṃ titthiyavasena āgataṃ, sāsanepi pana labbhati.
      Ekacco hi dhutaṅgasamādānavasena lūkhājīvī hoti, appapuññatāya vā
sakalampi gāmaṃ vicaritvā udarapūraṃ na labhati. So "paccaye uppādessāmī"ti
vejjakammādivasena vā anesanaṃ katvā, arahattaṃ vā paṭijānitvā tīṇi vā
kuhanavatthūni paṭisevitvā niraye nibbattati.
@Footnote: 1 Sī. lomasāya bāhāya           2 cha.Ma. pubbepāhaṃ, Sī. pubbepahaṃ

---------------------------------------------------------------------------------------------
page290.
      Aparo ca tādisova puññavā hoti, so tāya puññasampattiyā mānaṃ
janayitvā uppannalābhaṃ thāvaraṃ kattukāmo  anesanāvasena tīṇi duccaritāni pūretvā
niraye nibbattati.
      Aparo samādinnadhutaṅgo  appapuññova hoti, na labhati sukhena
jīvitavuttiṃ. So "pubbevāhaṃ akatapuññatāya kiñci na labhāmi, sace idāni
anesanaṃ karissaṃ, āyatimpi dullabhasukho bhavissāmī"ti tīṇi sucaritāni pūretvā
arahattaṃ pattuṃ asakkonto sagge nibbattati.
      Aparo puññavā hoti, so "pubbevāhaṃ katapuññatāya etarahi
sukhito, idānipi puññaṃ karissāmī"ti anesanaṃ pahāya tīṇi sucaritāni pūretvā
arahattaṃ pattuṃ  asakkonto  sagge nibbattati.
      [383] Āgatiñcāti "asukaṭṭhānato nāma ime āgatā"ti evaṃ
āgatiñca. Gatiñcāti idāni gantabbaṭṭhānañca. Cutiñcāti tato cavanañca
upapattiñcāti tato cutānaṃ puna upapattiñca. Kiṃ sabbantapaṃ garahissāmīti
"kena kāraṇena garahissāmi. Garahitabbameva hi mayaṃ garahāma, pasaṃsitabbaṃ pasaṃsāma,
na hi bhaṇḍikaṃ karonto mahārajako viya dhotañca adhotañca ekato karomā"ti
dasseti.
      [384] Idāni tamatthaṃ pakāsento "santi kassapa eke samaṇabrāhmaṇā"ti
ādimāha. Yaṃ te ekaccanti pañcavidhaṃ sīlaṃ, tañhi loke na koci
"na sādhū"ti vadati. Puna yaṃ te ekaccanti pañcavidhaṃ veraṃ, taṃ na koci
"sādhū"ti vadati. Puna yaṃ te ekaccanti  pañcadvāre asaṃvaraṃ, te kira "cakkhu
nāma na nirundhitabbaṃ, cakkhunā manāpaṃ rūpaṃ daṭṭhabban"ti vadanti, esa nayo
sotādīsu. Puna yaṃ te ekaccanti pañcadvāre saṃvaraṃ.
      Evaṃ paresaṃ vādena saha attano vādassa samānāsamānataṃ dassetvā
idāni attano vādena saha paresaṃ vādassa samānāsamānataṃ dassento "yaṃ
mayan"ti ādimāha. Tatrāpi pañcasīlādivaseneva attho veditabbo.

---------------------------------------------------------------------------------------------
page291.
                        Samanuyuñjāpanakathāvaṇṇanā
      [385] Samanuyuñjantanti samanuyuñjantu, ettha ca laddhiṃ pucchanto
samanuyuñjati nāma, kāraṇaṃ pucchanto samanugāhati nāma, ubhayaṃ pucchanto
samanubhāsati nāma. Satthārā vā satthāranti satthārā vā saddhiṃ satthāraṃ
upasaṃharitvā "kinte satthā te dhamme sabbaso pahāya pavattati, udāhu samaṇo
gotamo"ti. Dutiyapadepi eseva nayo.
      Idāni tamatthaṃ yojetvā dassento "ye imesaṃ bhavatan"ti ādimāha.
Tattha akusalā akusalasaṅkhātāti akusalā ceva "akusalā"ti ca saṅkhātā ñātā,
koṭṭhāsaṃ vā katvā ṭhapitāti attho. Esa nayo sabbapadesu. Apicettha
sāvajjāti sadosā. Na alamariyāti niddosaṭṭhena ariyā bhavituṃ nālaṃ asamatthā.
      [386-392] Yaṃ viññū samanuyuñjantāti yena viññū amhe ca
aññe ca pucchantā evaṃ vadeyyuṃ, taṃ ṭhānaṃ vijjati, atthi taṃ kāraṇanti attho.
Yaṃ vā pana bhonto pare gaṇācariyāti pare pana bhonto gaṇācariyā yaṃ vā
taṃ vā 1- appamattakaṃ pahāya vattantīti attho. Amheva tattha yebhuyyena
pasaṃseyyunti idaṃ bhagavā satthārā satthāraṃ samanuyuñjanepi āha, saṃghena saṃghaṃ
samanuyuñjanepi. Kasmā? saṃghapasaṃsāyapi satthuyeva pasaṃsāsiddhito. Pasīdamānāpi hi
buddhasampattiyā saṃghe, saṃghasampattiyā ca buddhe pasīdanti, tathā hi bhagavato
sarīranippattiṃ 2- disvā dhammadesanaṃ vā sutvā bhavanti vattāro "lābhā vata bho
sāvakānaṃ ye evarūpassa satthu santikāvacarā"ti, evaṃ buddhasampattiyā saṃghe
pasīdanti. Bhikkhūnaṃ panācāragocaraṃ abhikkamapaṭikkamādīni ca disvā bhavanti vattāro
"santikāvacarānaṃ vata bho sāvakānaṃ ayañca upasamaguṇo satthu kīvarūpo bhavissatī"ti.
Evaṃ saṃghasampattiyā buddhe pasīdanti. Iti yā satthu pasaṃsā, sā saṃghassa, yā
saṃghassa pasaṃsā, sā satthūti saṃghapasaṃsāyapi satthuyeva pasaṃsāsiddhito bhagavā dvīsupi
nayesu "amheva tattha yebhuyyena pasaṃseyyun"ti āha. Samaṇo gotamo ime
dhamme anavasesaṃ pahāya vattati yaṃ vā pana bhonto pare gaṇācariyāti ādīsupi
panettha 3- ayamadhippāyo:- sampattasamādānasetughātavasena hi tisso viratiyo. Tāsu
@Footnote: 1 ka. yathā vā tathā vā taṃ      2 cha.Ma. sarīrasampattiṃ        3 Ma. padesu.

---------------------------------------------------------------------------------------------
page292.
Sampattasamādānaviratimattameva aññesaṃ hoti, setughātavirati pana sabbena sabbaṃ
natthi. Pañcasu pana tadaṅgavikkhambhanasamucchedapaṭippassaddhinissaraṇappahānesu aṭṭha-
samāpattivasena ceva vipassanāmattavasena ca tadaṅgavikkhambhanappahānamattameva aññesaṃ
hoti. Itarāni tīṇi pahānāni sabbena sabbaṃ natthi. Tathā hi sīlasaṃvaro
khantisaṃvaro ñāṇasaṃvaro satisaṃvaro viriyasaṃvaroti pañca saṃvarā, tesu pañcasīlamattameva
adhivāsanakhantimattameva ca aññesaṃ hoti, sesaṃ sabbena sabbaṃ natthi. Pañca kho
panime uposathuddesā, tesu pañcasīlamattameva aññesaṃ hoti. Pāṭimokkhasaṃvarasīlaṃ
sabbena sabbaṃ natthi.
      Iti akusalappahāne ca kusalasamādāne ca tīsu viratīsu pañcasu
pahānesu pañcasu saṃvaresu pañcasu uddesesu "ahameva ca mayhañca sāvakasaṃgho
loke paññāyati, mayā hi sadiso satthā nāma mayhañca sāvakasaṃghena sadiso
saṃgho nāma natthī"ti bhagavā sīhanādaṃ nadati. 1-
                        Ariyaaṭṭhaṅgikamaggavaṇṇanā
      [393] Evaṃ sīhanādaṃ naditvā tassa sīhanādassa aviparītabhāvāvabodhanatthaṃ
"atthi kassapa maggo"ti ādimāha. Tattha maggoti lokututaramaggo.
Paṭipadāti pubbabhāgapaṭipadā. Kālavādīti ādīni brahmajāle vaṇṇitāni. Idāni
taṃ duvidhaṃpi maggañca paṭipadañca ekato katvā desento 2- "ayameva ariyo"ti.
Ādimāha. Idaṃ pana sutvā acelo cintesi "samaṇo gotamo `mayhaṃyeva maggo
ca paṭipadā ca atthi, aññesaṃ natthī'ti maññati, handassāhaṃ amhākaṃpi maggaṃ
kathemī"ti. Tato acelakapaṭipadaṃ kathesi. Tenāha "evaṃ vutte acelo kassapo
bhagavantaṃ etadavoca imepi kho .pe. Udakorohaṇānuyogamanuyutto viharatī"ti.
                        Tapopakkamakathāvaṇṇanā
      [394] Tattha tapopakkamāti tapārambhā, tapokammānīti attho.
Sāmaññasaṅkhātāti samaṇakammasaṅkhātā brahmaññasaṅkhātāti brāhmaṇakammasaṅkhātā.
@Footnote: 1 ka. nadi             2 cha.Ma. dassento

---------------------------------------------------------------------------------------------
page293.
Acelakoti niccelo, naggoti attho. Muttācāroti visaṭṭhācāro, uccārakammādīsu
lokiyakulaputtācārena virahito ṭhitakova uccāraṃ karoti passāvaṃ karoti khādati
bhuñjati ca. Hatthāvalekhanoti 1- hatthe piṇḍamhi niṭṭhite jivhāya hatthaṃ avalikhati, 2-
uccāraṃ vā katvā hatthasmiññeva daṇḍakasaññī hutvā  hatthena avalikhati. 2-
Bhikkhāgahaṇatthaṃ "ehi bhaddante"ti vutto na etīti na ehibhaddantiko. "tenahi
tiṭṭha bhaddante"ti vuttopi na tiṭṭhatīti na tiṭṭhabhaddantiko. Tadubhayaṃpi kira
so "etassa vacanaṃ kataṃ bhavissatī"ti na karoti. Abhihaṭnti puretaraṃ gahetvā
āhaṭaṃ bhikkhaṃ. Uddissa katanti "imaṃ tumhe uddissa katan"ti evaṃ āropitaṃ
bhikkhaṃ. Na nimantananti "asukaṃ nāma kulaṃ vā vīthiṃ vā gāmaṃ vā paviseyyāthā"ti
evaṃ nimantitabhikkhaṃpi na sādiyati na gaṇhāti. Na kumbhīmukhāti kumbhito uddharitvā
diyyamānaṃ bhikkhaṃ na gaṇhāti. Na kaḷopīmukhāti kaḷopīti ukkhali vā pacchi vā,
tatopi na gaṇhāti. Kasmā? kumbhīkaḷopiyo maṃ nissāya kaṭacchunā pahāraṃ
labhantīti. Na eḷakamantaranti ummāraṃ antaraṃ katvā diyyamānaṃ 3- na gaṇhāti.
Kasmā? "ayaṃ maṃ nissāya antarakaraṇaṃ labhatī"ti. Daṇḍamusalesupi eseva nayo.
      Na dvinnanti dvīsu bhuñjamānesu ekasmiṃ uṭṭhāya dente na
gaṇhāti. Kasmā? ekassa kavaḷantarāyo hotīti. Na gabbhiniyāti ādīsu pana
"gabbhiniyā kucchiyaṃ dārako kilamati, pāyantiyā dārakassa khīrantarāyo hoti,
purisantaragatāya ratiantarāyo hotī"ti na gaṇhāti. Saṃkittīsūti saṃkittetvā
katabhattesu, dubbhikkhasamaye kira acelakasāvakā acelakānaṃ atthāya tato tato
taṇḍulādīni samādapetvā bhattaṃ pacanti.  ukkaṭṭho acelako tatopi na
paṭiggaṇhāti. Na yattha sāti yattha sunakho "piṇḍaṃ labhissāmī"ti upaṭṭhito
hoti, tassa tattha adatvā āhaṭaṃ na gaṇhāti. Kasmā? etassa piṇḍantarāyo
hotīti. Saṇḍasaṇḍacārinīti samūhasamūhacārinī, sacehi  acelakaṃ disvā "imassa bhikkhaṃ
dassāmā"ti mānusakā 4- bhattagehaṃ pavisanti, tesu ca pavisantesu kaḷopīmukhādīsu
@Footnote: 1 hatthāpalekhano 2 cha.Ma. apalikhati 3 ka. niyyamānaṃ 4 cha.Ma. manussā

---------------------------------------------------------------------------------------------
page294.
Nilīnā makkhikā uppatitvā saṇḍasaṇḍā caranti, tato āhaṭaṃ bhikkhaṃ na gaṇhāti.
Kasmā? maṃ nissāya makkhikānaṃ gocarantarāyo jātoti.
      Thusodakanti sabbasassasambhārehi kataṃ sovīrakaṃ. Ettha ca surāpānameva
sāvajjaṃ, ayaṃ pana sabbesupi sāvajjasaññī. Ekāgārikoti yo ekasmiṃyeva
gehe bhikkhaṃ labhitvā nivattati. Ekālopikoti yo ekeneva ālopena yāpeti.
Dvāgārikādīsupi eseva nayo. Ekissāpi dattiyā ekāya dattiyā. Datti 1-
nāma ekā khuddakapāti hoti, yattha aggabhikkhaṃ pakkhipitvā ṭhapenti. Ekāhikanti
ekadivasantarikaṃ. Aḍḍhamāsikanti aḍḍhamāsantarikaṃ. Pariyāyabhattabhojananti
vārabhattabhojanaṃ, ekāhavārena dvīhavārena sattāhavārena aḍḍhamāsavārenāti evaṃ
divasavārena āgatabhattabhojanaṃ.
      [395] Sākabhakkhoti allasākabhakkho. Sāmākabhakkhoti sāmākataṇḍulabhakkho.
Nīvārādīsu nīvārā 2- nāma araññe sayañjātavīhijāti. Daddulanti cammakārehi
cammaṃ likhitvā chaḍḍitakasaṭaṃ. Haṭaṃ vuccati silesopi sevālopi. Kaṇanti
kuṇḍakaṃ. Ācāmoti bhattaukkhalikāya laggo jhāmaodano, taṃ chaḍḍitaṭṭhānatova
gahetvā khādati, "odanakañjiyanti"pi vadanti. Piññākādayo pākaṭāeva.
Pavattaphalabhojīti patitaphalabhojī.
      [396] Sāṇānīti sāṇavākacoḷāni. Masāṇānīti missakacoḷāni.
Chavadussānīti matasarīrato chaḍḍitavatthāni, erakatiṇādīni vā ganthetvā
katanivāsanāni. Paṃsukūlānīti paṭhaviyaṃ chaḍḍitanantakāni. Tirīṭānīti rukkhatacavatthāni. 3-
Ajinanti ajinamigacammaṃ. Ajinakkhipanti tadeva majjhe phālitakaṃ. Kusacīranti
kusatiṇāni ganthetvā katacīraṃ. Vākacīraphalakacīresupi eseva nayo. Kesakambalanti
manussakesehi katakambalaṃ, yaṃ sandhāya vuttaṃ:-
      "seyyathāpi bhikkhave yāni kānici tantāvutānaṃ vatthānaṃ, 4- kesakambalo
tesaṃ paṭikkiṭṭho akkhāyati. Kesakambalo bhikkhave sīte sīto ca uṇhe uṇho ca
appaggho ca dubbaṇṇo ca duggandho ca dukkhasamphasso cā"ti. 5-
@Footnote: 1 Ma. ekadatti           2 Sī. nīvāro             3 Sī. tirīṭakarukkhatacavatthāni
@4 ka. tantāvutāni vatthāni   5 aṃ. tika. 20/138/279

---------------------------------------------------------------------------------------------
page295.
      Vālakambalanti assavālehi katakambalaṃ. Ulūkapakkhikanti ulūkapakkhāni
ganthetvā 1- katanivāsanaṃ. Ukkuṭikappadhānamanuyuttoti ukkuṭikaviriyaṃ anuyutto,
gacchantopi ukkuṭikova hutvā uppatitvā uppatitvā gacchati. Kaṇṭakapassayikoti
ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ attharitvā
ṭhānacaṅkamādīni karoti. Seyyanti sayantopi tattheva seyyaṃ kappeti. Phalakaseyyanti
rukkhaphalake seyyaṃ. Thaṇḍilaseyyanti thaṇḍile ucce bhūmiṭṭhāne seyyaṃ.
Ekapassayikoti ekapasseneva sayati. Rajojalladharoti sarīraṃ telena makkhetvā
rajuṭṭhānaṭṭhāne tiṭṭhati, athassa sarīre rajojallaṃ laggati, taṃ dhāreti.
Yathāsanthatikoti laddhaṃ āsanaṃ akopetvā yadeva labhati, tattheva nisīdanasīlo.
Vekaṭikoti vikaṭakhādanasīlo. Vikaṭanti gūthaṃ vuccati. Apānakoti paṭikkhittasītūdakapāno.
Sāyaṃ tatiyamassāti sāyatatiyakaṃ. Pāto majjhantike sāyanti divasassa tikkhattuṃ pāpaṃ
pavāhessāmīti udakorohaṇānuyogaṃ anuyutto viharatīti.
                       Tapopakkamaniratthakatāvaṇṇanā
      [397] Atha bhagavā sīlasampadādīhi vinā tesaṃ tapopakkamānaṃ
niratthakattaṃ dassento "acelako cepi kassapa hotī"ti ādimāha. Tattha ārakā cāti 2-
dūreyeva. Averanti dosaveravirahitaṃ. Abyāpajjanti 3- domanassabyāpajjavirahitaṃ.
      [398] Dukkaraṃ bho gotamāti idaṃ kassapo "mayaṃ pubbe ettakamattaṃ
sāmaññañca brahmaññañcāti vicarāma, tumhe pana aññaṃyeva sāmaññañca
brahmaññañca vadathā"ti dīpento āha. Pakati kho esāti pakati kathā esā.
Imāya ca  kassapa mattāyāti "kassapa yadi iminā pamāṇena evaṃ parittakena
paṭipattikkamena sāmaññaṃ vā brahmaññaṃ vā dukkaraṃ sudukkaraṃ nāma abhavissa,
tato netaṃ   abhavissa kallaṃ vacanāya dukkaraṃ sāmaññaṃ dukkaraṃ  brahmaññanti
ayamettha padasambandhena saddhiṃ attho. Etena nayena sabbattha padasambandho
veditabbo.
@Footnote: 1 ka. bandhitvā       2 cha.Ma. ārakā vāti        3 Sī. abyāpajjhanti

---------------------------------------------------------------------------------------------
page296.
      [399]  Dujjānoti idaṃpi so iminā "mayaṃ pubbe ettakena
samaṇo vā brāhmaṇo vā hotīti vicarāma, tumhe pana aññathāva vadathā"ti
idaṃ sandhāyāha. Athassa bhagavā taṃ pakativādaṃ paṭikkhipitvā sabhāvatova dujjānabhāvaṃ
āvikaronto punapi "pakati kho"ti ādimāha. Tatrāpi vuttanayeneva padasambandhaṃ
katvā attho vedibatbo.
                       Sīlacittapaññāsampadāvaṇṇanā
      [400-401] Katamā pana sā bho gotamāti kasmā pucchati? ayaṃ
kira paṇḍito bhagavato kathentasseva kathaṃ uggahesi, atha attano paṭipattiyā
niratthakataṃ viditvā samaṇo gotamo "tassa `cāyaṃ sīlasampadā cittasampadā
paññāsampadā abhāvitā hoti asacchikatā, athakho so ārakāva sāmaññā'tiādimāha.
Handadāni naṃ tā sampattiyo pucchāmī"ti sīlasampadādivijānanatthaṃ pucchati. Athassa
bhagavā buddhuppādaṃ dassetvā tantidhammaṃ kathento tā sampattiyo dassetuṃ "idha
kassapā"ti ādimāha. Imāya ca kassapa sīlasampadāyāti idaṃ arahattaphalameva
sandhāya vuttaṃ. Arahattaphalapariyosānaṃ hi bhagavato sāsanaṃ. Tasmā arahattaphalasampayuttāhi
sīlacittapaññāsampadāhi aññā uttaritarā vā paṇītatarā vā sīlādisampadā natthīti āha.
                          Sīhanādakathāvaṇṇanā
      [402] Evañca pana vatvā idāni anuttaraṃ mahāsīhanādaṃ 1- nadanto "santi
kassapa eke samaṇabrāhṇā"ti ādimāha. Tattha ariyanti nirupakkilesaṃ paramavisuddhaṃ.
Paramanti uttamaṃ. Pañcasīlāni hi ādiṃ katvā yāva pātimokkhasaṃvarasīlā 2-
sīlameva, lokuttaramaggaphalasampayuttaṃ pana paramasīlaṃ nāma. Nāhaṃ tatthāti tattha
sīlepi paramasīlepi ahaṃ  attano samasamaṃ mama sīlasamena sīlena mayā samaṃ puggalaṃ
na passāmīti attho. Ahameva tattha bhiyyoti ahameva tasmiṃ sīle uttamo.
@Footnote: 1 ka. sīhanādaṃ, Sī. buddhasīhanādaṃ.       2 Sī. pātimokkhasaṃvarasīlaṃ

---------------------------------------------------------------------------------------------
page297.
Katamasminti? 1- yadidaṃ adhisīlanti yaṃ etaṃ uttamaṃ sīlanti attho. Iti imaṃ
paṭhamaṃ sīhanādaṃ nadati.
      Tapojigucchavādāti ye tapojigucchaṃ vadanti. Tattha tapatīti tapo,
kilesasantāpakaviriyassetaṃ nāmaṃ, tadeva te kilese jigucchatīti jigucchā. Ariyā
paramāti ettha niddosattā ariyā, aṭṭhaārambhavatthuvasenapi uppannā
vipassanāviriyasaṅkhātā tapojigucchā tapojigucchāva, maggaphalasampayuttā paramā nāma.
Adhijegucchanti idha jigucchabhāvo  jegucchaṃ, uttamaṃ jegucchaṃ adhijegucchaṃ, tasmā
yadidaṃ adhijegucchaṃ, tattha ahameva bhiyyoti evamettha attho daṭṭhabbo. Paññādhikārepi
kammassakatāpaññā ca vipassanāpaññā ca paññā nāma, maggaphalasampayuttā paramā
paññā nāma. Adhippaññanti ettha liṅgavipallāso  veditabbo. Ayaṃ panetthattho yā
ayaṃ adhipaññā nāma, ahamevettha 2- bhiyyoti. Vimuttādhikāre
tadaṅgavikkhambhanavimuttiyo vimutti nāma, samucchedapaṭippassaddhinissaraṇavimuttiyo
pana paramā vimuttīti veditabbā. Idhāpi ca yadidaṃ adhivimuttīti yā ayaṃ
adhivimutti, ahamevettha bhiyyoti attho.
      [403] Suññāgāreti suññe ghare, ekakova nisīditvāti adhippāyo.
Parisāsu cāti aṭṭhasu parisāsu. Vuttampi cetaṃ:-
      "cattārimāni sāriputta tathāgatassa vesārajjāni, yehi vesārajjehi
samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadatī"ti 3-
suttaṃ vitthāretabbaṃ.
      Pañhañca naṃ pucchantīti paṇḍitā devamanussā pañhaṃ abhisaṅkharitvā pucchanti.
Byākarotīti taṃkhaṇeyeva vissajjeti. 4- Cittaṃ ārādhetīti pañhāvijsajjanena
mahājanassa cittaṃ paritosetiyeva. No ca kho sotabbaṃ maññantīti cittaṃ
ārādhetvā kathentassapissa vacanaṃ pare sotabbaṃ na maññantīti evañca vadeyyunti
attho. Sotabbañcassa maññantīti devāpi manussāpi mahanteneva ussāhena
@Footnote: 1 Sī. katarasmiṃ                2 cha.Ma. ahameva tattha evamuparipi.
@3 Ma.mū. 12/150/110         4 ka. vissajjesi

---------------------------------------------------------------------------------------------
page298.
Sotabbaṃ maññanti. Pasīdantīti supasannā kallacittā muducittā honti.
Pasannākāraṃ karontīti na muddhappasannāva honti, paṇītāni cīvarādīni
veḷuvanavihārādayo ca mahāvihāre pariccajantā pasannākāraṃ karonti. Tathattāyāti
yaṃ so dhammaṃ deseti tathābhāvāya, dhammānudhammapaṭipattipūraṇatthāya paṭipajjantīti
attho. Tathattāya ca paṭipajjantīti tathābhāvāya paṭipajjanti, tassa hi bhagavato
dhammaṃ sutvā keci saraṇesu, keci pañcasīlesu patiṭṭhahanti, apare nikkhamitvā
pabbajjanti. Paṭipannā ca ārādhentīti tañca pana paṭipadaṃ paṭipannā pūretuṃ
sakkonti, 1- sabbākārena pana pūrenti, paṭipattipūraṇena tassa bhoto gotamassa
cittaṃ ārādhentīti vattabbā.
      Imasmiṃ panokāse ṭhatvā sīhanādā samodhānetabbā. Ekaccaṃ tapassiṃ
niraye nibbattaṃ passāmīti hi bhagavato eko sīhanādo. Aparaṃ sagge nibbattaṃ
passāmīti eko. Akusaladhammappahāne ahameva seṭṭhoti eko. Kusaladhammasamādānepi
ahameva seṭṭhoti eko. Akusaladhammappahāne mayhameva sāvakasaṃgho seṭṭhoti
eko. Kusaladhammasamādānepi mayhameva sāvakasaṃgho seṭṭhoti eko. Sīlena mayhaṃ
sadiso natthīti eko. Viriyena mayhaṃ sadiso natthīti  eko. Paññāya mayhaṃ
sadiso natthīti eko. Vimuttiyā mayhaṃ sadiso natthīti eko. Sīhanādaṃ nadanto
parisamajjhe nisīditvā nadāmīti eko. Visārado hutvā nadāmīti eko. Pañhaṃ
maṃ pucchantīti eko. Pañhaṃ puṭṭho vissajjemīti eko. Vissajjanena parassa
cittaṃ ārādhemīti eko. Sutvā sotabbaṃ maññantīti eko. Sutvā me pasīdantīti
eko. Pasannā pasannākāraṃ karontīti eko. Yaṃ paṭipattiṃ desemi, tathattāya
paṭipajjantīti eko. Paṭipattiyā 2- ca maṃ ārādhentīti eko. Iti purimānaṃ dasannaṃ
ekekassa "parisāsu ca nadatī"ti ādayo dasa dasa parivāRā. Evante dasa
purimānaṃ dasannaṃ parivāravasena sataṃ purimā ca dasāti dasādhikaṃ 3- sīhanādasataṃ
hoti. Ito aññasmiṃ pana sutte ettakā sīhanādā dullabhā, tenidaṃ suttaṃ
mahāsīhanādanti vuccati.
@Footnote: 1 Sī. na pūretuṃ na sakkonti        2 cha.Ma. paṭipannā.       3 Sī. dasuttaraṃ.

---------------------------------------------------------------------------------------------
page299.
                        Titthiyaparivāsakathāvaṇṇanā
      [404] Iti bhagavā "sīhanādaṃ kho samaṇo gotamo nadati,  tañca
kho suññāgāre nadatī"ti evaṃ vādānuvādaṃ 1- paṭisedhetvā idāni parisati
naditapubbaṃ puna sīhanādaṃ dassento "ekamidāhan"ti ādimāha.
      Tattha tatra maṃ aññataro te sabrahmacārīti 2- tatra rājagahe
gijjhakūṭe pabbate viharantaṃ maṃ aññataro tava sabrahmacārī 3- nigrodho nāma
paribbājako. Adhijiguccheti viriyena pāpajigucchanādhikāre pañhaṃ pucchi. Idaṃ yaṃ taṃ
bhagavā gijjhakūṭe mahāvihāre nisinno udumbarikāya deviyā uyyāne nisinnassa
nigrodhassa ca paribbājakassa sandhānassa ca upāsakassa dibbāya sotadhātuyā
kathāsallāpaṃ sutvā ākāsenāgantvā tesaṃ santike paññatte āsane nisīditvā
nigrodhena adhijegucche puṭṭhapañhaṃ vissajjesi, taṃ sandhāya vuttaṃ. Paraṃ viya
mattāyāti paramāya mattāya, atimahanteneva pamāṇenāti attho. Ko hi  bhanteti
ṭhapetvā andhabālaṃ diṭṭhigatikaṃ añño paṇḍitajātiko "ko nāma bhagavato dhammaṃ
sutvā na attamano assā"ti vadati. Labheyyāhanti idaṃ so "ciraṃ vata me
aniyyānikapakkhe yojetvā attā kilamito,  `sukkhanadītīre nhāyissāmī'ti
samparivattentena viya thuse koṭṭentena viya na koci attho nipphādito. Handāhaṃ
attānaṃ yoge yojessāmī"ti cintento 4- āha.
      [405] Atha bhagavā yo anena khandhake titthiyaparivāso paññatto,
yaṃ aññatitthiyapubbo sāmaṇerabhūmiyaṃ ṭhito "ahaṃ bhante itthannāmo
aññatitthiyapubbo imasmiṃ dhammavinaye ākaṅkhāmi upasampadaṃ svāhaṃ bhante saṃghaṃ
cattāro māse parivāsaṃ yācāmī"ti 5- ādinā nayena samādiyitvā parivasati, taṃ sandhāya
"yo kho kassapa aññatitthiyapubbo"ti ādimāha.
      Tattha pabbajjanti vacanasiliṭṭhatāvaseneva vuttaṃ, aparivasitvāyeva hi
pabbajjaṃ labhati. Upasampadatthikena pana nātikālena gāmappavesanādīni 6- aṭṭhavattāni
@Footnote: 1 cha.Ma. vādīnaṃ vādaṃ, Sī. vādānaṃ vādaṃ.   2 cha.Ma. tapabrahmacārīti. evamuparipi.
@3 cha.Ma. tapabrahmacārī  4 cha.Ma. cintetvā 5 vi.mahā. 4/86/102  6 vi.mahā. 4/87/103

---------------------------------------------------------------------------------------------
page300.
Pūrentena parivasitabbaṃ. Āraddhacittāti aṭṭhavattapūraṇena tuṭṭhacittā, ayamettha
saṅkhePo. Vitthārato panesa titthiyaparivāso samantapāsādikāya vinayaṭṭhakathāya
pabbajjākhandhakavaṇṇanāya vuttanayeneva veditabbo. Apica metthāti apica me
ettha. Puggalavemattatā viditāti puggalanānattaṃ viditaṃ. "ayaṃ puggalo
parivāsāraho, ayaṃ na parivāsāraho"ti idaṃ mayhaṃ pākaṭanti dasseti. Tato kassapo
cintesi "aho  acchariyaṃ buddhasāsanaṃ, yattha evaṃ ghaṃsitvā koṭṭetvā yuttameva
gaṇhanti, ayuttaṃ chaḍḍentī"ti, tato suṭṭhutaraṃ pabbajjāya sañjātussāho "sace
bhante"ti ādimāha.
      Atha kho bhagavā tassa tibbacchandataṃ viditvā "na kassapo parivāsaṃ
arahatī"ti aññataraṃ bhikkhuṃ  āmantesi "gaccha bhikkhu kassapaṃ nhāpetvā
pabbājetvā ānehī"ti. So tathā katvā taṃ pabbājetvā bhagavato  santikaṃ
āgamāsi. Bhagavā taṃ gaṇamajjhe nisīditvā upasampādesi tena vuttaṃ "alattha kho
acelo kassapo bhagavato santike pabbajjaṃ, alattha upasampadan"ti.
Acirūpasampannoti upasampanno hutvā acirameva. 1- Vūpakaṭṭhoti vatthukāmakilesakāmehi
kāyena ceva cittena ca vūpakaṭṭho. Appamattoti kammaṭṭhāne satiṃ avijahanto.
Ātāpīti kāyikacetasikasaṅkhātena viriyātāpena ātāpī. Pahitattoti kāye ca jīvite
ca anapekkhatāya pesitacitto vissaṭṭhaattabhāvo. Yassatthāyāti yassa atthāya.
Kulaputtāti ācārakulaputtā. Sammadevāti hetunāva kāraṇeneva. Tadanuttaranti taṃ
anuttaraṃ. Brahmacariyapariyosānanti maggabrahmacariyassa pariyosānabhūtaṃ arahattaphalaṃ,
tassa hi atthāya kulaputtā pabbajjanti. Diṭaṭheva dhammeti  imasmiṃyeva attabhāve.
Sayaṃ abhiññā sacchikatvāti attanāyeva paññāya paccakkhaṃ katvā, aparapaccayaṃ
katvāti attho. Upasampajja viharatīti pāpuṇitvā sampādetvā vihāsi, evaṃ
viharantopi 2- khīṇā  jāti .pe. Abbhaññāsīti.
      Evamassa paccavekkhaṇabhūmiṃ dassetvā arahattanikūṭena desanaṃ niṭṭhāpetuṃ
"aññataro kho panāyasmā kassapo arahataṃ ahosī"ti vuttaṃ. Tattha
@Footnote: 1 cha.Ma. nacirameva             2 cha.Ma. viharanto ca

Page 301-339.

page301.
Añañtaroti eko. Arahatanti arahantānaṃ, bhagavato sāvakānaṃ arahantānaṃ
abbhantaro ahosīti ayamettha adhippāyo. Yaṃ yaṃ pana antarantarā na vuttaṃ, taṃ
taṃ tattha tattha vuttattā pākaṭamevāti.
                  Iti sumaṅgalavilāsiniyā dīghanikāyaṭṭhakathāya
                     mahāsīhanādasuttavaṇṇanā niṭṭhitā.
                              Aṭṭhamaṃ.
                         ---------------
                          9. Poṭṭhapādasutta
                     poṭṭhapādaparibbājakavatthuvaṇṇanā
      [406] Evamme sutaṃ .pe. Sāvatthiyanti poṭṭhapādasuttaṃ. Tatrāyaṃ
anupubbapadavaṇnā. Sāvatthiyaṃ viharati jetavane anāthapiṇḍikassa ārāmeti
sāvatthiṃ upanissāya yo  jetassa kumārassa vane anāthapiṇḍikena gahapatinā
ārāmo kārito, tattha viharati. Poṭṭhapādo paribbājakoti nāmena poṭṭhapādo
channaparibbājako. So kira gihikāle brāhmaṇamahāsālo kāmesu ādīnavaṃ
disvā cattālīsakoṭiparimāṇaṃ bhogakkhandhaṃ pahāya pabbajitvā titthiyānaṃ gaṇācariyo
jāto. Samayaṃ pavadanti etthāti samayappavādakaṃ, 1- tasmiṃ kira ṭhāne
caṅkitārukkhapokkharasātippabhūtayo brāhmaṇā nigaṇṭhācelakaparibbājakādayo ca pabbajitā
sannipatitvā attano attano samayaṃ pavadanti 2- kathenti dīpenti, tasmā so ārāmo
samayappavādakoti vuccati. Sveva ca tindukācīrasaṅkhātāya timbarūrukkhapantiyā 3-
parikkhitattā tindukācīro. Yasmā panettha paṭhamaṃ ekāva sālā ahosi, pacchā
mahāpuññaṃ paribbājakaṃ nissāya bahū sālā katā, tasmā tamevekaṃ sālaṃ upādāya
laddhanāmavasena ekasālakoti vuccati. Mallikāya pana pasenadirañño deviyā
uyyānabhūto so pupphaphalasampanno ārāmoti katvā mallikāyārāmoti saṅkhyaṃ
gato. Tasmiṃ samayappavādake tindukācīre ekasālake mallikāyārāme.
@Footnote: 1 cha.Ma. samayappavādako          2 cha.Ma. vadanti.           3 ka. timbarukkhapantiyā

---------------------------------------------------------------------------------------------
page302.
      Paṭivasatīti nivāsaphāsutāya vasati. Athekadivasaṃ bhagavā paccūsasamaye
sabbaññutañāṇaṃ pattharitvā lokaṃ pariggaṇhanto ñāṇajālassa antogataṃ
paribbājakaṃ disvā "ayaṃ poṭṭhapādo mayhaṃ ñāṇajāle paññāyati, kiṃ nukho
bhavissatī"ti  upaparikkhanto addasa "ahaṃ ajja tattha gamissāmi, atha maṃ
poṭṭhapādo nirodhañca nirodhavuṭṭhānañca pucchissati, tassāhaṃ sabbabuddhānaṃ ñāṇena
saṃsanditvā tadubhayaṃ kathessāmi, atha so katipāhaccayena cittaṃ hatthisāriputtaṃ
gahetvā mama santikaṃ āgamissati, tesamahaṃ dhammaṃ desessāmi, desanāvasāne
poṭṭhapādo maṃ saraṇaṃ gamissati, citto hatthisāriputto mama santike pabbajitvā
arahattaṃ pāpuṇissatī"ti. Tato pātova sarīrapaṭijagganaṃ katvā surattadupaṭṭaṃ
nivāsetvā vijjulatāsadisaṃ kāyabandhanaṃ bandhitvā yugandharapabbataṃ parikkhipitvā
ṭhitamahāmeghaṃ viya meghavaṇṇaṃ paṃsukūlaṃ ekaṃsavaragataṃ katvā 1- paccagghaṃ selamayapattaṃ
vāmaaṃsakūṭe laggetvā  sāvatthiyaṃ 2- piṇḍāya pavisissāmīti sīho viya himavantapādā
vihārā nikkhami. Imamatthaṃ sandhāya "athakho bhagavā"ti ādi vuttaṃ.
      [407] Etadahosīti nagadvārasamīpaṃ gantvā attano rucivasena suriyaṃ
oloketvā atippagabhāvameva disvā etaṃ ahosi. Yannūnāhanti saṃsayaparidīpano
viya nipāto, buddhānañca saṃsayo nāma natthi, "idaṃ karissāma, idaṃ na karissāma,
imassa dhammaṃ desessāma, imassa dhammaṃ na desessāmā"ti evaṃ parivitakkapubbabhāgo
panesa buddhānaṃ labbhati. Tenāha "yannūnāhan"ti, yadi panāhanti attho.
      [408] Unnādiniyāti uccaṃ nadamānāya, evaṃ nadamānāya cassā
uddhaṃ gamanavasena ucco disāsu patthaṭavasena mahāsaddoti uccāsaddamahāsaddāya, tesaṃ
hi paribbājakānaṃ pātova vuṭṭhāya kattabbaṃ nāma cetiyavattaṃ vā bodhivattaṃ vā
ācariyupajjhāyavattaṃ vā yonisomanasikāro vā   natthi. Tena te pātova vuṭṭhāya bālātape
nisinnā "imassa hattho sobhaṇo, imassa pādo"ti  evaṃ aññamaññassa
hatthapādādīni vā ārabbha itthīpurisadārakadārikādīnaṃ vaṇṇe vā aññaṃ vā
kāmassādabhavassādādivatthuṃ ārabbha kathaṃ samuṭṭhāpetvā anupubbena
@Footnote: 1 Sī. ekaṃsaṃ katvā           2 cha.Ma. sāvatthiṃ

---------------------------------------------------------------------------------------------
page303.
Rājakathādianekavidhaṃ tiracchānakathaṃ kathenti. Tena vuttaṃ "unnādiniyā
uccāsaddamahāsaddāya anekavihitaṃ tiracchānakathaṃ kathentiyā"ti.
      [409] Tato poṭṭhapādo paribbājako te paribjake oloketvā
"ime paribbājakā ativiya aññamaññaṃ agāravā, mayañca samaṇassa gotamassa
pātubhāvato paṭṭhāya suriyuggamane khajjopanakūpamā jātā, lābhasakkāropi no
parihīno. Sace panimaṃ ṭhānaṃ samaṇo gotamo vā gotamassa sāvako vā gihī
upaṭṭhāko vā tassa  āgaccheyya, ativiya lajjanīyaṃ bhavissati, parisadoso kho pana
parisajeṭṭhakasseva upari ārohatī"ti itocito ca vilokento 1-  bhagavantaṃ addasa.
Tena vuttaṃ "addasā kho poṭṭhapādo paribbājako .pe. Tuṇhī ahesun"ti.
      Tattha saṇṭhapesīti sikkhāpesi, vajjamassā paṭicchādesi. Yathā
susaṇṭhitā hoti, tathā naṃ ṭhapesīti. Yathā nāma parisamajjhaṃ pavisanto puriso
vajjapaṭicchādanatthaṃ nivāsanaṃ saṇṭhapeti, pārupanaṃ saṇṭhapeti, rajokiṇṇaṭṭhānaṃ
puñchati, evamassā vajjapaṭicchādanatthaṃ "appasaddā bhonto"ti sikkhāpento yathā
susaṇṭhitā hoti, tathā naṃ ṭhapesīti attho. Appasaddakāmoti appasaddaṃ icchati,
eko nisīdati, eko tiṭṭhati, na gaṇasaṅgaṇikāya yāpeti. Upasaṅkamitabbaṃ
maññeyyāti idhāgantabbaṃ maññeyya. Kasmā panesa bhagavato upasaṅkamanaṃ
paccāsiṃsatīti 2-? attano vuḍḍhiṃ patthayamāno. Paribbājakā kira buddhesu vā
buddhasāvakesu vā attano santikaṃ āgatesu "ajja amhākaṃ santikaṃ samaṇo gotamo
āgato, sāriputto āgato, na kho pana te yassa vā tassa vā santikaṃ
gacchanti, passatha amhākaṃ uttamabhāvan"ti attano upaṭṭhākānaṃ santike attānaṃ
ukkhipanti, ucce  ṭhāne ṭhapenti, bhagavatopi upaṭṭhāke gaṇhituṃ vāyamanti. Te
kira bhagavato upaṭṭhāke disvā evaṃ vadanti "tumhākaṃ satthā bhavaṃ gotamopi
gotamasāvakopi 3- amhākaṃ santikaṃ āgacchanti, mayaṃ aññamaññaṃ samaggā. Tumhe
pana amhe akkhīhipi passituṃ na icchatha, sāmīcikammaṃ na karotha, kiṃ vo amhehi
aparaddhan"ti.  athekacce manussā "buddhāpi etesaṃ santikaṃ 4- gacchanti, kiṃ
@Footnote: 1 Sī., Ma. olokento.        2 cha.Ma. paccāsīsatīti.
@3 cha.Ma. gotamasāvakāpi.          4 ka. santike.

---------------------------------------------------------------------------------------------
page304.
Amhākan"ti tato paṭṭhāya te disvā nappamajjanti. Tuṇahī ahesunti
poṭṭhapādaṃ parivāretvā nissaddā nisīdiṃsu.
      [410] Svāgataṃ bhanteti suṭṭhu āgamanaṃ bhante bhagavato, bhagavati
hi no āgate ānando hoti, gate sokoti dīpeti. Cirassaṃ kho bhanteti
kasmā āha? kiṃ bhagavā pubbepi tattha gatapubboti? na gatapubbo. Manussānaṃ
pana "kuhiṃ gacchantā, kuto āgatattha, kiṃ maggamuḷhattha, cirassaṃ āgatatthā"ti
evamādayo piyasamudācārā honti, tasmā evamāha. Evañca pana vatvā na
mānatthaddho hutvā nisīdi, uṭṭhāyāsanā 1- bhagavato paccuggamanamakāsi. Bhagavantaṃ hi
upagataṃ disvā āsanena animantento vā apacitiṃ akaronto vā dullabho.
Kasmā? uccākulīnatāya. Ayaṃpi paribbājako attano nīsinnāsanaṃ papphoṭetvā
Bhagavantaṃ āsanena nimantento "nisīdatu bhante bhagavā, idamāsanaṃ paññattan"ti
āha. Antarākathā vippakatāti nisinnānaṃ vo ādito paṭṭhāya yāva mamāgamanaṃ,
etasmiṃ antare kā nāma  kathā vippakatā, mamāgamanapaccayā katamā kathā pariyantaṃ
na gatā? vadatha, yāva  naṃ pariyantaṃ netvā desemīti 2- sabbaññuppavāraṇaṃ pavāresi.
                       Abhisaññānirodhakathāvaṇṇanā
      [411] Atha paribbājako "niratthakathā esā nissārā vaṭṭasannissitā,
na tumhākaṃ purato vattabbataṃ arahatī"ti dīpento "tiṭṭhatesā bhante"ti
ādimāha. Tiṭṭhatesā  bhante"ti sace bhagavā sotukāmo bhavissati, pacchāpesā
kathā na dullabhā bhavissati amhākaṃ panimāya kathāya attho natthi. Bhagavato
panāgamanaṃ labhitvā mayaṃ aññadeva sukāraṇaṃ pucchāmāti dīpeti. Tato taṃ pucchanto
"purimāni bhante"ti ādimāha. Tattha kotūhalasālāyanti kotūhalasālā nāma
paccekasālā natthi. Yattha pana nānātitthiyā samaṇabrahmaṇā nānāvidhaṃ kathaṃ
pavattenti, sā bahūnaṃ "ayaṃ kiṃ vadati, ayaṃ kiṃ vadatī"ti kotūhaluppattiṭṭhānato 3-
kotūhalasālāti vuccati. Abhisaññānirodheti ettha abhīti upasaggamattaṃ. Saññānirodheti
@Footnote: 1 Sī. uṭṭhāya pana        2 cha.Ma. demīti        3 Sī. kotūhalappavattiṭṭhānato

---------------------------------------------------------------------------------------------
page305.
Cittanirodhe,  khaṇikanirodhe kathā uppannāti  attho. Idaṃ pana tassā uppattikāraṇaṃ.
Yadā kira  bhagavā  jātakaṃ vā katheti, sikkhāpadaṃ vā paññapeti, tadā sakalajambudīpe
bhagavato kittighoso pattharati, titthiyā taṃ sutvā "bhavaṃ kira gotamo pubbacariyaṃ
kathesi. Mayaṃ kiṃ na sakkoma tādisaṃ kiñci kathetun"ti bhagavato paṭibhāgakiriyaṃ
karontā ekaṃ bhavantarasamayaṃ kathenti "bhavaṃ gotamo sikkhāpadaṃ paññapesi,  mayaṃ kiṃ
na sakkoma paññapetun"ti attano sāvakānaṃ kiñcideva sikkhāpadaṃ paññapenti.
Tadā pana bhagavā aṭṭhavidhaparisamajjhe nisīditvā nirodhakathaṃ kathesi. Titthiyā taṃ
sutvā "bhavaṃ kira gotamo nirodhaṃ nāma kathesi, mayampi taṃ kathayissāmā"ti 1-
sannipatitvā kathayiṃsu. Tena vuttaṃ "abhisaññānirodhe kathā udapādī"ti.
      Tatrekacceti tesu ekacce. Purimo cettha yvāyaṃ bāhire titthāyatane
pabbajito cittappavattiyaṃ dosaṃ disvā "acittakabhāvo santo"ti samāpattiṃ
bhāvetvā ito cuto pañcakappasatāni asaññībhave ṭhatvā 2- puna idha uppajjati,
tassa saññuppāde ca nirodhe ca hetuṃ apassanto "ahetū apaccayā"ti āha.
      Dutiyo taṃ nisedhetvā migasiṅgatāpasassa asaññikabhāvaṃ gahetvā
"upetipi  apetipī"ti āha. Migasiṅgatāpaso kira tattatapo 3- ghoratapo
paramādhitindriyo 4- ahosi. Tassa sīlatejena sakkavimānaṃ uṇhamahosi. Sakko
devarājā "sakkaṭṭhānaṃ nu kho tāpaso patthetī"ti alambusaṃ nāma devakaññaṃ
"tāpasassa tapaṃ bhinditvā ehī"ti pesesi. Sā tattha gatā. Tāpaso paṭhamadivase
taṃ disvāva palāyitvā paṇṇasālaṃ pāvisi. Dutiyadivase kāmacchandanīvaraṇena laggo 5-
taṃ hattheva 6- aggahesi, so tena dibbaphassena phuṭṭho visaññī hutvā tiṇṇaṃ
saṃvaccharānaṃ accayena saññaṃ paṭilabhati. Taṃ disvā 7- so diṭṭhigatiko "tiṇṇaṃ
saṃvaccharānaṃ accayena nirodhā vuṭṭhito"ti maññamāno evamāha.
      Tatiyo taṃ nisedhetvā āthabbaṇapayogaṃ sandhāya "upakaḍḍhantipi
apakaḍḍhantipī"ti āha. Āthabbaṇikā kira āthabbaṇaṃ payojetvā sattaṃ sīsacchinnaṃ
@Footnote: 1 cha.Ma. kathessāmāti               2 Ma. uppajjitvā       3 cha.Ma. attantapo
@4 cha.Ma., Sī., i. parimāritindriyo    5 cha.Ma. bhaggo         6 cha.Ma. hatthe
@7 cha.Ma. ayaṃ pāṭho na dissati

---------------------------------------------------------------------------------------------
page306.
Viya, hatthacchinnaṃ viya,  mataṃ vaya ca katvā dassenti. Tassa puna pākatikabhāvaṃ
disvā so diṭṭhigatiko "nirodhā vuṭṭhito ayan"ti maññamāno evamāha.
       Catuttho taṃ nisedhetvā yakkhadāsīnaṃ madaniddaṃ sandhāya "santi hi
bho devatā"tiādimāha. Yakkhadāsiyo kira sabbarattiṃ devatūpahāraṃ kurumānā
naccitvā gāyitvā aruṇodaye  ekaṃ surāpātiṃ pivitvā parivattitvā supitvā divā
vuṭṭhahanti. Taṃ disvā so diṭṭhigatiko "suttakāle nirodhaṃ samāpannā, pabuddhakāle
nirodhā vuṭṭhitā"ti maññamāno evamāha.
      Ayaṃ pana poṭṭhapādo paribbājako paṇḍitajātiko. Tenassa taṃ kathaṃ
sutvā vippaṭisāro uppajji. "imesaṃ kathā eḷamūgakathā viya, cattāro hi nirodhe
ete paññapenti, iminā ca nirodhena nāma ekena  bhavitabbaṃ, na bahunā.
Tenāpi ekena aññeneva  bhavitabbaṃ, so pana aññena ñātuṃ na sakkā
aññatra sabbaññunā. Sace bhagavā idha  abhavissa, `ayaṃ nirodho ayaṃ na 1-
nirodho'ti dīpasahassaṃ viya ujjāletvā ajjameva 2- pākaṭaṃ akarissā"ti dasabalaññeva
anussari. "tassa mayhaṃ bhante"tiādimāha.
      Tattha aho nūnāti anussaraṇatthe napātadvayaṃ, tena tassa bhagavantaṃ
anussarantassa etadahosi "aho nūna bhagavā, aho nūna sugato"ti. Yo imesanti
yo etesaṃ nirodhadhammānaṃ sukusalo nipuṇo cheko, so bhagavā aho nūna katheyya,
so sugato aho nūna katheyyāti ayametthādhippāyo. Pakataññūti ciṇṇavasitāya
pakatiṃ sabhāvaṃ jānātīti pakataññū. Kathaṃ nu khoti idaṃ paribbājako "mayaṃ bhagavā
na jānāma, tumhe  jānātha, kathetha no"ti āyācanto vadati.
                    Ahetukasaññuppādanirodhakathāvaṇṇanā
      [412] Atha bhagavā kathento "tatra poṭṭhapādā"tiādimāha. Tattha
tatrāti tesu samaṇabrāhmaṇesu. Āditova tesaṃ aparaddhanti tesaṃ ādimhiyeva
viraddhaṃ, gharamajjheyeva pakkhalitāti dīpeti. Sahetū sappaccayāti ettha hetupi
@Footnote: 1 cha.Ma. na-saddo na dissati           2 Sī. ajja me

---------------------------------------------------------------------------------------------
page307.
Paccayopi kāraṇasseva nāmaṃ, sakāraṇāti attho. Taṃ pana kāraṇaṃ dassento
"sikkhā ekā"ti āha. Tattha sikkhā ekā saññā uppajjantīti sikkhāya
ekaccā saññā jāyantīti attho.
      [413] Kā ca sikkhāti bhagavāti avocāti katamā ca sā sikkhāti
bhagavā vitthāretukamyatāpucchāvasena avoca. Atha yasmā adhisīlasikkhā adhicittasikkhā
adhipaññāsikkhāti tisso sikkhā honti. Tasmā tā dassento bhagavā saññāya
sahetukaṃ uppādanirodhaṃ dīpetuṃ buddhuppādato pabhūti tantidhammaṃ ṭhapento "idha
poṭṭhapāda tathāgato loke"tiādimāha. Tattha adhisīlasikkhā adhicittasikkhāti
dveeva sikkhā sarūpena āgatā, tatiyā pana "ayaṃ dukkhanirodhagāminīpaṭipadāti kho
poṭṭhapāda mayā ekaṃsiko dhammo desito"ti ettha sammādiṭṭhisammāsaṅkappavasena
pariyāpannattā āgatāti veditabbā. Kāmasaññāti pañcakāmaguṇikarāgopi
asamuppannakāmarāgopi, 1-  tattha pañcakāmaguṇikarāgo anāgāmimaggena samugghātaṃ
gacchati, asamuppannakāmarāgo pana imasmiṃ ṭhāne vaṭṭati. Tasmā tassa yā
purimā kāmasaññāti tassa paṭhamajjhānasamaṅgino yā pubbe uppannapubbāya
kāmasaññāya sadisattā purimā kāmasaññāti vucceyya, sā nirujjhati, anuppannāva
nuppajjatīti attho.
      Vivekajapītisukhasukhumasaccasaññīyeva  tasmiṃ samaye hotīti tasmiṃ
paṭhamajjhānasamaye vivekajapītisukhasaṅkhātā sukhumasaññā saccā hoti, bhūtā hotīti
attho.  athavā kāmacchandādioḷārikaṅgappahānavasena sukhumā ca sā bhūtatāya saccā
ca saññāti sukhumasaccasaññā, vivekajehi pītisukhehi sampayuttā sukhumasaccasaññāti
vivekajapītisukhasukhumasaccasaññā, sā assa atthīti vivekajapītisukhasukhumasaccasaññīti
evamettha attho daṭṭhabbo. Esa nayo sabbattha.
      Evaṃpi sikkhāti ettha yasmā paṭhamajjhānaṃ samāpajjanto ca
adhiṭṭhahanto ca vuṭṭhahanto ca sikkhati, tasmā taṃ evaṃ sikkhitabbato sikkhāti
vuccati. Tenapi sikkhāsaṅkhātena paṭhamajjhānena evaṃ ekā vivekajapītisukhasukhumasaccasaññā
@Footnote: 1 cha.Ma....kāmacāropi, evamuparipi

---------------------------------------------------------------------------------------------
page308.
Uppajjati. Evaṃ  ekā kāmasaññā nirujjhatīti attho. Ayaṃ sikkhāti bhagavā
avocāti ayaṃ paṭhamajjhānasaṅkhātā ekā sikkhāti bhagavā āha. Etenupāyena
sabbattha  attho daṭṭhabbo.
      [414] Yasmā pana aṭṭhamāya samāpattiyā 1- aṅgato sammasanaṃ
buddhānaṃyeva hoti, sāvakesu sāriputtasadisānaṃ natthi, kalāpato sammasanaṃyeva pana
sāvakānaṃ hoti, idañca "saññā saññā"ti evaṃ aṅgato sammasanaṃ uddhaṭaṃ, tasmā
ākiñcaññāyatanaparamaṃyeva saññaṃ dassetvā puna tadeva saññagganti dassetuṃ
"yato kho poṭṭhapāda bhikkhu .pe. Saññaggaṃ phusatī"ti āha.
      Tattha yato kho poṭṭhapāda bhikkhūti yo nāma poṭṭhapāda bhikkhu.
Idha sasaññī hotīti idha sāsane sakasaññī hoti, ayameva vā  pāṭho, attano
paṭhamajjhānasaññāya saññavā hotīti attho. So tato amutra tato amutrāti
so bhikkhu tato paṭhamajjhānato amutra dutiyajjhāne, tatopi amutra tatiyajjhāneti
evaṃ tāya tāya jhānasaññāya sakasaññī sakasaññī hutvā anupubbena saññaggaṃ phusati.
Saññagganti ākiñcaññāyatanaṃ vuccati. Kasmā? lokiyānaṃ kiccakārikasamāpattīnaṃ 2-
Aggattā. Ākiñcaññāyatanasamāpattiyaṃ hi ṭhatvā nevasaññānāsaññāyatanaṃpi nirodhaṃpi
samāpajjanti. Iti sā lokiyānaṃ kiccakārikasamāpattīnaṃ 2- aggattā saññagganti
vuccati, taṃ phusati pāpuṇātīti attho.
      Idāni abhisaññānirodhaṃ dassetuṃ "tassa saññagge ṭhitassā"tiādimāha.
Tattha ceteyyaṃ abhisaṅkhareyyanti padadvaye ca jhānaṃ samāpajjanto ceteti nāma,
punappunaṃ kappetīti attho. Uparisamāpattiatthāya nikkantiṃ kurumāno abhisaṅkharoti
nāma. Imā ca me saññā nirujjheyyunti imā ākiñcaññāyatanasaññā nirujjheyyuṃ.
Aññā ca oḷārikāti aññā ca oḷārikā bhavaṅgasaññā uppajjeyyuṃ. So na ceva
ceteti na ca abhisaṅkharotīti ettha kāmañcesa cetentova na ceteti,
abhisaṅkharontova nābhisaṅkharoti. Imassa bhikkhuno ākiñcaññāyatanato vuṭṭhāya
nevasaññānāsaññāyatanaṃ samāpajjitvā "ekaṃ dve cittavāre
@Footnote: 1 cha.Ma.,Sī. aṭṭhamasamāpattiyā  2 cha.Ma. kiccakārakasamāpattīnaṃ, Sī. kiccakarasamāpattīnaṃ

---------------------------------------------------------------------------------------------
page309.
Ṭhassāmī"ti ābhogasamannāhāro natthi, uparinirodhasamāpattitthāyaeva pana
ābhogasamannāhāro atthi, svāyamattho puttagharācikkhaṇena dīpetabbo:-
     pitugharamajjhena kira gantvā pacchābhāge puttassa gharaṃ hoti, tato
paṇītaṃ bhojanaṃ ādāya āsanasālaṃ āgataṃ daharaṃ thero "manāpo piṇḍapāto kuto
ābhato"ti pucchi. So "asukassa gharato"ti laddhagharameva ācikkhi. Yena panassa
pitugharamajjhena gatopi āgatopi tattha ābhogopi natthi. Tattha āsanasālā viya
ākiñcaññāyatanasamāpatti daṭṭhabbā, pitugehaṃ viya nevasaññānāsaññāyatanasamāpatti,
puttagehaṃ viya nirodhasamāpatti, āsanasālāya ṭhatvā pitugharaṃ amanasikaritvā
puttagharācikkhaṇaṃ viya ākiñcaññāyatanato vuṭṭhāya nevasaññānāsaññāyatanaṃ
samāpajjitvā "ekaṃ dve cittavāre ṭhassāmī"ti pitugharaṃ amanasikaritvāva
uparinirodhasamāpattitthāyaeva manasikāro, evamesa cetentova na ceteti,
abhisaṅkharontova nābhisaṅkharoti. Tā ceva saññāti tā jhānasaññā nirujjhanti. Aññā
cāti aññā ca oḷārikā bhavaṅgasaññā na uppajjanti. So nirodhaṃ phusatīti
so evaṃ paṭipanno bhikkhu saññāvedayitanirodhaṃ phusati vindati paṭilabhati.
      Anupubbābhisaññānirodhasampajānasamāpattīti 1- ettha abhīti
upasaggamattaṃ, sampajānapadaṃ nirodhapadena antarikaṃ katvā vuttaṃ.
Anupaṭipāṭiyā sampajānasaññānirodhasamāpattīti ayaṃ panetthattho. Tatrāpi
sampajānasaññānirodhasamāpattīti sampajānantassa ante saññānirodhasamāpatti
sampajānantassa vā paṇḍitassa bhikkhuno saññānirodhasamāpattīti ayaṃ visesattho.
      Idāni idha ṭhatvā nirodhasamāpattikathā kathetabbā. Sā panesā
sabbākārena  visuddhimagge paññābhāvanānisaṃsādhikāre kathitā, tasmā tattha
kathitatova gahetabbā.
      Evaṃ bhagavā poṭṭhapādassa paribbājakassa nirodhakathaṃ kathetvā atha naṃ
tādisāya kathāya aññattha abhāvaṃ paṭijānāpetuṃ "taṃ kiṃ maññasī"tiādimāha.
Paribbājakopi "bhagavā ajja tumhākaṃ kathaṃ ṭhapetvā na mayā evarūpā   kathā
@Footnote: 1 cha.Ma....samāpattinti

---------------------------------------------------------------------------------------------
page310.
Sutapubbā"ti paṭijānanto "no hetaṃ bhante"ti vatvā puna sakkaccaṃ bhagavato
kathāya uggahitabhāvaṃ dassento "evaṃ kho ahaṃ bhante"tiādimāha. Athassa
bhagavā "suuggahitaṃ tayā"ti anujānanto "evaṃ poṭṭhapādā"ti āha.
      [415] Atha paribbājako "bhagavatā `ākiñcaññāyatanaṃ saññaggan'ti
vuttaṃ, etadeva nukho saññaggaṃ, udāhu avasesasamāpattīsupi saññaggaṃ atthī"ti
cintetvā tamatthaṃ pucchanto "ekaññeva nukho"tiādimāha. Bhagavāpi tassa
vissajjesi. Tattha puthūpīti bahūnipi. Yathā yathā kho poṭṭhapāda nirodhaṃ phusatīti
paṭhavīkasiṇādīsu yena yena kasiṇena, paṭhamajjhānādīnaṃ vā yena yena jhānena. Idaṃ
vuttaṃ hoti:- sace hi paṭhavīkasiṇena kāraṇabhūtena 1- paṭhavīkasiṇasamāpattiṃ ekavāraṃ
samāpajjanto purimasaññānirodhaṃ phusati ekaṃ saññaggaṃ, atha dve vāre, tayo
vāre, vārasataṃ, vārasahassaṃ, vārasatasahassaṃ vā samāpajjanto purimasaññānirodhaṃ
phusati, satasahassaṃ saññaggāni. Eseva nayo sesakasiṇesu. Jhānesupi sace
paṭhamajjhānena  kāraṇabhūtena 1- ekavāraṃ purimasaññānirodhaṃ phusati ekaṃ saññaggaṃ. Atha
dve vāre, tayo vāre, vārasataṃ, vārasahassaṃ, vārasatasahassaṃ vā samāpajjanto 2-
purimasaññānirodhaṃ phusati, satasahassaṃ saññaggāni. Esa nayo sesajhānasamāpattīsupi.
Iti ekavāraṃ samāpajjanavasena vā sabbampi sañjānanalakkhaṇena saṅgahetvā vā
ekaṃ saññaggaṃ hoti, aparāparaṃ samāpajjanavasena bahūni.
      [416] Saññā nukho bhanteti bhante nirodhasamāpajjanakassa bhikkhuno
saññā nukho paṭhamaṃ uppajjatīti pucchati. Tassabhagavā "saññā kho poṭṭhapādā"ti
byākāsi. Tattha saññāti jhānasaññā. Ñāṇanti vipassanāñāṇaṃ. Aparo nayo,
saññāti vipassanā. 3- Ñāṇanti maggañāṇaṃ. Aparo nayo, saññāti maggasaññā.
Ñāṇanti phalañāṇaṃ.
      Tipiṭakamahāsivatthero panāha:- kiṃ ime bhikkhū bhaṇanti, poṭṭhapādo
heṭṭhā bhagavantaṃ nirodhaṃ pucchi. Idāni nirodhā vuṭṭhānaṃ pucchanto "bhagavā nirodhā
vuṭṭhahantassa kiṃ paṭhamaṃ arahattaphalasaññā uppajjati, udāhu paccavekkhaṇañāṇan"ti
@Footnote: 1 cha.Ma. karaṇabhūtena      2 cha.Ma. ayaṃ pāṭho na dissati        3 cha.Ma. vipassanā saññā

---------------------------------------------------------------------------------------------
page311.
Vadati. Athassa bhagavā yasmā phalasaññā paṭhamaṃ uppajjati, pacchā paccavekkhaṇañāṇaṃ.
Tasmā "saññā kho poṭṭhapādā"tiādimāha. Tattha saññuppādāti arahatta-
phalasaññāya uppādā, pacchā "idaṃ arahattaphalan"ti evaṃ paccavekkhaṇañāṇuppādo
hoti. Idappaccayā kira meti phalasamādhisaññāpaccayā kira mayhaṃ paccavekkhaṇañāṇaṃ
uppannanti.
                        Saññāattakathāvaṇṇanā
      [417] Idāni paribbājako yathā nāma gāmasūkaro gandhodakena
nhāpetvā gandhehi anulimpitvā mālādāmaṃ pilandhitvā sirisayane āropitopi
sukhaṃ na vindati, vegena gūthaṭṭhānameva gantvā sukhaṃ vindati. Evameva bhagavatā
saṇhasukhumatilakkhaṇabbhāhatāya desanāya nhāpitavilittamaṇḍitopi nirodhakathāsirisayanaṃ
āropitopi tattha sukhaṃ avindanto 1- gūthaṭṭhānasadisaṃ attano laddhiṃ gahetvā
tameva pucchanto "saññā nu kho bhante purisassa attā"tiādimāha.
Athassānumatiṃ gahetvā byākātukāmo bhagavā "kiṃ pana tvan"tiādimāha. Tato
so "arūpī attā"ti evaṃladdhiko samānopi "bhagavā desanāya sukusalo, so me
āditova laddhiṃ mā viddhaṃsetū"ti cintetvā attano laddhiṃ pariharanto "oḷārikaṃ
kho"tiādimāha. Athassa bhagavā tattha dosaṃ dassento "oḷāriko ca hi te"tiādimāha.
Tattha evaṃ santanti evaṃ sante. Bhummatthe hi etaṃ upayogavacanaṃ. Evaṃ
santaṃ attānaṃ paccāgacchato teti 2- ayaṃ vā ettha attho. Catunnañca
khandhānaṃ ekuppādekanirodhattā kiñcāpi yā saññā uppajjati, sāva nirujjhati.
Aparāparaṃ upādāya pana "aññā ca saññā uppajjanti, aññā ca saññā
nirujjhantī"ti vuttaṃ.
       [418-420] Idāni aññaṃ laddhiṃ dassento "manomayaṃ kho ahaṃ
bhante"tiādīni 3- vatvā tatrāpi dose dinne yathā nāma ummattako yāvassa
saññā nappatiṭṭhāti, tāva aññaṃ gahetvā aññaṃ vissajjeti, saññāpatiṭṭhānakāle
pana vattabbameva vadati, evameva aññaṃ gahetvā aññaṃ vissajjetvā idāni
@Footnote: 1 cha.Ma. na vindanto        2 cha.Ma. tavāti        3 cha.Ma....ādiṃ

---------------------------------------------------------------------------------------------
page312.
Attano laddhiṃyeva vadanto "arūpī kho"tiādimāha. Tatrāpi yasmā so saññāya
uppādanirodhaṃ  icchati, attānaṃ pana sassataṃ maññati. Tasmā tathevassa dosaṃ
dassento bhagavā "evaṃ santampī"tiādimāha. Tato paribbājako micchādassanena
abhibhūtattā bhagavatā vuccamānaṃpi taṃ nānattaṃ ajānanto "sakkā panetaṃ bhante
mayā"tiādimāha. Athassa bhagavā yasmā so saññāya uppādanirodhaṃ passantopi
saññāmayaṃ attānaṃ niccameva maññati. Tasmā "dujjānaṃ kho"tiādimāha.
     Tatthāyaṃ saṅkhepattho:- tava aññā diṭṭhi, aññā khanti, aññā
ruciyo, 1- aññathāyeva te dassanaṃ pavattaṃ, aññadeva  ca te khamati ceva ruccati
ca, aññatra ca te āyogo, aññissāyeva paṭipattiyā, yuttapayuttatā, aññattha
ca te  ācariyakaṃ, aññasmiṃ titthāyatane ācariyabhāvo. Tena tayā evaṃ
aññadiṭṭhikena aññakhantikena aññarucikena aññatraāyogena aññatrācariyakena dujjānaṃ
etanti. Atha paribbājako "saññā vā purisassa attā hotu, añño vā
saññato, taṃ sassatādibhāvamassa pucchissan"ti puna "kiṃ pana bhante"tiādimāha.
     Tattha lokoti attānaṃ sandhāya vadati. Na hetaṃ poṭṭhapāda
atthasañhitanti poṭṭhapāda etaṃ diṭṭhigataṃ na idhalokaparalokaatthanissitaṃ, na
attatthaparatthanissitaṃ. Na dhammasañhitanti na navalokuttaradhammanissitaṃ. Na
ādibrahmacariyakanti  sikkhattayasaṅkhātassa sāsanabrahmacariyakassa na ādimattaṃ,
adhisīlasikkhāmattaṃpi na hoti. Na nibbidāyāti saṃsāravaṭṭe nibbindanatthāya na
saṃvattati. Na virāgāyāti vaṭṭavirāgatthāya na saṃvattati. Na nirodhāyāti vaṭṭassa
nirodhakaraṇatthāya na saṃvattati. Na upasamāyāti vaṭṭassa vūpasamanatthāya na saṃvattati.
Na abhiññāyāti vaṭṭābhijānanāya paccakkhakiriyāya na saṃvattati. Na sambodhāyāti
vaṭṭasambujjhanatthāya na saṃvattati. Na nibbānāyāti amatamahānibbānassa 2-
paccakkhakiriyāya na saṃvattati.
      Idaṃ dukkhantiādīsu taṇhaṃ ṭhapetvā tebhūmikā pañcakkhandhā dukkhanti,
tasseva dukkhassa pabhavanato 3- sappaccayā taṇhā dukkhasamdayoti, ubhinnaṃ
@Footnote: 1 cha.Ma. ruci        2 Ma. amatamahānibbānāya       3 cha.Ma. pabhāvanato

---------------------------------------------------------------------------------------------
page313.
Appavatti dukkhanirodhoti, ariyo aṭṭhaṅgiko maggo dukkhanirodhagāminīpaṭipadāti
mayā byākatanti attho. Evañca pana vatvā bhagavā "imassa paribbājakassa
maggapātubhāvo vā phalasacchikiriyā vā natthi, mayhaṃ ca bhikkhācāravelā"ti cintetvā
tuṇhī ahosi. Paribbājakopi taṃ ākāraṃ ñatvā bhagavato gamanakālaṃ ārocento
viya "evametan"ti ādimāha.
      [421] Vācāya sannipatodakenāti 1- vacanapatodena. Sañjambharimakaṃsūti
sañjambharitaṃ 2- nirantaraṃ phuṭaṃ akaṃsu, upari vijjhiṃsūti vuttaṃ hoti. Bhūtanti
sabhāvato vijjamānaṃ. Tacchaṃ tathanti tasseva vevacanaṃ. Dhammaṭṭhitatanti
navalokuttaradhammesu ṭhitasabhāvaṃ. Dhammaniyāmatanti lokuttaradhammaniyāmaniyataṃ. Buddhānaṃ
hi catusaccavinimuttā kathā nāma natthi. Tasmā sā edisā hoti.
                   Cittahatthisāriputtapoṭṭhapādavatthuvaṇṇanā
      [422] Citto ca hatthisāriputtoti so kira sāvatthiyaṃ hatthiācariyassa
putto bhagavato santike pabbajitvā tīṇi piṭakāni uggahetvā sukhumesu
atthantaresu kusalo ahosi,  pubbe katapāpakammavasena pana satta vāre
vibbhamitvā gihī jāto. Kassapasammāsambuddhassa kira sāsane dve sahāyakā ahesuṃ,
aññamaññaṃ samaggā ekatova sajjhāyanti. Tesu eko anabhirato gihibhāve cittaṃ
uppādetvā itarassārocesi. So gihibhāve ādīnavaṃ pabbajjāya ca ānisaṃsaṃ
dassetvā taṃ ovadi. So taṃ sutvā abhiramitvā punekadivasaṃ tādise citte
uppanne taṃ etadavoca "mayhaṃ āvuso  evarūpaṃ cittaṃ uppajjati `imāhaṃ
pattacīvaraṃ tuyhaṃ dassāmī"ti. So pattacīvaralobhena tassa gihibhāve ānisaṃsaṃ
dassetvā pabbajjāyevādīnavaṃ kathesi. Athassa taṃ sutvāva gihibhāvato cittaṃ
virajjitvā 3- pabbajjāyameva abhirami. Evamesa tadā sīlavantassa bhikkhuno gihibhāve
ānisaṃsakathāya kathitattā idāni cha vāre vibbhamitvā sattame vāre pabbajito,
mahāmoggallānassa mahākoṭṭhitattherassa ca abhidhammakathaṃ kathentānaṃ antarantarā
@Footnote: 1 cha.Ma. vācāsannitodakenāti        2 Sī. saṃbharitaṃ       3 Ma. nivattetvā

---------------------------------------------------------------------------------------------
page314.
Kathaṃ opāteti. Atha naṃ mahākoṭṭhitatthero apasādeti. So mahāsāvakassa kathite
patiṭṭhātuṃ asakkonto vibbhamitvā gihī jāto. Poṭṭhapādassa panāyaṃ gihisahāyako
hoti. Tasmā vibbhamitvā dvīhatīhaccayena poṭṭhapādassa santikaṃ gato. Atha naṃ
so disvā "samma kiṃ tayā kataṃ, evarūpassa nāma satthu sāsanā apakkantopi, 1-
ehi, pabbajituṃ idāni te vaṭṭatī"ti taṃ gahetvā bhagavato santikaṃ agamāsi.
Tena vuttaṃ "citto ca hatthisāriputto poṭṭhapādo ca paribbājabho"ti.
      [423] Andhāti paññācakkhuno natthitāya andhā, tasseva abhāvena
acakkhukā. Tvañceva nesaṃ eko cakkhumāti subhāsitadubbhāsitajānanabhāvamattena
paññācakkhunā cakkhumā. Ekaṃsikāti ekakoṭṭhāsā. Paññattāti ṭhapitā. Anekaṃsikāti
na ekakoṭṭhāsā, ekeneva koṭṭhāsena sassatāti vā asassatāti vā na vuttāti
attho.
                          Ekaṃsikadhammavaṇṇanā
      [425] Santi poṭṭhapādāti idaṃ bhagavā kasmā ārabhi, bāhirakehi
paññāpitaniṭṭhāya aniyyānikabhāvadassanatthaṃ. Sabbehi titthiyā yathā bhagavā amataṃ
nibbānaṃ, evaṃ attano attano samaye lokathūpikādivasena niṭṭhaṃ paññapenti,
sā ca na niyyānikā. Yathā paññattā hutvā na niyyāti na gacchati,
aññadatthuṃ 2- paṇḍitehi paṭikkhittā nivattati, taṃ dassetuṃ bhagavā evamāha. Tattha
ekantasukhaṃ lokaṃ jānaṃ passanti puratthimāya disāya ekantasukho loko,
pacchimādīnaṃ vā aññatarāyāti evaṃ jānantā evaṃ passantā viharatha,
diṭṭhapubbāni kho tasmiṃ loke manussānaṃ sarīrasaṇṭhānādīnīti. Appāṭihirīkatanti 3-
appāṭihirakataṃ 4- paṭiharaṇavirahitaṃ, aniyyānikanti vuttaṃ hoti.
      [426] Janapadakalyāṇīti janapade aññāhi itthīhi vaṇṇasaṇṭhānavilāsākappādīhi
asadisā.
@Footnote: 1 cha.Ma. apasakkantopi       2 cha.Ma. aññadatthu
@3 cha.Ma. appāṭihīrakatanti      4 cha.Ma.  appāṭihīrakaṃ taṃ

---------------------------------------------------------------------------------------------
page315.
                        Tayoattapaṭilābhavaṇṇanā
      [428] Evaṃ bhagavā paresaṃ niṭṭhāya aniyyānikattaṃ dassetvā
attano niṭṭhāya niyyānikabhāvaṃ dassetuṃ "tayo kho me poṭṭhapādā"ti
ādimāha. Tattha attapaṭilābhoti attabhāvapaṭilābho, ettha ca bhagavā tīhi
attabhāvapaṭilābhehi tayo bhave dassesi. Oḷārikattabhāvapaṭilābhena avīcito paṭṭhāya
paranimmitavasavattipariyosānaṃ kāmabhavaṃ dassesi. Manomayaattabhāvapaṭilābhena paṭhamajjhānabhūmito
paṭṭhāya akaniṭṭhabrahmalokapariyosānaṃ rūpabhavaṃ dassesi. Arūpaattabhāvapaṭilābhena
ākāsānañcāyatanabrahmalokato paṭṭhāya nevasaññānāsaññāyatanabrahmalokapariyosānaṃ
arūpabhavaṃ dassesi.
      [429] Saṃkilesikā dhammā nāma dvādasa akusalacittuppādā. Vodāniyā
dhammā nāma samathavipassanā. Paññāpāripūriṃ vepullattanti maggapaññāphalapaññānaṃ
pāripūriñceva vipulabhāvañca. Pāmujjanti taruṇapīti. Pītīti balavatuṭṭhi.
Kiṃ vuttaṃ hoti? yaṃ avocumhā "sayaṃ abhiññā sacchikatvā upasampajja
Viharissatī"ti, tattha tassa evaṃ viharato taṃ pāmojjañceva bhavissati, pīti ca
nāmakāyapassaddhi ca sati ca supaṭṭhitā uttamañāṇañca sukho ca vihāro.
Sabbavihāresu ca ayameva vihāro "sukho"ti vattuṃ yutto "upasanto paramamadhuro"ti.
Tattha paṭhamajjhāne pāmujjādayo chapi dhammā labbhanti, dutiyajjhāne dubbalapītisaṅkhātaṃ
pāmojjaṃ nivattati, sesā pañca labbhanti. Tatiye pīti nivattati, sesā
cattāro labbhanti. Tathā catutthe imesu ca catūsu jhānesu sampasādanasutte 1-
suddhavipassanāpādakajjhānameva kathitaṃ. Pāsādikasutte 2- catūhi maggehi saddhiṃ
vipassanā kathitā. Dasuttarasutte 3- catutthajjhānikaphalasamāpatti kathitā. Imasmiṃ
poṭṭhapādasutte pāmojjaṃ pītivevacanameva katvā dutiyajjhānikaphalasamāpatti nāma kathitāti
veditabbā.
      [432-437] Ayaṃ vā soti ettha vāsaddo vibhāvanattho hoti.
Ayaṃ soti evaṃ vibhāvetvā pakāsetvā byākareyyāma. Yathā pare "ekantasukhaṃ
attānaṃ sañjānāthā"ti  puṭṭhā "no"ti vadanti, na naṃ evaṃ vadāmāti attho.
@Footnote: 1 dī. pāṭi. 11/141/85      2 dī. pāṭi. 11/164/101      3 dī. pāṭi. 11/350/241

---------------------------------------------------------------------------------------------
page316.
Sappāṭihirīkatanti 1- sappaṭiharaṇaṃ, niyyānikanti attho. Mogho hotīti tuccho hoti,
natthi so tasmiṃ samayeti adhippāyo. Sacco hotīti bhūto hoti, sveva tasmiṃ
samaye sacco hotīti attho. Ettha panāyaṃ citto attano asabbaññutāya tayo
attapaṭilābhe kathetvā attapaṭilābho nāma paññattimattaṃ etanti uddharituṃ
nāsakkhi, attapaṭilābhotveva niyyātesi. Athassa bhagavā rūpādayo cettha dhammā,
attapaṭilābhoti pana nāmamattametaṃ, tesu tesu rūpādīsu sati evarūpā vohārā
hontīti dassetukāmo tasseva kathaṃ gahetvā nāmapaññattivasena niyyātanatthaṃ
"yasmiṃ citta samaye"ti ādimāha.
      [438] Evañca pana vatvā paṭipucchitvā vinayanatthaṃ puna "sace
taṃ cittaṃ evaṃ puccheyyun"ti ādimāha. Tattha yo me ahosīti 2- atīto
attapaṭilābho, sveva me attapaṭilābho, tasmiṃ samaye sacco ahosi, mogho
anāgato mogho paccuppannoti  ettha tāva imamatthaṃ dasseti:- yasmā ye te
atītā dhammā, te etarahi natthi, ahesunti pana saṅkhyaṃ  gatā, tasmā sopi me
attapaṭilābho tasmiṃyeva samaye sacco ahosi. Anāgatapaccuppannānaṃ pana dhammānaṃ
tadābhāvā tasmiṃ samaye "mogho anāgato, mogho paccuppanno"ti, evaṃ atthato
nāmamattameva attapaṭilābhaṃ paṭijānāti. Anāgatapaccuppannesupi eseva nayo.
      [439-443] Atha bhagavā tassa byākaraṇena saddhiṃ attano
byākaraṇaṃ saṃsandituṃ "evameva kho cittā"ti ādīni vatvā puna opammato tamatthaṃ
dassento "seyyathāpi citta gavā khīran"ti ādimāha. Tatrāyaṃ saṅkhepattho:-
yathā gavā khīraṃ, khīrādīhi ca dadhiādīni bhavanti, tattha yasmiṃ samaye khīraṃ hoti, na
tasmiṃ samaye dadhīti vā navanītādīsu vā aññataranti saṅkhyaṃ niruttiṃ nāmaṃ vohāraṃ
gacchati. Kasmā? ye dhamme upādāya dadhītiādivohāro hoti, 3- tesaṃ abhāvā. Atha
kho khīrantveva tasmiṃ samaye saṅkhyaṃ gacchati. Kasmā? ye dhamme upādāya khīranti
saṅkhyā nirutti nāmaṃ vohāro hoti, tesaṃ bhāvāti. Esa nayo sabbattha. Imā
kho cittāti oḷāriko attapaṭilābho iti ca manomayo attapaṭilābho iti ca
@Footnote: 1 cha.Ma. sappāṭihīrakatanti   2 cha.Ma. iti saddo na dissati   3 cha.Ma. vohārā honti

---------------------------------------------------------------------------------------------
page317.
Arūpo attapaṭilābho iti ca imā kho citta lokasamaññā loke samaññāmattakāni
samanujānanamattakāni etāni. Tathā lokaniruttimattakāni vacanapathamattakāni
vohāramattakāni nāmapaṇṇattimattakāni etānīti. Evaṃ bhagavā heṭṭhā tayo attapaṭilābhe
kathetvā idāni sabbametaṃ vohāramattakanti vadati. Kasmā? yasmā paramatthato
satto nāma natthi, suñño tuccho esa loko.
      Buddhānaṃ pana dve kathā sammatikathā ca paramatthakathā ca. Tattha
"satto poso devo brahmā"ti ādikā sammatikathā nāma. "aniccaṃ
dukakhamanattā khandhā dhātuyo āyanāni satipaṭṭhānā sammappadhānā"ti ādikā
paramatthakathā nāma. Tattha yo sammatidesanāya "satto"ti vā "poso"ti vā
"devo"ti vā "brahmā"ti vā vutte vijānituṃ paṭivijjhituṃ niyyātuṃ 1-
arahattajayaggāhaṃ 2- gahetuṃ sakkoti, tassa bhagavā āditova "satto"ti vā "poso"ti
vā "devo"ti vā "brahmā"ti vā katheti, yo paramatthadesanāya "aniccan"ti
vā "dukkhan"ti vāti ādīsu aññataraṃ sutvā vijānituṃ paṭivijjhituṃ niyyātuṃ 1-
arahattajayaggāhaṃ 2- gahetuṃ sakkoti, tassa "aniccan"ti vā "dukkhan"ti vāti
ādīsu aññatarameva katheti. Tathā sammatikathāya bujjhanakasattassāpi na paṭhamaṃ
paramatthakathaṃ katheti. Sammatikathāya pana bodhetvā pacchā paramatthakathaṃ katheti.
Paramatthakathāya bujjhanakasattassāpi na paṭhamaṃ sammatikathaṃ katheti. Paramatthakathāya pana
bodhetvā pacchā sammatikathaṃ katheti. Pakatiyā pana paṭhamameva paramatthakathaṃ kathentassa
desanā lūkhākārā hoti. Tasmā buddhā paṭhamaṃ sammatikathaṃ kathetvā pacchā
paramatthakaṃ kathenti. Sammatikathaṃ kathentāpi saccameva sabhāvameva amusāva kathenti.
Paramatthakaṃ kathentāpi saccameva sabhāvameva amusāva kathenti.
          Duve saccāni akkhāsi,       sambuddho vadataṃ varo.
          Sammatiṃ paramatthañca,          tatiyaṃ nūpalabbhati.
          Saṅketavacanaṃ saccaṃ,          lokasammatikāraṇaṃ. 3-
          Paramatthavacanaṃ saccaṃ,          dhammānaṃ bhūtalakkhaṇan"ti. 4-
@Footnote: 1-1 Ma. niyyānituṃ                        2-2 ka. arahattaddhajaggāhaṃ
@3 cha.Ma. lokasammutikāraṇaṃ, Ma....kāraṇā     4 Ma. bhūtakāraṇā

---------------------------------------------------------------------------------------------
page318.
      Yāhi tathāgato voharati aparāmasantoti yāhi lokasamaññāhi
lokaniruttīhi tathāgato taṇhāmānadiṭṭhiparāmāsānaṃ abhāvā aparāmasanto voharatīti
desanaṃ vinivattetvā arahattanikūṭena desanaṃ niṭṭhāpesi. Sesaṃ sabbattha
uttānatthamevāti.
                  Iti sumaṅgalavilāsiniyā dīghanikāyaṭṭhakathāya
                     poṭṭhapādasuttavaṇṇanā niṭṭhitā.
                              Navamaṃ.
                       ------------------
                            10. Subhasutta
                         subhamāṇavavatthuvaṇṇanā
      [444] Evamme sutaṃ .pe. Sāvatthiyanti subhasuttaṃ. Tatrāyaṃ
anuttānapadavaṇṇanā:- aciraparinibbute bhagavatīti aciraṃ parinibbute bhagavati,
parinibbānato uddhaṃ māsamatte kāle. Nidānavaṇṇanāyaṃ vuttanayeneva bhagavato
pattacīvaraṃ ādāya āgantvā khīravirecanaṃ pivitvā vihāre nisinnadivasaṃ sandhāyetaṃ
vuttaṃ. Todeyyaputtoti todeyyabrāhmaṇassa putto, so kira sāvatthiyā avidūre
tudigāmo nāma atthi, tassa adhipatittā todeyyoti saṅkhyaṃ gato. Mahaddhano pana
hoti pañcacattālīsakoṭivibhavo paramamaccharī, "dadato bhogānaṃ aparikkhayo nāma
natthī"ti cintetvā kassaci kiñca na deti, puttaṃpi āha:-
              "añjanānaṃ khayaṃ disvā,       vammikānañca sañcayaṃ.
              Madhūnañca samāhāraṃ,          paṇḍito gharamāvase"ti.
      Evaṃ adānameva  sikkhāpetvā kāyassa   bhedā tasmiṃyeva ghare sunakho
hutvā nibbatti. 1- Subho taṃ sunakhaṃ ativiya piyāyati, attano bhuñjanakabhattaṃyeva
bhojeti, ukkhipitvā varasayane sayāpeti. Atha bhagavā ekadivasaṃ nikkhante māṇave
taṃ gharaṃ piṇḍāya pāvisi. Sunakho bhagavantaṃ disvā bhukkāraṃ karonto bhagavato
@Footnote: 1 cha.Ma. nibbatto

---------------------------------------------------------------------------------------------
page319.
Samīpaṃ gato. Tato naṃ bhagavā avoca "todeyya tvaṃ pubbepi maṃ `bho bho'ti
paribhavitvā sunakho jāto, idānipi bhukkāraṃ katvā avīciṃ gamissasī"ti. Sunakho taṃ
kathaṃ sutvā vipaṭisārī hutvā uddhanantare chārikāya nipanno, manussānaṃ
ukkhipitvā sayane sayāpetuṃ nāsakkhiṃsu.
      Subho āgantvā "kenāyaṃ sunakho sayanā oropito"ti āha. Manussā
"na kenacī"ti vatvā taṃ pavattiṃ ārocesuṃ. Māṇavo sutvā "mama pitā
brahmaloke nibbatto, samaṇo pana gotamo mama pitaraṃ sunakhaṃ karoti, yaṃkiñci
esa mukhāruḷhaṃ bhāsatī"ti  kujjhitvā bhagavantaṃ musāvādena codetukāmo vihāraṃ
gantvā taṃ pavattiṃ pucchi. Bhagavā tassa tatheva vatvā avisaṃvādanatthaṃ āha
"atthi pana te māṇava pitarā anakkhātaṃ 1- dhanan"ti. Atthi pana bho gotama
satasahassagghanikā suvaṇṇamālā, satasahassagghanikā suvaṇṇapādukā, satasahassagghanikā
suvaṇṇapāti, satasahassañca  kahāpaṇanti. Gaccha, taṃ sunakhaṃ appodakaṃ madhupāyāsaṃ
bhojetvā sayane 2- āropetvā īsakaṃ niddaṃ okkantakāle puccha, sabbante
ācikkhissati, atha naṃ jāneyyāsi "pitā me eso"ti. So tathā akāsi. Sunakho
sabbaṃ ācikkhi, 3- tadā naṃ "pitā me"ti ñatvā bhagavati pasannacitto gantvā
bhagavantaṃ cuddasa pañhe pucchitvā vissajjanapariyosāne bhagavantaṃ saraṇaṃ gato, taṃ
sandhāya vuttaṃ "subho māṇavo   todeyyaputto"ti. Sāvatthiyaṃ paṭivasatīti attano
bhogagāmato āgantvā vasati.
      [445] Aññataraṃ māṇavakaṃ āmantesīti satthari parinibbute
"ānandatthero kirassa pattacīvaraṃ gahetvā āgato, mahājano taṃ dassanatthāya
upasaṅkamatī"ti sutvā "vihāraṃ kho pana gantvā mahājanamajjhe na sakkā sukhena
paṭisanthāraṃ vā katuṃ, dhammakathaṃ vā sotuṃ, gehaṃ āgataṃyeva naṃ disvā sukhena
paṭisanthāraṃ karissāmi, ekā ca me kaṅkhā atthi, taṃpi naṃ pucchissāmī"ti
cintetvā aññataraṃ māṇavakaṃ āmantesi. Appābādhanti ādīsu ābādhoti
visabhāgavedanā vuccati, yā ekadese uppajjitvā cattāro iriyāpathe  ayapaṭena
@Footnote: 1 cha.Ma. na akkhātaṃ       2 cha.Ma. sayanaṃ       3 Sī. dassesi

---------------------------------------------------------------------------------------------
page320.
Ābandhitvā viya gaṇhāti, tassā abhāvaṃ pucchāti vadati. Appātaṅkoti
kicchajīvitakaro rogo vuccati, tassāpi abhāvaṃ pucchāti vadati. Gilānasseva ca
uṭṭhānaṃ nāma garukaṃ hoti, kāye balaṃ na hoti, tasmā niggelaññabhāvañca balañca
pucchāti vadati. Phāsuvihāranti gamanaṭṭhānanisajjasayanesu catūsu iriyāpathesu sukhavihāraṃ
pucchāti vadati. Athassa pucchitabbākāraṃ dassento "subho"ti ādimāha.
      [447] Kālañca samayañca upādāyāti kālañca samayañca paññāya
gahetvā, upadhāretvāti attho. Sace amhākaṃ sve gamanakālo bhavissati, kāye
balamattā ceva pharissati, gamanapaccayā ca añño aphāsuvihāro na bhavissati,
athetaṃ kālañca gamanakāraṇasamavāyasaṅkhātaṃ samayañca upadhāretvā apievanāma sve
āgaccheyyāmāti vuttaṃ hoti.
      [448] Cetakena bhikkhunāti cetiyaraṭṭhe 1- jātattā cetakoti evaṃ
laddhanāmena. Sammodanīyaṃ kathaṃ sāraṇīyanti bho ānanda dasabalassa ko nāma
rogo 2- ahosi, kiṃ bhagavā paribhuñji. Apica satthu parinibbānena tumhākaṃ soko
udapādi, satthā nāma na kevalaṃ tumhākaṃyeva parinibbuto, sadevakassa lokassa
mahājāni, kodāni añño maraṇā muccissati. Yatra so sadevakassa lokassa
aggapuggalo parinibbuto, idāni kaṃ aññaṃ disvā maccurājā lajjissatīti
evamādinā nayena maraṇapaṭisaṃyuttaṃ sammodanīyaṃ kathaṃ sāraṇīyaṃ vītisāretvā therassa
hiyyo pītabhesajjānurūpaṃ āhāraṃ datvā bhattakiccāvasāne ekamantaṃ nisīdi.
      Upaṭṭhāko santikāvacaroti upaṭṭhāko hutvā santikāvacaro, na
randhagavesī na vīmaṃsanādhippāyo. Samīpacārīti idaṃ purimapadassa vevacanaṃ. Yesaṃ so
bhavaṃ gotamoti kasmā pucchati? tassa  kira evaṃ ahosi  "yesu dhammesu bhavaṃ
gotamo imaṃ lokaṃ patiṭṭhapesi, 3- te tassa accayena naṭṭhā nu kho, dharanti nu
kho, sace dharanti, ānando jānissati, handa naṃ pucchāmī"ti tasmā pucchati. 4-
      [449] Athassa thero tīṇi piṭakāni tīhi khandhehi saṅgahetvā
dassento "tiṇṇaṃ kho"ti ādimāha. Māṇavo saṅkhittena kathitaṃ asallakkhento
"vitthārato pucchissāmī"ti cintetvā "katamesaṃ tiṇṇan"ti ādimāha. 5-
@Footnote: 1 Ma. cetiraṭṭhe  2 cha.Ma. ābādho  3 cha.Ma. patiṭṭhāpesi  4 cha.Ma. pucchi  5 cha.Ma. āha

---------------------------------------------------------------------------------------------
page321.
                           Sīlakkhandhavaṇṇanā
      [450-453] Tato therena "ariyassa sīlakkhandhassā"ti tesu
dassitesu puna "katamo pana so bho ānanda ariyo sīlakkhandho"ti ekekaṃ
pucchi. Theropissa buddhuppādaṃ dassetvā tantidhammaṃ dassento 1- anukkamena
bhagavatā vuttanayeneva sabbaṃ vissajjesi. Tattha atthi cevettha uttariṃ karaṇīyanti
ettha bhagavato sāsane na sīlameva sāro, kevalañcetaṃ patiṭṭhāmattameva hoti.
Ito uttariṃ pana aññaṃpi kattabbaṃ atthiyevāti dasseti. Ito bahiddhāti
buddhasāsanato bahiddhā.
                          Samādhikkhandhavaṇṇanā
      [454] Kathañca māṇava bhikkhu indriyesu guttadvāro hotīti
idamāyasmā ānando "katamo pana so bho ānanda ariyo samādhikkhandho"ti
evaṃ samādhikkhandhaṃ puṭṭhopi ye te "sīlasampanno indriyesu guttadvāro
satisampajaññena samannāgato santuṭṭho"ti evaṃ sīlānantaraṃ indriyasaṃvarādayo
sīlasamādhīnaṃ antare ubhinnaṃpi upakārakadhammā uddiṭṭhā, te niddisitvā 2-
samādhikkhandhaṃ dassetukāmo ārabhi. Ettha ca rūpajjhānāneva āgatāni, na
arūpajjhānāni, ānetvā pana dīpetabbāni. Catutthajṇānena hi asaṅgahitā
arūpasamāpatti nāma natthiyeva.
      [471-480] Atthi cevettha uttari karaṇīyanti ettha bhagavato
sāsane na cittekaggatāmattakeneva pariyosānappatti nāma atthi, itopi uttari
puna aññaṃ kātabbaṃ atthiyevāti dasseti. Natthi cevettha uttarikaraṇīyanti ettha
bhagavato sāsane ito uttari kātabbaṃ nāma natthiyeva, arahattapariyosānaṃ hi
bhagavato sāsananti dasseti. Sesaṃ sabbattha uttānatthamevāti.
                  Iti sumaṅgalavilāsiniyā dīghanikāyaṭṭhakathāya
                        subhasuttavaṇṇanā niṭṭhitā.
                              Dasamaṃ.
                       ------------------
@Footnote: 1 cha.Ma. desento          2 Ma. uddisitvā

---------------------------------------------------------------------------------------------
page322.
                          11. Kevaṭṭasutta
                      kevaṭṭagahapatiputtavatthuvaṇṇanā
      [481] Evamme sutaṃ .pe. Nāḷandāyanti kevaṭṭasuttaṃ. Tatrāya-
manupubbapadavaṇṇanā:- pāvārikambavaneti pāvārikassa ambavane. Kevaṭṭoti idaṃ
tassa gahapatiputtassa nāmaṃ, so kira cattālīsakoṭimattadhano 1- gahapatimahāsālo
ativiya saddho pasanno ahosi. So saddhādhikattāyeva "sace eko bhikkhu
aḍḍhamāsantarena vā māsantarena vā saṃvaccharena vā ākāse uppatitvā vividhāni
pāṭihāriyāni dasseyya, sabbo jano ativiya pasīdeyya. Yannūnāhaṃ bhagavantaṃ
yācitvā pāṭihāriyakaraṇatthāya ekaṃ bhikkhuṃ anujānāpeyyan"ti cintetvā bhagavantaṃ
upasaṅkamitvā evamāha.
      Tattha iddhāti samiddhā. Phītāti nānābhaṇḍaussannatāya vuḍḍhippattā.
Ākiṇṇamanussāti aṃsakūṭena aṃsakūṭaṃ paharitvā viya vicarantehi manussehi ākiṇṇā.
Samādisatūti āṇāpetu ṭhānantare ṭhapetu. Uttarimanussadhammāti uttarimanussānaṃ
dhammato, dasakusalasaṅkhātato vā manussadhammato uttari. Bhiyyoso mattāyāti
pakatiyāpi pajjalitapadīpo telasnehaṃ labhitvā viya atirekappamāṇena abhippasīdissati.
Na kho ahanti bhagavā rājagahaseṭṭhivatthusmiṃ sikkhāpadaṃ paññapesi, tasmā "na kho
ahan"ti ādimāha.
      [482] Na dhaṃsemīti na guṇavināsanena dhaṃsemi, sīlabhedaṃ pāpetvā
anupubbena uccaṭṭhānato otārento nīcaṭṭhāne na ṭhapemi, athakho ahaṃ
buddhasāsanassa vuḍḍhiṃ paccāsiṃsanto kathemīti dasseti. Tatiyaṃpi khoti yāvatatiyaṃ
buddhānaṃ kathaṃ paṭibāhitvā kathetuṃ visahanto nāma natthi. Ayaṃ pana bhagavatā saddhiṃ
vissāsiko vissāsaṃ vaḍḍhetvā vallabho hutvā atthakāmosmīti tikkhattuṃ kathesi.
@Footnote: 1 cha.Ma. cattālīsakoṭidhano

---------------------------------------------------------------------------------------------
page323.
                         Iddhipāṭihāriyavaṇṇanā
      [483-484] Atha bhagavā ayaṃ upāsako mayi paṭibāhantepi punppunaṃ
yācatiyeva. "handassa pāṭihāriyakaraṇe ādīnavaṃ dassemī"ti cintetvā "tīṇi
kho"tiādimāha. Tattha amāhaṃ bhikkhunti amuṃ ahaṃ bhikkhuṃ. Gandhārīti gandhārena
nāma isinā katā, gandhāraraṭṭhe vā uppannavijjā. Tattha kira bahū isayo
vasiṃsu, tesu ekena katā vijjāti adhippāyo. Aṭṭiyāmīti aṭṭo pīḷito viya
homi. Harāyāmīti lajjāmi. Jigucchāmīti gūthaṃ disvā viya jigucchaṃ uppādemi.
                       Ādesanāpāṭihāriyavaṇṇanā
      [485] Parasattānanti aññesaṃ sattānaṃ. Dutiyaṃ tasseva vevacanaṃ.
Ādisatīti katheti. Cetasikanti somanassadomanassaṃ adhippetaṃ. Evampi te manoti
evaṃ tava mano somanassito vā domanassito vā kāmavitakkādisampayutto vā.
Dutiyaṃ tasseva vevacanaṃ. Itipi te cittanti iti tava cittaṃ, imañcimañca atthaṃ
cintayamānaṃ pavattatīti attho. Maṇikā nāma vijjāti "cintāmaṇī"ti evaṃ
laddhanāmā loke ekā vijjā atthi, tāya paresaṃ cittaṃ jānātīti dīpeti.
                       Anusāsanīpāṭihāriyavaṇṇanā
      [486] Evaṃ vitakkethāti evaṃ nekkhammavitakkādayo pavattentā
vitakketha. Mā evaṃ vitakkayitthāti evaṃ kāmavitakkādayo pavattentā mā
vitakkayittha. Evaṃ manasikarothāti evaṃ aniccasaññameva, dukkhasaññādīsu vā
aññataraṃ manasikarotha. Mā evanti "niccan"ti ādinā nayena mā manasikarittha.
Idanti idaṃ pañcakāmaguṇikarāgaṃ pajahatha. Idaṃ upasampajjāti idaṃ catumaggaphalappabhedaṃ
lokuttaradhammameva upasampajja pāpuṇitvā nipphādetvā viharatha. Iti bhagavā iddhividhaṃ
iddhipāṭihāriyanti dasseti, parassa cittaṃ ñatvā kathanaṃ ādesanāpāṭihāriyanti,
sāvakānañca buddhānañca satataṃ dhammadesanā anusāsanīpāṭihāriyanti.

---------------------------------------------------------------------------------------------
page324.
      Tattha iddhipāṭihāriyena anusāsanīpāṭihāriyaṃ mahāmoggallānassāciṇṇaṃ,
ādesanāpāṭihāriyena  anussānīpāṭihāriyaṃ dhammasenāpatissa. Devadatte saṃghaṃ
bhinditvā pañcabhikkhusatāni gahetvā gayāsīse buddhalīḷāya tesaṃ dhammaṃ desente hi
bhagavatā pesitesu dvīsu aggasāvakesu dhammasenāpati tesaṃ cittavāraṃ 1- ñatvā dhammaṃ
desesi, therassa dhammadesanaṃ sutvā pañcasatā bhikkhū sotāpattiphale patiṭṭhahiṃsu. Atha
nesaṃ mahāmoggallāno vikubbanaṃ dassetvā dassetvā dhammaṃ desesi, taṃ sutvā
sabbe arahattaphale patiṭṭhahiṃsu. Atha dvepi mahānāgā pañcabhikkhusatāni gahetvā
vehāsaṃ abbhuggantvā veḷuvanamevāgamiṃsu. Anusāsanīpāṭihāriyaṃ pana buddhānaṃ satataṃ
dhammadesanā, tesu iddhipāṭihāriyaādesanāpāṭihāriyāni saupārambhāni sadosāni,
addhānaṃ na tiṭṭhanti, addhānaṃ atiṭṭhanato na niyyanti. Anusāsanīpāṭihāriyaṃyeva
anupārambhaṃ niddosaṃ, addhānaṃ tiṭṭhati, addhānaṃ tiṭṭhanato niyyati. Tasmā bhagavā
iddhipāṭihāriyañca ādesanāpāṭihāriyañca garahati, anusāsanīpāṭihāriyameva pasaṃsati.
                     Bhūtanirodhapariyesakabhikkhuvatthuvaṇṇanā
      [487] Bhūtapubbanti idaṃ kasmā bhagavatā āraddhaṃ? iddhipāṭihāriya-
ādesanāpāṭihāriyānaṃ aniyyānikabhāvadassanatthaṃ, anusāsanīpāṭihāriyasseva ca
niyyānikabhāvadassanatthaṃ. Apica sabbabuddhānaṃ mahābhūtapariyesako nāmeko bhikkhu
hotiyeva. Yo mahābhūte pariyesanto yāva brahmalokā vicaritvā vissajjotāraṃ 2-
alabhitvā āgamma buddhameva pucchitvā nikkaṅkho hoti. Kasmā buddhānaṃ
mahantabhāvappakāsanatthaṃ, idañca kāraṇaṃ paṭicchannaṃ, atha naṃ vivaṭaṃ katvā dassentopi
bhagavā "bhūtapubban"ti ādimāha.
      Tattha kattha mukhoti kismiṃ ṭhāne kiṃ āgamma kiṃ pattassa te
anavasesā appavattivasena nirujjhanti. Mahābhūtakathā panesā sabbākārena
visuddhimagge vuttā, tasmā sā tatova gahetabbā.
@Footnote: 1 cha.Ma. cittācāraṃ            2 cha.Ma. vissajjetāraṃ

---------------------------------------------------------------------------------------------
page325.
      [488] Devayāniyo maggoti pāṭiyekko devalokagamanamaggo nāma
natthi, iddhividhañāṇasseva panetaṃ adhivacanaṃ. Tena hesa yāva brahmalokāpi kāyena
vasaṃ vattento devalokaṃ yāti. Tasmā taṃ "devayāniyo maggo"ti vuttaṃ. Yena
cātummahārājikāti samīpe ṭhitaṃpi bhagavantaṃ apucchitvā dhammatāya codito devatā
mahānubhāvāti maññamāno upasaṅkami. Mayaṃpi kho bhikkhu na jānāmāti buddhavisaye
pañhaṃ pucchitā devatā na jānanti, tenevamāhaṃsu. Atha kho so bhikkhu "mama imaṃ
pañhaṃ na kathetuṃ na labbhā, sīghaṃ kathethā"ti tā devatā ajjhottharati, punappunaṃ
pucchati, tā "ajjhottharati no ayaṃ bhikkhu, handa naṃ hatthato mocessāmā"ti 1-
cintetvā "atthi kho bhikkhu cattāro mahārājāno"ti ādimāhaṃsu. Tattha
abhikkantatarāti  atikkamma kantataRā. 2- Paṇītarāti vaṇṇayasaissariyādīhi uttamataRā.
Etena nayena sabbavāresu attho veditabbo.
      [491-493] Ayaṃ pana viseso:- sakko kira devarājā cintesi
"ayaṃ pañho buddhavisayo, na sakkā aññena vissajjituṃ, ayañca bhikkhu aggiṃ
pahāya khajjopanakaṃ dhamento viya, bheriṃ pahāya udaraṃ vādento viya ca loke
aggapuggalaṃ sammāsambuddhaṃ pahāya devatā pucchanto vicarati, pesemi naṃ satthu
santikan"ti. Tato punadeva so cintesi "sudūraṃpi gantvā satthu santikeva
nikkaṅkho bhavissati, atthiceva 3- puggalo 3- nāmesa thokaṃ tāva āhiṇḍanto kilamatu
pacchā jānissatī"ti. Tato naṃ "ahaṃpi kho"ti ādimāha. Brahmayāniyopi
devayāniyasadisova. Devayāniyamaggoti vā brahmayāniyamaggoti vā dhammasetūti
vā ekacittakkhaṇikaappanāti vā sanniṭṭhānikacetanāti vā mahaggatacittanti vā
abhiñāṇanti vā sabbametaṃ idadhividhañāṇasseva nāmaṃ.
      [494] Pubbanimittanti āgamanapubbabhāge nimittaṃ suriyassa udayato
aruṇuggaṃ viya. Tasmā idāneva brahmā āgamissati, evaṃ mayaṃ jānāmāti dīpayiṃsu.
Pāturahosīti pākaṭo ahosi. Atha kho so brahmā tena bhikkhunā puṭṭho
attano avisayabhāvaṃ ñatvā sacāhaṃ "na jānāmī"ti vakkhāmi, ime mamaṃ paribhavissanti,
@Footnote: 1 Sī. mocemāti, Ma. muñcissāmāti      2 Ma. atikkantatarā
@3 Sī. aṭṭhivedhapuggalo

---------------------------------------------------------------------------------------------
page326.
Atha jānanto viya yaṃkiñci kathessāmi, ayaṃ me bhikkhu veyyākaraṇena anāraddhacitto
vādaṃ āropessati. "ahamasmi bhikkhu brahmā"ti ādīni pana me bhaṇantassa na
koci vacanaṃ sadhahissati, yannūnāhaṃ vikkhepaṃ katvā imaṃ bhikkhuṃ satthu santikaṃyeva
peseyyanti cintetvā "ahamasmi bhikkhu brahmā"ti ādimāha.
      [495-496] Ekamantaṃ apanetvāti kasmā evamakāsi? kuhakattā.
Bahiddhā pariyeṭṭhinti telatthiko vālikaṃ nippīḷiyamāno viya yāva brahmalokā
bahiddhā pariyesanaṃ āpajjasi.
      [497] Sakuṇanti kākaṃ vā kulalaṃ vā. Na kho eso bhikkhu
pañho evaṃ pucchitabboti idaṃ bhagavā yasmā padeseneva 1- pañho pucchitabbo,
ayañca kho bhikkhu anupādinnakepi gahetvā nippadesato pucchati, tasmā paṭisedheti.
Āciṇṇaṃ kiretaṃ buddhānaṃ, pucchāmūḷhassa janassa pucchāya dosaṃ dassetvā
pucchaṃ sikkhāpetvā pacchāvissajjanaṃ. Kasmā? pucchituṃ ajānitvā paripucchanto
dubbiññāpayo hoti.
      [498] Pañhaṃ sikkhāpento pana kattha "āpo cā"ti ādimāha.
Tattha na gādhatīti na patiṭṭhāti, ime cattāro mahābhūtā kiṃ āgamma appatiṭṭhā
bhavantīti attho. Upādinnaṃyeva sandhāya pucchati. 2- Dīghañca rassañcāti
sañṭhānavasena upādārūpaṃ vuttaṃ. Aṇuṃ thūlanti khuddakaṃ vā mahantaṃ vā, imināpi
upādārūpe vaṇṇamattameva kathitaṃ. Subhāsubhanti subhañca asubhañca upādārūpameva
kathitaṃ. Kiṃ pana upādārūpaṃ subhaṃ asubhanti atthi? natthi. Iṭṭhāniṭṭhārammaṇaṃ panevaṃ
kathitaṃ. Nāmañca rūpañcāti nāmañca dīghādibhedaṃ rūpañca. Uparujjhatīti nirujjhati,
kiṃ āgamma asesametaṃ nappavattatīti.
      [499] Evaṃ pucchitabbaṃ siyāti pucchaṃ dassetvā idāni vissajjanaṃ
dassento tatra veyyākaraṇaṃ bhavatīti vatvā "viññāṇan"ti ādimāha. Tattha
viññātabbanti viññāṇaṃ, nibbānassetaṃ nāmaṃ, tadetaṃ nidassanābhāvato
anidassanaṃ. Uppādanto vā vayanto vā ṭhitassa aññathattaanto vā etassa
@Footnote: 1 cha.Ma. padesenesa         2 Sī. pucchā

---------------------------------------------------------------------------------------------
page327.
Natthīti anantaṃ. Pabhanti papaṃ. Etaṃ kira titthassa nāmaṃ, tañhi papanti etthāti
papaṃ, pakārassa pana bhakāro kato. Sabbato pabhamassāti sabbatopabhaṃ. Nibbānassa
kira yathā mahāsamuddassa yato yato otaritukāmā honti, taṃtadeva titthaṃ, atitthaṃ
nāma natthi. Evameva aṭṭhattiṃsāya kammaṭṭhānesu yena yena mukhena nibbānaṃ
otaritukāmā honti, taṃ tadeva titthaṃ, nibbānassa atitthaṃ nāma kammaṭṭhānaṃ
natthi. Tena vuttaṃ "sabbatopabhan"ti. Ettha āpo cāti ettha nibbāne idaṃ
nibbānaṃ āgamma sabbametaṃ "āpo"ti ādinā nayena vuttaṃ upādinnakadhammajātaṃ
nirujjhati, appavattaṃ hotīti.
      Idānissa nirujjhanupāyaṃ dassento "viññāṇassa nirodhena etthetaṃ
uparujjhatī"ti 1- āha. Tattha "viññāṇanti carimakaviññāṇaṃpi abhisaṅkhāraviññāṇaṃpi.
Carimakaviññāṇassāpi hi nirodhena etthetaṃ uparujjhati. Vijjhātadīpasikhā viya
apaṇṇattikabhāvaṃ yāti. Abhisaṅkhāraviññāṇassāpi anuppādanirodhena anuppādavasena
uparujjhati. Yathāha "sotāpattimaggañāṇena abhisaṅkhāraviññāṇassa nirodhena ṭhapetvā
satta bhave anamatagge saṃsāre ye uppajjeyyuṃ nāmañca rūpañca etthete
nirujjhantī"ti sabbaṃ cūḷaniddese 1- vuttanayeneva veditabbaṃ. Sesaṃ sabbattha
uttānamevāti.
                  Iti sumaṅgalavilāsiniyā dīghanikāyaṭṭhakathāya
                      kevaṭṭasuttavaṇṇanā niṭṭhitā.
                            Ekādasamaṃ.
                       -------------------
@Footnote: 1-1 khu. cūḷa. 30/85/21 ajitamāṇavapucchāniddesa (sayā)

---------------------------------------------------------------------------------------------
page328.
                          12. Lohiccasutta
                       lohiccabrāhmaṇavatthuvaṇṇanā
      [501] Evamme sutaṃ .pe. Kosalesūti lohiccasuttaṃ. Tatrāyaṃ
anuttānapadavaṇṇanā:-  sālavatikāti tassa gāmassa nāmaṃ, so kira vatiyā viya
samantato sālapantiyā parikkhitto. Tasmā sālavatikāti vuccati. Lohiccoti tassa
brāhmaṇassa nāmaṃ.
      [502] Pāpakanti parānukampā virahitattā lāmakaṃ, na pana
ucchedasassatānaṃ aññataraṃ. Uppannaṃ hotīti jātaṃ hoti, na kevalañca citte
jātamattameva. So kira tassa 1- vasena 1- parisamajjhepi evaṃ bhāsatiyeva. Kiṃ hi paro
parassāti paro yo  anusāsiyati, so tassa anusāsakassa kiṃ karisassati. Attanā
paṭiladdhaṃ kusalaṃ dhammaṃ attanāva sakkatvā garuṃ katvā vihātabbanti vadati.
      [504] Rosikaṃ nhāpitaṃ āmantesīti "rosikā"ti evaṃ itthīliṅgavasena
laddhanāmaṃ nhāpitaṃ āmantesi. So kira bhagavato āgamanaṃ sutvā cintesi "vihāraṃ
gantvā daṭṭhabbaṃ 2- nāma 2- bhāro, gehampana āṇāpetvā passissāmi ceva
yathāsatti ca āgantukabhikkhaṃ dassāmī"ti, tasmā taṃ 3- nhāpitaṃ āmantesi.
      [508] Piṭṭhito piṭṭhitoti kathāphāsukatthaṃ pacchato pacchato anubandho
hoti. Vivecetūti vimocetu, 4- taṃ diṭṭhigataṃ vinodetūti vadati. Ayaṃ kira upāsako
lohiccassa brāhmaṇassa piyasahāyako, tasmā tassa atthakāmatāya evamāha.
Appevanāma siyāti ettha paṭhamavacanena bhagavā gajjati, dutiyavacanena anugajjati.
Ayaṃ kirettha adhippāyo:- rosike etadatthameva mayā cattāri asaṅkheyyāni
kappasatasahassañca vividhāni dukkarāni karontena pāramiyo pūritā, etadatthameva
sabbaññutañāṇaṃ paṭividdhaṃ, na me lohiccassa dikṭhigataṃ bhindituṃ bhāroti imamatthaṃ
dassento paṭhamavacanena bhagavā gajjati. Kevalaṃ rosike lohiccassa mama santike
āgamanaṃ vā nisajjā vā allāpasallāpo vā hotu, sacepi lohiccasadisānaṃ
@Footnote: 1-1 Ma. tasseva      2-2 cha.Ma. diṭṭhaṃ nāmaṃ bhāro     3 cha.Ma. evaṃ    4 Ma. mocetu

---------------------------------------------------------------------------------------------
page329.
Satasahassakaṅkhā 1- hoti, paṭibalo  ahaṃ vinodetuṃ, lohiccassa pana ekakassa
diṭṭhivinodane mayhaṃ ko bhāroti imamatthaṃ dassento dutiyavacanena bhagavā
anugajjatīti veditabbo.
                      Lohiccabrāhmaṇānuyogavaṇṇanā
      [509] Samudayasañjātīti samudayassa sañjāti bhoguppādo, tato
uṭṭhitaṃ dhanadhaññanti attho. Ye taṃ upajīvantīti ye ñātiparijanadāsakammakarādayo
janā taṃ nissāya jīvanti. Antarāyakaroti lābhantarāyakaro. Hitānukampīti ettha
hitanti vuḍḍhi. Anukampīti icchatīti 2- attho, vuḍḍhiṃ icchati vā no vāti
vuttaṃ hoti. Nirayaṃ vā tiracchānayoniṃ vāti sace sā micchādiṭṭhi sampajjati,
niyatā hoti, ekaṃsena niraye nibbatteti, 3- no ce, tiracchānayoniyaṃ
nibbattetīti 3- attho.
      [510-511] Idāni yasmā yathā attano lābhantarāyena sattā
saṃvijjanti, na tathā paresaṃ, tasmā suṭṭhutaraṃ brāhmaṇaṃ saṃvejetukāmo "taṃ kiṃ
maññasī"ti dutiyaṃ upapattimāha. Ye cimeti ye ca ime tathāgatassa dhammadesanaṃ
sutvā ariyabhūmiṃ okkamituṃ asakkontā 4- kulaputtā. Dibbā gabbhāti upayogatthe
paccattavacanaṃ, dibbe gabbheti attho. Dibbā, gabbhāti ca channaṃ devalokānametaṃ
adhivacanaṃ. Paripācentīti devalokagāminiṃ paṭipadaṃ pūrayamānā, dānaṃ dadamānā, sīlaṃ
rakkhamānā, gandhamālādīhi pūjaṃ kurumānā, bhāvanaṃ bhāvayamānā pācenti vipācenti
paripācenti pariṇāmaṃ gamenti. Dibbānaṃ bhavānaṃ abhinibbattiyāti dibbabhavā
nāma devānaṃ vimānāni, tesaṃ nibbattanatthāyāti attho. Athavā, dibbā
gabbhāti dānādayo puññavisesā. Dibbā bhavāti devaloke vipākakkhandhā, tesaṃ
nibbattanatthāya tāni puññāni karontīti  attho. Tesaṃ antarāyakaroti tesaṃ
maggasampattiphalasampattidibbabhavavisesānaṃ antarāyakaro.
@Footnote: 1 cha.Ma. satasahassassa kaṅkhā      2 cha.Ma. anukampatīti anukampī, icchatīti attho,
@3-3 cha.Ma. nibbattati           4 cha.Ma. asakkuṇantā

---------------------------------------------------------------------------------------------
page330.
                         Tayocodanārahavaṇṇanā
      [513] Iti bhagavā ettāvatā aniyamiteneva opammavidhinā yāva
bhavaggā uggataṃ brāhmaṇassa mānaṃ bhinditvā idāni codanārahe tayo satthāre
dassetuṃ "tayo kho me lohiccā"ti ādimāha. Tattha sā codanāti tayo
satthāre codentassa codanā. Na aññā cittaṃ upaṭṭhapentīti aññāya
ājānanatthāya cittaṃ na upaṭṭhapenti. Vokkammāti nirantaraṃ tassa sāsanaṃ akatvā
tato okkamitvāpi 1- vattantīti attho. Osakkantiyā vā ussakkeyyāti
paṭikkamantiyā upagaccheyya, anicchantiyā iccheyya, ekāya sampayogaṃ anicchantiyā
eko iccheyyāti vuttaṃ hoti. Parammukhiṃ vā āliṅgeyyāti daṭṭhuṃpi anicchamānaṃ
parammukhiṃ ṭhitaṃ pacchato gantvā āliṅgeyya. Evaṃ sampadamidanti imassapi satthuno
"mama ime sāvakā"ti sāsanā vokkamma vattamānepi te lobhena anusāsato imaṃ
lobhadhammaṃ evaṃ sampadameva īdisameva vadāmi. Iti so evarūpo tava lobhadhammo
yena tvaṃ osakkantiyā ussakkanto viya parammukhiṃ āliṅgento viya ahosītipi
taṃ codanaṃ arahati. Kiṃ hi paro parassa karissatīti yena dhammena paraṃ 2- anusāsi,
attānameva tāva tattha 3- sampādehi, ujuṃ karohi, "kiṃ hi paro parassa
karissatī"ti codanaṃ arahati.
      [514] Niddāyitabbanti sassadūsakāni 4- tiṇāni uppāṭetvā
parisuddhaṃ kātabbaṃ.
      [515] Tatiyacodanāya kiṃ hi paro parassāti anusāsanaṃ asampaṭicchanakālato
paṭṭhāya paro anusāsitabbo, parassa anusāsakassa kiṃ karissatīti nanu tattha
appossukkataṃ āpajjitvā attanā paṭividdhadhammaṃ attanāva mānetvā pūjetvā
vihātabbanti evaṃ codanaṃ arahatīti attho.
@Footnote: 1 cha.Ma. ukkamitvā ukkamitvā, Ma. upakkamitvā   2 cha.Ma. pare   3 Sī. cettha
@4 cha.Ma. sassarūpakāni, Sī. sassadūsikāni

---------------------------------------------------------------------------------------------
page331.
                        Nacodanārahasatthuvaṇṇanā
      [516] Na codanārahoti ayaṃ hi yasmā paṭhamameva attānaṃ   paṭirūpe
patiṭṭhapetvā sāvakānaṃ dhammaṃ deseti, sāvakā cassa assavā hutvā yathānusiṭṭhaṃ
paṭipajjanti tāya ca paṭipattiyā mahantaṃ visesamadhigacchanti, tasmā na codanārahoti.
      [517] Narakapapātaṃ papatantoti mayā gahitāya diṭṭhiyā ahaṃ
narakapapātaṃ papatanto. Uddharitvā thale patiṭṭhāpitoti taṃ diṭṭhiṃ chinditvā 1-
dhammadesanāhatthena apāyapatanato uddharitvā saggamaggathale ṭhapitomhīti vadati.
Sesamettha uttānatthamevāti.
                  Iti sumaṅgalavilāsiniyā dīghanikāyaṭṭhakathāya
                      lohiccasuttavaṇṇanā niṭṭhitā.
                             Dvādasamaṃ.
                        -----------------
@Footnote: 1 cha.Ma. bhinditvā, Ma. chinditvāva

---------------------------------------------------------------------------------------------
page332.
                          13. Tevijjasutta
      [518] Evamme sutaṃ .pe. Kosalesūti tevijjasuttaṃ.
Tatrāyamanuttānapadavaṇṇanā:- manasākaṭanti  tassa gāmassa nāmaṃ. Uttarena
manasākaṭassāti manasākaṭato avidūre uttarapasse. Ambavaneti taruṇambarukkhasaṇḍe.
Ramaṇīyo kira so bhūmibhāgo, heṭṭhā rajatapaṭasadisā vālikā vippakiṇṇā,  upari
maṇivitānaṃ viya ghanasākhāpattaṃ ambavanaṃ, tasmiṃ buddhānamanucchavike pavivekasukhe
ambavane viharatīti attho.
      [519] Abhiññātā abhiññātāti kulacārittādisampattiyā tattha
tattha paññātā. Vaṅkīti ādīni tesaṃ nāmāni. Tattha vaṅkī opāsādavāsiko. 1-
Tārukkho icchānaṅgalavāsiko. Pokkharasāti ukkaṭṭhavāsiko. Jāṇusoṇī
sāvatthivāsiko. Todeyyo tudigāmavāsiko. Aññe cāti aññeva ca bahujanā. Attano
attano nivāsaṭṭhānehi āgantvā mantasajjhāyakaraṇatthaṃ tattha paṭivasanti.
Manasākaṭassa kira ramaṇīyatāya te brāhmaṇā tattha nadītīre  gehāni kāretvā
parikkhipāpetvā aññesaṃ bahūnaṃ pavesanaṃ vivāretvā antarantarā tattha gantvā
vasanti.
      [520] Vāseṭṭhabhāradvājānanti vāseṭṭhassa ca pokkharasātino
antevāsikassa bhāradvājassa ca tārukkhantevāsikassa. Ete kira dve jātisampannā
tiṇṇaṃ vedānaṃ pāragū ahesuṃ. Jaṅghavihāranti aticiranisajjāpaccayā kilamathavinodanatthāya
jaṅghacāraṃ. Te kira divasaṃ sajjhāyaṃ katvā sāyaṇhe vuṭṭhāya nhānīyasambhāragandha-
mālāteladhotavatthāni gāhāpetvā attano parijanaparivutā nhāyitukāmā nadītīraṃ
gantvā rajatapaṭavaṇṇe vālikāsaṇḍe aparāparaṃ caṅkamiṃsu. Etaṃ 2- caṅkamantaṃ itaro
anucaṅkami, puna itaraṃ itaroti. Tena vuttaṃ "anucaṅkamantānaṃ anuvicarantānan"ti.
Maggāmaggeti magge ca amagge ca, katamaṃ nu kho paṭipadaṃ pūretvā katamena
maggena sakkā sukhaṃ brahmalokaṃ gantunti evaṃ maggāmaggaṃ ārabbha kathaṃ
@Footnote: 1 Sī., ka. opasādavāsiko       2 cha.Ma. ekaṃ, Ma. evaṃ

---------------------------------------------------------------------------------------------
page333.
Samuṭṭhāpesunti attho. Añjasāyanoti ujumaggassetaṃ vevacanaṃ, añjasā vā
ujukameva, etena āyanti āgacchantīti añjasāyano. Niyyāniko niyyātīti
niyyāyanto niyyāti, gacchanto gacchatīti attho, kva gacchatīti. Takkarassa
brahmasahabyatāyāti yo taṃ maggaṃ karoti paṭipajjati. Tassa brahmunā saddhiṃ
sahabhāvāya, ekaṭṭhāne pātubhāvāya gacchatīti attho. Yvāyanti yo ayaṃ. Akkhātoti
kathito dīpito. Brāhmaṇena pokkharasātināti attano ācariyaṃ apadisati. Iti
vāseṭṭho sakameva ācariyavādaṃ thometvā paggaṇhitvā vicarati. Bhāradvājopi
sakamevāti. Tena vuttaṃ "neva kho asakkhi vāseṭṭho"ti ādi.
      [521-522] Tato vāseṭṭho "ubhinnaṃpi amhākaṃ kathā aniyyānikā-
yeva, imasmiñca loke maggakusalo nāma bhotā gotamena sadiso nāma natthi,
bhavañca gotamo avidūre vasati, so no tulaṃ gahetvā nisinnavāṇijo viya kaṅkhaṃ
bhindissatī"ti  1- cintetvā tamatthaṃ bhāradvājassa ārocesi, ubhopi gantvā
attano kathaṃ bhagavato ārocesuṃ. 2- Tena vuttaṃ "atha kho vāseṭṭho .pe. Yvāyaṃ
akkhāto brāhmaṇena tārukkhenā"ti. Ettha bho gotamāti etasmiṃ maggāmagge.
Viggaho vivādoti ādīsu pubbuppattiko viggaho, aparabhāge vivādo. Duvidhopi
so 3- nānāācariyānaṃ vādato nānāvādo.
      [523] Atha  kismiṃ pana voti tvaṃpi ayameva maggoti attano
ācariyavādameva paggayha tiṭṭhasi, bhāradvājopi attano āriyavādameva, ekassāpi
ekasmiṃ saṃsayo natthi. Evaṃ sati kismiṃ vo viggahoti pucchati.
      [524] Maggāmagge bho gotamāti magge bho gotama amagge ca,
ujumagge ca anujumagge cāti attho. Esa kira ekabrāhmaṇassāpi maggaṃ
"amaggo"ti 4- na vadati. Yathā pana attano ācariyassa maggo ujumaggo, na
evaṃ aññesaṃ anujānāti, tasmā tamevatthaṃ dīpento "kiñcāpi bho gotamā"ti
ādimāha. Sabbāni tānīti liṅgavipallāsena vadati, sabbe teti vuttaṃ hoti.
@Footnote: 1 cha.Ma. chindissatī"ti           2 cha.Ma. ārocesi
@3 cha.Ma. eso               4 cha.Ma. "na maggo"ti

---------------------------------------------------------------------------------------------
page334.
      Bahūnīti aṭṭha vā dasa vā. Nānāmaggānīti mahantāmahantajaṅgha-
maggasakaṭamaggādivasena nānāvidhāni sāmantā gāmanadītaḷākakhettādīhi āgantvā
gāmaṃ pavisanamaggāni.
                      Vāseṭṭhamāṇavānuyogavaṇṇanā
      [525] "niyyantīti vāseṭṭha vadesī"ti bhagavā tikkhattuṃ vacībhedaṃ
kāretvā 1- paṭiññaṃ kārāpesi. Kasmā? titthiyā hi paṭijānitvā pacchā
niggayhamānā avajānanti. So tathā kātuṃ na sakkhissatīti.
      [527-529] Teva tevijjāti te tevijjā. Vakāro āgamasandhimattaṃ.
Andhaveṇīti andhapaveṇī, ekena cakkhumatā gahitayaṭṭhiyā koṭiṃ eko  andho
gaṇhāti, taṃ andhaṃ añño, taṃ aññoti evaṃ paṇṇāsasaṭṭhi andhā paṭipāṭiyā
ghaṭitā andhaveṇīti vuccanti. Paraṃparasaṃsattāti aññamaññaṃ saṃsattā, 2- yaṭṭhigāhakenapi
cakkhumatā virahitāti attho. Eko kira dhutto andhagaṇaṃ disvā "amukasmiṃ nāma
gāme khajjabhojjaṃ sulabhan"ti ussāhetvā "tenahi tattha no sāmi nehi, idaṃ
nāma te demā"ti vutte, lañcaṃ gahetvā antarāmagge maggā okkamma mahantaṃ
gacchaṃ anuparigantvā purimassa hatthena pacchimassa kacchaṃ gaṇhāpetvā "kiñci
kammaṃ atthi, gacchatha tāva tumhe"ti vatvā palāyi, te divasaṃpi gantavā maggaṃ
avindamānā "kuhiṃ no cakkhumā, kuhiṃ maggo"ti paridevitvā maggaṃ avindamānā
tattheva mariṃsu. Te sandhāya vuttaṃ `paraṃparasaṃsattā"ti. Purimopīti purimesu dasasu
brāhmaṇesu ekopi. Majjhimopīti majjhimesu ācariyapācariyesu ekopi. Pacchimopīti
idāni tevijjesu brāhmaṇesu ekopi. Hassakaṃyevāti hasitabbaṃyeva. Nāmakaṃyevāti
lāmakaṃyeva. Tadetaṃ atthābhāvena rittakaṃ, rittakattāyeva tucchakaṃ.
      [530] Idāni brahmā 3- tāva tiṭṭhatu, yo tevijjehi brāhmaṇehi 4-
na diṭṭhapubbo. Yepi candimasuriye tevijjā passanti, tesampi sahabyatāya maggaṃ
desetuṃ nappahontīti dassanatthaṃ "taṃ kiṃ maññasī"ti ādimāha.
@Footnote: 1 cha.Ma. katvā            2 cha.Ma. laggā
@3 cha.Ma. brahmaloko        4 cha.Ma. ayaṃ pāṭho na dissati

---------------------------------------------------------------------------------------------
page335.
      Tattha yato candimasuriyā uggacchantīti yasmiṃ kāle uggacchanti. Yattha ca
ogacchantīti yasmiṃ kāle atthaṅgamenti, 1- uggamanakāle ca atthaṅgamanakāle ca
passantīti attho, āyācantīti "udehi bhavaṃ canda, udehi bhavaṃ suriyā"ti
evaṃ āyācanti. Thomayantīti "sommo cando, parimaṇḍalo cando, sappabho
cando"ti ādīni vadantā pasaṃsantīti attho. Pañjalikāti paggahitaañjalikā.
Namassamānāti "namo namo"ti vadamānā.
      [531-532] Yaṃ passantīti ettha yanti nipātamattaṃ. Kiṃ pana na
kirāti ettha idha pana kiṃ vattabbaṃ. Yattha kira tevijjehi brāhmaṇehi na
brahmā sakkhidiṭṭhoti evamattho daṭṭhabbo.
                         Aciravatīnadīupamākathā
      [542] Samatittikāti samabharitā. Kākapeyyāti yattha katthaci tīre
ṭhitena kākena sakkā pātunti kākapeyyā. Pāraṃ taritukāmoti nadiṃ 2- atikkamitvā
paratīraṃ pattukāmo. 3-  Avheyyāti pakkoseyya. Ehi pārāpāranti ambho pāra
apāraṃ ehi, atha maṃ sahasāva gahetvā gamissasi, atthi me accāyikakammanti attho.
      [544-545] Ye dhammā brāhmaṇakārakāti ettha pañcasīladasasīla-
dasakusalakammapathabhedā dhammā brāhmaṇakārakāti veditabbā, tabbiparītā abrāhmaṇakārakā.
Indamavhayāmāti indaṃ avhayāma pakkosāma. Evaṃ brahmaṇānaṃ avhāyanassa
niratthakattaṃ dassetvā punapi bhagavā aṇṇavakucchiyaṃ suriyo viya jalamāno
pañcasatabhikkhuparivuto 4- aciravatiyā tīre nisinno aparaṃpi nadīupamaṃyeva āharanto
"seyyathāpī"ti ādimāha.
      [546] Kāmaguṇāti kāmayitabbaṭṭhena kāmā, bandhanaṭṭhena guṇā.
"anujānāmi bhikkhave ahatānaṃ vatthānaṃ dviguṇaṃ saṃghāṭin"ti 5- ettha hi paṭalaṭṭho
guṇasaddo 6-.
@Footnote: 1 cha.Ma. atthamenti      2 Ma. nadītīraṃ               3 cha.Ma. gantukāmo
@4 Ma. pañcasatabhikkhuparivāro 5 vi. mahāvagga. 5/348/151  6 cha.Ma. guṇaṭṭho. evamuparipi

---------------------------------------------------------------------------------------------
page336.
                  "accenti 1- kālā tarayanti rattiyo,
                     vayoguṇā anupubbaṃ jahantī"ti 2-
ettha rāsaṭṭho guṇasaddo. "sataguṇā dakkhiṇā pāṭikaṅkhitabbā"ti 3- ettha
ānisaṃsaṭṭho guṇasaddo. "antaṃ antaguṇaṃ, 4- kayirā mālāguṇe bahū"ti 5- ca ettha
bandhanaṭṭho guṇasaddo. Idhāpi eseva adhippeto. Tena vuttaṃ "bandhanaṭṭhena
guṇā"ti. Cakkhuviññeyyāti cakkhuviññāṇena passitabbā. Etenupāyena
sotaviññeyyādīsupi attho veditabbo. Iṭṭhāti pariyiṭṭhā vā hontu mā vā,
iṭṭhārammaṇabhūtāti attho. Kantāti kāmanīyā. Manāpāti manavaḍḍhanakā. Piyarūpāti
piyajātikā. Kāmūpasañhitāti ārammaṇaṃ katvā uppajjamānena kāmena upasaṃhitā.
Rajanīyāti rañjanīyā, rāguppattikāraṇabhūtāti attho.
      Gadhitāti gedhena abhibhūtā hutvā. Mucchitāti mucchākārappattāya
adhimattakāya taṇhāya abhibhūtā. Ajjhosannāti adhiosannā ogāḷhā, "idaṃ
sāran"ti 6- pariniṭṭhānampattā hutvā. Anādīnavadassāvinoti ādīnavaṃ apassantā.
Anissaraṇapaññāti "idamettha nissaraṇan"ti evaṃ parijānanapaññāvirahitā,
paccavekkhaṇaparibhogavirahitāti attho.
      [548-549] Āvaraṇāti ādīsu āvarantīti āvaraṇā. Nīvārayantīti
nīvaraṇā. Onaddhantīti onāhanā. 7- Pariyonaddhantīti pariyonāhanā. Kāmacachandādīnaṃ
vitthārakathā visuddhimaggato gahetabbā. Āvuṭā nivuṭā ophuṭā 8- pariyonaddhāti
padāni āvaraṇādīnaṃ vasena vuttāni.
                          Saṃsandanakathāvaṇṇanā
      [550] Sapariggahoti itthīpariggahena sapariggahoti vuccati. Apariggaho
bho gotamāti ādīsupi kāmacchandassa abhāvato itthīpariggahena apariggaho.
Byāpādassa abhāvato kenaci saddhiṃ veracittena avero. Thīnamiddhassa abhāvato
@Footnote: 1 ka. accayanti             2 saṃ. sagā. 15/4/3      3 Ma. upari. 14/379/324
@4 dī., mahā. 10/377/251   5 khu. dhammapada. 25/53/26  6 cha.Ma. sānan"ti
@7 Sī. onahā              8 cha.Ma. onaddhā

---------------------------------------------------------------------------------------------
page337.
Cittagelaññasaṅkhātena byāpajjena abyāpajjo. Uddhaccakukkuccābhāvato
uddhaccakukkuccādīhi saṅkilesehi asaṅkiliṭṭhacitto suparisuddhamānaso.
Vicikicchāya abhāvato cittaṃ vase vatteti. Yathā ca brāhmaṇā cittagatikā honti,
cittassa vase vattanti, na tādisoti vasavattī.
      [552] Idha kho panāti idha brahmalokamagge. Āsīditvāti
amaggameva "maggo"ti upagantvā. Saṃsīdantīti "samatalan"ti saññāya paṅkaṃ
otiṇṇā viya anupavisanti. Saṃsīditvā visattaṃ 1- pāpuṇantīti evaṃ paṅke viya
saṃsīditvā visādaṃ aṅgamaṅgasambhañjanaṃ pāpuṇanti. Sukhataraṃ maññe tarantīti marīcikāya
vañcitvā "kākapeyyā nadī"ti saññāya "tarissāmā"ti hatthehi ca pādehi ca
vāyamānā sukhataraṇaṃ maññe taranti. Tasmā yathā te hatthapādādīnaṃ sambhañjanaṃ
paribhañjanaṃ, evaṃ apāyesu sambhañjanaṃ paribhañjanaṃ pāpuṇanti. Idheva ca sukhaṃ vā
sātaṃ vā na labhanti. Tasmā idantevijjānaṃ brāhmaṇānanti tasmā idaṃ
brahmasahabyatāya maggadīpakaṃ tevijjakaṃ pāvacanaṃ tevijjānaṃ brāhmaṇānaṃ.
Tevijjāiriṇanti 2- tevijjāaraññaṃ, iriṇanti hi agāmakaṃ mahāaraññaṃ  vuccati.
Tevijjāvivananti pupphaphalehi anupabhogarukkhehi sañchannaṃ nirudakaṃ araññaṃ. Yattha
maggato okkamitvā parivattituṃpi na sakkā hoti, taṃ sandhāyāha "tevijjāvivanantipi
vuccatī"ti. Tevijjābyasananti tevijjānaṃ pañcavidhabyasanasadisametaṃ. Yathā hi
ñātirogabhogadiṭṭhisīlabyasanaṃ pattassa sukhaṃ nāma natthi, evaṃ tevijjānaṃ tevijjakaṃ
pāvacanaṃ āgamma sukhaṃ nāma natthīti dasseti.
      [554] Jātasaṃvaḍḍhoti jāto ca vaḍḍhito ca. Yo hi kevalaṃ
tattha jātova hoti, aññattha vaḍḍhito, tassa sāmantā gāmamaggā na sabbaso
paccakkhā honti, tasmā jātasaṃvaḍḍhoti āha. Jātasaṃvaḍḍhopi yo ciraṃ nikkhanto,
tassāpi 3- na sabbaso paccakkhā honti, tasmā "tāvadeva avasatan"ti āha,
taṃkhaṇameva nikkhantanti attho. Dandhāyitattanti "ayaṃ nukho maggo, ayaṃ nu kho
no"ti kaṅkhāvasena cirāyitattaṃ. Vitthāyitattanti yathā sukhumaṃ atthajātaṃ sahasā
@Footnote: 1 Ma. visāraṃ. cha.Ma. visādaṃ evamuparipi.    2 ka. tevijjāīriṇaṃ.    3 cha.Ma. tassa

---------------------------------------------------------------------------------------------
page338.
Pucchitassa kassaci sarīrathaddhabhāvaṃ gaṇhāti, evaṃ thaddhabhāvaggahaṇaṃ. Na tvevāti
iminā sabbaññutañāṇassa appaṭihatabhāvaṃ dasseti. Tassa hi purisassa
mārāvaṭṭanādivasena siyā ñāṇassa paṭighāto. Tena so dandhāyeyya vā vitthāyeyya vā.
Sabbaññutañāṇaṃ pana appaṭihataṃ, na sakkā tassa kenaci antarāyo kātunti dīpeti.
      [555]  Ullumpatu bhavaṃ gotamoti uddharatu bhavaṃ gotamo. Brāhmaṇiṃ
pajanti brāhmaṇadārakaṃ, bhavaṃ gotamo mama brāhmaṇaputtaṃ apāyamaggato
uddharitvā brahmalokamagge patiṭṭhāpetūti attho.
                      Brahmalokamaggadesanāvaṇṇanā
      [556] Athassa bhagavā buddhuppādaṃ dassetvā saddhiṃ pubbabhāgapaṭipadāya
mettā vihārādibrahmalokagāmimaggaṃ dassetukāmo "tenahi vāseṭṭhā"ti
ādimāha. Tattha "idha tathāgato"ti ādi sāmaññaphale vitthāritaṃ. Mettāsahagatenāti
ādīsu yaṃ vattabbaṃ, taṃ sabbaṃ visuddhimagge brahmavihārakammaṭṭhānakathāyaṃ vuttaṃ.
Seyyathāpi vāseṭṭha balavā saṅkhadhamoti ādi pana idha apubbaṃ. Tattha balavāti
balasampanno. Saṅkhadhamoti saṅkhadhamako. Appakasirenāti akicchena adukkhena.
Dubbalo hi saṅkhadhamo saṅkhaṃ dhamantopi na sakkoti catasso disā sarena
viññāpetuṃ, nāssa saṅkhasaddo sabbato pharati. Balavato pana vipphāriko hoti,
tasmā "balavā"ti ādimāha. Mettāya cetovimuttiyāti ettha "mettā"ti vutte
upacāropi appanāpi vaṭṭati, "cetovimuttī"ti vutte pana appanāva vaṭṭati.
      Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ vuccati. Appamāṇakataṃ kammaṃ
nāma rūpārūpāvacaraṃ. Taṃ hi pamāṇaṃ atikkamitvā odisakaanodisakadisāpharaṇavasena
vaḍḍhetvā katattā appamāṇakatanti vuccati. Na taṃ tatrāvasissati na taṃ
tatrāvatiṭṭhatīti taṃ kāmāvacaraṃ kammaṃ tasmiṃ rūpāvacarārūpāvacarakamme na ohiyyati na
tiṭṭhati. Kiṃ vuttaṃ hoti? taṃ kāmāvacarakammaṃ tassa rūpāvacarārūpāvacarakammassa
antarā   laggituṃ vā ṭhātuṃ vā rūpāvarūpāvacarakammaṃ pharitvā pariyādiyitvā
attano okāsaṃ gahetvā patiṭṭhātuṃ na sakkoti. Athakho

---------------------------------------------------------------------------------------------
page339.
Rūpāvacarārūpāvacarakammameva kāmāvacaraṃ mahogho viya parittaṃ udakaṃ pharitvā
pariyādiyitvā attano okāsaṃ gahetvā tiṭṭhati. Tassa vipākaṃ paṭibāhitvā
sayameva brahmasahabyataṃ upanetīti. Evaṃ vihārīti evaṃ mettādivihārī.
      [559] Ete mayaṃ bhavantaṃ gotamanti idaṃ tesaṃ dutiyaṃ saraṇagamanaṃ.
Paṭhamameva hete majjhimapaṇṇāsake vāseṭṭhasuttaṃ 1- sutvā saraṇaṃ gatā, imaṃ
pana tevijjasuttaṃ sutvā dutiyampi saraṇaṃ gatā. Katipāhaccayena pabbajitvā
aggaññasutte 2- upasampadañceva arahattañca aladdhuṃ. Sesaṃ sabbattha
uttānatthamevāti.
                  Iti sumaṅgalavilāsiniyā dīghanikāyaṭṭhakathāya
                      tevijjasuttavaṇṇanā niṭṭhitā.
                             Terasamaṃ.
         Niṭṭhitā ca terasasuttapaṭimaṇḍitassa sīlakkhandhavaggassa atthavaṇṇanāti.
                Dīghanikāyaṭṭhakathā sīlakkhandhavaggavaṇṇanā niṭṭhitā.