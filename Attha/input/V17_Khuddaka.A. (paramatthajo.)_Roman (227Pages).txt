AṬṬHAKATHĀ Book 17 : PĀḶI ROMAN
Khuddaka.A. (paramatthajo.)

Page 1-100.

page1.
                   Paramatthajotikā nāma khuddakanikāyaṭṭhakathā
                          khuddakapāṭhavaṇṇanā
                          -------------
                 namo tassa bhagavato arahato sammāsambuddhassa
                           ganthārambhakathā
                     buddhaṃ saraṇaṃ gacchāmi
                     dhammaṃ saraṇaṃ gacchāmi
                     saṃghaṃ  saraṇaṃ gacchāmi
                     tathā dutiyaṃ tatiyampīti
               ayaṃ saraṇattayaniddeso khuddakānaṃ ādi.
               Amissa dāni atthaṃ paramatthajotikāya khuddakaṭṭhakathāya vivarituṃ vibhajituṃ
uttānīkātuṃ idaṃ vuccati:-
            uttamaṃ vandaneyyānaṃ         vanditvā ratanattayaṃ
            khuddakānaṃ karissāmi          kesañci atthavaṇṇanaṃ.
            Khuddakānaṃ gambhīrattā         kiñcāpi atidukkarā
            vaṇṇanā mādiseneva 1-      acārentena sāsanaṃ.
            Ajjāpi tu anacchinno  2-    pubbācariyanicchayo
            tattheva caṭṭhitaṃ yasmā        navaṅgaṃ satthu sāsanaṃ.
            Tasmāhaṃ kātumicchāmi         atthasaṃvaṇṇanaṃ imaṃ
            sāsanañceva nissāya         porāṇañca vinicchayaṃ.
            Saddhammabahumānena           nātukkaṃsanakamyatā
            nāññesaṃ vambhanatthāya        taṃ suṇātha samāhitāti.
@Footnote: 1 cha.Ma. mādisenesā.  2 cha.Ma. abbocchinno

---------------------------------------------------------------------------------------------
page2.
                           Khuddakavavatthānaṃ
    tattha "khuddakānaṃ karissāmi, kesañci atthavaṇṇanan"ti vuttattā
khuddakāni tāva vavatthapetvā pacchā atthavaṇṇanaṃ karissāmi. Khuddakāni nāma
khuddakanikāyassa ekadeso, khuddakanikāyo nāma pañcannaṃ nikāyānaṃ ekadeso.
Pañcanikāyā nāma:-
            dīghamajjhimasaṃyutta-           aṅguttarikakhuddakā  1-
            nikāyā pañca gambhīrā       dhammato atthato cime.
    Tattha brahmajālasuttādīni catuttiṃsa suttāni dīghanikāyo. Vuttañca
            catuttiṃseva suttantā        tivaggo yassa saṅgaho
            esa dīghanikāyoti          paṭhamo anulomikoti.  2-
   mūlapariyāyasuttādīni diyaḍḍhasataṃ dve ca suttāni majjhimanikāyo.
   Oghataraṇasutatādīni satta suttasahassāni satta ca suttasatāni
dvāsaṭṭhi ceva suttāni saṃyuttanikāyo.
   Cittapariyādānasuttādīni nava suttasahassāni pañca ca suttasatāni
sattapaññāsañaca suttāni aṅguttaranikāyo.
   Khuddakapāṭho dhammapadaṃ udānaṃ itivuttakaṃ suttanipāto vimānavatthu
petavatthu theragāthā therīgāthā jātakaṃ niddeso paṭisambhidā apadānaṃ buddhavaṃso
cariyāpiṭakaṃ vinayapiṭakābhidhammapiṭakāni ṭhapetvā vā cattāro nikāye avasesaṃ
buddhavacanaṃ khuddakanikāyo.
         Kasmā panesa khuddakanikāyoti vuccatīti? bahunnaṃ khuddakānaṃ
Dhammakkhandhānaṃ samūhato nivāsato ca. Samūhanivāsā hi "nikāyo"ti vuccanti.
"nāhaṃ bhikkhave aññaṃ ekanikāyampi samanupassāmi evañcittaṃ, yathayidaṃ bhikkhave
tiracchānagatā pāṇā. 3- Poṇikanikāyo cikkhallikanikāyo"ti evamādīni cettha
sādhakāni sāsanato ca lokato ca. Ayamassa  4- khuddakanikāyassa ekadeso. Imāni
suttantapiṭakapariyāpannāni  atthato vivarituṃ vibhajituṃ uttānīkātuñca adhippetāni
@Footnote: 1 ka. aṅguttarakhuddakakhuddakā  2 su.vi. 1/23
@3 saṃ. khandha. 17/100/119 dutiyagaddūlabaddhasutta  4 Sī. iccassa

---------------------------------------------------------------------------------------------
page3.
Khuddakāni, tesampi khuddakānaṃ saraṇasikkhāpada dvattiṃsākāra kumārapañhā
maṅgalasutataratanasutta tirokuḍḍa nidhikaṇḍa mettasuttānaṃ vasena navappabhedo khuddakapāṭho
ādi ācariyaparamparāya vācanāmaggaṃ āropitavasena, na bhagavatā vuttavasena. Bhagavatā
hi vuttavasena:-
            anekajātisaṃsāraṃ            sandhāvissaṃ anibbisaṃ
            gahakāraṃ gavesanto          dukkhā jāti punappunaṃ
            gahakāraka diṭṭhosi           puna gehaṃ na kāhasi
            sabbā te phāsukā bhaggā     gahakūṭaṃ visaṅkhataṃ
            visaṅkhāragataṃ cittaṃ           taṇhānaṃ khayamajjhagāti  1-
idaṃ gāthādvayaṃ sabbassāpi buddhavacanassa ādi. Tañaca manasā  2- vuttavasena, na
vacībhedaṃ katvā vuttavasena. Vacībhedampana katvā vuttavasena:-
                 yadā have pātubhavanti dhammā
                 ātāpino jhāyato brāhmaṇassa
                 athassa kaṅkhā vapayanti sabbā
                 yato pajānāti sahetudhammanti  3-
ayaṃ gāthā ādi. Tasmā yvāyaṃ navappabhedo khuddakapāṭho imesaṃ khuddakānaṃ
ādi, tassādito pabhūti atthavaṇṇanaṃ ārabhissāmi.
                            Nidānasodhanaṃ
      tassācāyamādi "buddhaṃ saraṇaṃ gacchāmi, dhammaṃ saraṇaṃ gacchāmi, saṃghaṃ
saraṇaṃ gacchāmī"ti. Tassāyaṃ atthavaṇṇanāya mātikā:-
            kena kattha kadā kasmā       bhāsitaṃ ratanattayaṃ  4-
            kasmācidhādito vutta-        mavuttampi ādito.
            Nidānasodhanaṃ katvā          evamettha tato paraṃ
            buddhañca saraṇagamanaṃ           gamakañca vibhāvaye.
@Footnote: 1 khu. dhammapada 25/153-154 paṭhamabodhivatthu  2 cha.Ma. manasāva
@3 khu. udāna 25/1 paṭhamabodhisutta  4 cha.Ma. saraṇattayaṃ

---------------------------------------------------------------------------------------------
page4.
            Bhedābhedaṃ phalañcāpi         gamanīyañca dīpaye
            dhammaṃ saraṇamiccādi           dvayepesa nayo mato.
            Anupubbavavatthāne           kāraṇañca viniddise
            ratanattayametañca 1-         upamāhi pakāsayeti.
         Tattha paṭhamagāthāyaṃ tāva idaṃ saraṇagamanattayaṃ kena bhāsitaṃ, kattha
bhāsitaṃ, kadā bhāsitaṃ, kasmā bhāsitaṃ, avuttampicādito tathāgatena kasmā
idhādito vuttanti pañca pañahā.
      Tesaṃ vissajjanā:-
         kena bhāsitanti bhagavatā bhāsitaṃ, na sāvakehi, na isīhi, na devatāhi.
         Katthāti bārāṇasiyaṃ isipatane migadāye.
         Kadāti āyasmante yase saddhiṃ sahāyakehi arahattaṃ patte ekasaṭṭhiyā
arahantesu bahujanahitāya sukhāya loke dhammadesanaṃ karontesu.
         Kasmāti pabbajjatthañca upasampadatthañca. Yathāha:-
      "evañca pana bhikkhave pabbājetabbo upasamapādetabbo. Paṭhamaṃ
     kesamassuṃ ohārāpetvā kāsāyāni vatthāni acchādāpetvā ekaṃsaṃ
     uttarāsaṅgaṃ kārāpetvā bhikkhūnaṃ pāde vandāpetvā ukkuṭikaṃ nisīdāpetvā
     añjaliṃ paggaṇhāpetvā `evaṃ vadehī'ti vattabbo `buddhaṃ saraṇaṃ gacchāmi,
     dhammaṃ saraṇaṃ gacchāmi, saṃghaṃ saraṇaṃ gacchāmī'ti ". 3-
         Kasmācidhādito vuttanti idañca navaṅgasatthusāsanaṃ tīhi piṭakehi
     saṅgaṇhitvā evaṃ vācanāmaggaṃ āropentehi pubbācariyehi yasmā iminā
     maggena devamanussā upāsakabhāvena vā pabbajitabhāvena vā sāsanaṃ otaranti,
     tasmā sāsanotāraṇassa maggabhūtattā idha khuddakapāṭhe ādito vuttanti ñātabbaṃ.
                        Katamaṃ  4- nidānasodhanaṃ
                           -----------
@Footnote: 1 cha.Ma. saraṇattayametañca  2 cha.Ma. sukhāyāti saddo na dissati
@3 vinaYu. mahā 4/34 pabbajjūpasampadākathā  4 cha.Ma. kataṃ, Sī. kathaṃ

---------------------------------------------------------------------------------------------
page5.
                         1. Saraṇattayavaṇṇanā
                            buddhavibhāvanā
         idāni yaṃ vuttaṃ "buddhañca saraṇagamanaṃ, gamakañca vibhāvaye"ti,
tattha sabbadhammesu appaṭihatañāṇanimittānuttaravimokkhādhigamaparibhāvitaṃ khandhasantāna-
mupādāya, paṇṇattiko  1- sabbaññutañāṇapadaṭṭhānaṃ vā saccābhisambodhanamupādāya,
paṇṇattiko  1- sattaviseso buddho. Yathāha:-
         "buddhoti yo so bhagavā sayambhū anācariyako pubbe ananussutesu
dhammesu sāmaṃ saccāni abhisambujjhi, tattha ca sabbaññutampatto, balesu ca
vasībhāvan"ti.  2-
         ayaṃ tāva atthato buddhavibhāvanā.
         Byañjanato pana "bujjhitāti buddho, bodhetāti buddho"ti
evamādinā nayena veditabbā. Vuttañacetaṃ:-
         "buddhoti kenatthena buddho, bujjhitā saccānīti buddho, bodhetā
pajāyāti buddho, sabbaññutāya buddho, sabbadassāvitāya buddho, anaññañeyyatāya  3-
buddho, vikasitāya  4- buddho, khīṇāsavasaṅkhātena buddho, nirūpakkilesasaṅkhātena
buddho, ekantavītarāgoti buddho, ekantavītadosoti buddho, ekantavītamohoti
buddho, ekantanikkilesoti buddho, ekāyamaggaṃ gatoti buddho, eko anuttaraṃ
sammāsambodhiṃ abhisambuddho  5- na parehi buddhattā  5- buddho, abuddhivihatattā
buddhipaṭilābhā buddho. Buddhoti netaṃ nāmaṃ mātarā kataṃ, na pitarā kataṃ, na
bhātarā kataṃ, na bhaginiyā kataṃ, na mittāmaccehi kataṃ, na ñātisālohitehi kataṃ,
na samaṇabrāhmaṇehi kataṃ, na devatāhi kataṃ, vimokkhantikametaṃ   buddhānaṃ
bhagavantānaṃ bodhiyā mūle saha sabbaññutañāṇassa  paṭilābhā sacchikā paññatti
yadidaṃ buddho"ti  6-
         ettha ca yathā loke avagantā avagatoti vuccati, evaṃ "bujjhitā
saccānī"ti buddho. Yathā paṇṇasosā vātā paṇṇasusāti vuccanati, evaṃ
@Footnote: 1-1 cha.Ma. paññattito 2 khu. mahā. 29/893/560, khu. cūḷa. 30/546/271,
@khu. paṭi. 31/386/261  3 cha.Ma. anaññaneyyatāya  4 Sī. visavitāya
@5-5 cha.Ma., i. ime pāṭhā na dissanti.  6 khu. mahā 29/893/560 (sayā)

---------------------------------------------------------------------------------------------
page6.
Bodhetā pajāyāti buddho. Sabbaññutāya buddhoti sabbadhammabujjhanasamatthāya
buddhiyā buddhoti vuttaṃ hoti. Sabbadassāvitāya buddhoti sabbadhammabodhanasamatthāya
buddhiyā buddhoti vuttaṃ hoti. Anaññañeyyatāya 1- budadhoti aññena abodhito
sayameva buddhattā buddhoti vuttaṃ hoti. Vikasitāya buddhoti nānāguṇavikasanato  2-
padumamiva vikasanatthena buddhoti vuttaṃ hoti. Khīṇāsavasaṅkhātena buddhoti evamādīhi
cittasaṅkocakaradhammappahānato niddākkhayavibuddho puriso viya sabbakilesaniddākkhaya-
vibuddhattā buddhoti vuttaṃ hoti. Ekāyanamaggaṃ gatoti buddhoti buddhaṭṭhānaṃ
gamanatthapariyāyato yathā maggaṃ gato puriso gatoti vuccati, evaṃ ekāyanamaggaṃ
gatattāpi buddhoti vuccatīti dassetuṃ vuttaṃ. Eko anuttaraṃ sammāsambodhiṃ
abhisambuddhoti buddhoti na parehi buddhattā buddho, kintu sayameva anuttaraṃ
sammāsambodhiṃ abhisambuddhattā buddhoti vuttaṃ hoti. Abuddhivihatattā buddhipaṭi-
lābhā buddhoti buddhi buddhaṃ bodhīti  3- pariyāyavacanametaṃ. Tattha yathā nīlarattaguṇayogato
"nīlo paṭo ratto paṭo"ti vuccati, evaṃ buddhiguṇayogato buddhoti ñāpetuṃ
vuttaṃ hoti. Tato paraṃ buddhoti netaṃ nāmanti evamādi atthamanugatā ayaṃ
paññattīti bodhanatthaṃ vuttaṃ.  4- evarūpena nayena sabbesaṃ padānaṃ buddhasaddassa
sādhanasamattho attho veditabbo.
                      Ayaṃ byañajanatopi buddhavibhāvanā
                           -----------
                         saraṇagamanagamakavibhāvanā
         idāni saraṇagamanādīsu hiṃsatīti saraṇaṃ, saraṇagatānaṃ teneva saraṇagamanena
bhayaṃ santāsaṃ dukkhaṃ duggatiṃ parikkilesaṃ hiṃsati vidhamati nīharati nipothetīti  5-
attho. Athavā hite pavattanena ahitā ca nivattanena sattānaṃ bhayaṃ hiṃsatīti buddho,
bhavakantārauttaraṇena assāsadānena ca dhammo, appakānampi sakkārānaṃ  6-
@Footnote: 1 cha.Ma. anaññaneyyatāya  2  Sī. nānāguṇavisavanato. 3 cha.Ma.bodhoti
@4 cha.Ma. vuttanti  5  cha.Ma. nirodhetīti
@6 cha.Ma. kārānaṃ, Sī. appakānaṃ kārānaṃ dānapūjanavasena upanītasakkārānaṃ

---------------------------------------------------------------------------------------------
page7.
Vipulaphalapaṭilābhakaraṇena saṃgho. Tasmā imināpi pariyāyena taṃ ratanattayaṃ saraṇaṃ.
Tappasādataggarutāhi vihataviddhaṃsitakileso tapparāyanatākārappavatto vā parapaccayo  1-
vā apparapaccayo vā cittuppādo saraṇagamanaṃ. Taṃsamaṅgī satto taṃ saraṇaṃ
gacchati, vuttappakārena cittuppādena `esa me saraṇaṃ, esa me parāyanan"ti
evametaṃ upetīti attho. Upento ca "ete mayaṃ bhante bhagavantaṃ saraṇaṃ gacchāma
dhammañca, upāsake no bhagavā dhāretū"ti tapussabhallikādayo  2- viya sammānena vā
"satthā me bhante bhagavā, sāvakohamasmī"ti  3- mahākassapādayo viya sissabhāvūpagamanena
vā "evaṃ vutate brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā
yena bhagavā tenañjalimpaṇāmetvā tikkhattuṃ udānaṃ udānesi `namo tassa bhagavato
arahato sammāsambuddhassa. Namo .pe. Sammāsambuddhassā'ti" 4- brahmāyuādayo
viya tappoṇattena vā, kammaṭṭhānānuyogino viya attasanniyyātanena vā,
ariyapuggalā viya saraṇagamanūpakkilesasamucchedena vāti anekappakāraṃ visayato
kiccato ca, upeti.
                   Ayaṃ saraṇagamanassa gamakassa ca vibhāvanā.
                           -----------
                          Bhedābhedaphaladīpanā
         idāni "bhedābhedaṃ phalañcāpi, gamanīyañca dīpaye"ti vuttānaṃ
bhedādīnaṃ ayaṃ dīpanā:- evaṃ saraṇagatassa puggalassa dubbidho saraṇagamanabhedo
sāvajjo ca anavajjo ca. Anavajjo kālakiriyāya, sāvajjo aññasatthari
vuttappakārāya pavattiyā, tasmiñca vuttappakāraviparītāya pavattiyā. So dubbidhopi
puthujjanānameva. Buddhaguṇesu aññāṇasaṃsayamicchāñāṇappavattiyā ca
anādarādippavattiyā ca tesaṃ saraṇaṃ saṅkisiṭṭhaṃ hoti. Ariyapuggalā pana abhinnasaraṇā
ceva asaṅkiliṭṭhasaraṇā ca honti. Yathāha "aṭṭhānametaṃ bhikkhave anavakāso,
yaṃ diṭṭhisampanno puggalo aññaṃ satthāraṃ uddisseyyā"ti.  5- puthujjanā
@Footnote: 1 cha.Ma., i. ayaṃ pāṭho na dissati. 2 Sī. tapassu...
@3 saṃ.ni. 16/154/210 cīvarasutta  4 Ma.Ma. 13/388/373 brahmāyusutta
@5 Ma. upari 14/128/114 bahudhātukasutta

---------------------------------------------------------------------------------------------
page8.
Tu yāva  1- saraṇabhedaṃ na pāpuṇanti, tāvadeva abhinnasaraṇā. Sāvajjo ca  2- tesaṃ
saraṇabhedo, saṅkileso ca aniṭṭhaphalado hoti. Anavajjo avipākattā aphalo,
abhedo pana phalato iṭṭhameva phalaṃ deti. Yathāha:-
                  "yekeci buddhaṃ saraṇaṃ gatāse
                  na te gamissanti apāyabhūmiṃ
                  pahāya mānusaṃ dehaṃ
                  devakāyaṃ paripūressantī"ti.  3-
tatra ca ye saraṇagamanūpakkilesasamucchedanasaraṇaṃ gatā, te apāyaṃ na gamissanti.
Itare pana saraṇagamanena na gamissantīti evaṃ gāthāya adhippāyo veditabbo.
                      Ayantāva bhedābhedaphaladīpanā.
                        ----------------
                            Gamanīyadīpanā
         gamanīyadīpanāya codako āha:- "buddhaṃ saraṇaṃ gacchāmi"ti ettha
yo buddhaṃ saraṇaṃ gacchati, esa buddhaṃ vā gaccheyya saraṇaṃ vā, ubhayathāpi ca
ekassa vacanaṃ niratthakaṃ. Kasmā? gamanakiriyāya kammadvayābhāvato. Na hettha "ajaṃ
gāmaṃ netī"ti ādīsu viya dvikammakattaṃ akkharacintakā icchanti.
         "gacchateva pubbaṃ disaṃ, gacchati pacchimaṃ disan"tiādīsu  4- viya
samānādhikaraṇabhāvoti ce.  5-  na buddhassaraṇānaṃ samānādhikaraṇābhāvassa anadhippetato.
Etesaṃ hi samānādhikaraṇabhāve adhippete paṭihatacittopi buddhaṃ upasaṅkamanto
buddhaṃ saraṇaṃ gato siyā. Yaṃ hi taṃ buddhoti visesitaṃ saraṇaṃ, tamevesa gatoti.
"etaṃ kho saraṇaṃ khemaṃ, etaṃ saraṇamuttaman"ti  6- vacanato samānādhikaraṇattamevāti
ce. Na tattheva byabhicārābhāvato.  7- tattheva hi gāthāpade etaṃ buddhādiratanattayaṃ
saraṇaṃ gatānaṃ bhayaharaṇattasaṅkhāte saraṇabhāve abyabhicāraṇato  8- "khemamuttamañca
@Footnote: 1 cha.Ma. yāvadeva  2 cha.Ma. sāvajjova  3 saṃ. sa. 15/37/30samayasutta dī. mahā. 10/33/217
@4 saṃ.sa. 15/159/146 godhikasutta, saṃ. khandha. 17/87/99 akkalisutta
@5 cha.Ma. sātthakamevāti ce.  6 khu. dhammapada. 25/192/51 aggidattapurohitavatthu
@7 cha.Ma. tabbhāvato  8 cha.Ma. abyabhicaraṇato

---------------------------------------------------------------------------------------------
page9.
Saraṇan"ti ayaṃ samānādhikaraṇabhāvo adhippeto. Aññattha tu gamisambandhe sati
saraṇagamanassa appasiddhito anadhippetoti asādhitametaṃ.  1- "etaṃ saraṇamāgamma
sabbadukkhā pamuccatī"ti ettha gamisambandhepi pasiddhe  2- saraṇagamanappasiddhito
samānādhikaraṇattamevāti ce. Na pubbe vuttadosappasaṅgato. Tatrāpi hi samānādhikaraṇa-
bhāve sati etaṃ buddhadhammasaṃghākhyaṃ saraṇaṃ  3-  paṭihatacittopi āgamma sabbadukkhā
pamucceyyāti evaṃ pubbe vuttadosappasaṅgo eva siyā, na ca no dosena atthi
atthoti asādhitametaṃ.  1- yathā "mamaṃ hi ānanda kalyāṇamittaṃ āgamma jātidhammā
sattā jātiyā parimuccantī"ti  4- ettha bhagavato kalyāṇamittassa ānubhāvena
parimuccamānā sattā "kalyāṇamittaṃ āgamma parimuccantī"ti vuttā. Evamidhāpi
etassa buddhadhammasaṃghākhyassa  5- saraṇassānubhāvena muccamāno "etaṃ saraṇamāgamma,
sabbadukkhā pamuccatī"ti vuttoti evamettha adhippāyo veditabbo.
         Sace evaṃ  6- sabbathāpi na buddhassa gamanīyattaṃ yujjati, na saraṇassa,
na ubhayesaṃ, icchitabbañca gacchāmīti niddiṭṭhassa gamakassa gamanīyato vattabbā  7-
ettha yuttīti.   vuccate:-
         buddhoyevettha gamanīyo, gamanākāradassanatthantu saraṇavacanaṃ, buddhaṃ
saraṇaṃ gacchāmīti, esa me saraṇaṃ, esa me parāyanaṃ, aghassa vighātā hitassa ca
vidhātāti iminā adhippāyena etaṃ gacchāmi bhajāmi sevāmi payirupāsāmi, etaṃ  8-
vā jānāmi bujjhāmīti. Yesaṃ hi dhātūnaṃ gati attho, buddhipi tesaṃ atthoti.
Itisaddassa appayogo ayuttamīti ce. Taṃ na tattha siyā:- yadi cettha
evamattho bhaveyya, tato "so aniccaṃ rūpaṃ "aniccaṃ rūpan"ti yathābhūtaṃ pajānātī"ti
evamādīsu  9- viya itisaddo payutto siyā, na ca payutto, tasmā ayuttametaṃ
vuttanti, taṃvacanaṃ, kasmā? tadatthasambhavā. "yo ca buddhañca dhammañca, saṃghañca
saraṇaṃ gato"ti evamādīsu  10- viya idhāpi itisaddassa attho sambhavati, na ca
@Footnote: 1-1 cha.Ma. asādhakametaṃ  2 cha.Ma. pasiddheti saddo na dissati
@3 cha.Ma. buddhadhammasaṃghasaraṇaṃ paṭihatacittopi  4 saṃ.sa. 15/129/105 dutiyaappamādasutta
@5 cha.Ma. buddhadhammasaṃghassa  6 Ma. etaṃ  7 cha.Ma. gamanīyaṃ, tato vattabbā
@ettha... 8 cha.Ma. evaṃ  9 saṃ. khandha. 17/55/46 udānasutta
@10 khu. dhammapada. 25/190/50 aggidattapurohitavatthu

---------------------------------------------------------------------------------------------
page10.
Saṃvijjamānatthasambhavā itisaddo sabbattha payujjati, appayuttassa cettha payuttassa
viya itisaddassa attho viññātabbo aññesu ca evaṃjātikesu, tasmā adoso
eva soti. "anujānāmi bhikkhave imehi tīhi saraṇagamanehi pabbajjan"ti ādīsu 1-
saraṇasseva gamanīyato yaṃ vuttaṃ "gamanākāradassanatthaṃ tu saraṇavacanan"ti, taṃ na
yuttamīti ce. Taṃ nāyuttaṃ. Kasmā? tadatthasambhavā eva. Tatrāpi hi tassa attho
sambhavati, yato pubbasadisameva appayuttopi payutto viya veditabbo. Itarathā hi
pubabe vuttadosappasaṅgo eva siyā, tassā yathānusiṭṭhameva gahetabbaṃ.
                          Ayaṃ gamanīyadīpanā.
                           ---------
                         Dhammasaṃghasaraṇavibhāvanā
         idāni yaṃ vuttaṃ "dhammaṃ saraṇamiccādi, dvayepesa nayo mato"ti
ettha vuccate:- yvāyaṃ "buddhaṃ saraṇaṃ gacchāmī"ti ettha atthavaṇṇanānayo
vutto, "dhammaṃ saraṇaṃ gacchāmi, saṃghaṃ saraṇaṃ gacchāmī"ti etasmimpi padadvaye
eseva nayo veditabbo. Tatra hi dhammasaṃghānaṃ atthato byañjanato ca
vibhāvanamattameva asadisaṃ, sesaṃ vuttasadisameva. Yato yadevettha asadisaṃ, taṃ vuccate:-
maggaphalanibbānāni dhammoti eke. Bhāvitamaggānaṃ sacchikatanibbānānañca apāyesu
apatanabhāvena dhāraṇato paramassāsavidhānato ca maggavirāgā eva imasmiṃ atthe
dhammoti amhākaṃ khanti, aggappasādasuttañcettha  sādhakaṃ. Vuttañhetaṃ "yāvatā
bhikkhave dhammā saṅkhatā, ariyo aṭṭhaṅgiko maggo tesaṃ aggamakkhāyatī"ti evamādi. 2-
         Catuariyamaggasamaṅgīnaṃ catusāmaññaphalasamādhivāsita  3- khandhasantānānañca
puggalānaṃ samuho diṭṭhisīlasaṃghātena saṃghātattā saṃgho. Vuttañcetaṃ bhagavatā:-
         "taṃ kiṃ maññasi ānanda, ye vo mayā dhammā abhiññā desitā.
    Seyyathīdaṃ? cattāro satipaṭṭhānā, cattāro sammappadhānā, cattāro
    Iddhipādā, pañcindriyāni, pañca balāni, satta bojjhaṅgā, ariyo
@Footnote: 1 vinaYu. mahāvagga 4/34/30  2 aṅ. catukka. 21/34/39 aggappasādasutta
@3 cha.Ma....samadhivāsita...

---------------------------------------------------------------------------------------------
page11.
    Aṭṭhaṅgiko maggo, passasi no tvaṃ ānanda imesu dhammesu dvepi
    bhikkhū nānāvāde"ti  1-
         ayaṃ hi paramatthasaṃgho saraṇanti gamanīyo, suttesu ca "āhuneyyo
pāhuneyyo dakkhiṇeyyo añjalikaraṇīyo anuttaraṃ puññakkhettaṃ lokassā"ti vutto.
Etaṃ pana saraṇaṃ gatassa aññasmimpi bhikkhusaṃghe vā bhikkhunīsaṃghe vā buddhappamukhe
vā saṃghe sammatisaṃghe vā catuvaggādibhede vā ekapuggalepi vā bhagavantaṃ uddissa
pabbajite vandanādikiriyāya saraṇagamanaṃ neva bhijjati na saṅkilissati, ayamettha
viseso. Vuttāvasesantu imassa dutiyassa ca saraṇagamanassa bhedābhedādividhānaṃ
pubbanayeneva veditabbaṃ. Ayantāva "dhammaṃ saraṇamiccādi, dvayepesa nayo mato"ti
etassa atthavaṇṇanā.
                      Anupubbavavatthānakāraṇaniddeso
         idāni anupubbavavatthāne, kāraṇañca viniddise iti ettha etesu
ca tīsu saraṇagamanesu sabbasattānaṃ aggoti katvā paṭhamaṃ buddho, tappabhavato
tadupadesitato ca anantaraṃ dhammo, tassa  dhammassa ādhāraṇato tadāsevanato ca
ante saṃgho, sabbasattānaṃ vā hite niyyojakoti  2- katvā paṭhamaṃ buddho,
tappabhavato tadupadesitato  3- ca sabbasattānaṃ  hitattā anantaraṃ  3-  dhammo,
hitādhigamāya paṭipanno adhigatahito vāti  4- katvā ante saṃgho, saraṇabhāvena
vavatthapetvā pakāsitoti evaṃ anupubbavavatthāne kāraṇañca viniddise.
                           Upamāpakāsanā
         idāni yasmā vuttaṃ "ratanattayametañca, upamāhi pakāsaye"ti tasmā 5-
vuccate:- ettha ca pana puṇṇacando viya buddho, candakiraṇanikaro viya tena
desito dhammo, puṇṇacandakiraṇasamuppāditapariḷāho  6- loko viya saṃgho. Bālasuriyo
viya buddho, tassa raṃsījālamiva vuttappakāro dhammo, tena hatavihatandhakāro  7-
@Footnote: 1 Ma. upari. 14/43/33 sāmagāmasutta  2 Sī. viniyojakoti
@3-3 cha.Ma. sabbasattahitattā anantaraṃ dhammo,  4 cha.Ma. cāti  5 cha.Ma. tampi
@6 cha.Ma....samuppāditapīṇito, Sī....samuppāditapītiko  7 cha.Ma. vihatandhakāro,
@Ma.tirobhāvitandhakāro

---------------------------------------------------------------------------------------------
page12.
Loko viya saṃgho. Vanadāhakapuriso viya buddho, vanadahanaggi viya kilesavanadahano
dhammo, daḍḍhavanattā khettabhūto viya bhūmibhāgo daḍḍhakilesattā puññakkhettabhūto
saṃgho. Mahāmegho viya buddho, salilavuṭṭhi viya dhammo, vuṭṭhinipātūpasamitareṇu viya
janapado upasamitakilesareṇu saṃgho. Susārathi viya buddho, assājānīyavinayūpāyo viya
dhammo, suvinītassājānīyasamūho viya saṃgho. Sabbadiṭṭhisalluddharaṇato sallako viya
buddho, salluddharaṇupāyo viya dhammo, samuddhaṭasallo viya jano, samuddhaṭadiṭṭhisallo
saṃgho. Mohapaṭalasamuppātanato vā sallako viya buddho, paṭalasamuppātanupāyo
viya dhammo, samuppātitapaṭalo vippasannalocano viya jano, samuppātitamohapaṭalo
vippasannañāṇalocano ca saṃgho. Sānusayakilesabyādhiharaṇasamatthatāya vā kusalo
vejjo viya buddho, sammā payuttabhesajjamiva dhammo, bhesajjapayogena samupasantabayādhi
viya janasamūho samupasantakilesabyādhānusayo saṃgho.
         Athavā sudesako viya buddho, samaggo viya khemantabhūmi viya ca dhammo,
tammaggapaṭipanno khemantabhūmippatto viya ca janasamūho saṃgho. Sunāviko viya
buddho, nāvā viya dhammo, tāya pārappatto viya sampattikajano saṃgho. Himavā
viya buddho, tappabhavosathamiva dhammo, osathūpabhogena nirāmayo jano viya saṃgho.
Dhanado viya buddho, dhanamiva dhammo, yathādhippāyaṃ laddhadhano viya jano sammā
laddhaariyadhano saṃgho. Nidhidassako viya buddho, nidhi viya dhammo, nidhippatto viya
jano saṃgho.
         Apica abhayado dhīrapuriso viya buddho, abhayamiva dhammo, sampattābhayo
viya jano accantapattābhayo saṃgho. Assāsako viya buddho, assāso viya dhammo,
assatthajano viya saṃgho. Sumitto viya buddho, hitūpadeso viya dhammo,
hitānuyogena pattasadattho viya jano saṃgho. Ratanākaro viya buddho, ratanasāro
viya dhammo, ratanasārūpabhogī viya jano saṃgho. Rājakumāranahāpako viya buddho,
sunahānasalilaṃ viya dhammo, sunahātarājakumāravaggo viya saddhammasalilasunahāto saṃgho.
Alaṅkārakārako viya buddho, alaṅkāro viya dhammo, alaṅkatarājaputtagaṇo viya
saddhammālaṅkato saṃgho. Candanarukkho viya buddho, tappabhavacandanamiva dhammo,

---------------------------------------------------------------------------------------------
page13.
Candanūpabhogena vūpasantapariḷāho viya jano saddhammamūpabhogena accantavūpasanta-
pariḷāho saṃgho. Dhammadāyajjasampadānako pitā viya buddho, dāyajjaṃ viya dhammo,
dāyajjaraho puttavaggo viya saddhammadāyajjaraho saṃgho. Vikasitapadumaṃ viya buddho,
tappabhavamadhu viya dhammo, tadūpabhogī madhukaragaṇo viya saṃghoti. Evaṃ ratanametañca
upamāhi pakāsayeti.
         Ettāvatā ca yā pubbe "kena kattha kadā kasmā, bhāsitaṃ
saraṇattayanti ādīhi catūhi gāthāhi atthavaṇṇanāya mātikā nikkhittā, sā
atthato pakāsitā hotīti.
                    Paramatthajotikāya khuddakapāṭhaṭṭhakathāya
                       saraṇattayavaṇṇanā niṭṭhitā.
                          -------------

---------------------------------------------------------------------------------------------
page14.
                         2. Sikkhāpadavaṇṇanā
                         sikkhāpadapāṭhamātikā
      evaṃ saraṇagamanehi sāsanotāraṃ dassetvā sāsanaṃ otiṇṇena
upāsakena vā pabbajitena vā yesu sikkhāpadesu paṭhamaṃ sikkhitabbaṃ, tāni dassetuṃ
nikkhittassa sikkhāpadapāṭhassa idāni vaṇṇanatthaṃ ayaṃ mātikā:-
         "yena yattha yadā yasmā      vuttānetāni tannayaṃ
         vatvā katvā vavatthānaṃ       sādhāraṇavisesato.
         Pakatiyā ca yaṃ vajjaṃ          vajjaṃ paṇṇattiyā ca yaṃ
         vavatthapetvā taṃ katvā       padānaṃ byañjanatthato
         sādhāraṇānaṃ sabbesaṃ         sādhāraṇavibhāvanaṃ
         atha pañcasu pubbesu          visesatthappakāsano  1-
         pāṇātipātappabhūtī           hekatānānatādito  2-
         ārammaṇādānaṃ bhedā        mahāsāvajjato tathā
         payogaṅgasamuṭṭhānā          vedanāmūlakammato
         viramato ca phalato           viññātabbo vinicchayo.
         Yojetabbaṃ tato yuttaṃ        pacchimesvapi pañcasu
         āvenikañca vattabbaṃ         ñeyyā hīnāditāpi cāti.
      Tattha etāni pāṇātipātāveramaṇītiādīni dasa sikkhāpadāni bhagavatā
eva vuttāni na sāvakādīhi. Tāni ca sāvatthiyaṃ vuttāni jetavane anāthapiṇḍikassārāme
āyasmantaṃ rāhulaṃ pabbājetvā kapilavatthuto sāvatthiṃ anuppattena
sāmaṇerānaṃ sikkhāpadavavatthāpanatthaṃ. Vuttaṃ hetaṃ:-
      athakho bhagavā kapilavatthusmiṃ yathābhirantaṃ viharitvā yena sāvatthī tena
    cārikaṃ pakkāmi, anupubbena cārikañcaramāno yena sāvatthī tadavasari,
    tatra sudaṃ bhagavā sāvatthiyaṃ viharati jetavane anāthapiṇḍikassārāme. Tena
@Footnote: 1 cha.Ma. visesatthappakāsato.
@2 Ma. pāṇātipātātipāta, pabhutīhekatādito, Sī. pāṇādipāṇātipāta, pabhutīhekatādito

---------------------------------------------------------------------------------------------
page15.
    Kho pana samayena .pe. Athakho sāmaṇerānaṃ etadahosi "kati nukho
    amhākaṃ sikkhāpadāni, kattha ca amhehi sikkhitabban"ti. Bhagavato
    etamatthaṃ ārocesuṃ "anujānāmi bhikkhave sāmaṇerānaṃ dasa sikkhāpadāni,
    tesu ca sāmaṇerehi sikkhituṃ pāṇātipātā veramaṇī .pe.
    Jātarūparajatapaṭiggahaṇā veramaṇī"ti  1-
         tānetāni "samādāya sikkhati sikkhāpadesū"ti  2- vuttasuttānusārena
saraṇagamanesu ca dassitapāṭhānusārena "pāṇātipātā veramaṇī sikkhāpadaṃ samādiyāmī"ti
evaṃ vācanāmaggaṃ āropitānīti veditabbāni. Evaṃ tāva "yena yattha yadā
yasmā, vuttānetāni tannayaṃ vatvā"ti so nayo daṭṭhabbo.
                        Sādhāraṇavisesavavatthānaṃ
         ettha ca ādito dve catutthapañcamāni upāsakānaṃ sāmaṇerānañca
sādhāraṇāni niccasīlavasena. Uposathasīlavasena pana upāsakānaṃ sattamaṭṭhamañcekaṃ
aṅgaṃ katvā sabbapacchimavajjāni ca sabbānipi sāmaṇerehi sādhāraṇāni,
pacchimampana sāmaṇerānameva visesabhūtanti evaṃ sādhāraṇavisesato vavatthānaṃ kātabbaṃ.
Purimāni cettha pañca ekantaakusalacittasamuṭṭhānattā pāṇātipātādīnaṃ pakativajjato
veramaṇiyo  3- sesā paṇṇattivajjatoti evaṃ pakatiyā ca yaṃ vajjaṃ, vajjaṃ paṇṇattiyā
ca yaṃ, taṃ vavatthapetabbaṃ.
                          Sādhāraṇavibhāvanā
         yasmā cettha "veramaṇīsikkhāpadaṃ samādiyāmī"ti etāni sabbasādhāraṇāni
padāni, tasmā etesaṃ padānaṃ byañjanato ca atthato ca ayaṃ
sādhāraṇavibhāvanā veditabbā:-
      tattha byañjanato tāva veraṃ maṇatīti viramaṇī, veraṃ pajahati, vinodeti,
byantīkaroti, anabhāvaṃ gametīti attho. Viramati vā etāya karaṇabhūtāya veramhā
puggaloti vikārassa vekāraṃ katvā veramaṇī. Teneva cettha "viramaṇīsikkhāpadaṃ
@Footnote: 1 vinaYu. 4/105-106/121 rāhulavatthu  2 dī.Sī. 9/193/63 paṇītatarasāmaññaphala
@3 cha.Ma. veramaṇiyā

---------------------------------------------------------------------------------------------
page16.
Veramaṇīsikkhāpadan"ti dvidhā sajjhāyaṃ karonti. Sikkhitabbāti sikkhā, pajjate
anenāti padaṃ. Sikkhāya padaṃ sikkhāpadaṃ, sikkhāya adhigamupāyoti attho. Athavā mūlaṃ
nissayo patiṭṭhāti vuttaṃ hoti. Viramaṇī eva sikkhāpadaṃ viramaṇīsikkhāpadaṃ, veramaṇī-
sikkhāpadaṃ vā dutiyena nayena. Sammā ādiyāmi samādiyāmi, avītikkamanādhippāyena
acchiddakāritāya ca asabalakāritāya ca akammāsakāritāya ca ādiyāmīti vuttaṃ hoti.
         Atthato pana veramaṇīti kāmāvacarakusalacittasampayuttā virati, sā
pāṇātipātā viramantassa "yā tasmiṃ samaye pāṇātipātā ārati virati paṭivirati
veramaṇī akiriyā akaraṇaṃ anajjhāpatti velāanatikkamo setughāto"tievamādinā  1-
nayena vibhaṅge vuttā. Kāmañcesā veramaṇī nāma lokuttarāpi atthi, idha tu
samādiyāmīti vuttattā samādānavasena pavattirahā, sā na hotīti kāmāvacarakusala-
cittasampayuttā viratīti vuttā.
         Sikkhāti tisso sikkhā adhisīlasikkhā adhicittasikkhā adhipaññāsikkhāti,
imasmiṃ panatthe sampattaviratisīlaṃ lokikā vipassanā rūpārūpajjhānāni ariyamaggo
ca sikkhāti adhippetā. Yathāha:-
         katame dhammā sikkhā, yasmiṃ samaye kāmāvacaraṃ kusalaṃ cittaṃ uppannaṃ
      hoti, somanassasahagataṃ .pe. Tasmiṃ samaye phasso hoti .pe. Avikkhepo
      hoti, ime dhammā sikkhā.
         Katame dhammā sikkhā, yasmiṃ samaye rūpūpapattiyā maggaṃ bhāveti
      vivicceva kāmehi vivicca akusalehi dhammehi .pe. Paṭhamajjhānaṃ .pe.
      Pañcamajjhānaṃ upasampajja viharati tasmiṃ samaye phasso hoti .pe.
      Avikkhepo hoti, ime dhammā sikkhā.
         Katame dhammā sikkhā, yasmiṃ samaye arūpūpapattiyā .pe.
      Nevasaññānāsaññāyatanasahagataṃ .pe. Avikkhepo hoti, ime dhammā sikkhā.
         Katame dhammā sikkhā, yasmiṃ samaye lokuttaraṃ jhānaṃ bhāveti niyyānikaṃ
      apaccayagāmiṃ .pe. Tasmiṃ samaye phasso hoti .pe. Avikkhepo hoti,
      ime dhammā sikkhāti.  2-
@Footnote: 1 abhi. vi. 35/704/349 abhidhammabhājanīya  2 abhi. vi. 35/712-3/355-6 abhidhammabhājanīya

---------------------------------------------------------------------------------------------
page17.
         Etāsu sikkhāsu yāyakāyaci sikkhāya padaṃ adhigamupāyo, athavā mūlaṃ
nissayo patiṭṭhāti sikkhāpadaṃ. Vuttañhetaṃ "sīlaṃ nissāya sīle patiṭṭhāya satta
bojjhaṅge bhāvento bahulīkaronto"tievamādi 1-. Evamettha sādhāraṇānaṃ padānaṃ
byañjanato atthato ca sādhāraṇavibhāvanā kātabbā.
                   Purimapañcasikkhāpadavaṇṇanā
     idāni yaṃ vuttaṃ
           atha pañcasu pubbesu         visesatthappakāsano
           pāṇātipātappabhūtī          hekatānānatādito
           ārammaṇādānabhedā        mahāsāvajjato tathā
           payogaṅgasamuṭṭhānā        vedanāmūlakammato
           viramato ca phalato          viññātabbo vinicchayoti.
         Tatthetaṃ vuccati:- pāṇātipātoti ettha tāva pāṇoti jīvitindriyapaṭibaddhā
khandhasantati, taṃ taṃ  2- upādāya paññatto vā satto. Tasmiṃ pana
pāṇe pāṇasaññino tassa pāṇassa jīvitindriyupacchedakaupakkamasamuṭṭhāpikā
kāyavacīdvārānaṃ aññataradvārappavattā vadhakacetanā pāṇātipāto.
         Adinnādānanti ettha adinnanti parapariggahitaṃ, yattha paro
yathākāmakāritaṃ āpajjanto adaṇḍāraho anuppavajjo ca hoti, tasmiṃ pana
parapariggahite parapariggahitasaññino tadā dāyakaupakkamasamuṭṭhāpikā kāyavacīdvārānaṃ
aññataradvārappavattā eva theyyacetanā adinnādānaṃ. Abrahmacariyanti aseṭṭhacariyaṃ,
dvayadvayasamāpatti methunapaṭisevanā kāyadvārappavattā asaddhammapaṭisevanaṭṭhāna-
vītikkamacetanā abrahmacariyaṃ.
         Musāvādoti ettha musāti visaṃvādanapurekkhārassa atthabhañjanako
vacīpayogo kāyapayogo vā, visaṃvādanādhippāyena panassa paravisaṃvādakakāyavacī-
payogasamuṭṭhāpikā kāyavacīdvārānameva aññataradvārappavattā micchācetanā musāvādo.
Surāmerayamajjapamādaṭṭhānāti ettha pana surāti pañca surā:- piṭṭhasurā pūvasurā
@Footnote: 1 saṃ mahā. 19/182/58 himvantasutta  2 cha.Ma. taṃ vā

---------------------------------------------------------------------------------------------
page18.
Odanasurā kiṇṇapakkhittā sambhārasaṃyuttā cāti. Merayanti pupaphāsavo phalāsavo
guḷāsavo madhvāsavo sambhārasaṃyutto cāti pañcavidhaṃ. Majjanti tadubhayameva
madanīyaṭṭhena majjaṃ, yaṃ vā panaññampi kiñci atthi madanīyaṃ, yena pītena matto
hoti pamatto, idaṃ vuccati majjaṃ. Pamādaṭaṭhānanti yāya cetanāya, taṃ pivati
ajjhoharati, sā cetanā madappamādahetuto pamādaṭṭhānanti vuccati, yato
ajjhoharaṇādhippāyena kāyadvārappavattā surāmerayamajjānaṃ ajjhoharaṇacetanā
"surāmerayamajjapamādaṭṭhānan"ti veditabbā. Evantāvettha pāṇātipātappabhūtīhi
viññātabbo vinicchayo.
                        Ekatānānatādivinicchayo
         ekatānānatāditoti etthāha:- kimpana vajjhavadhakappayogacetanādīnaṃ
ekatāya pāṇātipātassa vā aññassa vā adinnādānādino ekattaṃ nānatāya
ca nānattaṃ hoti, udāhu noti. Kasmā panetaṃ vuccatīti, yadi tāva ekatāya
ekattaṃ hoti, 1- atha yadā ekaṃ vajjhaṃ bahū vadhakā vadhenti, eko vā vadhako
bahuke vajjhe vadheti, ekena vā sāhatthikādinā payogena bahū vajjhā vadhīyanti,
ekāva cetanā bahūnaṃ vajjhānaṃ jīvitindriyupacchedakaṃ payogaṃ samuṭṭhāpeti, tadā
ekena pāṇātipātena bhavitabbaṃ. Yadi pana nānatāya nānattaṃ, atha yadā eko
vadhako ekassatthāya ekaṃ payogaṃ karonto bahū vajjhe vadheti, bahū vadhakā
devadattayaññadattasomadattādīnaṃ bahūnamatthāya bahū payoge karontā ekameva
devadattaṃ vā yaññadattaṃ vā somadattaṃ vā vajjhaṃ  2- vadhenti, bahūhi vā
sāhatthikādīhi payogehi eko vajjho vadhīyati. Bahukā vā cetanā ekasseva
vajjhassa jīvitindriyupacchedakaṃ payogaṃ samuṭṭhāpenti, tadā bahūhi pāṇātipātehi
bhavitabbaṃ. Ubhayampi cetamayuttaṃ. Atha neva etesaṃ vajjhādīnaṃ ekatāya ekattaṃ,
nānatāya nānattaṃ, aññatheva tu ekattañca nānattañca hoti, taṃ vattabbaṃ
pāṇātipātassa, evaṃ sesānampīti.
@Footnote: 1 cha.Ma. ayaṃ saddo na dissati  2 cha.Ma. ayaṃ saddo na dissati

---------------------------------------------------------------------------------------------
page19.
         Vuccate:- tattha na tāva pāṇātipātassa vajjhavadhakādīnaṃ paccekamekatāya
ekatā, nānatāya nānatā, kintu vajjhavadhakādīnaṃ yuganaddhamekatāya ekatā,
dvinnampi tu tesaṃ, tato aññatarassa vā nānatāya nānatā. Tathāhi bahūsu
vadhakesu bahūhi sarakkhepādīhi  1- ekena vā opātakhaṇanādinā payogena bahū vajjhe
vadhentesupi bahū pāṇātipātā honti.  ekasmiṃ vadhake ekena vā bahūhi vā
payogehi tappayogasamuṭṭhāpikāya ca ekāya vā bahūhi vā cetanāhi bahū vajjhe
vadhentepi bahū pāṇātipātā honti, bahūsupi vadhakesu yathāvuttappakārehi bahūhi
ekena vā payogena ekaṃ vajjhaṃ vadhentesupi bahū pāṇātipātā honti. Esa
nayo adinnādānādīsupīti. Evamettha ekatānānatāditopi viññātabbo vinicchayo.
         Ārammaṇatoti pāṇātipāto cettha jīvitindriyārammaṇo.
Adinnādānaabrahmacariyasurāmerayamajjapamādaṭṭhānāni rūpadhammesu rūpāyatanādi aññatra
saṅkhārārammaṇāni. Musāvādo yassa musā bhaṇati, tamārabhitvā pavattanato
sattārammaṇo. Abrahmacariyampi sattārammaṇanti eke. Adinnādānañca yadā
satto haritabbo hoti, tadā sattārammaṇanti. Api cettha saṅkhāravaseneva
sattārammaṇaṃ  2-, na paṇṇattivasenāti. Evamettha ārammaṇatopi viññātabbo
vinicchayo.
        Ādānatoti pāṇātipātādito veramaṇīsikkhāpadāni cetāni sāmaṇerena
bhikkhussa santike samādinnāneva samādinnāni honti, upāsakena pana attanā
samādiyantenāpi samādinnāni honti, parassa santike samādiyantenāpi. Ekajjhaṃ
samādinnānipi samādinnāni honti, paccekaṃ samādinnānipi. Kintu nānaṃ. Ekajjhaṃ
samādiyato ekāyeva virati ekāva cetanā hoti, kiccavasena panetāsaṃ paññattaṃ
paññāpiyati.  3- paccekaṃ samādiyato pana pañceva viratiyo pañceva cetanā hontīti
veditabbā. Evamettha ādānatopi viññātabbo vinicchayo.
        Bhedatoti sāmaṇerānañcettha ekasmiṃ bhinne sabbānipi bhinnāni
honti. Pārājikaṭṭhāniyāni hi tāni tesaṃ, yantaṃ vītikkantaṃ hoti, teneva
@Footnote: 1 Sī. sarasattādīhi  2 Sī., Ma. satte ārabhanti
@3 cha.Ma. pañcavidhattaṃ viññāyati, Sī. paccacattaṃ paññapiyati

---------------------------------------------------------------------------------------------
page20.
Kammabandho. 1- Gahaṭṭhānampana ekasmiṃ bhinne ekameva bhinnaṃ hoti, yato tesaṃ
taṃ samādāneneva puna pañcaṅgikattaṃ sīlassa sampajjati. Apare panāhu "visuṃ visuṃ
samādinnesu ekasmiṃ bhinne ekameva bhinnaṃ hoti, `pañcaṅgasamannāgataṃ sīlaṃ
samādiyāmī'ti evampana ekato samādinnesu ekasmiṃ bhinne sesāni sabbānipi
bhinnāni honti, kasmā? samādānassābhinnattā, 2-  yantaṃ vītikkantaṃ, teneva
kammabandho"ti. 1- Evamettha bhedatopi viññātabbo vinicchayo.
         Mahāsāvajjatoti guṇavirahitesu tiracchānagatādīsu pāṇesu khuddake pāṇe
pāṇātipāto appasāvajjo, mahāsarīre mahāsāvajjo. Kasmā? payogamahantatāya.
Payogasamattepi vatthumahantatāya. Guṇavantesu pana manussādīsu appaguṇe pāṇe
pāṇātipāto  appasāvajjo, mahāguṇe mahāsāvajjo. Sarīraguṇānantu samānabhāve
sati kilesānaṃ upakkamānañca mudutāya appasāvajjatā, tibbatāya mahāsāvajjatā
ca veditabbā. Esa nayo sesesupi. Apicettha surāmerayamajjapamādaṭṭhānameva
mahāsāvajjaṃ, na tathā pāṇātipātādayo. Kasmā? manussabhūtassapi ummattakabhāvasaṃvattanena
ariyadhammantarāyakaraṇatoti. Evamettha mahāsāvajjatopi viññātabbo
vinicchayo.
         Payogatoti ettha ca pāṇātipātassa sāhatthiko āṇattiko
nissaggiko thāvaro vijjāmayo iddhimayoti chappayogā. Tattha kāyena vā
kāyapaṭibaddhena vā paharaṇaṃ sāhatthiko payogo, so uddissānuddissabhedato
dubbidho hoti. Tattha uddisake yaṃ uddissa paharati, tasseva maraṇena kammunā
bajjhati. "yokoci maratū"ti evaṃ anuddisake pahārappaccayā yassa kassaci maraṇena.
Ubhayathāpi ca paharitamatte vā maratu,  pacchā vā teneva rogena, paharaṇakkhaṇe  3-
eva kammunā bajjhati. Maraṇādhippāyeneva pahāraṃ datvā tena amarantassa  4- puna
aññena cittena pahāre dinne pacchāpi yadi paṭhamappahāreneva marati, tadā
eva kammunā bandho  5- hoti. Atha dutiyappahārena, natthi pāṇātipāto. Ubhayehipi
mate paṭhamappahāreneva kammunā bandho,  5- ubhayehipi amate nevatthi pāṇātipāto.
@Footnote: 1-1 cha.Ma. kammabaddho    2 Sī. samādānassa bhinnattā. 3 cha.Ma. paharitakkhaṇe
@4 cha.Ma. amatassa        5-5 cha.Ma. baddho

---------------------------------------------------------------------------------------------
page21.
Esa nayo bahukehipi ekassa pahāre dinne. Tatrāpi hi yassa pahārena marati,
tasseva kammunā bandho  1- hoti.
         Adhiṭṭhahitvā pana āṇāpanaṃ āṇattiko payogo. Tatthapi sāhatthike
payoge vuttanayeneva kammabandho  1- anussaritabbo. Chabbidho cettha niyamo
veditabbo:-
                   "vatthu kālo ca okāso āvudhaṃ iriyāpatho
                 kiriyāvisesoti ime       cha āṇattī niyāmatā"ti. 2-
         Tattha vatthūti māretabbo pāṇo. Kāloti pubbaṇhasāyaṇhādikālo
yobbanathāmaviriyādikālo ca. Okāsoti gāmo vā nigamo vā vanaṃ vā racchā
vā sighāṭakaṃ vāti evamādi. Āvudhanti asi vā pharasu 3- vā 3- usu vā satti
vāti evamādi. Iriyāpathoti māretabbassa mārakassa ca ṭhānaṃ vā nissajjā  vāti
evamādi.
         Kiriyāvisesoti vijjhanaṃ vā chedanaṃ vā bhedanaṃ vā saṅkhamuṇḍikaṃ vāti
evamādi. Yadi hi vatthuṃ visaṃvādetvā "yaṃ mārehī"ti āṇatto, tato aññaṃ
māreti, āṇāpakassa natthi kammabandho. Atha vatthuṃ avisaṃvādetvā māreti,
āṇāpakassa āṇattikkhaṇe āṇattassa maraṇakkhaṇeti ubhayesampi kammabandho. Esa
nayo kālādīsupi.
         Māraṇatthantu kāyena vā kāyapaṭibaddhena vā paharaṇanissajjanaṃ
nissaggiko payogo, sopi uddissānuddissabhedato dubbidho eva, kammabandho
cettha pubbe vuttanayeneva veditabbo.
         Māraṇatthameva opātakhaṇanaṃ apassenaupanikkhipanaṃ bhesajjavisayantādippayojanaṃ
vā thāvaro payogo. Sopi uddissānuddissabhedato dubbidho, yato
tatthāpi  pubbe vuttanayeneva kammabandho veditabbo. Ayantu viseso:- mūlaṭṭhena
opātādīsu paresaṃ mūlena vā mudhā vā dinnesupi yadi tappaccayā koci marati,
@Footnote: 1-1 cha.Ma. baddho, kammabaddho evamuparipi.  2 samanta. pā. 1/534  3-3 cha.Ma. ayaṃ pāṭho
@na dissati

---------------------------------------------------------------------------------------------
page22.
Mūlaṭṭhasseva kammabandho. Yadipi ca tena aññena vā tattha opāte vināsetvā
bhūmisame katepi paṃsudhovakā vā paṃsugaṇhantā mūlakhaṇanakā vā mūlāni khaṇantā
āvāṭaṃ karonti, deve vassante kaddamo jāyati, tattha ca koci otaritvā vā
laggitvā vā marati, mūlaṭṭhasseva kammabandho. Yadi pana yena laddhaṃ, so añño
vā vitthatataraṃ  1- vā gambhīrataraṃ vā karoti, tappaccayāva koci marati, ubhayesampi
kammabandho. Yathā tu mūlāni mūlehi saṃsajjanti, tathā tattha thale kate muccati.
Evaṃ apassenādīsupi yāva tesaṃ pavatti, tāva yathāsambhavaṃ kamamabandho veditabbo.
          Māraṇatthampana vijjāparijappanaṃ vijjāmayo nāma payogo. Dāṭhāvudhādīnaṃ
dāṭhākoṭanādi viya  2- māraṇatthaṃ kammavipākajiddhivikārakaraṇaṃ iddhimayo payogoti.
Adinnādānassa tu theyyapasayhapaṭicchannaparikappakusāvahāravasappavattā
sāhatthikāṇattikādayo payogā, tesampi vuttānusāreneva pabhedo veditabbo.
Abrahmacariyādīnampana tiṇṇampi sāhatthiko eva payogo labbhatīti. Evamettha payogatopi
viññātabbo vinicchayo.
         Aṅgatoti ettha ca pāṇātipātassa pañca aṅgāni bhavanti:-
pāṇasaññī ca, vadhakacittañca paccupaṭṭhitaṃ hoti, vāyamati, tena ca maratīti.
Adinnādānassapi pañceva:- parapariggahitañca hoti, parapariggahitasaññī ca,
theyyacittañca paccupaṭṭhitaṃ hoti, vāyamati, tena ca ādātabbaṃ ādānaṃ gacchatīti.
Abrahmacariyassa pana cattāri aṅgāni bhavanti:- ajjhācāranīyavatthuñca hoti, tattha
ca sevanācittaṃ paccupaṭṭhitaṃ hoti, sevanāpaccayā payogañca samāpajjati, sādiyati
cāti, tathā paresaṃ dvinnampi. Tattha musāvādassa tāva musā ca hoti taṃ vatthu,
visaṃvādanacittañca paccupaṭṭhitaṃ hoti, tajjo ca vāyāmo, paravisaṃvādanañca
viññāpayamānā viññattippavattīti cattāri aṅgāni veditabbāni. Surāmeraya-
majjapamādaṭṭhānassa pana surādīnañca aññataraṃ hoti, madanīyaṃ pātukamyatācittañca
paccupaṭṭhitaṃ hoti, tajjañca vāyāmaṃ āpajjati, pīte ca pavisatīti imāni cattāri
aṅgānīti. Evamettha aṅgatopi viññātabbo vinicchayo.
@Footnote: 1 cha.Ma. vitthaṭataraṃ  2 cha.Ma. dāṭhākoṭanādimiva, Sī. āvudhādīnaṃ dhārākoṭanādiṃ iva

---------------------------------------------------------------------------------------------
page23.
         Samuṭṭhānatoti pāṇātipātaadinnādānamusāvādā cettha kāyacittato
ca vācācittato ca kāyavācācittato cāti tisamuṭṭhānā honti. Abrahmacariyaṃ
kāyacittavasena ekasamuṭṭhānameva. Surāmerayamajjapamādaṭṭhānaṃ kāyato ca, kāyacittato
cāti dvisamuṭṭhānanti. Evamettha samuṭṭhānatopi viññātabbo vinicchayo.
         Vedanātoti ettha ca pāṇātipāto dukkhavedanāsampayuttova. Adinnādānaṃ
tīsu vedanāsu aññataravedanāsampayuttaṃ, tathā musāvādo. Itarāni dve
sukhāya vā adukkhamasukhāya vā vedanāya sampayuttānīti. Evamettha vedanātopi
viññātabbo vinicchayo.
         Mūlatoti pāṇātipāto cettha dosamohamūlo. Adinnādānamusāvādā
lobhamohamūlā vā dosamohamūlā vā, itarāni dve lobhamohamūlānīti. Evamettha
mūlatopi viññātabbo vinicchayo.
         Kammatoti pāṇātipātaadinnādānaabrahmacariyāni cettha kāyakammameva
kammapathappattāneva, musāvādo vacīkammameva. Yo pana atthabhañjanako, so
kammapathappatto itaro kammameva. Surāmerayamajjapamādaṭṭhānaṃ kāyakammamevāti.
Evamettha kammatopi viññātabbo vinicchayo.
         Viramatoti ettha āha "pāṇātipātādīhi viramanto kuto viramatī"ti?
Vuccate:- samādānavasena tāva viramanto attano vā paresaṃ vā pāṇātipātādiakusalato
viramati. Kimārabhitvā?  yato viramati, tadeva sampattavasenāpi viramanto
vuttappakārākusalatova. Kimārabhitvā? pāṇātipātādīnaṃ vuttārammaṇāneva. Keci pana
bhaṇanti "surāmerayamajjasaṅkhāte saṅkhāre ārabhitvā surāmerayamajjapamādaṭṭhānāviramati,
sattasaṅkhāresu yampana haritabbañca  1- bhañjitabbañca taṃ ārabhitvā adinnādānā
musāvādā ca, satte eva ārabhitvā pāṇātipātā abrahmacariyā cā"ti. Tadaññe
"pana evaṃ sante `aññaṃ cintento aññaṃ kareyya, yañca pajahati, tañca na
jāneyyā'ti evaṃdiṭṭhikā hutvā yadeva anicchamānā pajahati, taṃ attano pāṇātipātādi-
akusalaṃ vā ārabhitvā  2- viramatī"ti vadanti. Tañca na yuttaṃ.  3- kasmā?
@Footnote: 1 cha.Ma. avaharitabbaṃ  2 cha.Ma. pāṇātipātādiakusalamevārabhitvā  3 cha.Ma. tadayuttaṃ

---------------------------------------------------------------------------------------------
page24.
Tassa paccuppannābhāvato bahiddhābhāvato ca. Sikkhāpadānaṃ hi vibhaṅgapāṭhe
"pañcannaṃ sikkhāpadānaṃ kati kusalā .pe. Kati ārammaṇā"ti pucchitvā "kusalā
eva siyā, sukhāya vedanāya sampayuttā"ti  1- evaṃ pavattamānānaṃ vissajjane
"paccuppannārammaṇā"ti ca "bahiddhārammaṇā"ti ca evaṃ paccupannabahiddhārammaṇattaṃ
vuttaṃ, taṃ attano pāṇātipātādiakusalaṃ ārabhitvā viramantassa na yujjati. Yampana
vuttaṃ "aññaṃ cintento aññaṃ kareyya, yañca pajahati, tañca na jāneyyā"ti
tattha vuccate:- na kiccasādhanavasena pavattento aññaṃ cintento aññaṃ
karotīti vā yañca pajahati tañca na jānātīti vā vuccati.
           Ārabhitvāna amataṃ         jahanto sabbapāpake
           nidassanañcettha bhave       maggaṭṭho ariyapuggaloti.
Evamettha viramatopi viññātabbo vinicchayo.
         Phalatoti sabbeva cete pāṇātipātādayo duggatiyaṃ phalanibbattakā
honti, sugatiyañca aniṭṭhākantāmanāpavipākanibbattakā samparāye diṭṭhadhamme eva
ca avesārajjādiphalanibbattakā. Apica "yo sabbalahuso  2- pāṇātipātassa vipāko
so manussabhūtassa appāyukasaṃvattaniko hotī"ti evamādināpi  3- nayenettha phalatopi
viññātabbo vinicchayo.
         Apicettha pāṇātipātādiveramaṇīnampi samuṭṭhānavedanāmūlakammaphalato
viññātabbo vinicchayo. Tatthāyaṃ viññāpanā:- sabbā eva cetā veramaṇiyo
catūhi samuṭṭhahanti kāyato kāyacittato vācācittato kāyavācācittato cāti. Sabbā
eva ca sukhavedanāsampayuttā vā adukkhamasukhavedanāsampayuttā vā, tathā
alobhādosāmohamūlā vā alobhādosamūlā vā. Catassopi cettha kāyakammaṃ, musāvādā
veramaṇī vacīkammaṃ, maggakkhaṇe ca cittatova samuṭṭhahanti, sabbāpi manokammaṃ.
         Pāṇātipātā veramaṇiyā cettha aṅgapaccaṅgasampannatā
ārohapariṇāhasampattijavasampattitā suppatiṭṭhitapādatā cārutā mudutā sucitā sūratā
mahabbalatā vissatthavacanatā lokapiyatā nelatā abhejjaparisatā acchambhitā
@Footnote: 1 abhi. vi. 35/715-716/356 pañhāpucchaka  2 Ma. sabbalahuko  3 aṅ. aṭṭhaka
@23/130/152 (sayā)

---------------------------------------------------------------------------------------------
page25.
Duppadhaṃsitā  1- parūpakkamenāmaraṇatā anantaparivāratā surūpatā susaṇṭhānatā
appābādhatā asokitā piyehi manāpehi saddhiṃ avippayogatā dīghāyukatāti
evamādīni phalāni.
         Adinnādānā veramaṇiyā mahaddhanatā pahūtadhanadhaññatā anantabhogatā
anuppannabhoguppattitā uppannabhogathāvaratā icchitānaṃ bhogānaṃ khippapaṭilābhitā
rājacorudakaggiappiyadāyādādīhi asādhāraṇabhogatā asādhāraṇadhanapaṭilābhatā
lokuttaradhanapaṭilābhatā natthibhāvassa ajānanatā asavanatā  2- sukhavihāritāti evamādīni.
         Abrahmacariyā veramaṇiyā vigatapaccatthikatā sabbajanassa piyatā
annapānavatthasayanādīnaṃ paṭilābhitā sukhasayanatā sukhapaṭibujjhanatā apāyabhayavinimuttatā
itthibhāvappaṭilābhassa vā napuṃsakabhāvappaṭilābhassa vā abhabbatā akkodhanatā
sakkaccakāritā  3- paccakkhakāritā apatitakkhandhatā anadhomukhatā itthipurisānaṃ
aññamaññapiyatā paripuṇṇindriyatā paripuṇṇalakkhaṇatā nirāsaṅkatā appossukkatā
sukhavihāritā akutobhayatā piyavippayogābhāvatāti evamādīni.
         Musāvādā veramaṇiyā vippasannindriyatā vissaṭṭhamadhurabhāṇitā
samasitasuddhadantatā nātithūlatā nātikīsatā nātirassatā nātidīghatā sukhasamphassatā
uppalagandhamukhatā sussūsakaparijanatā ādeyyavacanatā kamaluppaladalasadisamudulohitatanu
jivhatā anuddhatatā apagatamammanatā 4- evamādīni.
         Surāmerayamajjapamādaṭṭhānā veramaṇiyā atītānāgatapaccuppannesu
kiccakaraṇīyesu 5- khippaṃ paṭivijānanatā sadā upaṭṭhitasatitā anummattakatā
ñāṇavantatā aneḷatā 6- ajaḷatā amūgatā 7- amadatā 7- appamattatā asammohatā
acchambhitā asārambhitā anissukitā 8- appossukkatā 9- sukhitatā abhisammatatā 9-
saccavāditā apisuṇatā apharusatā asamphappalāpavāditā rattidivamatanditatā kataññutā
kataveditā amacchariyatā cāgavantatā sīlavantatā ujukatā akkodhanatā hirimanatā
ottappitā ujudiṭṭhitā mahāpaññatā medhāvitā paṇḍitatā atthānatthakusalatāti
@Footnote: 1 Sī. appadhaṃsitā  2 cha.Ma. ayaṃ pāṭho na dissati  3 cha.Ma., i. ayaṃ pāṭho na dissati
@4 cha.Ma., i. acapalatāti.  5 cha.Ma. sabbakiccakaraṇīyesu  6 analasatā
@7-7 cha.Ma. anelamūgatā amattatā 8 cha.Ma. anussaṅkitā 9-9 cha.Ma. ime pāṭhā natthi

---------------------------------------------------------------------------------------------
page26.
Evamādīni phalāni. Evamettha pāṇātipātādiveramaṇīnaṃ samuṭṭhānavedanāmūlakammaphalatopi
viññātabbo vinicchayo.
                       Pacchimapañcasikkhāpadavaṇṇanā
         idāni yaṃ vuttaṃ:-
            "yojetabbaṃ tato yuttaṃ       pacchimesvapi pañcasu
            āveṇikañca vattabbaṃ         ñeyyā dīnāditāpi cā"ti.
         Tassā yaṃ atthavaṇṇā:- etissā purimapañcasikkhāpadavaṇṇanāya yaṃ
yujjati, taṃ tato gahetvā pacchimesvapi pañcasu sikkhāpadesu yojetabbaṃ. Tatthāyaṃ
yojanā:- yatheva hi purimasikkhāpadesu ārammaṇato ca surāmerayamajjapamādaṭṭhānaṃ
rūpāyatanādiaññatarasaṅkhārārammaṇaṃ, tathā idha vikālabhojanampīti. Eteneva nayena
sabbesaṃ ārammaṇabhedo veditabbo. Ādānato ca yathā purimāni sāmaṇerena
vā upāsakena vā samādiyantena samādinnāni honti tathā etānipi, aṅgatopi
yathā tattha pāṇātipātādīnaṃ aṅgabhedo vutto, evamidhāpi vikālabhojanassa
cattāri aṅgāni vikālo, yāvakālikaṃ ajjhoharaṇaṃ anummattakatāti. Etenānusārena
sesānampi aṅgavibhāgo veditabbo. Yathā ca tattha samuṭaṭhānato surāmerayamajja-
pamādaṭṭhānaṃ kāyato ca kāyacittato cāti dvisamuṭṭhānaṃ, evamidhāpi vikālabhojanaṃ.
Eteneva nayena sabbesaṃ samuṭṭhānaṃ veditabbaṃ. Yathā ca tattha vedanāto
adinnādānaṃ tīsu vedanāsu aññataravedanāsampayuttaṃ, tathā idhāpi vikālabhojanaṃ.
Eteneva nayena sabbesaṃpi vedanāsampayogo veditabbo. Yathā ca tattha
abrahmacariyaṃ lobhamohamūlaṃ, evamidhāpi vikālabhojanaṃ. Aparāni ca dve eteneva
nayena sabbesampi mūlabhedo veditabbo. Yathā ca tattha pāṇātipātādayo
kāyakammaṃ evamidhāpi vikālabhojanādīni. Jātarūparajatapaṭiggahaṇampana kāyakammaṃ vā
siyā vacīkammaṃ vā manokammaṃ vā kāyadvārādīhi pavattitasabhāvapariyāyena, na
kammapathavasena. Viramatoti yathā ca tattha viramanto attano vā paresaṃ vā
pāṇātipātādiakusalato viramati evamidhāpi vikālabhojanādiakusalato vā kusalatopi
vā ekato, yathā ca purimā pañca veramaṇiyo catusamuṭṭhānā kāyato, kāyacittato,

---------------------------------------------------------------------------------------------
page27.
Vācācittato, kāyavācācittato cāti, sabbāpi sukhavedanāsampayuttā vā adukkhama-
sukhavedanāsampayuttā vā, alobhāmohamūlā  1- vā, alobhādosāmohamūlā vā,
sabbāva nānappakāraiṭṭhaphalanibbattakā, tathā ca imānipīti  2- evaṃ:-
            "yojetabbaṃ tato yuttaṃ      pacchimesvapi pañcasu
            āveṇikañca vattabbaṃ        ñeyyā hīnāditāpi cā"ti.
         Ettha pana vikālabhojananti majjhantikavītikkame  3- bhojanaṃ. Etaṃ hi
anuññātakāle vītikkante bhojanaṃ, tasmā "vikālabhojanan"ti vuccati, tato vikālabhojanā.
Naccagītavāditavisūkadassanāti ettha naccaṃ nāma yaṃkiñci naccaṃ, gītanti yaṃkiñci
gītaṃ, vāditanti yaṃkiñci vāditaṃ. Visūkadassananti kilesuppattipaccayato
kusalapakkhabhindanena visūkānaṃ dassanaṃ, visūkabhūtaṃ vā dassanaṃ visūkadassanaṃ. Sāsanassa 4-
ananulomattā paṭānibhūtānaṃ vā dassanaṃ visūkadassanaṃ. 4- Naccañca gītañca vāditañca
visūkadassanañca naccagītavāditavisūkadassanaṃ. Tasmā 5- naccagītavāditavisūkadassanā. 5-
Visūkadassanañcettha brahmajāle vuttanayeneva gahetabbaṃ. Vuttañhi tattha:-
            "yathā vā paneke bhonto samaṇabrāhmaṇā saddhādeyyāni bhojanāni
      bhuñjitvā te evarūpaṃ visūkadassanaṃ anuyuttā viharanti, seyyathiṃdaṃ? naccaṃ
      gītaṃ vāditaṃ pekkhaṃ akkhānaṃ pāṇissaraṃ vetāḷaṃ kumbhathūnaṃ sobhanagarakaṃ 6-
      caṇḍālaṃ vaṃsaṃ dhovanaṃ hatthiyuddhaṃ assayuddhaṃ mahisayudadhaṃ usabhayuddhaṃ nibbuddhaṃ
      meṇḍayuddhaṃ kukkuṭyuddhaṃ vaṭṭakayuddhaṃ daṇḍayuddhaṃ muṭṭhiyuddhaṃ nibbuddhaṃ
      uyyodhikaṃ balaggaṃ senābyūhaṃ anīkadassanaṃ iti vā, iti evarūpā
      visūkadassanā paṭivirato samaṇo gotamo"ti,  7-
        athavā yathāvuttenatthena naccagītavāditāni eva visūkāni naccagītavāditavisūkāni,
tesaṃ dassanaṃ naccagītavāditavisūkadassanaṃ, tasmā naccagītavāditavisūkadassanā.
"dassanasavanā"ti ca vattabbe yathā "so ca hoti micchādiṭṭhiko viparītadassano"ti
evamādīsu 8- acakkhudvārappavattampi visayagahaṇaṃ "dassanan"ti vuccati, evaṃ
savanampi "dassanan "tveva vuttaṃ. Dassanakamyatāya upasaṅkamitvā passato eva cettha
@Footnote: 1 cha.Ma. alobhādosamūlā 2 cha.Ma. idhāpīti 3 cha.Ma. majjhanhikavītikkame 4-4 cha.Ma. ime
@pāṭhā na dissati  5-5 cha.Ma. ime pāṭhā na dissati  6 cha.Ma. sobhaṇakaṃ, Sī. sobhaṇakarakaṃ,
@i. sobhaṇakaraṇaṃ  7 dī.Sī. 9/13/7 majjhimasīla  8 aṅ. ekaka. 20/308/35 ekadhammapāli

---------------------------------------------------------------------------------------------
page28.
Vītikkamo hoti. Ṭhitanisinnasayanokāse pana āgataṃ gacchantassa vā āpāthamāgataṃ
passato siyā saṅkileso, na vītikkamo. Dhammūpasañhitaṃ vāpi cettha gītaṃ na vaṭṭati,
gītūpasañhito pana dhammo vaṭṭatīti veditabbo.
         Mālādīni dharaṇādīhi  1- yathāsaṅkhayaṃ yojetabbāni. Tattha mālāti yaṃkiñci
pupphajātaṃ. Vilepananti yaṃkiñci vilepanatthaṃ piṃsitvā paṭiyattaṃ. Avasesaṃ sabbampi
vāsacuṇṇadhūpādikaṃ 2- gandhajātaṃ gandho. Taṃ sabbampi maṇḍanavibhūsanatthaṃ na vaṭṭati,
bhesajjatthampana vaṭṭati, pūjanatthañca abhihaṭaṃ sādiyato  3- na kenaci pariyāyena
vaṭṭati. Uccāsayananti pamāṇātikkantaṃ vuccati. Mahāsayananti akappiyasayanaṃ
akappiyattharaṇañca. Tadubhayampi sādiyato na kenaci pariyāyena vaṭṭati. Jātarūpanti
suvaṇṇaṃ. Rajatanti kahāpaṇalohamāsakadārumāsakajatumāsakādi yaṃ yattha 4- vohāraṃ
gacchati, taṃ sabbampi idha rajatanti vuttaṃ, tadubhayampi jātarūparajataṃ. Tassa
gahaṇagāhāpanasampaṭicchantesu 5- yena kenaci pakārena sādiyanā paṭiggaho nāma,
so yena kenaci pariyāyena na vaṭṭatīti evaṃ āveṇikañca vattabbaṃ.
         Dasapi cetāni sikkhāpadāni hīnena chandena cittaviriyavimaṃsāhi vā
samādinnāni hīnāni, majjhimehi majjhimāni, paṇītehi paṇītāni. Taṇhādiṭṭhimānehi
vā upakkiliṭṭhāni hīnāni, anupakkiliṭṭhāni majjhimāni, tattha tattha paññāya
anuggahitāni paṇītāni. Ñāṇavippayuttena vā kusalacittena samādinnāni hīnāni,
sasaṅkhārikena ñāṇasampayuttena majjhimāni, asaṅkhārikena paṇītānīti evaṃ ñeyyā
hīnāditāpi cāti.
         Ettāvatā ca yā pubbe "yena yattha yadā yasmā"tiādīhi chahi
gāthāhi sikkhāpadapāṭhassa atthavaṇṇanatthaṃ mātikā nikkhittā, sā atthato
pakāsitā hotīti.
                    Paramatthajotikāya khuddakapāṭhaṭṭhakathāya
                       sikkhapadavaṇṇanā  niṭṭhitā.
                           -----------
@Footnote: 1 cha.Ma. dhāraṇādīhi  2 cha.Ma. vāsacuṇṇadhūpanādikaṃ  3 ka. assādiyato
@4 cha.Ma. yaṃ yaṃ tattha tattha  5 cha.Ma., i. ayaṃ pāṭho na dissati

---------------------------------------------------------------------------------------------
page29.
                        3. Dvattiṃsākāravaṇṇanā
                          padasambandhavaṇṇanā
         idāni yadidaṃ evaṃ dasahi sikkhāpadehi parisuddhapayogassa sīle
patiṭṭhitassa kulaputtassa āsayaparisuddhatthaṃ cittabhāvanatthañca aññatra buddhuppādā
appavattapubbaṃ sabbatitthiyānaṃ avisayabhūtaṃ tesu tesu suttantesu:-
         "ekadhammo bhikkhave bhāvito bahulīkato mahato saṃvegāya saṃvattati.
Mahato atthāya saṃvattati. Mahato yogakkhemāya saṃvattati. Satisampajaññāya
saṃvattati. Ñāṇadassanapaṭilābhāya saṃvattati. Diṭṭhadhammasukhavihārāya saṃvattati.
Vijjāvimuttiphalasacchikiriyāya saṃvattati. Katamo ekadhammo? kāyagatāsati.
Amatante bhikkhave  na  paribhuñjanti, ye kāyagatāsatiṃ na paribhuñjanti.
Amatante bhikkhave paribhuñjanti, ye kāyagatāsatiṃ paribhuñjanti. Amatantesaṃ
bhikkhave aparibhuttaṃ, yesaṃ kāyagatāsati aparibhuttā. Amatantesaṃ bhikkhave
paribhuttaṃ, yesaṃ kāyagatāsati paribhuttā. .pe. Parihīnaṃ... Parihīnā. Aparihīnaṃ...
Aparihīnā. Viraddhaṃ... Viraddhā. Āraddhaṃ... Āraddhā"ti.  1-
evaṃ bhagavatā anekākārena  2- pasaṃsitvā:-
         "kathaṃ bhāvitā, bhikkhave kāyagatāsati kathaṃ bahulīkatā mahapphalā hoti
      mahānisaṃsā? idha bhikkhave bhikkhu araññagato vā"ti  3-
         ādinā nayena ānāpānapabbaṃ iriyāpathapabbaṃ catusampajaññapabbaṃ
paṭikkūlamanasikārapabbaṃ dhātumanasikārapabbaṃ nava sīvathikāpabbānīti. Imesaṃ cuddasannaṃ
pabbānaṃ vasena kāyagatāsatikammaṭṭhānaṃ niṭdiṭṭhaṃ. Tassa bhāvanāniddeso anuppatto.
Tattha yasmā iriyāpathapabbaṃ catusampajaññapabbaṃ dhātumanasikārapabbanti imāni tīṇi
vipassanāvasena vuttāni. Nava sīvathikāpabbāni vipassanāñāṇesuyeva ādīnavānupassanā-
vasena vuttāni. Yāpi cettha uddhumātakādīsu samādhibhāvanā iccheyya, sā
visuddhimagge vitthārato asubhabhāvanāniddese pakāsitā eva. Ānāpānapabbampana
paṭikūlamanasikārapabbañceti imānettha dve samādhivasena vuttāni. Tesu ānāpānapabbaṃ
ānāpānassativasena visuṃ kammaṭṭhānaṃyeva. Yamapanetaṃ:-
@Footnote: 1 aṅ. ekaka. 20/564, 600-603/44-47  2 ka. anekākāravokāraṃ
@3 Ma. upari. 14/154/137 kāyagatāsatisutta

---------------------------------------------------------------------------------------------
page30.
         "puna caparaṃ bhikkhave bhikkhu imameva kāyaṃ uddhaṃ pādatalā adho
     kesamatthakā tacapariyantaṃ pūrannānappakārassa asucino paccavekkhati `atthi
     imasmiṃ kāye kesā lomā .pe. Muttan"ti  1-
         evaṃ tattha tattha matthaluṅgaṃ aṭṭhimiñjena saṅgahetvā desitakāyagatāsati-
koṭṭhāsabhāvanāpariyāyaṃ dvattiṃsākārakammaṭṭhānaṃ āraddhaṃ, tassāyaṃ atthavaṇṇanā:-
         tattha atthīti saṃvijjanti. Imasminti yvāyaṃ uddhaṃ pādatalā adho
kesamatthakā tacapariyanto pūro nānappakārassa asucinoti vuccati, tasmiṃ. Kāyeti
sarīre. Sarīrañhi asucisañcayato, kucchitānaṃ vā kesādīnañceva cakkhurogādīnañca
rogasatānaṃ āyabhūtato kāyoti vuccati. Kesā .pe. Matthaluṅganti  2- ete
kesādayo dvattiṃsākārā, tattha "atthi imasmiṃ kāye kesā lomā"ti
evampi sambandho veditabbo. Tena kiṃ kathitaṃ hoti? imasmiṃ pādatalā
paṭṭhāya upari, kesamatthakā paṭṭhāya heṭṭhā, tacato paṭṭhāya paritoti ettake
byāmamatte kaḷevare sabbādarenapi  3- vicinanto na koci kiñci muttaṃ vā maṇiṃ
vā veḷuriyaṃ vā agaruṃ vā candanaṃ vā kukumaṃ  4- vā kappūraṃ vā vāsacuṇṇādiṃ
vā aṇumattampi sucibhāvaṃ passati, athakho  paramaduggandhajegucchaṃ asirīkadassanaṃ 5-
nānappakāraṃ kesalomādibhedaṃ asuciṃyeva passatīti.
                     Ayantāvettha padasambandhato vaṇṇanā.
                          -------------
                            Asubhabhāvanā
         bhāvanāvasena  6- panassa evaṃ vaṇṇanā veditabbā:- evametasmiṃ
pāṇātipātāveramaṇīsikkhāpadādibhede sīle patiṭṭhitena payogasuddhena ādikammikena
kulaputtena āsayasuddhiyā adhigamanatthaṃ dvattiṃsākārakammaṭṭhānabhāvanānuyogamanuyuñjitu-
kāmena paṭhamantāvassa āvāsakulalābhagaṇakammaaddhānaññātigantharogaiddhipalibodhena
@Footnote: 1 Ma. upari. 14/154/137 kāyagatāsatisutta  2 cha.Ma. kesā .pe. muttanti
@3 cha.Ma. sabbākārenapi. Sī., i. ādarenapi 4 cha.Ma., i. kuṅkumaṃ
@5 cha.Ma., i. assirikadassanaṃ  6 cha.Ma. asubhabhāvanāvasena

---------------------------------------------------------------------------------------------
page31.
Kittipalibodhena vā saha dasa palibodhā honti, athānena āvāsakulalābhagaṇaññātikittīsu
saṅgappahānena, kammaaddhānaganthesu abyāpārena, rogassa tikicchāyāti.
Evante dasa palibodhā upacchinditabbā, athānena upacchinnapalibodhena anupacchinna-
nekkhammābhilāsena koṭippattasallekhavuttitaṃ pariggahetvā khuddānukhuddakampi
vinayācāraṃ appajahantena āgamādhigamasamannāgato tato aññataraṅgasamannāgato vā
kammaṭṭhānadāyako ācariyo vinayānurūpena vidhinā upagantabbo, vattasampadāya ca
ārādhitacittassa tassa attano adhippāyo nivedetabbo. Tena tassa nimittajjhāsaya-
cariyādhimuttibhedaṃ ñatvā yadi etaṃ kammaṭṭhānānurūpaṃ, atha yasmiṃ vihāre attanā
vasati, yadi tasmiṃyeva sopi vasitukāmo hoti, tato saṅkhepato kammaṭṭhānaṃ dātabbaṃ.
Atha aññattha vasitukāmo hoti, tato pahātabbapariggahetabbādikathanavasena
sapurekkhārarāgacaritānukūlādikathanavasena sappabhedaṃ vitthārena kathetabbaṃ. Tena taṃ
sapurekkhāraṃ sappabhedaṃ kammaṭṭhānakathaṃ  1- uggahetvā ācariyaṃ āpucchitvā yāni
tāni:-
          "mahāvāsaṃ navāvāsaṃ         jarāvāsañca panthaniṃ
          soṇḍiṃ paṇṇañca pupphañca       phalaṃ patthitameva ca.
          Nagaraṃ dārunā khettaṃ         visabhāgena paṭṭanaṃ
          paccantasīmāsappāyaṃ          yattha mitto na labbhati.
          Aṭṭhārasetāni ṭhānāni       iti viññāya paṇḍito
          ārakā parivajjeyya         maggaṃ sappaṭibhayaṃ yathā"ti  2-
evaṃ aṭṭhārasa senāsanāni parivajjetabbānīti vucacanti, tāni parivajjetvā, yantaṃ:-
         kathañca bhikkhave senāsanaṃ pañcaṅgasamannāgataṃ  hoti, idha bhikkhave
senāsanaṃ gāmato nātidūraṃ hoti, nāccāsannaṃ gamanāgamanasampannaṃ divā
appakiṇṇaṃ rattiṃ appasaddaṃ appanigghosaṃ appaḍaṃsamakasavātātapasiriṃsapasamphassaṃ,
tasmiṃ kho pana senāsane viharantassa appakasireneva uppajjanti
cīvarapiṇḍapātasenāsanagilānapaccayabhesajjaparikkhārā, tasmiṃ kho pana senāsane
therā  bhikkhū viharanti bahussutā āgatāgamā dhammadharā vinayadharā
@Footnote: 1 cha.Ma. kamumaṭṭhānaṃ  2 visuddhi. 1/154

---------------------------------------------------------------------------------------------
page32.
       Mātikādharā, te kālena kālaṃ upasaṅkamitvā paripucchati paripañhati `idaṃ
       bhante kathaṃ imassa ko attho'ti. Tassa te āyasmanto avivaṭañceva  1-
       vivaranti, anuttānīkatañca uttāniṃ karonti, anekavihitesu ca kaṅkhaṭṭhāniyesu
       dhammesu kaṅkhaṃ paṭivinodenti. Evaṃ kho bhikkhave senāsanaṃ
       pañcaṅgasamannāgataṃ hotī"ti  2-
evaṃ pañcaṅgasamannāgataṃ senāsanaṃ vuttaṃ, tathārūpaṃ senāsanaṃ upagamma katasabbakiccena
kāmesu ādīnavaṃ, nekkhamme ca ānisaṃsaṃ paccavekkhitvā buddhasubuddhatāya dhamma-
sudhammatāya saṃghasupaṭipannatāya ca anussaraṇena cittaṃ pasādetvā yantaṃ:-
          "vacasā manasā ceva      vaṇṇasaṇṭhānato disā
         okāsato paricchedā      sattadhuggahaṇaṃ vidū"ti
evaṃ sattavidhaṃ uggahakosallaṃ, anupubbato nātisīghato nātisaṇikato vikkhepap-
paṭibāhanato paṇṇattisamatikkamato anupubbamuñcanato appanāto lakkhaṇato  3- tayo
ca suttantāti evaṃ dasavidhaṃ manasikārakosallañca vuttaṃ, taṃ apariccajantena
dvattiṃsākārabhāvanā ārabhitabbā. Evañhi ārabhato sabbākārena dvattiṃsākārabhāvanā
sampajjati, no aññathā.
         Tattha āditova tacapañcakaṃ tāva gahetvā api piṭakena "kesā
lomā"ti evamādinā nayena anulomato tasmiṃ paguṇībhūte "taco dantā"ti
evamādinā nayena paṭilomato, tasmiṃpi paguṇībhūte tadubhayanayeneva anulomapaṭiloma to
bahi visaṭavitakkavicchedanatthaṃ pālipaguṇībhūtabhāvatthañca vacasā koṭṭhāsasabhāvapariggahatthaṃ
manasā ca aḍḍhamāsaṃ bhāvetabbaṃ. Vacasā hissa bhāvanā bahi visaṭavitakkaṃ
vicchinditvā manasā bhāvanāya pālipaguṇītāya ca paccayo hoti, manasā bhāvanā
asubhavaṇṇalakkhaṇānaṃ aññataravasena pariggahassa  4- atha teneva kamena  5- vakkapañcakaṃ
aḍḍhamāsaṃ, tato tadubhayamaḍḍhamāsaṃ, tato papphāsapañcakamaḍḍhamāsaṃ, tato taṃ
pañcakattayampi aḍḍhamāsaṃ, atha ante vuttampi  6- matthaluṅgaṃ paṭhavīdhātuākārehi
@Footnote: 1 ka. avivarañceva  2 aṅ. dasaka. 24/11/13 senāsanasutta  3 cha.Ma. ayaṃ pāṭho na dissati.
@4 Ma. pariggahitassa  5 cha.Ma. nayena  6 cha.Ma. avuttampi

---------------------------------------------------------------------------------------------
page33.
Saddhiṃ ekato bhāvanatthaṃ idha pakkhipitvā matthaluṅgapañcakaṃ aḍḍhamāsaṃ, tato
pañcakacatukkampi aḍḍhamāsaṃ, tato  1- medacchakkaṃ aḍḍhamāsaṃ, tato medacchakkena
saha taṃ pañcakacatukkampi aḍḍhamāsaṃ, atha muttacchakkaṃ aḍmāsaṃ, tato sabbameva
dvattiṃsākāraṃ aḍḍhamāsanti evaṃ cha māse vaṇṇasaṇṭhānadisokāsaparicchedato  2-
vavatthapentena bhāvetabbaṃ. Evaṃ majjhimapaññapuggalaṃ sandhāya vuttaṃ. Mandapaññena
tu yāvajīvaṃ bhāvetabbaṃ, tikkhapaññassa nacireneva bhāvanā sampajjatīti.
         Etthāha "kathampanāyamimaṃ dvattiṃsākāraṃ vaṇṇādito vavatthapetī"ti.
Vuccate  3- ayañhi "atthi imasmiṃ kāye kesā"ti evamādinā nayena tacapañcakādi-
vibhāgato dvattiṃsākāraṃ bhāvento kese tāva vaṇṇato kāḷakāti vavatthapeti,
yādisakā vānena diṭṭhā honti. Saṇṭhānato dīghāvaṭṭakā  4- tulādaṇḍamivāti
vavatthapeti. Disato pana yasmā imasmiṃ kāye nābhito uddhaṃ uparimadisā adho
heṭṭhimāti vuccati, tasmā imassa kāyassa uparimadisāya jātāti  vavatthapeti.
Okāsato nalāṭantakaṇṇacūḷikagalavāṭakaparicchinne sīsacamme jātāti. Tattha yathā
vammikamatthake jātāni kuṇṭhatiṇāni  5- na jānanti  "mayaṃ vammikamatthake jātānī"ti,
napi vammikamatthako jānāti "mayi kuṇṭhatiṇāni jātānī"ti, evameva na kesā
jānanti "mayaṃ sīsacamme jātā"ti napi sīsacammaṃ jānāti "mayi kesā jātā"ti.
Ābhogapaccavekkhaṇavirahitā hi ete dhammā acetanā abyākatā suññā
paramaduggandhajegucchapaṭikkūlā, na satto na puggaloti vavatthapeti. Paricchedatoti
dubbidho paricchedo sabhāgavisabhāgavasena. Tattha kesā heṭṭhā patiṭṭhitacammatalena
tattha vīhaggamattaṃ  6- pavisitvā patiṭṭhitena attano mūlatalena vā  7- upari
ākāsena tiriyaṃ aññamaññena paricchinnāti evaṃ sabhāgaparicchedato, kesā na
avasesaekattiṃsākārā, avasesaekattiṃsākārā  8- na kesāti evaṃ
visabhāgaparicchedato ca vavatthapeti. Evantāva kese vaṇṇādito vavatthapeti.
@Footnote: 1 cha.Ma. atha 2  cha.Ma....saṇṭhānavisokāsa,.. 3 cha.Ma. ayaṃ pāṭho na dissati
@4 cha.Ma. dīghavaṭṭalikā, Sī.,i. dīghaṭṭulakā  5 Sī.,i. kuntatiṇāni. evamuparipi
@6 Ma. vīhimattaṃ  7 cha.Ma., i. ca  8 cha.Ma. avasesāekatiṃsā, i. avasesaekattiṃsā

---------------------------------------------------------------------------------------------
page34.
         Avasesesupi lome  1- vaṇṇato yebhuyyena nīlavaṇṇāti vavatthapeti,
yādisakā vā tena 2- diṭṭhā honti. Saṇṭhānato onatacāpasaṇṭhānā,
uparivaṅkatālahīrasaṇṭhānā vāti disato dvīsu disāsu jātā, okāsato hatthatalapādatale
ṭhapetvā yebhuyyena avasesasarīracamme jātāti.
      Tattha yathā purāṇagāmaṭṭhāne jātāni dabbatiṇāni  na jānanti
"mayaṃ purāṇagāmaṭṭhāne jātānī"ti, na ca purāṇagāmaṭṭhānaṃ jānāti "mayi
dabbatiṇakāni jātānī"ti, evameva na lomā jānanti  "mayaṃ sarīracamme jātā"ti,
na ca  3- sarīracammaṃ jānāti "mayi lomā jātā"ti. Ābhogapaccavekkhaṇavirahitā hi
ete dhammā acetanā abyākatā suññā paramaduggandhajegucchapaṭikkūlā, na
satto na puggaloti vavatthapeti. Paricchedato heṭṭhā patiṭṭhitacammatalena tattha
likkhāmattaṃ  4- pavisitvā patiṭṭhitena attano mūlatalena vā  5- upari ākāsena
tiriyaṃ aññamaññena paricchinnāti vavatthapeti. Ayametesaṃ sabhāgaparicchedo,
visabhāgaparicchedo pana kesasadiso evāti evaṃ lome vaṇṇādito vavatthapeti.
         Tato paraṃ nakhā yassa paripuṇṇā, tassa vīsativa. Te sabbepi
vaṇṇato maṃsavinimuttokāse setā, maṃsasambandhe tambavaṇṇāti vavatthapeti.
Saṇṭhānato yathāsakapatiṭṭhitokāsasaṇṭhānā, yebhuyyena vā madhukaphalaṭṭhikasaṇṭhānā,
macchasakalikasaṇṭhānā vāti vavatthapeti. Disato dvīsu disāsu jātā, okāsato
aṅgulīnaṃ aggesu patiṭṭhitāti.
         Tattha yathā nāma gāmadārakehi daṇḍakaggesu madhukaphalaṭṭhikā ṭhapitā
na jānanti "mayaṃ daṇḍakaggesu ṭhapitā"ti, napi daṇḍakā jānanti "amhesu
madhukaphalaṭṭhikā ṭhapitā"ti, evameva na nakhā jānanti  "mayaṃ aṅgulīnaṃ aggesu
patiṭṭhitā"ti, napi aṅguliyo jānanti "amhākaṃ aggesu nakhā patiṭṭhitā"ti.
Ābhogapaccavekkhaṇavirahitā hi ete dhammā acetanā .pe. Na puggaloti
vavatthapeti. Paricchedato  "heṭṭhā mūle ca aṅgulīmaṃsena, tattha patiṭṭhitatalena ca  6-
@Footnote: 1 cha.Ma., i. lomā  2 cha.Ma. vānena  3 cha.Ma., i. pi
@4 Ma. likhāmattaṃ  5 cha.Ma. mūlena ca, i. mūlatalena ca 6 cha.Ma. vā

---------------------------------------------------------------------------------------------
page35.
Upari agge ca ākāsena, ubhato passesu aṅgulīnaṃ ubhato koṭicammena ca
paricchinnāti vavatthapeti. Ayametesaṃ sabhāgaparicchedo, visabhāgaparicchedo pana
kesasadiso evāti evaṃ nakhe vaṇṇādito vavatthapeti.
         Tato paraṃ dantā yassa paripuṇṇā, tassa dvattiṃsa. Te sabbepi
vaṇṇato setavaṇṇāti vavatthapeti. Yassa ca samasaṇṭhitā honti, tassa kharapattacchinna-
saṃkhapaṭalamiva samaganthitasetakusumamakulamālā viya ca khāyanti. Yassa visamasaṇṭhitā, tassa
jiṇṇaāsanasālāpīṭhakapaṭipāṭi viya nānāsaṇṭhānāti saṇṭhānato vavatthapeti. Tesaṃ
hi ubhayadantapantipariyosānesu heṭṭhato upari ca dve dve katvā aṭṭha dantā
catukoṭikā catumūlikā āsandikasaṇṭhānā, tesaṃ orato teneva kamena sanniviṭṭhā
aṭṭha dantā tikoṭikā timūlikā siṃghātakasaṇṭhānā. Tesampi  orato teneva
kamena heṭṭhato ca uparito ca ekamekaṃ katvā cattāro dantā dvikoṭikā
dvimūlikā yānakūpatthambhasaṇṭhānā. 1- Tesampi orato teneva kamena sanniviṭṭhā
cattāro dāṭhadantā 2- ekakoṭikā ekamūlikā mallikamakulasaṇṭhānā. 3- Tato
ubhayadantapantivemajjhe heṭṭhā cattāri upari cattāri  4- katvā aṭṭha dantā
ekakoṭikā ekamūlikā tumbavījasaṇṭhānā. Disato uparimāya disāya jātā.
Okāsato uparimā uparimahanukaṭṭhike adhokoṭikā, heṭṭhimā heṭṭhimahanukaṭṭhike
uddhaṃkoṭikā hutvā patiṭṭhitāti.
         Tattha yathā navakammikapurisena heṭṭhā silātale patiṭṭhāpitā uparimatale
pavesitā thambhā na jānanti "mayaṃ heṭṭhāsilātale patiṭṭhāpitā, uparimatale
pavesitā"ti, napi heṭṭhāsilātalaṃ jānāti "mayi thambhā patiṭṭhitā"ti 5- napi
uparimatalaṃ jānāti "mayi thambhā patiṭṭhā"ti, 6- evameva na dantā jānanti "mayaṃ
heṭṭhāhanukaṭṭhike patiṭṭhitā, uparimahanukaṭṭhike paviṭṭhā"ti, napi heṭṭhāhanukaṭṭhikaṃ
@Footnote: 1 cha.Ma., i. yānakūpatthambhinīsaṇṭhānā  2 cha.Ma., i. dāṭhādantā
@3 cha.Ma., i. mallikāmakulasaṇṭhānā  4 cha.Ma., i. cattāro upari cattāro
@5 cha.Ma. patiṭṭhāpitāti  6 cha.Ma., i. paviṭṭhāti.

---------------------------------------------------------------------------------------------
page36.
Jānāti "mayi dantā patiṭṭhitā"ti, napi uparimahanukaṭṭhikaṃ jānāti "mayi dantā
paviṭṭhā"ti. Ābhogapaccavekkhaṇavirahitā hi ete dhammā .pe. Na puggaloti
paricchedato heṭṭhā hanukaṭṭhikūpena hanukaṭṭhikaṃ pavisitvā patiṭṭhitena attano
mūlatalena ca upari ākāsena tiriyaṃ aññamañañena paricchinnāti vavatthapeti.
Ayametesaṃ sabhāgaparicchedo, visabhāgaparicchedo pana kesasadiso evāti evaṃ dante
vaṇṇādito vavatthapeti.
         Tato paraṃ antosarīre nānākuṇapasañcayapaṭicchādakatacampi vaṇṇato
setoti vavatthapeti. So hi yadipi chavirāgasañcitattā  1- kāḷakodātādivaṇṇavasena
nānāvaṇṇo viya dissati, tathāpissa sabhāgavaṇṇena seto eva. So panassa
setabhāvo aggijālābhighātapaharaṇappahārādīhi viddhaṃsitāya chaviyā pākaṭo hoti.
Saṇṭhānato saṃkhepena kañcukasaṇṭhāno, vitthārena nānāsaṇṭhānoti. Tathāhi  2- tattha
aggapādaṅgulittaco, kosakārakakimikosasaṇṭhāno,  2- piṭṭhipādattaco pūṭabandhupāhana-
saṇṭhāno, jaṅghattaco bhattapūṭakatālapaṇṇasaṇṭhāno, ūruttaco taṇḍulabharitadīghat-
thavikasaṇṭhāno, ānisadattaco udakapūritapaṭaparisāvanasaṇṭhāno, piṭṭhittaco
phalakonaddhacammasaṇṭhāno, kucchittaco viṇādoṇikonaddhacammasaṇṭhāno, ūrattaco
yebhuyyena caturassasaṇṭhāno, dveṃ bāhuttaco 3- tūṇīronaddhacammasaṇṭhāno,
piṭṭhihatthattaco khurakosasaṇṭhāno phaṇakatthavikasaṇṭhāno vā, hatthaṅgulittaco
kuñcikakosasaṇṭhāno, gīvattaco gelakañcukasaṇṭhāno, mukhattaco
chiddāvachiddakīṭakulāvakasaṇṭhāno, 4- sīsattaco pattatthavikasaṇṭhānoti.
         Tacapariggaṇahakena ca yogāvacarena uttaroṭṭhato paṭṭhāya tacassa
maṃsassa ca antarena cittaṃ pesentena paṭhamantāva mukhattaco vavatthapetbbo,
tato sīsattaco, atha bahi gīvattaco, tato anulomena paṭilomena ca
dakkhiṇahatthattaco. Atha teneva kamena vāmahatthattaco, tato piṭṭhittaco, atha
ānisadattaco, tatopi anulomena paṭilomena ca dakkhiṇapādattaco, atha
vāmapādattaco, tato vatthiudarahadayaabbhantaragīvattaco, tato heṭṭhimahanukattaco, atha
@Footnote: 1 cha.Ma., i. chavirāgarañjitattā  2-2 cha.Ma., i. tathāhi pādaṅgulittaco
@kosakārakakosasaṇṭhāno  3 cha. dvibāhuttaco, Ma. dve bāhuttacā  4 cha.Ma.,
@i. chiddāvachiddakimikulāvaka...

---------------------------------------------------------------------------------------------
page37.
Adharoṭṭhattaco. Evaṃ yāva puna upari oṭṭhattacoti. Disato dvīsu disāsu
jāto. Okāsato sakalasarīraṃ pariyonaddhitvā ṭhitoti.
         Tattha yathā allacammapariyonaddhāya peḷāya na allacammaṃ jānāti
"mayā peḷā pariyonaddhā"ti, napi peḷā jānāti `ahaṃ allacammena pariyonaddhā"ti
evameva  na taco jānāti "mayā idaṃ cātummahābhūtikaṃ sarīraṃ onaddhan"ti, napi
idaṃ cātummahābhūtikaṃ sarīraṃ jānāti "ahaṃ tacena onaddhan"ti. Ābhogapaccavekkhaṇa-
virahitā hi ete dhammā .pe. Na puggaloti. Kevalantu:-
            allacammapaṭicchanno    navadvāro mahāvaṇo
            samantato paggharati     asucipūtigandhiyoti.
         Paricchedato heṭṭhā maṃsena tattha patiṭṭhitatalena ca  1- upari chaviyā
paricchinnoti vavatthapeti. Ayametassa sabhāgaparicchedo, visabhāgaparicchedo pana
kesasadiso evāti evaṃ tacaṃ vaṇṇādito vavatthapeti.
         Tato paraṃ sarīre navapesisatappabhedaṃ maṃsaṃ vaṇṇato rattapālibhaddaka-
pupphasannibhanti vavatthapeti. Saṇṭhānato nānāsaṇṭhānanti. Tathāhi tattha  2- jaṅghamaṃsaṃ
tālapattantopūṭabhattasaṇṭhānaṃ, avikasitaketakīmakulasaṇṭhānantipi keci. Ūrumaṃsaṃ
sudhāpiṃsananisadapotakasaṇṭhānaṃ, ānisadamaṃsaṃ uddhanakoṭisaṇṭhānaṃ, piṭṭhimaṃsaṃ tālaguḷapaṭala-
saṇṭhānaṃ, phāsukadvayamaṃsaṃ vaṃsamayakoṭṭhakucchippadesamhi tanumattikālepasaṇṭhānaṃ, thanamaṃsaṃ
vaṭṭetvā avakkhittaallamattikapiṇḍakasaṇṭhānaṃ, 3- dve bāhumaṃsaṃ naṅguṭṭhasīsapāde
chetvā niccammaṃ katvā dviguṇaṭṭhapitamahāmūsikasaṇṭhānaṃ, maṃsasunakhasaṇṭhānantipi 4-
eke. Gaṇḍamaṃsaṃ gaṇḍappadese ṭhapitakarañjabījasaṇṭhānaṃ, maṇḍūkasaṇṭhānantipi eke.
Jivhāmaṃsaṃ nuhīpattasaṇṭhānaṃ, nāsāmaṃsaṃ omukhanikkhittapaṇṇakosasaṇṭhānaṃ,
akkhikūpamaṃsaṃ aḍḍhapakkaudumabarasaṇṭhānaṃ, sīsamaṃsaṃ pattapacanakaṭāhatanulepasaṇṭhānanti.
Maṃsapariggaṇhakena ca yogāvacarena etāneva oḷārikamaṃsāni saṇṭhānato vavatthapetabbāni.
Evañhi vavatthāpayato sukhumāni maṃsāni ñāṇassa āpāthamāgacchantīti. Disato dvīsu
disāsu jātaṃ. Okāsato sādhikāni tīṇi aṭṭhisatāni ālimpitvā  5- ṭhitanti.
@Footnote: 1 cha.Ma., i. vā  2 cha.Ma. tassa  3 cha.Ma. avakkhittaddhamattikā...
@i. apaviddhaallamattika...  4 cha.Ma. maṃsasūnakasaṇṭhānantipi  5 anulimpitvā

---------------------------------------------------------------------------------------------
page38.
         Tattha yathā thūlamattikānulittāya  1- bhittiyā na thūlamattikā jānāti
"mayā bhitti anulittā"ti, napi bhitti jānāti "ahaṃ thūlamattikāya anulittā"ti
evameva na navapesisatappabhedaṃ maṃsaṃ jānāti "mayā aṭṭhisatattayaṃ anulittanti napi
aṭṭhisatattayaṃ jānāti "ahaṃ navapesisatappabhedena maṃsena anulittanti. Ābhogapaccavekkhaṇa-
virahitā hi ete dhammā .pe. Na puggaloti. Kevalantu:-
            navapesisatā maṃsā     anulittā kaḷevaraṃ
            nānākimikulākiṇṇaṃ     mīḷhaṭṭhānaṃva pūtikanti.
         Paricchedato heṭṭhā aṭṭhisaṅghāṭena tattha patiṭṭhitatalena ca 2- upari
tacena tiriyaṃ aññamaññena paricchinnanti vavatthapeti. Ayametassa sabhāgaparicchedo,
visabhāgaparicchedo pana kesasadiso evāti evaṃ maṃsaṃ vaṇṇādito vavatthapeti.
         Tato paraṃ sarīre navasatappabhedā nahārū vaṇṇato setāti vavatthapeti,
madhukavaṇṇātipi eke. Saṇṭhānato nānāsaṇṭhānāti. Tathāhi tattha mahantā mahantā
nahārū kandalamakulasaṇṭhānā, tato sukhumatarā sūkaravāgurārakhjusaṇṭhānā, 3- tato
aṇukatarā pūtilatāsaṇṭhānā, tato aṇukatarā sīhaḷānaṃ mahāvīṇātantisaṇṭhānā, tato
aṇukatarā thūlasuttasaṇṭhānā, hatthapiṭṭhipādapiṭṭhīsu nahārū sakuṇapādasaṇṭhānā.
Sīse nahārū gāmadārakānaṃ sīse ṭhapitaviraḷataradukkulasaṇṭhānā, piṭṭhiyaṃ nahārū
temetvā ātape pasāritamacchajālasaṇṭhānā, avasesā imasmiṃ sarīre
taṃtaṃaṅgapaccaṅgānugatā nahārū sarīre paṭimukkajālakañcukasaṇṭhānāti. Disato dvīsu
disāsu jātā. Tesu ca dakkhiṇakaṇṇacūḷikato paṭṭhāya pañca kaṇḍaranāmakā mahānahārū
purato ca pacchato ca vinaddhamānā 4- vāmapassaṃ gatā, vāmakaṇṇacūḷikato paṭṭhāya
pañca purato ca pacchato ca vinaddhamānā dakkhiṇapassaṃ gatā, dakkhiṇagalavāṭakato
paṭṭhāya pañca purato ca pacchato ca vinaddhamānā. Vāmapassaṃ gatā, vāmagalavāṭakato
paṭṭhāya pañca purato ca pacchato ca vinaddhamānā dakkhiṇapassaṃ gatā, dakkhiṇahatthaṃ
vinaddhamānā purato ca pacchato ca pañca pañcāti dasa kaṇḍaranāmakā eva
@Footnote: 1 ka. thusamattikānulittāya, evamuparipi  2 cha.Ma., i. vā
@3 cha.Ma., i. sūkaravāgurarajju...  4 cha.Ma. vinandhamānā evamuparipi

---------------------------------------------------------------------------------------------
page39.
Mahānahārū ārūḷhā. Tathā vāmahatthaṃ, dakkhiṇapādaṃ, vāmapādañcāti evamete
saṭṭhī mahānahārū sarīradhārakā sarīraniyāmakātipi vavatthapeti. Okāsato sakasarīre
aṭṭhicammānaṃ aṭṭhimaṃsānañca antare aṭṭhīni ābandhamānā ṭhitāti.
         Tattha yathā vallisantānubaddhesu  1- kuṭadārūsu  2- na vallisantānā jānanti
"amhehi kuṭadārūni ābaddhānī"ti, napi kuṭadārūni 3- jānanti "mayaṃ vallisantānehi
ābaddhānī"ti, evameva na nahārū jānanti "amhehi tīṇi aṭṭhisatāni
ābaddhānī"ti, napi tīṇi aṭṭhisatāni jānanti "mayaṃ nahārūhi ābaddhānī"ti.
Ābhogapaccavekkhaṇavirahitā hi ete dhammā .pe. Na puggaloti. Kevalantu:-
            nava nahārusatā honti      byāmamatte kaḷevare
            bandhanti aṭṭhisaṅghāṭaṃ       agāramiva valliyoti.
         Paricchedato heṭṭhā tīhi aṭṭhisatehi tattha patiṭṭhitatalehi ca  4- upari
tacamaṃsehi tiriyaṃ aññamaññena paricchinnāti vavatthapeti. Ayametesaṃ sabhāgaparicchedo,
visabhāgaparicchedo pana kesasadiso evāti evaṃ nahārū vaṇṇādito vavatthapeti.
         Tato paraṃ sarīre dvattiṃsadantaṭṭhikānaṃ visuṃ gahitattā sesāni catusaṭṭhī
hatthaṭṭhikāni catusaṭṭhī pādaṭṭhikāni catusaṭṭhī mudukaṭṭhikāni maṃsanissitāni dve
paṇhikaṭṭhikāni  5- ekekasmiṃ pāde dve dve gopphakaṭṭhikāni dve jaṅghaṭṭhikāni
ekaṃ jaṇṇukaṭṭhi ekaṃ ūruṭṭhi dve kaṭiṭṭhīni aṭṭhārasa piṭṭhikaṇṭakaṭṭhīni
catuvīsati phāsukaṭṭhīni cuddasa uraṭṭhīni ekaṃ hadayaṭṭhi dve akkhakaṭṭhīni dve
piṭṭhibāhakaṭṭhīni dve bāhaṭṭhīni dve dve aggabāhaṭṭhīni satta gīvaṭṭhīni dve
hanukaṭṭhīni ekaṃ nāsikaṭṭhi dve akkhiṭṭhīni dve kaṇṇaṭṭhīni ekaṃ nalātaṭṭhi ekaṃ
muṭṭhaṭṭhi nava sīsakapālaṭṭhīnīti evamādinā nayena vuttappabhedāni aṭṭhīni sabbāneva
vaṇṇato setānīti vavatthapeti.
         Saṇṭhānato nānāsaṇṭhānānīti. Tathāhi tattha aggapādaṅguliyaṭṭhīni katakabīja-
saṇṭhānāni, tadanantarāni aṅgulīnaṃ majjhapabbaṭṭhīni aparipuṇṇapanasaṭṭhisaṇṭhānāni,
@Footnote: 1 ka. vallisantānubandhesu evamuparipi  2 cha.Ma., i. kuṭaṭadārūsu evamuparipi
@3 Sī. kuḍuḍadārūni.  4 cha.Ma., i. vā  5 cha.Ma., i. paṇhikaṭṭhīni.

---------------------------------------------------------------------------------------------
page40.
Mūlapabbaṭṭhīni paṇavasaṇṭhānāni, morasakalikasaṇṭhānānītipi eke. Piṭṭhipādaṭṭhīni
koṭṭitakandalapiñjarāsisaṇṭhānāni, 1- paṇhikaṭṭhīni ekaṭṭhiphalatālabījasaṇṭhānāni,
gopphakaṭṭhīni ekato bandhakīḷāguḷakasaṇṭhānāni, jaṅghaṭṭhikesu khuddakaṭṭhi 2-
dhanudaṇḍasaṇṭhānaṃ, mahantaṃ khuppipāsāmilātadhammanisappapiṭṭhisaṇṭhānaṃ 3- jaṅghaṭṭhikassa
gopphakaṭṭhikesu patiṭṭhitaṭṭhānaṃ acchāditatacakhajjūrīkaḷīrasaṇṭhānaṃ, 4- jaṅghaṭṭhikassa
jaṇṇukaṭṭhike patiṭṭhitaṭṭhānaṃ muṭṭhikamatthakasaṇṭhānaṃ, 5- jāṇukaṭṭhi 6- ekapassato
ghaṭṭitapheṇusaṇṭhānaṃ, ūruṭṭhīni duttacchitavāsidaṇḍapharasudaṇḍasaṇṭhānāni, ūruṭ-
ṭhikassa kaṭaṭṭhike patiṭṭhitaṭṭhānaṃ suvaṇṇakārānaṃ aggijālanakasalākābuddhisaṇṭhānaṃ,
tappatiṭṭhitokāso aggacchinnapunnāgaphalasaṇṭhāno, kaṭiṭṭhīni dvepi ekābaddhāni
hutvā kumbhakārehi katacūḷisaṇṭhānāni, tāpasabhisisaṇṭhānānīti  7- eke. Ānisadaṭṭhīni
heṭṭhāmukhaṭhapitasappaphaṇasaṇṭhānāni, sattaṭṭhaṭṭhānesu chiddāvacchiddāni aṭṭhārasa
piṭṭhikaṇṭakaṭṭhīni abbhantarato uparūpari ṭhapitasīsakapaṭaveṭhakasaṇṭhānāni, 8- bāhirato
vaṭṭanāvalisaṇṭhānāni, tesaṃ antarantarā kakacadantasadisāni dve tīṇi kaṇṭakāni
honti, catuvīsatiyā phāsukaṭṭhīsu paripuṇṇāni paripuṇṇasīhaḷadāttasaṇṭhānāni,
aparipuṇṇāni aparipuṇṇasīhaḷadāttasaṇṭhānāni, sabbāneva odātakukkuṭassa
pasāritapakkhadvayasaṇṭhānānītipi eke. Cuddasa uraṭṭhīni jiṇṇasandamānikāphalakapanti-
saṇṭhānāni, hadayaṭṭhi dabbiphaṇasaṇṭhānaṃ, akkhakaṭṭhīni khuddakalohavāsidaṇḍasaṇṭhānāni,
tesaṃ heṭṭhā aṭṭhi aḍḍhacandasaṇṭhānaṃ, piṭṭhibāhaṭṭhīni pharasuphaṇasaṇṭhānāni,
upacchinnasīhaḷakuddālasaṇṭhānānītipi  9- eke. Bāhaṭṭhīni ādāsadaṇḍasaṇṭhānāni,
mahāvāsidaṇḍasaṇṭhānānītipi eke. Aggabāhaṭṭhīni yamakatālakandasaṇṭhānāni,
maṇibandhaṭṭhīni ekato alliyāpetvā ṭhapitasīsakapaṭaveṭhakasaṇṭhānāni, piṭṭhihatthaṭṭhīni
@Footnote: 1 cha.Ma. koṭṭitakandalakandarāsisaṇṭhānāni, Sī. koṭṭitakandāmijjarāsisaṇṭhānāni,
@i. koṭṭitakandalamijjarāsisaṇṭhānāni, evamuparipi.  2 cha.Ma., i. khuddakaṃ
@3 cha.Ma., i....dhamanipiṭaṭhi saṇṭhānaṃ, sappoti saddo natthi, [dhamani=seṛ´nalohita
@dhammani ṅūreṄana]  4 cha.Ma. apanītatacakhajjūrikaḷīra..., Ma. anacchāditakakhajjūrikaḷīra...
@5 cha.Ma., i. mudiṅgamatthaka...  6 cha.Ma., i. jaṇṇukaṭṭhi. evamuparipi
@7 cha.Ma. tāpasabhisikāsaṇṭhānānītipi  8 cha.Ma., i. ṭhapitasīsakaṭṭaveṭhaka...evamuparipi
@9 cha.Ma., i. upaḍḍhacchinna.....

---------------------------------------------------------------------------------------------
page41.
Koṭṭitakandaḷarāsisaṇṭhānāni,  1- hatthaṅgulimūlapabbaṭṭhīni paṇavasaṇṭhānāni,
majjhapabbaṭṭhīni aparipuṇṇapanasaṭṭhisaṇṭhānāni, aggapabbaṭṭhīni katakabījasaṇṭhānāni, satta
gīvaṭṭhīni daṇḍe vijjhitvā paṭipāṭiyā ṭhapitavaṃsakaḷīrakhaṇḍasaṇṭhānāni, heṭṭhimahanukaṭṭhi
kammārānaṃ ayokūṭayottakasaṇṭhānaṃ, uparimahanukaṭṭhi avalekhanasatthakasaṇṭhānaṃ,
akkhikūpanāsakūpaṭṭhīni apanītamiñjataruṇatālaṭṭhisaṇṭhānāni, nalātaṭṭhi
adhomukhaṭhapitabhinnasaṅkhakapālasaṇṭhānaṃ, kaṇṇacūḷikaṭṭhīni nhāpitakhurakosasaṇṭhānāni,
nalāṭakaṇṇacūḷikānaṃ uparipaṭṭabandhanokāse aṭṭhi bahalaghaṭapuṇṇapaṭapilotikakhaṇḍasaṇṭhānaṃ,
muddhanaṭṭhi mukhacchinnavaṅkanāḷikerasaṇṭhānaṃ, sīsaṭṭhīni sibbetvā
ṭhapitajajjarālābukaṭāhasaṇṭhānānīti. Disato dvīsu disāsu jātānīti.
         Okāsato avisesena sakalasarīre ṭhitāni, visesena tu sīsaṭṭhīni
gīvaṭṭhīsu patiṭṭhitāni, gīvaṭṭhīni piṭṭhikaṇṭakaṭṭhīsu patiṭṭhitāni,
piṭṭhikaṇṭakaṭṭhīni kaṭiṭṭhīsu patiṭṭhitāni, kaṭiṭṭhīni ūruṭṭhikesu patiṭṭhitāni,
ūruṭṭhīni jaṇṇukaṭṭhikesu, jaṇṇukaṭṭhīni jaṅghaṭṭhikesu, jaṅghaṭṭhikāni
gopphakaṭṭhikesu, gopphakaṭṭhīni piṭṭhipādaṭṭhikesu patiṭṭhitāni, piṭṭhipādaṭṭhikāni
ca gopphakaṭṭhikāni ukkhipitvā ṭhitāni, gopphakaṭṭhikāni jaṅaghaṭṭhikāni .pe.
Gīvaṭṭhikāni sīsaṭṭhikāni ukkhipitvā ṭhitānīti etenānusārena avasesānipi
aṭṭhīni veditabbānīti.
         Tattha yathā iṭṭhakadārugopānasicayādīsu na uparimā uparimā
iṭṭhakādayo jānanti "mayaṃ heṭṭhimesu heṭṭhimesu patiṭṭhitā"ti, napi heṭṭhimā
heṭṭhimā jānanti "mayaṃ uparimāni ukkhipitvā ṭhitā"ti, evameva na sīsaṭṭhikāni
jānanti "mayaṃ gīvaṭṭhikesu patiṭṭhitānī"ti .pe. Na gopphakaṭṭhikāni jānanti
"mayaṃ piṭṭhipādaṭṭhikesu patiṭṭhitānī"ti, napi piṭṭhipādaṭṭhikāni jānanti "mayaṃ
gopphakaṭṭhikāni ukkhipitvā ṭhitānī"ti .pe. Napi gīvaṭṭhikāni jānanti  "mayaṃ
sīsaṭṭhikāni ukkhipitvā ṭhitānī"ti ābhogapaccavekkhaṇavirahitā hi ete dhammā
.pe. Na puggaloti. Kevalantu imāni sādhikāni tīṇi aṭṭhisatāni navahi nahārusatehi
navahi ca maṃsapesisatehi ābandhānulittāni, 2- ekaghaṇacammapariyonaddhāni, 3-
@Footnote: 1 cha.Ma. koṭṭitakandalakandarāsi...  2 cha.Ma., i ābaddhānulittāni
@3 i. ekasatacamMa...

---------------------------------------------------------------------------------------------
page42.
Sattarasaharaṇīsahassānugatasinehitāni, navanavutilomakūpasahassaparissavamānasedajallikāni,
asītikimikulāni, kāyotveva saṅkhayaṃ gatānīti evaṃ 1- kāyaṃ sabhāvato upaparikkhanto
yogāvacaro na kiñci gayhūpagaṃ passati, kevalantu nahārusambandhaṃ nānākuṇapasaṃkiṇṇaṃ
aṭṭhisaṅghāṭameva passati. Yaṃ disvā dasabalassa puttabhāvaṃ upeti. Yathāha:-
                   paṭipāṭiyaṭṭhīni ṭhitāni koṭiyā
                   anekasandhiyamito na kehici
                   baddho nahārūhi jarāya codito
                   acetano kaṭṭhakaliṅgarūpamoti.
             Kuṇapaṃ kuṇape jātaṃ      asuciasucimhi ca
             pūtikāyamhi pūtīni       duggandhe cāpi duggandhaṃ
             bhedanadhammehi vayadhammaṃ   aṭṭhipuṭe aṭṭhipuṭo
             nibbatto pūtikāyamhi    tamhi ca vinethacchandaṃ
             hessatha puttā dasabalassāti ca.
         Paricchedato anto aṭṭhimiñjena uparito maṃsena agge mūle ca
aññamaññena paricchinnānīti vavatthapeti. Ayametesaṃ sabhāgaparicchedo,
visabhāgaparicchedo pana kesasadiso evāti evaṃ aṭṭhīni vaṇṇādito vavatthapeti.
         Tato paraṃ sarīre yathāvuttappabhedānaṃ aṭṭhīnaṃ abbhantaragataṃ aṭṭhimiñjaṃ
vaṇṇato setanti vavatthapeti. Saṇṭhānato attano okāsasaṇṭhānanti. Seyyathīdaṃ?
mahantamahantānaṃ aṭṭhīnaṃ abbhantaragataṃ sedetvā vaṭṭetvā mahantesu vaṃsanaḷakapabbesu
pakkhittamahāvettaṅkurasaṇṭhānaṃ, khuddānukhuddakānaṃ abbhantaragataṃ sedetvā
vaṭṭetvā khuddānukhuddakesu vaṃsanaḷakapabbesu pakkhittatanuvettaṅkurasaṇṭhānanti.
Disato dvīsu disāsu jātaṃ. Okāsato aṭṭhīnaṃ abbhantare patiṭṭhitanti.
         Tattha yathā veḷunaḷakādīnaṃ antogatāni dadhiphāṇitāni na jānanti
"mayaṃ veḷunaḷakādīnaṃ antogatānī"ti napi veḷunaḷakādayo jānanti "dadhiphāṇitāni
@Footnote: 1 cha.Ma. saṅkhayaṃ gatāni, yaṃ sabhāvato...

---------------------------------------------------------------------------------------------
page43.
Amhākaṃ antogatānī"ti, evameva na aṭṭhimiñjaṃ jānāti "ahaṃ aṭṭhīnaṃ
antogatan"ti, napi aṭṭhīni jānanti "aṭṭhimañjaṃ amhākaṃ antogatan"ti.
Ābhogapaccavekkhaṇavirahitā hi ete dhammā .pe. Na puggaloti. Paricchedato
aṭṭhīnaṃ abbhantaratalehi aṭṭhimiñjabhāgena ca paricchinnanti vavatthapeti. Ayametassa
sabhāgaparicchedo, visabhāgaparicnedo pana kesasadiso evāti evaṃ aṭṭhimiñjaṃ
vaṇṇādito vavatthapeti.
         Tato paraṃ sarīrassa abbhantare dvigoḷakappabhedampi vakkaṃ vaṇṇato
mandarattaṃ pāḷibaddhakaṭṭhikavaṇṇanti vavatthapeti. Saṇṭhānato gāmadārakānaṃ
suttāvutakīḷāgoḷakasaṇṭhānanti, ekavaṇṭasahakāradvayasaṇṭhānantipi eke. Disato uparimāya
disāya jātaṃ. Okāsato galavāṭakā vinikkhantena ekamūlena thokaṃ gantvā dvidhā
bhinnena thūlanahārunāpi upanibaddhaṃ hutvā hadayamaṃsaṃ parikkhipitvā ṭhitanti.
         Tattha yathā vaṇṭūpanibaddhaṃ sahakāradvayaṃ na jānāti "ahaṃ vaṇṭena
upanibaddhan"ti, nāpi vaṇṭaṃ jānāti "mayā sahakāradvayaṃ upanibaddhan"ti, evameva
na vakkaṃ jānāti "ahaṃ thūlanahārunā upanibaddhan"ti, napi thūlanahāru jānāti
"mayā vakkaṃ upanibaddhan"ti. Ābhogapaccavekkhaṇavirahitā hi ete dhammā .pe.
Na puggaloti. Paricchedato vakkaṃ vakkabhāgena paricchinnanti vavatthapeti.
Ayametassa sabhāgaparicchedo, visabhāgaparicchedo pana kesasadiso evāti evaṃ vakkaṃ
vaṇṇādito vavatthapeti.
         Tato paraṃ sarīrassa abbhantare hadayaṃ vaṇṇato rattapadumapattapiṭṭhivaṇṇanti
vavatthapeti. Saṇṭhānato bāhirapattāni apanetvā adhomukhaṭhapitapadumamakulasaṇṭhānaṃ.
Tañca aggacchinnapunnāgaphalamiva vivarekapassaṃ 1- bahi maṭṭhaṃ anto
kosāṭakīphalassa abbhantarasadisaṃ. Paññābahulānaṃ thokaṃ vikasitaṃ, mandapaññānaṃ
makulitameva. Yaṃ rūpaṃ nissāya manodhātu ca manoviññāṇadhātu ca pavattanti, taṃ
apanetvā avasesamaṃsapiṇḍasaṅkhātahadayabbhantare aḍḍhapasatamattaṃ lohitaṃ saṇṭhāti, yaṃ  2-
rāgacaritassa rattaṃ, dosacaritassa kāḷakaṃ, mohacaritassa maṃsadhovanodakasadisaṃ,
@Footnote: 1 Ma. vivaraṃ ekaṃ passaṃ, cha.Ma. vivaṭekapassaṃ  2 cha.Ma. taṃ

---------------------------------------------------------------------------------------------
page44.
Vitakkacaritassa kulatthayūsavaṇṇaṃ, saddhācaritassa kaṇṇikārapupphavaṇṇaṃ, paññācaritassa
acchaṃ vippasannamanāvilaṃ, niddhotajātamaṇi viya jutimantaṃ khāyati. Disato uparimāya
disāya jātaṃ. Okāsato sarīrabbhantare dvinnaṃ thanānaṃ majjhe patiṭṭhitanti.
         Tattha  yathā dvinnaṃ vātapānakavāṭakānaṃ majjhe ṭhito aggaḷatthambhako
napi jānāti "ahaṃ dvinnaṃ vātapānakavāṭakānaṃ majjhe ṭhito"ti, napi vātapāna-
kavāṭakāni jānanti "amhākaṃ majjhe aggaḷatthambhako ṭhito"ti, evameva na hadayaṃ
jānāti "ahaṃ dvinnaṃ thanānaṃ majjhe ṭhitan"ti, napi thanāni jānanti "hadayaṃ
amhākaṃ majjhe ṭhitan"ti. Ābhogapaccavekkhaṇavirahitā hi ete dhammā .pe. Na
puggaloti. Paricchedato hadayaṃ hadayabhāgena paricchinnanti vavatthapeti. Ayametassa
sabhāgaparicchedo, visabhāgaparicchedo pana kesasadiso evāti evaṃ hadayaṃ vaṇṇādito
vavatthapeti.
         Tato paraṃ sarīrassa abbhantare yakanasaññitaṃ yamakamaṃsapiṇḍaṃ vaṇṇato
rattapaṇḍukannātirattakumudassa bāhirapiṭṭhivaṇṇanti 1- vavatthapeti. Saṇṭhānato
ekamūlaṃ hutvā agge yamakaṃ koviḷārapattasaṇṭhānaṃ, tañca dandhānaṃ ekaṃyeva hoti
mahantaṃ, paññavantānaṃ dve vā tīṇi vā khuddakānīti. Disato uparimāya  disāya
jātaṃ. Okāsato dvinnaṃ thanānaṃ abbhantare dakkhiṇapassaṃ nissāya ṭhitanti.
         Tattha yathā piṭharakapasse laggā maṃsapesi na jānāti "ahaṃ piṭharakapasse
laggā"ti, napi piṭharakapassaṃ jānāti "mayi maṃsapesi laggā"ti, evameva na yakanaṃ
jānāti "ahaṃ dvinnaṃ thanānaṃ abbhantare dakkhiṇapassaṃ nissāya ṭhitan"ti, napi
thanānaṃ abbhantare dakkhiṇapassaṃ jānāti "maṃ nissāya yakanaṃ ṭhitan"ti. Ābhoga-
paccavekkhaṇavirahitā hi ete dhammā .pe. Na puggaloti. Paricchedato yakanaṃ
yakanabhāgena paricchinnanti vavatthapeti. Ayametassa sabhāgaparicchedo, visabhāgaparicchedo
pana kesasadiso evāti evaṃ yakanaṃ vaṇṇādito vavatthapeti.
         Tato paraṃ sarīre paṭicchannāpaṭicchannabhedato dubbidhampi kilomakaṃ
vaṇṇato setadukkulapilotikavaṇṇanti vavatthapeti. Saṇṭhānato attano okāsasaṇṭhānaṃ.
@Footnote: 1 cha.Ma., i. rattaṃ rattakumudabāhirapattapiṭṭhivaṇṇanti.

---------------------------------------------------------------------------------------------
page45.
Disato dvīsu disāsu jātaṃ. Okāsato paṭicchannakilomakaṃ hadayañca vakkañca
paricchādetvā  1- ṭhitaṃ  2- appaṭicchannakilomakaṃ sakalasarīre cammassa  heṭṭhato maṃsaṃ
pariyonaddhitvā ṭhitanti.
         Tattha yathā pilotikāya paliveṭhite maṃse pilotikā na jānāti "mayā
maṃsaṃ paliveṭhitan"ti, napi maṃsaṃ jānāti "ahaṃ  pilotikāya paliveṭhitan"ti, evameva
na kilomakaṃ jānāti "mayā hadayavakkāni sakalasarīre cammassa heṭṭhato maṃsaṃ ca
pariyonaddhitvāṭṭhitan"ti.  3- napi  hadayavakkāni sakalasarīre cammassa heṭṭhato ca maṃsaṃ
jānāti "ahaṃ kilomakena paliveṭhitan"ti. Ābhogapaccavekkhaṇavirahitā hi ete
dhammā .pe. Na puggaloti. Paricchedato heṭṭhā maṃsena upari cammena tiriyaṃ
kilomakabhāgena paricchinnanti vavatthapeti. Ayametassa sabhāgaparicchedo,
visabhāgaparicchedo pana kesasadiso evāti evaṃ kilomakaṃ vaṇṇādito vavatthapeti.
        Tato paraṃ sarīrassa abbantare pihakaṃ vaṇṇato nīlamilātaniguṇḍipupphavaṇṇanti 4-
vavatthapeti. Saṇṭhānato yebhuyyena sattaṅgulappamāṇaṃ abandhanaṃ
kāḷavacchakajivhāsaṇṭhānaṃ. Disato uparimāya disāya jātaṃ. Okāsato hadayassa
vāmapasse udarapaṭalassa matthakapassaṃ nissāya ṭhitaṃ, yamhi paharaṇappahārena bahi
nikkhante sattānaṃ jīvitakkhayo hotīti.
         Tattha yathā koṭṭhakamatthakapassaṃ nissāya ṭhitā gomayapiṇḍi na jānāti
"ahaṃ koṭṭhakamatthakapassaṃ nissāya ṭhitā"ti, napi koṭṭhakamatthakapassaṃ jānāti
"gomayapiṇḍi maṃ nissāya ṭhitā"ti, evameva na pihakaṃ jānāti "ahaṃ udarapaṭalassa
matthakapassaṃ nissāya ṭhitan"ti, napi udarapaṭalassa matthakapassaṃ jānāti "pihakaṃ maṃ
nissāya ṭhitan"ti. Ābhogapaccavekkhaṇavirahitā hi ete dhammā .pe. Na
puggaloti. Paricchedato pihakaṃ pihakabhāgena paricchinnanti vavatthapeti.  ayametassa
sabhāgaparicchedo, visabhāgaparicchedo pana kesasadiso evāti evaṃ pihakaṃ vaṇṇādito
vavatthapeti.
@Footnote: 1 cha.Ma. parivāretvā  2 cha.Ma. ṭhitanti saddo natthi
@3 cha.Ma. maṃsaṃ paliveṭhitanti  4 cha.Ma. nīlaṃ milātanigguṇḍī...

---------------------------------------------------------------------------------------------
page46.
         Tato paraṃ sarīrassa abbhantare dvattiṃsamaṃsakhaṇḍappabhedampi  1- papphāsaṃ
vaṇṇato rattaparipakkaudumbaravaṇṇanti  2- vavatthapeti. Saṇṭhānato visamacchinnapūvakhaṇḍa-
saṇṭhānaṃ. 3- Chadaniṭṭhakakhaṇḍapuñjasaṇṭhānantipi eke. Tadetaṃ abbhantare
asitapītādīnaṃ abhāve uggatena kammajatejusminā abbhāhatattā saṅkhāditapalālapiṇḍamiva
nirasaṃ nirojaṃ hoti. Disato uparimāya disāya jātaṃ. Okāsato
sarīrabbhantare dvinnaṃ thanānaṃ abbhantare hadayañca yakanañca uparicchādetvā
olambantaṃ ṭhitanti.
         Tattha yathā jiṇṇakoṭṭhabbhantare lambamāno sakuṇakulāvako na
jānāti "ahaṃ jiṇṇakoṭṭhabbhantare lambamāno ṭhito"ti, napi jiṇṇakoṭṭhabbhantaraṃ
jānāti "sakuṇakulāvako mayi lambamāno ṭhito"ti, evameva na papphāsaṃ jānāti
"ahaṃ sarīrabbhantare dvinnaṃ thanānaṃ abbhantare lambamānaṃ ṭhitan"ti, napi
sarīrabbhantare dvinnaṃ thanānaṃ abbhantaraṃ jānāti "mayi papphāsaṃ lambamānaṃ
ṭhitan"ti. Ābhogapaccavekkhaṇavirahitā hi ete dhammā .pe. Na puggaloti.
Paricchedato papphāsaṃ papphāsabhāgena paricchinnanti vavatthapeti. Ayametassa
sabhāgaparicchedo, visabhāgaparicchedo pana kesasadiso evāti evaṃ papphāsaṃ
vaṇṇādito vavatthapeti.
         Tato paraṃ antosarīre purisassa dvattiṃsahatthaṃ itthiyā aṭṭhavīsatihatthaṃ
ekavīsatiyā ṭhānesu obhaggaṃ antaṃ vaṇṇato setasakkharasudhāvaṇṇanti vavatthapeti.
Saṇṭhānato sīsaṃ chinditvā lohitadoṇiyaṃ saṃvelletvā ṭhapitadhammanikaḷevarasaṇṭhānaṃ
disato dvīsu disāsu jātaṃ. Okāsato upari galavāṭake heṭṭhā ca karīsamagge
vinibandhattā galavāṭakakarīsamaggapariyte sarīrabbhantare ṭhitanti.
         Tattha yathā lohitadoṇiyaṃ ṭhapitasīsacchinnadhammanikaḷevaraṃ na jānāti
"ahaṃ lohitadoṇiyaṃ ṭhitan"ti, napi lohitadoṇi jānāti "mayicchinnasīsadhammanikaḷevaraṃ
ṭhitan"ti, evameva na antaṃ jānāti "ahaṃ sarīrabbhantare ṭhitan"ti napi
sarīrabbhantaraṃ jānāti "mayi antaṃ ṭhitan"ti. Ābhogapaccavekkhaṇavirahitā hi ete
@Footnote: 1 cha.Ma., i. pisaddo natthi,  2 cha.Ma., i. rattaṃ
@nātiparipakka... 3 cha.Ma. visamacchinnapūvasaṇṭhānaṃ

---------------------------------------------------------------------------------------------
page47.
Dhammā .pe. Na puggaloti. Paricchedato antaṃ antabhāgena paricchinnanti
vavatthathapeti. Ayametassa sabhāgaparicchedo, visabhāgaparicchedo pana kesasadiso evāti
evaṃ antaṃ vaṇṇādito vavatthapeti.
         Tato paraṃ antosarīrabbhantare antaguṇaṃ vaṇṇato setaṃ dakasītalikamūlavaṇṇanti
vavatthapeti. Saṇṭhānato dakasītalikamūlasaṇṭhānamevāti, gomuttasaṇṭhānantipi
eke. Disato dvīsu disāsu jātaṃ. Okāsato kuddālapharasukammādīni karontānaṃ
yantākaḍḍhanakāle yantasuttakamiva yantaphalakāni antabhoge 1- ekato aggaḷante
ābandhitvā pādapuñjanarajjumaṇḍalakassa antarā taṃ saṃsibbitvā 2- ṭhitarajjukā viya
ekavīsatiyā antabhogānaṃ antare ṭhitanti.
         Tattha yathā pādapuñjanarajjumaṇḍalakaṃ saṃsibbitvā ṭhitarajjukā na
jānāti "mayā pādapuñjanarajjumaṇḍalakaṃ saṃsibbitvā ṭhitan"ti, napi pādapuñjana-
rajjumaṇḍalakaṃ jānāti "rajjukā maṃ saṃsibbitvā ṭhitā"ti, evameva na antaguṇaṃ
jānāti "ahaṃ antaṃ ekavīsatibhogabbhantare ābandhitvā ṭhitan"ti, napi antaṃ
jānāti "antaguṇaṃ maṃ ābandhitvā ṭhitan"ti. Ābhogapaccavekkhaṇavirahitā hi ete
dhammā .pe. Na puggaloti. Paricchedato antaguṇaṃ antaguṇabhāgena paricchinnanti
vavatthapeti. Ayametassa sabhāgaparicchedo, visabhāgaparicchedo pana kesasadiso evāti
evaṃ antaguṇaṃ vaṇṇādito vavatthapeti.
         Tato paraṃ antosarīre udariyaṃ vaṇṇato ajjhohaṭāhāravaṇṇanti
vavatthapeti. Saṇṭhānato parissāvane sithilabandhataṇḍulasaṇṭhānaṃ. Disato uparimāya
disāya ṭhitaṃ 3- okāsato udare ṭhitanti. Udarannāma ubhato nippīḷiyamānassa
allasāṭakassa majjhe sañjātapoṭakasadisaṃ 4- antapaṭalaṃ, bahi maṭṭhaṃ, anto
maṃsakasambupaliveṭhitakiliṭṭhapāvārapupphasadisaṃ, kuṭṭhitapanasaphalassa 5- abbhantarasadisantipi
eke. Yattha 6- takkoṭakā gaṇḍuppādakā tālahīrakā sūcimukhakā paṭatantū suttakā
iccevamādidvattiṃsakulappabhedā kimiyo  7- ākulabyākulasaṇḍacārino hutvā
nivasanti,
@Footnote: 1 Sī. antābhoge  2 cha.Ma., i, sibbitvā, evamuparipi 3 cha.Ma. jātaṃ, i. jātanti
@4 cha.Ma., i....phoṭakasadisaṃ  5 cha.Ma. kuthitapanasaphalassa
@6 cha.Ma. tattha takkolakā... i. tattha...  7 cha.Ma., i. kimayo

---------------------------------------------------------------------------------------------
page48.
Ye vā pānabhojanādimhi avijjamāne ullaṅghitvā viravantā hadayamaṃsaṃ abhihananti 1-
pānabhojanādiajjhoharaṇavelāya uddhaṃmukhā hutvā paṭhamajjhohaṭe dve tayo ālope
turitaturitā vilumpanti, yaṃ etesaṃ kimīnaṃ pasūtigharaṃ vaccakuṭi gilānasālā susānañca
hoti, yattha seyyathāpi nāma caṇḍālagāmadvāre candanikāya saradasamaye thūlaphussitake deve
vassante udakena vuyhaṃ  2- muttakarīsacammaṭṭhinhārūkhaṇḍakheḷasiṃghānikālohitappabhuti
nānākuṇapajātaṃ nipatitvā kaddamodakāluḷitaṃ sañjātakimikulākulaṃ hutvā
dvihatīhaccayena suriyātapasantāpavegakuṭṭhitaṃ uparūpari pheṇapubbuḷake 3- muñcantaṃ
abhinīlavaṇṇaṃ paramaduggandhaṃ jegucchaṃ upagantuṃ vā daṭṭhuṃ vā anaraharūpataṃ āpajjitvā
tiṭṭhati, pageva ghāyituṃ vā sāyituṃ vā, evameva nānappakāraṃ pānabhojanādi
dantamusalasañcuṇṇitaṃ jivhāhatthasamparivattitaṃ kheḷalālapalibuddhaṃ taṃ khaṇaṃ vigatavaṇṇa-
gandharasādisampadaṃ koliyakule 4- suvāṇavamathusadisaṃ nipatitvā pittasemhāvātapaliveṭhitaṃ
hutvā udaraggisantāpavegukuṭṭhitaṃ kimikulākulaṃ uparūpari pheṇupubbuḷakāni
muñcantaṃ paramakasambukaduggandhajegucchabhāvamāpajjitvā tiṭṭhati. Yaṃ sutvāpi
pānabhojanādīsu ananuññatā saṇṭhāti, pageva paññācakkhumā oloketvā. Yattha ca patitaṃ
pānabhojanādi pañcadhā vivekaṃ gacchati, ekaṃ bhāgaṃ pāṇakā khādanti, ekabhāgaṃ
udaraggi jhāpeti, eko bhāgo muttaṃ hoti, eko bhāgo karīsaṃ hoti, eko
bhāgo rasabhāvaṃ āpajjitvā lohitamaṃsādīni  5- upabrūhayatīti.
         Tattha yathā paramajegucchāya suvāṇadoṇiyā ṭhito suvāṇavamathu na jānāti
"ahaṃ suvāṇadoṇiyā ṭhito"ti, napi suvāṇadoṇi jānāti "mayi suvāṇavamathu ṭhito"ti
evameva na udariyaṃ jānāti "ahaṃ imasmiṃ paramaduggandhajegucche udare ṭhitan"ti.
Napi udaraṃ jānāti "mayi udariyaṃ ṭhitan"ti. Ābhogapaccavekkhaṇavirahitā hi ete
dhammā .pe. Na puggaloti. Paricchedato udariyaṃ udariyabhāgena paricchinnanti
vavatthapeti. Ayametassa sabhāgaparicchedo, visabhāgaparicchedo pana kesasadiso evāti
evaṃ udariyaṃ vaṇṇādito vavatthapeti.
@Footnote: 1 Ma. atitudanti, cha.Ma., i. abhitudanti.  2 cha.Ma., i. āvūḷhaṃ
@3 cha.Ma., i....pheṇapupphuḷake, Sī. pheṇabubbulake  4 cha.Ma.,
@i. koliyakhalisuvāṇavamathusadisaṃ  6 cha.Ma., i. soṇita...

---------------------------------------------------------------------------------------------
page49.
         Tato paraṃ antosarīre karīsaṃ vaṇṇato yebhuyyena ajjhohaṭāhāravaṇṇanti
vavatthapeti. Saṇṭhānato okāsasaṇṭhānaṃ. Disato heṭṭhimāya disāya jātaṃ.
Okāsato pakkāsaye ṭhitanti. Pakkāsayo nāma heṭṭhā nābhipiṭṭhikaṇṭakamūlānaṃ
antare antāvasāne ubbedhena aṭṭhaṅgulamatto vaṃsanaḷakabbhantarasadiso padeso,
yattha seyyathāpi nāma uparibhūmibhāge patitavassodakaṃ otaritvā 1- heṭṭhābhūmibhāgaṃ
pūretvā tiṭṭhati, evameva yaṃkiñci āmāsaye patitaṃ pānabhojanādikaṃ udaragginā
pheṇuddehakaṃ pakkaṃ pakkaṃ saṇhakaraṇinisapāyapiṃsanīyapiṭṭhimiva 2- saṇhabhāvaṃ āpajjitvā
antabilena ogalitvā omadditvā vaṃsanaḷake pakkhippamānā 3- paṇḍumattikā viya
sannicitaṃ hutvā tiṭṭhati.
         Tattha yathā vaṃsanaḷake omadditvā pakkhittapaṇḍumattikā na jānāti
"ahaṃ vaṃsanaḷake ṭhitā"ti, napi vaṃsanaḷako jānāti "mayi paṇḍumattikā ṭhitā"ti,
evameva na karīsaṃ jānāti "ahaṃ pakkāsaye ṭhitan"ti, napi pakkāsayo jānāti
"mayi karīsaṃ ṭhitan"ti. Ābhogapaccavekkhaṇavirahitā hi ete dhammā .pe. Na
puggaloti. Paricchedato karīsaṃ karīsabhāgena paricchinnanti vavatthapeti. Ayametassa
sabhāgaparicchedo, visabhāgaparicchedo pana kesasadiso evāti evaṃ karīsaṃ vaṇṇādito
vavatthapeti.
         Tato paraṃ sarīre sīsakaṭāhabbhantare matthaluṅagaṃ vaṇṇato setaahicchattaka-
piṇḍivaṇṇanti vavatthapeti. Pakkuṭṭhitaduddhavaṇṇantipi 4- eke. Saṇṭhānato
okāsasaṇṭhānaṃ. Disato uparimāya disāya jātaṃ. Okāsato sīsakaṭāhassa abbhantare
cattāro sibbinimagge nissāya samodhāya ṭhapitā cattāro piṭṭhapiṇḍikā viya
samohitaṃ catumatthaluṅgapiṇḍippabhedaṃ hutvā jātanti. 5-
         Tattha yathā purāṇalābukaṭāhe pakkhittā piṭṭhapiṇḍi pakkuṭṭhitaduddhaṃ
vā na jānāti "ahaṃ purāṇalābukaṭāhe ṭhitan"ti, napi purāṇalābukaṭāhaṃ jānāti
"mayi piṭṭhapiṇḍi pakkuṭṭhitaduddhaṃ vā ṭhitan"ti, evameva na matthaluṅgaṃ jānāti
"ahaṃ sīsakaṭāhabbhantare ṭhitan"ti, napi sīsakaṭāhabbhantaraṃ jānāti "mayi
@Footnote: 1 cha.Ma. ogaḷitvā  2 cha.Ma., i. saṇhakaraṇiyā piṭaṭhamiva
@3 cha.Ma. pakkhittapaṇḍumattikā
@4 cha.Ma. pakkuthita... Sī. vikkuthita... 5 cha.Ma. ṭhitanti

---------------------------------------------------------------------------------------------
page50.
Matthaluṅgaṃ ṭhitan"ti. Ābhogapaccavekkhaṇavirahitā hi ete dhammā .pe. Na
puggaloti paricchedato matthaluṅgaṃ matthaluṅgabhāgena paricchinnanti vavatthapeti.
Ayametassa sabhāgaparicchedo, visabhāgaparicchedo pana kesasadiso evāti evaṃ
matthaluṅgaṃ vaṇṇādito vavatthapeti.
         Tato paraṃ sarīre baddhābaddhabheto dubbidhaṃ pittaṃ vaṇṇato
bahalamadhukatelavaṇṇanti vavatthapeti. Abaddhapittaṃ milātabakulapupphavaṇṇantipi  1- eke.
Saṇṭhānato okāsasaṇṭhānaṃ. Disato dvīsu disāsu jātaṃ. Okāsato abaddhapittaṃ
kesalomanakhadantānaṃ  maṃsavinimuttaṭṭhānaṃ thaddhasukkhacammañca vajjetvā  udakamiva
telabindu avasesasarīraṃ byāpetvā ṭhitaṃ, yamhi kuppite akkhīni pītakāni honti
bhamanti, gattaṃ kampati kaṇḍayati.  2- baddhapittaṃ hadayapapphāsānamantare yakanamaṃsaṃ
nissāya patiṭṭhite kosāṭakīkosasadise  3- pittakosake ṭhitaṃ, yamhi kuppite sattā
ummattakā honti, vipallatthacittā hirottappaṃ chaḍḍetvā akattabbaṃ karonti,
abhāsitabbaṃ bhāsanti, acintetabbaṃ cintenti.
         Tattha yathā udakaṃ byāpetvā ṭhitaṃ telaṃ na jānāti "ahaṃ udakaṃ
byāpetvā ṭhitan"ti, napi udakaṃ jānāti "telaṃ maṃ byāpetvā ṭhitan"ti evameva
na abaddhapittaṃ jānāti "ahaṃ sarīraṃ byāpetvā ṭhitan"ti, napi sarīraṃ jānāti
"abaddhapittaṃ maṃ byāpetvā ṭhitan"ti. Yathā ca kosāṭakīkosake ṭhitavassodakaṃ na
jānāti "ahaṃ kosāṭakīkosake ṭhitan"ti napi kosāṭakīkosako jānāti  "mayi
vassodakaṃ ṭhitan"ti evameva na baddhapittaṃ jānāti "ahaṃ pittakosake ṭhitan"ti,
napi pittakosako jānāti  "mayi baddhapittaṃ ṭhitan"ti. Ābhogapaccavekkhaṇavirahitā hi
ete dhammā .pe. Na puggaloti. Paricchedato pittaṃ pittabhāgena paricchinnanti
vavatthapeti. Ayametassa sabhāgaparicchedo, visabhāgaparicchedo pana kesasadiso evāti
evaṃ pittaṃ vaṇṇādito vavatthapeti.
         Tato paraṃ sarīrabbhantare ekapattapūrappamāṇaṃ semhaṃ vaṇṇato
setakacchakapaṇṇarasavaṇṇanti vavatthapeti. Saṇṭhānato okāsasaṇṭhānaṃ. Disato
@Footnote: 1 Ma., Sī. milātakaākulipupphavaṇṇantipi.  2 cha.Ma. kaṇḍūyati
@3 cha.Ma. mahākosātakīkosakasadise Ma. rattakolātakīkosakasadise.

---------------------------------------------------------------------------------------------
page51.
Uparimāya disāya jātaṃ. Okāsato udarapaṭale ṭhitanti. Yaṃ pānabhojanādiajjhoharaṇakāle
seyyathāpi nāma udake sevālapaṇṇakaṃ 1- kaṭṭhe vā kaṭhale 2- vā patante
chijjitvā dvidhā hutvā puna ajjhottharitvā tiṭṭhati, evameva pānabhojanādimhi
nipatante chijjitvā dvidhā hutvā puna ajjhottharitvā tiṭṭhati, yamhi ca
mandībhūte pakkamiva gaṇḍaṃ pūtikamiva kukkuṭaṇḍaṃ udarapaṭalaṃ  3- paramaduggandhajeguccha-
kuṇapagandhaṃ hoti. Tato uggateneva gandhena uggāropi mukhampi duggandhaṃ
pūtikuṇapasadisaṃ hoti, so ca puriso "apehi duggandhaṃ tava  4- vāyatī"ti  5- vattabbataṃ
āpajjati. Yañaca abhivaḍḍhetvā  6- bahalattamāpannaṃ paṭikujjanaphalakamiva vaccakuṭiyā
udarapaṭalassa abbhantare eva kuṇapagandhaṃ sannirumbhitvā tiṭṭhati.
         Tattha yathā candanikāya upari pheṇapaṭalaṃ na jānāti "ahaṃ candanikāya
ṭhitan"ti, napi candanikā jānāti "mayi pheṇapaṭalaṃ ṭhitan"ti, evameva na semhaṃ
jānāti "ahaṃ udarapaṭale ṭhitan"ti, napi udarapaṭalaṃ jānāti "mayi semhaṃ
patiṭṭhitanti. Ābhogapaccavekkhaṇavirahitā hi ete dhammā .pe. Na puggaloti.
Paricchedato semhaṃ semhabhāgena paricchinnanti vavatthapeti. Ayametassa sabhāgaparicchedo,
visabhāgaparicchedo pana kesasadiso evāti evaṃ semhaṃ vaṇṇādito vavatthapeti.
         Tato paraṃ sarīre pubbo vaṇṇato paṇḍupalāsavaṇṇoti vavatthapeti.
Saṇṭhānato okāsasaṇṭhāno. Disato dvīsu disāsu jāto. Okāsato pubbassa
okāso nāma nibaddho natthi. Yattha pubbo sannicito tiṭṭheyya, yatra yatra
pana khāṇukaṇṭakappaharaṇaggijālādīhi abhihate sarīrappadese lohitaṃ saṇṭhahitvā
paccati, gaṇḍapīḷakādayo vā uppajjanti, tatra tatra tiṭṭhati.
         Tattha yathā rukkhassa tattha tattha pharasudhārādipahaṭappadese āgalitvā  7-
ṭhito niyyāso na jānāti "ahaṃ rukkhassa pahaṭappadese ṭhito"ti, napi rukkhassa
pahaṭappadeso jānāti "mayi niyyāso ṭhito"ti, evameva na pubbo jānāti
"ahaṃ sarīrassa tattha tattha khāṇukaṇṭakādīhi abhihaṭappadese gaṇḍāpīḷakādīnaṃ
@Footnote: 1 cha.Ma. sevālapaṇakaṃ  2 cha.Ma. kathale  3 Ma. uparipaṭalaṃ  4 cha.Ma., i. tava natthi.
@5 cha.Ma. vāyasī"ti  6 cha.Ma. abhivaḍḍhitaṃ  7 avagaḷitvā

---------------------------------------------------------------------------------------------
page52.
Uṭṭhitappadese vā ṭhito"ti, napi so padeso  1- jānāti "mayi pubbo ṭhito"ti.
Ābhogapaccavekkhaṇavirahitā hi ete dhammā .pe. Na puggaloti. Paricchedato
pubbo pubbabhāgena paricchinnoti vavatthapeti. Ayametassa sabhāgaparicchedo,
visabhāgaparicchedo pana kesasadiso evāti evaṃ pubbaṃ vaṇṇādito vavatthapeti.
         Tato paraṃ sarīre sannicitalohitaṃ saṃsaraṇalohitanti evaṃ dubbidhe
lohite sannicitalohitaṃ tāva vaṇṇato bahalakuṭṭhitalākhārasavaṇṇanti  2- vavatthapeti.
Saṃsaraṇalohitaṃ acchalākhārasavaṇṇanti. Saṇṭhānato sabbampi attano okāsaṇṭhānaṃ.
Disato sannicitalohitaṃ uparimāya disāya jātaṃ, saṃsaraṇalohitaṃ dvīsu disāsupīti.
Okāsato saṃsaraṇalohitaṃ kesalomanakhadantānaṃ maṃsavinimuttaṭṭhānañceva thaddhasukkhacammañca
vajjetvā dhamanijālānusārena sabbaṃ upādinnakasarīraṃ pharitvā ṭhitaṃ. Sannicitalohitaṃ
yakanassa heṭṭhābhāgaṃ pūretvā ekapattapūraṇamattaṃ vakkahadayayakanapapphāsānaṃ upari thokaṃ
thokaṃ binduṃ pātentaṃ vakkahadayayakanapapphāse tementaṃ ṭhitaṃ, yamhi vakkahadayādīni
atemente sattā pipāsitā honti.
         Tattha yathā jajjarakapāle ṭhitaṃ udakaṃ heṭṭhā leḍḍukhaṇḍādīni tementaṃ
na jānāti "ahaṃ jajjarakapāle ṭhitaṃ leḍḍukhaṇḍādīni tememī"ti, napi jajjarakapālaṃ
heṭṭhā leḍḍukhaṇḍādīni vā jānanti "mayi udakaṃ ṭhitaṃ, amhe vā tementaṃ
ṭhitan"ti. Evameva na lohitaṃ jānāti "ahaṃ yakanassa heṭṭhābhāge vakkahadayādīni
tementaṃ ṭhitan"ti, napi yakanassa heṭṭhābhāgaṭṭhānaṃ vakkahadayādīni vā jānanti
"mayi lohitaṃ ṭhitaṃ, amhe vā tementaṃ ṭhitan"ti. Ābhogapaccavekkhaṇavirahitā hi
ete dhammā .pe. Na puggaloti. Paricchedato lohitaṃ lohitabhāgena paricchinnanti
vavatthapeti. Ayametassa sabhāgaparicchedo, visabhāgaparicchedo mana kesasadiso evāti
evaṃ lohitaṃ vaṇṇādito vavatthapeti.
         Tato paraṃ sarīre sedo vaṇṇato pasannatilatelavaṇṇoti vavatthapeti.
Saṇṭhānato okāsasaṇṭhāno. Disato dvīsu disāsu jāto. Okāsato sedassa
okāso nāma nibaddho natthi, yattha sedo lohitaṃ viya sadā tiṭṭheyya. Yasmā
@Footnote: 1 cha.Ma., i. sarīrappadeso  2 cha.Ma. bahalakuthitalākhā...

---------------------------------------------------------------------------------------------
page53.
Tu 1- yadā aggisantāpasuriyasantāpautuvikārādīhi sarīraṃ santappati, 2- atha
udakato abbūḷhamattavisamacchinnabhisamuḷālakumudanāḷakalāpaudakamiva sabbakesalomakūpavivarehi
paggharati. Tasmā tesaṃ kesalomakūpavivarānaṃ vasena taṃ saṇṭhānato vavatthapeti.
"sedapariggaṇhakena ca yogāvacarena kesalomakūpavivare pūretvā ṭhitavaseneva sedo
manasikātabbo"ti vuttaṃ pubbācariyehi.
         Tattha yathā bhisamulāḷakumudanāḷakalāpavivarehi paggharantaṃ udakaṃ na jānāti
"ahaṃ bhisamulāḷakumudanāḷakalāpavivarehi paggharāmī"ti, napi "bhisamulāḷakumudanāḷakalāpavivarāni
jānanti "amhehi udakaṃ paggharatī"ti, evameva na sedo jānāti "ahaṃ
kesalomakūpavivarehi paggharāmī"ti, napi kesalomakūpavivarāni jānanti "amhehi sedo
paggharatī"ti, ābhogapaccavekkhaṇavirahitā hi ete dhammā .pe. Na puggaloti.
Paricchedato sedo sedabhāgena paricchinnoti vavatthapeti. Ayametassa sabhāgaparicchedo,
visabhāgaparicchedo pana kesasadiso evāti evaṃ sedaṃ vaṇṇādito vavatthapeti.
         Tato paraṃ sarīre cammamaṃsantare medo  3- vaṇṇato phālitahaliddivaṇṇoti
vavatthapeti. Saṇṭhānato anekasaṇṭhānoti. 4- Tathāhi sukhino thūlasarīrassa cammamaṃsantare
pharitvā ṭhito haliddirattadukūlapilotikasaṇṭhāno, kīsasarīrassa jaṅghamaṃsaurumaṃsa-
piṭṭhikaṇṭakanissitapiṭṭhimaṃsaudarapaṭalamaṃsāni ninsāya saṃvelletvā
ṭhapitahaliddirattadukūlapilotikakhaṇḍasaṇṭhāno, disato dvīsu disāsu jāto. Okāsato
thūlasarīrassa sakalasarīraṃ pharitvā kīsassa jaṅghamaṃsādīni nissāya ṭhito, yo
sinehasaṅkhātopi hutvā paramajegucchattā na matthakatelatthaṃ na natthutelatthaṃ  5- na
gaṇḍūsatelatthaṃ na dīpajalanatthaṃ 6- saṅgayhati.
         Tattha yathā maṃsapuñjaṃ nissāya ṭhitā haliddirattadukūlapilotikā na
jānāti "ahaṃ maṃsapuñjaṃ nissāya ṭhitā"ti, napi maṃsapuñjo jānāti
"haliddirattadukūlapilotikā maṃ nissāya ṭhitā"ti, evameva na medo  jānāti "ahaṃ
sakalasarīraṃ jaṅghādīsu vā maṃsaṃ nissāya ṭhito"ti, napi sakalasarīraṃ jaṅghādīsu vā maṃsaṃ
jānāti "medo maṃ nissāya ṭhito"ti. Ābhogapaccavekkhaṇavirahitā hi ete dhammā .pe.
@Footnote: 1 cha.Ma. vā  2 cha.Ma. santapati  3 ka. medaṃ
@4 cha.Ma. okāsasaṇṭhāno  5 cha.Ma., i. ayaṃ pāṭho natthī  6 cha.Ma. dīpajālanatthaṃ

---------------------------------------------------------------------------------------------
page54.
Na puggaloti. Paricchedato medo heṭṭhā maṃsena, upari cammena samantato
medabhāgena paricchinnoti vavatthapeti. Ayametassa sabhāgaparicchedo. Visabhāgaparicchedo
pana kesasadiso evāti evaṃ medaṃ vaṇṇādito vavatthapeti.
         Tato paraṃ sarīre assu vaṇṇato pasannatilatelavaṇṇanti vavatthapeti.
Saṇṭhānato okāsasaṇṭhānaṃ. Disato uparimāya disāya jātaṃ. Okāsato akkhikūpakesu
ṭhitanti. Na cetaṃ pittakosake pittamiva akkhikūpakesu sadā sannicitaṃ hutvā tiṭṭhati,
kintu? yadā somanassajātā sattā mahāhasitaṃ hasanti, domanassajātā rodanti paridevanti,
tathārūpaṃ visamāhāraṃ vā āharanti, 1- yadā ca tesuṃ akkhīni dhūmarajapaṃsukādīhi
abhihaññanti, tadā etehi somanassadomanassavisamāhārādīhi samuṭṭhahitvā
assu akkhikūpake pūretvā tiṭṭhati ca paggharati ca. Assupariggaṇhakena ca
yogāvacarena akkhikūpake pūretvā ṭhitavaseneva taṃ manasikātabbanti pubbācariyā
vaṇṇayanti.
         Tattha yathā matthakacchinnataruṇatālaṭṭhikūpakesu ṭhitaṃ udakaṃ na jānāti
"ahaṃ matthakacchinnataruṇatālaṭṭhikūpakesu ṭhitan"ti, napi matthakacchinnataruṇatālaṭṭhikūpakā
jānanti "amhesu udakaṃ ṭhitan"ti, evameva na assu jānāti "ahaṃ akkhikūpakesu
ṭhitan"ti, napi akkhikūpakā jānanti "amhesu assu ṭhitan"ti. Ābhogapaccavekkhaṇa-
virahitā hi ete dhammā .pe. Na puggaloti. Paricchedato assu assubhāgena
paricchinnanti vavatthapeti. Ayametassa sabhāgaparicchedo, visabhāgaparicchedo pana
kesasadiso evāti evaṃ assuṃ vaṇṇādito vavatthapeti.
         Tato paraṃ sarīrabbhantare vilīnasinehasaṅkhātaṃ vasā vaṇṇato ācāme
āsittatelavaṇṇāti vavatthapeti. Saṇṭhānato okāsasaṇṭhānā, disato dvīsu disāsu
jātā. Okāsato hatthatalahatthapiṭṭhipādatalapādapiṭṭhināsāpuṭanalātaaṃsakūṭesu ṭhitāti.
Na cesā etesu okāsesu sadā vilīnā eva hutvā tiṭṭhati, kintu? yadā
Aggisantāpasuriyasantāpautuvisabhāgadhātuvisabhāgehi te padesā usmājātā honti,
tadā tattha vilīnāva hutvā pasannasalilāsu udakasoṇḍikāsu nīhāro viya visarati.
@Footnote: 1 cha.Ma. haranti

---------------------------------------------------------------------------------------------
page55.
         Tattha  yathā udakasoṇḍiyo ajjhottharitvā ṭhito nīhāro na jānāti
"ahaṃ udakasoṇḍiyo ajjhottharitvā ṭhito"ti, napi udakasoṇḍiyo jānanti
"nīhāro amhe ajjhottharitvā ṭhito"ti, evameva na vasā jānāti "ahaṃ
hatthatalādīni ajjhottharitvā ṭhitā"ti, napi hatthatalādīni jānanti "vasā amhe
ajjhottharitvā ṭhitā"ti. Ābhogapaccavekkhaṇavirahitā hi ete dhammā .pe. Na
puggaloti. Paricchedato vasā vasābhāgena paricchinnāti vavatthapeti. Ayametissā
sabhāgaparicchedo, visabhāgaparicchedo pana kesasadiso evāti evaṃ vasaṃ vaṇṇādito
vavatthapeti.
         Tato paraṃ sarīre mukhassabbhantare kheḷo vaṇṇato setapheṇavaṇṇoti
vavatthapeti. Saṇṭhānato okāsasaṇṭhānoti, samuddapheṇasaṇṭhānotipi eke. Disato
uparimāya disāya jāto. Okāsato ubhohi kapolapassehi orohitvā jivhāya
ṭhitoti. Na ceso ettha sadā sannicito hutvā tiṭṭhati, kintu? yadā sattā
tathārūpaṃ āhāraṃ passanti vā saranti vā, uṇhatittakaṭukaloṇambilānaṃ aññataraṃ vā
kiñci mukhe ṭhapenti. Yadā ca tesaṃ hadayaṃ ākilāyati,  1- kismiñcideva vā jigucchā
uppajjati, tadā kheḷo uppajjitvā ubhohi kapolapassehi orohitvā jivhāya
saṇṭhāti. Aggajivhāya cesa kheḷo tanuko hoti, mūlajivhāya bahalo, mukhe
pakkhittañca puthukaṃ vā taṇḍulaṃ vā aññaṃ vā kiñci khādanīyaṃ nadīpuline khatakūpe
salilamiva parikkhayaṃ agacchantova sadā temanasamattho hoti.
         Tattha yathā nadīpuline khatakūpakatale 2- saṇṭhitaṃ udakaṃ na jānāti "ahaṃ
kūpakatale saṇṭhitan"ti, napi kūpakatalaṃ jānāti "mayi udakaṃ ṭhitan"ti, evameva na
kheḷo jānāti "ahaṃ ubhohi kapolapassehi orohitvā jivhātale saṇṭhito"ti,
napi jivhātalaṃ jānāti "mayi ubhohi kapolapassehi orohitvā kheḷo saṇṭhito"ti.
Ābhogapaccavekkhaṇavirahitā hi ete dhammā .pe. Na puggaloti. Paricchedato
kheḷo kheḷabhāgena paricchinnoti vavatthapeti. Ayametassa sabhāgaparicchedo,
visabhāgaparicchedo pana kesasadiso evāti evaṃ kheḷaṃ vaṇṇādito vavatthapeti.
@Footnote: 1 cha.Ma., i. āgilāyati.  2-2 cha.Ma. khatakūpatale evamuparipī

---------------------------------------------------------------------------------------------
page56.
         Tato paraṃ sarīre siṅghānikā vaṇṇato setataruṇatālamiñjavaṇṇāti
vavatthapeti. Saṇṭhānato okāsasaṇṭhānā, sedetvā sedetvā nāsāpuṭe nirantaraṃ
pakkhittavettaṅkurasaṇṭhānātipi eke. Disato uparimāya disāya jātā. Okāsato
nāsāpuṭe pūretvā ṭhitāti. Na cesā ettha sadā sannicitā hutvā tiṭṭhati,
kintu? seyyathāpi nāma puriso paduminipatte dadhiṃ bandhitvā heṭṭhā paduminipattaṃ
kaṇṭakena vijjheyya atha tena chiddena dadhimatthaṃ  1- galitvā bahi papateyya,
evameva yadā sattā rodanti, visabhāgāhārautuvasena vā sañjātadhātukhobhā honti,
tato  2- antosīsato pūtisemhabhāvaṃ āpannaṃ matthaluṅgaṃ galitvā tālumatthakavivarena
otaritvā nāsāpuṭe pūretvā tiṭṭhati.
         Tattha yathā suttikāya  3- pakkhittapūtidadhi na jānāti  "ahaṃ suttikāya
ṭhitan"ti, napi suttikā  4- jānāti "mayi pūtidadhi ṭhitan"ti, evameva na siṅghānikā
jānāti "ahaṃ nāsāpuṭesu saṇṭhitā"ti napi nāsāpuṭā jānanti "amhesu
siṅghānikā ṭhitā"ti. Ābhogapaccavekkhaṇavirahitā hi ete dhammā .pe. Na
puggaloti. Paricchedato siṅghānikā siṅghānikabhāgena paricchinnāti vavatthapeti.
Ayametissā sabhāgaparicchedo, visabhāgaparicchedo pana kesasadiso evāti evaṃ
siṅghānikaṃ vaṇṇādito vavatthapeti.
         Tato paraṃ antosarīre lasikā sarīrasandhīnaṃ abbhantare picchilakuṇapaṃ,
sā vaṇṇato kaṇṇikāraniyyāsavaṇṇāti vavatthapeti. Saṇṭhānato okāsasaṇṭhānā.
Disato dvīsu disāsu jātā. Okāsato aṭṭhisandhīnaṃ abbhañjanakiccaṃ sādhayamānā
asītisatasandhīnaṃ abbhantare ṭhitāti. Yassa cesā mandā hoti, tassa uṭṭhahantassa
nisīdantassa abhikkamantassa paṭikkamantassa sammiñjentassa  5- pasārentassa
aṭṭhīni kaṭakaṭāyanti, accharikāsaddaṃ karonto viya vicarati, ekayojanadviyojanamattampi
addhānaṃ gatassa vāyodhātu kuppati, gattāni dukkhanti. Yassa pana cesā bahukā
hoti, tassa uṭṭhānanissajjādīsu na aṭṭhīni kaṭakaṭāyanti, dīghampi addhānaṃ gatassa
vāyodhātu na kuppati, na gattāni dukkhanti.
@Footnote: 1 cha.Ma., i. dadhipiṇḍaṃ  2 cha.Ma., i. tadā  3 cha.Ma., i. sippikāya
@4 cha.Ma., i. sippikā  5 cha.Ma. samiñjantassa

---------------------------------------------------------------------------------------------
page57.
         Tattha yathā akkhaabbhañjanatelaṃ  1- na jānāti "ahaṃ akkhaṃ abbhañjitvā
ṭhitan"ti, napi akkho jānāti  "maṃ telaṃ abbhañjitvā ṭhitan"ti, evameva na
lasikā jānāti "ahaṃ asītisatasandhiyo abbhañjitvā ṭhitā"ti, napi asītisatasandhiyo
jānanti  "lasikā amhe abbhañjitvā ṭhitā"ti. Ābhogapaccavekkhaṇavirahitā hi ete
dhammā .pe. Na puggaloti. Paricchedato lasikā lasikabhāgena paricchinnāti
vavatthapeti. Ayametissā sabhāgaparicchedo, visabhāgaparicchedo pana kesasadiso evāti.
Evaṃ lasikaṃ vaṇṇādito vavatthapeti.
         Tato paraṃ antosarīre muttaṃ vaṇṇato māsakhārodakavaṇṇanti vavatthapeti.
Saṇṭhānato udakaṃ pūretvā adhomukhaṭhapitaudakakumbhaabbhantaragataudakasaṇṭhānaṃ. Disato
heṭṭhimāya disāya jātaṃ. Okāsato vatthissabbhantare ṭhitanti. Vatthi nāma vatthipuṭo
vuccati, yattha seyyathāpi nāma candanikāya pakkhitte adhomukhe  2- pelāghaṭake  3-
candanikāraso pavisati, na cassa pavisanamaggo paññāyati, evameva sarīrato muttaṃ
pavisati, na cassa pavisanamaggo paññāyati nikkhamanamaggo eva tu pākaṭo hoti,
yampi ca muttabharite "passāvaṃ karomā"ti sattānaṃ āyūhanaṃ hoti. Tattha yathā
candanikāya pakkhitte adhomukhe pelāghaṭake ṭhito candanikāraso na jānāti
"ahaṃ adhomukhe pelāghaṭake ṭhito"ti, napi adhomukho pelāghaṭako jānāti "mayi
candanikāraso ṭhito"ti, evameva na muttaṃ jānāti "ahaṃ vatthimhi ṭhitan"ti
napi vatthi jānāti "mayi muttaṃ ṭhitan"ti. Ābhogapaccavekkhaṇavirahitā hi ete
dhammā .pe. Na puggaloti.  4- paricchedato muttaṃ muttabhāgena  4- paricchinnanti
vavatthapeti. Ayametassa sabhāgaparicchedo, visabhāgaparicchedo pana kesasadiso evāti
evaṃ muttaṃ vaṇṇādito vavatthapeti. Evamayamimaṃ dvattiṃsākāraṃ vaṇṇādito vavatthapeti.
         Tassevamimaṃ dvattiṃsākāraṃ vaṇṇādivasena vavatthapentassa taṃ  taṃ
bhāvanānuyogaṃ āgamma kesādayo paguṇā honti, koṭṭhāsabhāvena upaṭṭhahanti.
Yato  5- cassa te paguṇā honti,  5-  tato pabhuti seyyathāpi nāma cakkhumato
purisassa dvattiṃsavaṇṇānaṃ pupphānaṃ ekasuttagaṇṭhitamālaṃ olokentassa sabbapupphāni
@Footnote: 1 cha.Ma., i. abbhanjanatelaṃ  2 cha.Ma. amukhe evamuparipi. 3 cha.Ma. peḷāghaṭe, evamuparipi
@i. peḷāghaṭake.  4-4 cha.Ma., i. paricchedato vatthiabbhantarena ceva muttabhāgena
@5-5 cha.Ma., i. yato...hontīti pāṭho na dissati.

---------------------------------------------------------------------------------------------
page58.
Apubbāpariyamiva pākaṭāni honti, evameva "atthi imasmiṃ kāye kesā"ti imaṃ
kāyaṃ satiyā olokentassa sabbe te dhammā apubbāpariyamiva pākaṭā honti.
Kesesu āvajjitesu asaṇṭhahamānāva  1- sati yāva muttaṃ, tāva pavattatīti  2-
eke. 3- Tato pabhuti tassa āhiṇḍantā manussā tiracchānādayo ca sattākāraṃ
vijahitvā koṭṭhāsarāsivaseneva upaṭṭhahanti, tehi ca ajjhohariyamānaṃ pānabhojanādi
koṭṭhāsarāsimhi pakkhippamānamiva upaṭṭhātīti.
         Etthāha "athānena tato paraṃ kiṃ kātabban"ti? vuccate:- tadeva
Nimittaṃ āsevitabbaṃ bhāvetabbaṃ bahulīkātabbaṃ suvavatthitaṃ vavatthapetabbaṃ. Kathaṃ
yantaṃ 4- nimittaṃ āsevati bhāveti bahulīkaroti svāvaṭṭhitaṃ vavatthapetīti? ayañhi taṃ
kesādīnaṃ koṭṭhāsabhāvena upaṭṭhānanimittaṃ āsevati, satiyā allīyati bhajati
upagacchati, bhāveti, satigabbhaṃ gaṇhāpeti. Tattha laddhaṃ vā satiṃ vaḍḍhento taṃ bhāvetīti
vuccati. Bahulīkarotīti punappanaṃ satisampayuttaṃ vitakkavicārabbhāhataṃ karoti.
Suvavatthitaṃ vavatthapetīti yathā suṭṭhu vavatthitaṃ hoti, na puna antaradhānaṃ gacchati,
tathā taṃ satiyā vavatthapeti, upadhāreti upanibandhati.
         Athavā yaṃ pubbe anupubbato nātisīghato nātisaṇikato vikkhepap-
paṭibāhanato 5- paṇṇattisamatikkamanato anupubbamuñcanato sallakkhaṇato tayo ca
suttantāti evaṃ dasavidhaṃ manasikārakosallaṃ vuttaṃ, tattha anupubbato manasikaronto
āsevati, nātisīghato nātisaṇikato ca manasikaronto bhāveti, vikkhepappaṭibāhanato 5-
manasikaronto bahulīkaroti, paṇṇattisamatikkamanādito manasikaronto suvavatthitaṃ
vavatthapetīti veditabboti.
         Etthāha "kathampanāyaṃ anupubbādivasena ete dhamme manasikarotī"ti?
Vuccate:- ayañhi kese manasikaritvā tadanantaraṃ lome manasikaroti, na nakhe.
Tathā lome manasikaritvā tadanantaraṃ nakhe manasikaroti, na dante. Esa nayo
sabbattha kasmā? uppaṭipāṭiyā hi manasikaronto seyyathāpi nāma akusalo
puriso dvattiṃsapadaṃ nisseṇiṃ uppaṭipāṭiyā ārohanto kilantakāyo tato
@Footnote: 1 Sī. tantūsaṃhanamānāva, i. saṅkusaṃhamānāva 2 cha.Ma., i. pavattati. 3 cha.Ma., i. ayaṃ
@saddo na dissati.  4 cha.Ma. panāyaṃ taṃ  5-5 cha.Ma., i. vikkhepappahānato

---------------------------------------------------------------------------------------------
page59.
Nisseṇito papatati, na ārohanaṃ sampādeti, evameva bhāvanāsampattivasena
adhigantabbassa assādassa anadhigamanato kilantacitto dvattiṃsākārabhāvanāto
papatati, na bhāvanaṃ sampādetīti.
         Anupubbato manasikarontopica kesā lomāti nātisīghato manasikaroti.
Atisīghato hi manasikaronto seyyāthāpi nāma addhānaṃ gacchanto puriso
samavisamarukkhathalaninnaṭṭhānappathādīni  1- magganimittāni upalakkhetuṃ na sakkoti, tato
na maggakusalo hoti, addhānañca parikkhayaṃ neti, evameva vaṇṇasaṇṭhānādīni
dvattiṃsākāranimittāni upalakkhetuṃ na sakkoti, tato na dvattiṃsākāre kusalo
hoti, kammaṭṭhānañca parikkhayaṃ neti.
         Yathā ca nātisīghato, evaṃ nātisaṇikatopi manasikaroti. Atisaṇikato hi
manasikaronto seyyathāpi nāma puriso dīghamaddhānamaggapaṭipanno antarāmagge
rukkhapabbatataḷākādīsu vilambamāno icchitappadesaṃ apāpuṇanto antarāmaggeyeva
sīhabyagghādīhi anayabyasanaṃ pāpuṇāti, evameva dvattiṃsākārabhāvanāsampadaṃ
apāpuṇanto bhāvanāvicchedena antarāyeva kāmavitakkādīhi anayabyasanaṃ pāpuṇāti.
         Nātisaṇikato manasikarontopi ca vikkhepappahānatopi manasikaroti.
Vikkhepappahānato hi  2- yathā aññesu navakammādīsu cittaṃ na vikkhipati, tathā
manasikaroti. Bahiddhā vikkhippamānacitto hi kesādīsveva asamāhitacetovitakko
bhāvanāsampadaṃ apāpuṇitvā antarāva anayabyasanaṃ āpajjati takkasilāgamane
bodhisattassa sahāyakā viya. Avikkhippamānacitto pana kesādīsveva samāhitacetovitakko
bhāvanāsampadaṃ pāpuṇāti bodhisatto viya takkasilārajjasampadanti. Tassevaṃ
vikkhepappahānato manasikaroto adhikāracariyādhimuttīnaṃ vasena te dhammā asubhato vā
vaṇṇato vā suññato vā upaṭṭhahanti.
         Atha paṇṇattisamatikkamanato te dhamme manasikaroti. Paṇṇattisamatikkamanato 3-
hi kesā lomāti evamādivohāraṃ samatakkamitvā vissajjetvā
yathūpaṭṭhitānaṃ asubhādīnaṃyeva vasena manasikaroti. Kathaṃ? yathā araññanivāsūpagatā
manussā aparicitabhūmibhāgattā udakaṭṭhānasañjānanatthaṃ sākhābhaṅgādīhi nimittaṃ katvā
@Footnote: 1 cha.Ma., i....ninnadvedhāpathādīni. 2 cha.Ma., i. nāma  3 cha.Ma.,
@i. paṇṇattisamatikkamanatoti

---------------------------------------------------------------------------------------------
page60.
Tadanusārena āgantvā 1- udakaṃ paribhuñjanni, yathā  2- pana paricitabhūmibhāgā honti,
atha taṃ nimittaṃ vissajjetvāva manasikaritvāva  3- udakaṭṭhānaṃ upasaṅkamitvā udakaṃ
paribhuñjanti, evameva kesā lomāti ādinā taṃtaṃvohārassa vasena paṭhamaṃ te
dhamme manasākāsi, tesu dhammesu asubhādīnaṃ aññataravasena upaṭṭhahantesu taṃtaṃvohāraṃ
samtikkamitvā vissajjetvā asubhāditova manasikaroti.
         Etthāha "kathampanassa ete dhammā asubhādito upaṭṭhahanti, kathaṃ
vaṇṇato, kathaṃsuññato vā, kathañcāyamete asubhato manasikaroti, kathaṃ vaṇṇato,
kathaṃ suññato vā"ti? vuccate 4- kesā tāvassa vaṇṇasaṇṭhānagandhāsayokāsavasena
pañcadhā asubhato upaṭṭhahanti, pañcadhā eva cāyamete  5- asubhato manasikaroti.
Seyyathīdaṃ? kesā nāmete vaṇṇato asubhā paramapaṭikkūlajegucchā. Tathā hi manussā
Divā pānabhojane patitaṃ kesavaṇṇaṃ vākaṃ vā suttaṃ vā disvā kesasaññāya
manoramampi pānabhojanaṃ chaḍḍenti vā jigucchanti vā. Saṇṭhānatopi asubhā.
Tathā hi rattiṃ pānabhojane patitaṃ kesasaṇṭhānaṃ vākaṃ vā suttaṃ vā chupitvā  6-
kesasaññāya manoramampi pānabhojanaṃ chaḍḍenti vā jigucchanti vā. Gandhatopi
asubhā. Tathā hi telamakkhanapupphadhūmādiabhisaṅkhārehi virahānaṃ 7- kesānaṃ gandho
paramajeguccho hoti, aggimhi pakkhittassa kesassa gandhaṃ ghāyitvā sattā
nāsikaṃ pidhenti, mukhampi vikujjenti. Āsayatopi asubhā. Tathā hi nānāvidhena
manussā sucinissandena saṅkāraṭṭhāne taṇḍuleyyakādīni viya pittasemhapubbalohita-
nissandanato 8- ācitā vuḍḍhiṃ viruḷhiṃ vepululaṃ gamitāti. Okāsatopi asubhā. Tathā
hi saṅkāraṭṭhāne viya taṇḍuleyyakādīni paramajegucche  lomādiekattiṃsakuṇaparāsimatthake
manussānaṃ sīsapaliveṭhake allacamme jānāti. Eseva nayo lomādīsu. Evantāva
ayamete dhamme asubhato upaṭṭhahante asubhato manasikaroti.
         Yadi panassa vaṇṇato upaṭṭhahanti atha kesā nīlakasiṇavasena
upaṭhanti. Tathā lomā nakhā  9- dantā odātakasiṇavasenāti. Esa nayo sabbattha.
@Footnote: 1 cha.Ma., i. gantvā  2 cha.Ma., i. yadā  3 cha.Ma. amanasikaritvāva
@4 cha.Ma., i. ayaṃ pāṭho na dissati.  5 cha.Ma. ayamete.  6 cha.Ma. phusitvā
@7 cha.Ma., i. virahitānaṃ  8 cha.Ma....nissandena te
@9 cha.Ma., i. ayaṃ saddo na dissati

---------------------------------------------------------------------------------------------
page61.
Taṃtaṃkasiṇavaseneva cāyamete manasikaroti, evaṃ vaṇṇato upaṭṭhahante vaṇṇato
manasikaroti. Yadi panassa suññato upaṭṭhahanti, atha kesā ghanavinibbhogavavatthānena
ojaṭṭhamakasamūhavasena upaṭṭhahanti. Tathā lomādayo, yathā upaṭṭhahante  1- cāyamete
tatheva manasikaroti. Evaṃ suññato upaṭṭhahante suññato manasikaroti.
         Evaṃ manasikaronto cāyamete dhamme anupubbamuñcanato manasikaroti.
Anupubbamuñcanato  2- hi asubhādīnaṃ aññataravasena upaṭṭhite kese muñcitvā lome
manasikaronto seyyathāpi nāma jalūkā naṅguṭṭhena gahitappadese sāpekkhāva hutvā
tuṇḍena aññaṃ padesaṃ gaṇhāti, gahite ca tasmiṃ itaraṃ muñcati, evameva kesesu
sāpekkhova hutvā lome manasikaroti, lomesu  3- ca upaṭṭhitesu te manasikaroti
kese muñcati.  3- esa nayo sabbattha. Evañhissa anupubbamuñcanato manasikaroto
asubhādīsu aññataravasena te dhammā upaṭṭhahantā anavasesato upaṭṭhahanti,
pākaṭatarupaṭṭhānā ca honti
         atha yassa te dhammā asubhato upaṭṭhahanti, pākaṭatarupaṭṭhānā ca
honti, tassa seyyathāpi nāma makkaṭo dvattiṃsatālake tālavane byāmena  4-
paripātiyamāno ekarukkhepi asaṇṭhahanto paridhāvitvā yadā nijjhatto  5- hoti
kilanto, atha ekameva ghanatālapaṇṇapariveṭhitaṃ tālasūciṃ nissāya tiṭṭhati, evameva
cittamakkaṭo dvattiṃsakoṭṭhāsake imasmiṃ kāye teneva yoginā paripātiyamāno
ekakoṭṭhāsakepi asaṇṭhahanto paridhāvitvā yadā anekārammaṇavidhāvane
abhilāsābhāvena nijjhatto  5- hoti kilanto. Atha yvāssa kesādīsu dhammo paguṇataro
caritānurūpataro vā, yattha vā pubbe katādhikāro hoti, taṃ nissāya upacāravasena
tiṭṭhati. Atha tameva nimittaṃ punappunaṃ takkāhataṃ vitakkāhataṃ karitvā yathākkamaṃ
paṭhamajjhānaṃ uppādeti, tattha patiṭṭhāya vipassanaṃ ārabhitvā ariyabhūmiṃ pāpuṇāti.
         Yassa pana te dhammā vaṇṇato upaṭṭhahanti, tassāpi seyyathāpi
nāma makkaṭo .pe. Atha yvāssa kesādīsu dhammo paguṇataro caritānurūpataro vā,
yattha vā pubbe katādhikāro hoti, taṃ nissāya upacāravasena tiṭṭhati. Atha tameva
@Footnote: 1 cha.Ma., i. upaṭaṭhahanti.  2 cha.Ma., i. anupubbamuñcanatoti
@3-3 cha.Ma., i. lomesu capatiṭṭhite manasikāre kese muñcati  4 cha.Ma., i. byādhena
@5-5 cha.Ma., i. nivatto

---------------------------------------------------------------------------------------------
page62.
Nimittaṃ punappunaṃ takkāhataṃ vitakkāhataṃ karitvā yathākkamaṃ nīlakasiṇavasena vā
pītakasiṇavasena vā pañcapi rūpāvacarajjhānāni uppādeti, tesañca yattha katthaci
patiṭṭhāya vipassanaṃ ārabhitvā ariyabhūmiṃ pāpuṇāti.
         Yassa pana te dhammā suññato upaṭṭhahanti, so lakkhaṇato
manasikaroti, lakkhaṇato manasikaroto  1- tattha catudhātuvavatthānavasena upacārajjhānaṃ
pāpuṇāti. Atha manasikaronto te dhamme aniccadukkhānattasuttantanayavasena 2-
manasikaroti. Ayamassa vipassanānayo. So imaṃ vipassanaṃ ārabhitvā yathākkamañca
paṭipajjitvā ariyabhūmiṃ pāpuṇātīti.
         Ettāvatā ca yaṃ vuttaṃ "kathampanāyaṃ anupubbādivasena ete dhamme
manasikarotī"ti, taṃ byākataṃ hoti. Yañcāpi vuttaṃ "bhāvanāvasena panassa evaṃ
vaṇṇanā veditabbā"ti tassattho  pakāsito hotīti.
                            ---------
                            Pakiṇṇakanayo
         idāni imasmiṃyeva dvattiṃsākāre vaṇṇanāparicayapāṭavatthaṃ ayaṃ
pakiṇṇakanayo veditabbo:-
              nimittato lakkhaṇato       dhātuto suññatopica
              khandhādito ca viññeyyo   dvattiṃsākāranicchayoti.
         Tattha nimittatoti evaṃ vuttappakāre imasmiṃ dvattiṃsākāre
saṭṭhīsatanimittāni honti, yesaṃ vasena yogāvacaro dvattiṃsākāraṃ koṭṭhāsato
pariggaṇhāti. Seyyathīdaṃ? kesassa vaṇṇanimittaṃ saṇṭhānanimittaṃ disānimittaṃ
okāsanimittaṃ paricchedanimittanti pañcanimittāni honti. Evaṃ lomādīsu.
         Lakkhaṇatoti dvattiṃsākāre aṭṭhavīsatisatalakkhaṇāni honti, yesaṃ vasena
yogāvacaro dvattiṃsākāraṃ lakkhaṇato manasikaroti. Seyyathīdaṃ? kesesu  3- thaddhalakkhaṇaṃ
ābandhattalakkhaṇaṃ  4- uṇhattalakkhaṇaṃ samudīraṇalakkhaṇanti cattāri lakkhaṇāni honti.
Evaṃ lomādīsu.
@Footnote: 1 cha.Ma. manasikaronto  2 cha.Ma., i....suttattayavasena
@3 cha.Ma., i. kesassa  4 cha.Ma., i. ābandhana...

---------------------------------------------------------------------------------------------
page63.
         Dhātutoti dvattiṃsākāre "catudhāturo  1- bhikkhave ayaṃ purisapuggalo"ti  2-
ettha vuttāsu dhātūsu aṭṭhavīsatisatadhātuyo honti, yāsaṃ vasena yogāvacaro
dvattiṃsākāraṃ dhātuto  3- pariggaṇhāti. Seyyathiṃdaṃ? yā kesesu  4- thaddhatā, sā
paṭhavīdhātu. Yā ābandhanatā, sā āpodhātu. Yā paripācanatā, sā tejodhātu.
Yā vitthambhanatā, sā vāyodhātūti catasso dhātuyo honti. Evaṃ lomādīsu
         suññatoti dvattiṃsākāre aṭṭhavīsatisatasuññatā honti, yāsaṃ vasena
yogāvacaro dvattiṃsākāraṃ suññato vipassati. Seyyathīdaṃ? kesesu  4- tāva paṭhavīdhātu
āpodhātvādīhi suññatā, tathā āpodhātvādayo paṭhavīdhātvādīhīti catasso
suññatā honti. Evaṃ lomādīsu.
       Khandhāditoti dvattiṃsākāre kesādīsu khandhādivasena saṅgayhamānesu
"kesā kati khandhā honti, kati āyatanāni, kati dhātuyo, kati saccāni, kati
satipaṭṭhānānī"ti  evamādinā nayena vinicchayo veditabbo. Evañcassa vijānato
tiṇakaṭṭhasamūho viya kāyo khāyati. Yathāha:-
               natthi satto naro poso  puggalo nūpalabbhati
               suññabhūto ayaṃ kāyo     tiṇakaṭṭhasamūpamoti.
           Athassa yā sā:-
               suññāgāraṃ paviṭṭhassa     santacittassa bhikkhuno  5-
               amānusī ratī hoti       sammā dhammaṃ vipassatoti  6-
evaṃ amānusī rati vuttā, sā adūratarā hoti. Tato yantaṃ:-
               yato yato sammasati      khandhānaṃ udayabbayaṃ
               labhatī pītipāmojjaṃ amatantaṃ vijānatanti  6-
evaṃ vipassanāmayapītipāmojjāmataṃ vuttaṃ, taṃ anubhavamāno nacireneva ariyajanasevitaṃ
ajarāmaraṇaṃ nibbānāmataṃ sacchikarotīti.
                    Iti paramatthajotikāya khuddakaṭṭhakathāya
                      dvattiṃsākāravaṇṇanā niṭṭhitā.
                          -------------
@Footnote: 1 cha.Ma., i. cha dhāturo  2 Ma. upari. 14/343/306  3 Sī. dhātuso  4-4 cha.Ma.,
@i. kese  5 cha.Ma., i. tādino  6-6 khu. dhammapada. 25/374/82 sambahulabhikkhuvatthu

---------------------------------------------------------------------------------------------
page64.
                         4. Kumārapañhavaṇṇanā
                             atthuppatti
         idāni "ekannāma kin"ti evamādīnaṃ kumārapañhānaṃ atthavaṇṇanākkamo
anuppatto. Tesaṃ atthuppattiṃ idha nikkhepappayojanañca vatvā
atthavaṇṇanaṃ karissāma:-
         atthuppatti tāva tesaṃ sopāko nāma bhagavato mahāsāvako ahosi.
Tenāyasmatā jātiyā sattavasseneva aññā ārādhitā, tassa bhagavā pañhābyākaraṇena
upasampadaṃ anuññātukāmo attanā adhippetatthānaṃ pañhānaṃ byākaraṇasamatthataṃ
pakāsento  1- "ekannāma kin"ti evamādinā pañhe pucchi. So byākāsi, tena ca
byākaraṇena bhagavato cittaṃ ārādhesi. 2- Sā ca  3- tassāyasmato upasampadā ahosi.
                         Ayaṃ tesaṃ atthuppatti.
                            --------
                           Nikkhepappayojanaṃ
         yasmā pana saraṇagamanehi buddhadhammasaṃghānussativasena cittabhāvanā,
sikkhāpadehi sīlabhāvanā, dvattiṃsākārena ca kāyabhāvanā pakāsitā, tasmā idāni
nānappakārato paññābhāvanāmukhadassanatthaṃ ime pañhabyākaraṇā idha nikkhittā.
Yasmā vā sīlapadaṭṭhāno samādhi, samādhipadaṭṭhānā ca paññā. Yathāha "sīle
patiṭṭhāya naro sapañño, cittaṃ paññaca bhāvayan"ti, 4- tasmā sikkhāpadehi sīlaṃ
dvattiṃsākārena taṃ gocaraṃ samādhiṃ ca dassetvā samāhitacittassa nānādhammupaparikkhārāya
paññāya pabhedadassanatthaṃ idha nikkhittātipi viññātabbā.
                     Idaṃ tesaṃ idha nikkhepappayojanaṃ.
                          ------------
                      Ekaṃ nāma kinti pañhavaṇṇanā
         idāni tesaṃ atthavaṇṇanā hoti:-  "ekannāma kin"ti bhagavā yasmiṃ
ekadhammasmiṃ bhikkhu sammā nibbindamāno anupubbena dukkhassantakaro hoti,
@Footnote: 1 cha.Ma., i. passanto  2 Sī. ārādhitaṃ  3 cha.Ma. va  4 saṃ. sa. 15/23/16 jaṭāsutta

---------------------------------------------------------------------------------------------
page65.
Yasmiñcāyamāyasmā nibbindamāno anupubbena dukkhassantamakāsi, taṃ dhammaṃ sandhāya
pañhaṃ pucchati. "sabbe sattā āhāraṭṭhitikā"ti thero puggalādhiṭṭhānāya desanāya
vissajjeti. "katamā ca bhikkhave sammāsati, idha bhikkhave bhikkhu kāye kāyānupassī
viharatī"ti  1- evamādīni cettha suttāni evaṃ vissajjanayuttisambhave sādhakāni.
Yato  2- ettha yenāhārena sabbe sattā "āhāraṭṭhitikā"ti vuccanti, so āhāro
taṃ vā nesaṃ āhāraṭṭhitikattaṃ  "ekannāma kin"ti puṭṭhena therena niddiṭṭhanti
veditabbaṃ. Tañhi bhagavatā idha ekanti adhippetaṃ, na tu sāsane loke vā
aññaṃ ekaṃ nāma natthīti ñāpetuṃ vuttaṃ. Vuttañcetaṃ  3- bhagavatā:-
         "ekadhamme bhikkhave bhikkhu sammā nibbindamāno sammā virajjamāno
    sammā vimuccamāno sammā pariyantadassāvī sammattamabhisamecca diṭṭheva dhamme
    dukkhassantakaro hoti. Katamasmiṃ ekadhamme, sabbe sattā āhāraṭṭhitikā.
    Imasmiṃ kho bhikkhave ekadhamme bhikkhu sammā nibbindamāno .pe.
    Dukkhassantakaro hoti. Eko pañho eko uddeso ekaṃ veyyākaraṇanti
    iti yantaṃ vuttaṃ, imametaṃ paṭicca vuttan"ti.  4-
         āhāraṭṭhitikāti cettha yathā "atthi bhikkhave subhanimittaṃ, tattha
ayonisomanasikārabahulīkāro, ayamāhāro anuppannassa vā kāmacchandassa
uppādāyā"ti  5- evamādīsu paccayo āhāroti vuccati, evaṃ paccayamāhārasaddena
gahetvā paccayaṭṭhititā  6- "āhāraṭṭhitikā"ti vuttā. Cattāro pana āhāre
sandhāya "āhāraṭṭhitikā"ti vuccamāne "asaññīsattā  7- devā ahetukā anāhārā
aphassakā  8- avedanikā"ti  9- vacanato "sabbe"ti vacanamayuttaṃ bhaveyya.
         Tattha siyā:- evampi vuccamāne "katame dhammā sappaccayā.
Pañcakkhandhā rūpakkhandho .pe. Viññāṇakkhandho"ti  10- vacanato khandhānaṃyeva
@Footnote: 1 saṃ. mahā. 19/8/8 vibhaṅgasutta  2 cha.Ma., i. yato na dissati
@3 cha.Ma. vuttañhetaṃ evamuparipi  4 aṃ. dasaka. 24/27/41 paṭhamamahāpañhāsutta
@5 saṃ. mahā. 19/232/91  6 cha.Ma. paccayaṭṭhitikā  7 cha.Ma., i. asaññasattā
@8 cha.Ma. avedanakā  9 abhi. vi. 35/1017/510 10 abhi.saṃ. 34/1089/255

---------------------------------------------------------------------------------------------
page66.
Paccayaṭṭhitikattaṃ yuttamayuttaṃ  1- sattānantu ayuttamevetaṃ vacanaṃ bhaveyyāti. Na kho
panetaṃ evaṃ daṭṭhabbaṃ. Kasmā? sattesu khandhopacārasiddhito. Sattesu hi
khandhopacāro siddho. Kasmā? khandhe upādāya paññāpetabtato. Kathaṃ? gehe
gāmūpacāro viya. Yathā  2- hi gehāni upādāya paññāpetabbattā gāmassa
ekasmimpi dvīsu tīsupi vā gehesu daḍḍhesu "gāmo daḍḍho"ti evaṃ gehe
gāmūpacāro siddho, evameva khandhesu paccayaṭṭhenāhāraṭṭhitikesu  "sattā
āhāraṭṭhitikā"ti ayampi upacāro siddhoti veditabbo. Paramatthato ca khandhesu
jāyamānesu ca jiyyamānesu  3- ca miyyamānesu  3- ca "khaṇe khaṇe tvaṃ bhikkhu jāyase
ca jiyase ca miyase cā"ti vadatā bhagavatā tesu sattesu khandhopacāro siddhoti
dassito evāti veditabbo. Yato yena paccayākhayena āhārena sabbe sattā
tiṭṭhanti, so āhāro taṃ vā tesaṃ āhāraṭṭhitikattaṃ ekanti veditabbaṃ. Āhāro
hi āhāraṭṭhitikattaṃ vā aniccatākārato  nibbidāya padaṭṭhānaṃ hoti. Atha tesu
sabbasattasaññitesu saṅkhāresu aniccatādassanena nibbindamāno anupubbena
dukkhassantakaro hoti, paramatthavisuddhiṃ pāpuṇāti. Yathāha:-
             "sabbe saṅkhārā aniccāti       yadā paññāya passati
             atha nibbandati dukkhe            esa maggo visuddhiyā"ti. 4-
         Ettha ca "ekannāma kin"ti  ca "kimhā"ti  5- ca duvidho pāṭho,
tattha sīhaḷānaṃ kimhāti pāṭho. Te hi "kin"ti vattabbe "kimhā"ti vadanti.
Keci bhaṇanti "ha iti nipāto, tena ācariyānampi  6- ayameva pāṭho"ti. Ubhayathāpi
pana ekova attho. Yathā ruccati, tathā paṭipajjitabbaṃ.  7- yathā pana "sukhena
phuṭṭhā athavā dukkhena, 8-  dukkhaṃ domanassaṃ paṭisaṃvediyatī"ti 9- evamādīsu katthaci
dukkhanti ca katthaci dukkhanti ca vuccati, evaṃ katthaci ekanti, katthaci
ekakanti  10- vuccati. Idha pana ekannāmāti ayameva pāṭho.
@Footnote: 1 cha.Ma.,i. yuttaṃ,  2 cha.Ma. seyyathāpi  3-3 cha.Ma.jīyamānesumīyamānesu
@4 khu. dhammapada. 25/277/64 aniccalakkhaṇavatthu 5 cha.Ma., i. kihā evamuparipi
@6 cha.Ma., i. theriyānampi  7 cha.Ma. paṭhitabbaṃ  8 khu. dha. 25/83/31 pañcasatabhikkhuvatthu
@9 cha.Ma., i. paṭisaṃvedetī"ti  10 Sī. ekāti

---------------------------------------------------------------------------------------------
page67.
                       Dve nāma kintipañhavaṇṇanā
         evaṃ iminā pañhābyākaraṇena āraddhacitto satthā purimanayeneva
uttariṃ pañhaṃ pucchati "dve nāma kin"ti. Thero dveti paccanubhāsitvā
"nāmañca rūpañcā"ti dhammādhiṭṭhānāya desanāya vissajjeti. Tattha ārammaṇābhimukhanamanato,
cittassa ca namanahetuto  1- sabbampi arūpaṃ "nāman"ti vuccati. Idha
pana nibbidāhetuttā sāsavameva  2- adhippetaṃ. Rūppanaṭṭhena cattāro ca mahābhūtā,
sabbañca tadupādāya pavattamānaṃ rūpaṃ "rūpan"ti vuccati, taṃ sabbampi idhādhippetaṃ.
Adhippāyavaseneva cettha "dve nāma nāmañca rūpañcā"ti vuttaṃ, na aññesaṃ
dvinnamabhāvato. Yathāha:-
         "dvīsu bhikkhave dhammesu bhikkhu sammā nibbindamāno  .pe.
       Dukkhassantakaro hoti. Katamesu duvīsu, nāme ca rūpe ca. Imesu kho
       bhikkhave dvīsu dhammesu bhikkhu sammā nibbindamāno .pe. Dukkhassantakaro
       hoti. `dve Pañhā dve uddesā dve veyyākaraṇānī'ti iti yantaṃ
       vuttaṃ, idametaṃ paṭicca vuttan"ti.  3-
         ettha ca nāmarūpamattadassanena attadiṭṭhiṃ pahāya anattānupassanāmukheneva
nibbindamāno anupubbena dukkhassantakaro hoti, paramatthavisuddhiṃ
pāpuṇātīti veditabbo. Yathāha:-
               "sabbe dhammā anattāti  yadā paññāya passati
               atha nibbandati dukkhe     esa maggo visuddhiyā"ti. 4-
                      Tīṇi nāma kinti pañhavaṇṇanā
         idāni imināpi pañhābyākaraṇena āraddhacitto satthā purimanayeneva
utriṃ pañhaṃ pucchati "tīṇi nāma kin"ti. Thero tīṇīti paccanubhāsitvā puna
byākaritabbassa atthassa liṅgānurūpaṃ saṅkhyaṃ dassento "tisso vedanā"ti
vissajjeti. Athavā "yā bhagavatā `tisso vedanā'ti vuttā, imāsamatthamahaṃ tīṇīti
@Footnote: 1 cha.Ma., i. natihetuto  2 cha.Ma., i. sāsavadhammameva
@3 aṃ. dasaka. 24/27/41 paṭhamamahāpañhāsutta  4 khu. dha. 25/279/64 anattalakkhaṇavatthu

---------------------------------------------------------------------------------------------
page68.
Paccemī"ti dassento āhāti evamettha attho daṭṭhabbo. Anekamukhā hi desanā
paṭisambhidappabhedena  1- desanāvilāsappattānaṃ. Keci panāhu "tīṇīti adhikapadamidan"ti.
Purimanayeneva cettha"tisso vedanā"ti vuttaṃ, na aññesaṃ tiṇṇamabhāvato. Yathāha:-
         "tīsu bhikkhave dhammesu bhikkhu sammā nibbindamāno .pe.
     Dukkhassantakaro hoti. Katamesu tīsu, tīsu vedanāsu. Imesu kho bhikkhave
     tīsu dhammesu bhikkhu sammā nibbindamāno .pe. Dukkhassantakaro hoti.
     `tayo Pañhā tayo uddesā tīṇi veyyākaraṇāṇī'ti iti yantaṃ vuttaṃ,
     idametaṃ paṭicca vuttan"ti.  2-
         ettha ca "yaṃkiñci vedayitaṃ, sabbantaṃ dukkhanti 3- vadāmī"ti 4-
vuttasuttānusārena vā,
         "yo sukhaṃ dukkhato addakkhi 5-   dukkhamaddakkhi sallato
         adukkhamasukhaṃ santaṃ             addakkhi naṃ aniccato"ti  6-
      evaṃ dukkhadukkhatāvipariṇāmadukkhatāsaṅkhāradukkhatānusārena vā tissannaṃ
vedanānaṃ  dukkhabhāvadassanena sukhasaññaṃ pahāya dukkhānupassanāmukhena  nibbindamāno
anupubbena dukkhassantakaro hoti, paramatthavisuddhiṃ pāpuṇātīti veditabbo. Yathāha:-
         "sabbe saṅkhārā dukkhāti      yadā paññāya passati
         atha nibbindati dukkhe          esa maggo visuddhiyā"ti. 7-
                      Cattāri nāma kintipañhavaṇṇanā
         evaṃ imināpi pañhābyākaraṇena āraddhacitto satthā purimanayeneva
uttariṃ pañhaṃ pucchati "cattāri nāma kin"ti. Tattha imassa pañhassa
veyyākaraṇapakkhe katthaci purimanayeneva cattāro  āhārā adhippetā. Yathāha:-
         "catūsu bhikkhave dhammesu bhikkhu sammā nibbindamāno .pe.
      Dukkhassantakaro hoti. Katamesu catūsu, catūsu āhāresu. Imesu kho
@Footnote: 1 cha.Ma. paṭisambhidāpabhedena, i. paṭisambhidāppabhedena
@2 aṃ. dasaka. 24/27/41 paṭhamamahāpañhāsutta  3 cha.Ma., i. dukkhasminti
@4 saṃ. saḷā. 18/391/268 rahogatasutta  5 cha.Ma. adda, i. addā
@6 khu. iti. 25/53/274 dutiyavedanāsutta  7 khu. dha. 25/278/64 dukkhalakkhaṇavatthu

---------------------------------------------------------------------------------------------
page69.
    Bhikkhave catūsu dhammesu bhikkhu sammā nibbindamāno .pe. Dukkhassantakaro
    hoti. `cattāro Pañhā cattāro uddesā cattāri veyyakaraṇānī'ti iti
    yantaṃ vuttaṃ, idametaṃ paṭicca vuttan"ti. 1-
         Katthaci yesu bhikkhu subhāvitacitto anupubbena dukkhassantakaro hoti,
tāni cattāri satipaṭṭhānāni. Yathāha kajaṅgalā bhikkhunī:-
         "catūsu āvuso dhammesu bhikkhu sammā subhāvitacitto sammā pariyantadassāvī
    sammattamabhisamecca diṭṭheva dhamme dukkhassantakaro hoti. Katamesu
    catūsu, catūsu satipaṭṭhānesu. Imesu kho āvuso catūsu dhammesu bhikkhu
    sammā subhāvitacitto .pe. Dukkhassantakaro hoti. `cattāro Pañhā
    cattāro uddesā cattāri veyyākaraṇānī'ti iti yantaṃ vuttaṃ bhagavatā,
    idametaṃ paṭicca vuttan"ti. 2-
         Idha pana yesaṃ catunnaṃ  anubodhapaṭivedhato bhavataṇhāchedo 3- hoti,
yasmā tāni cattāri ariyasaccāni adhippetāni. Yasmā vā iminā pariyāyena
bhagavatā byākataṃ subyākatameva hoti, tasmā thero cattārīti paccanubhāsitvā
"ariyasaccānī"ti vissajjeti. Tattha cattārīti gaṇanaparicchedo. Ariyāni saccānīti
ariyasaccāni, ariyānīti 4- avitathāni avisaṃvādakānīti attho. Yathāha:-
         "imāni kho bhikkhave cattāri ariyasaccāni tathāni avitathāni
    anaññathāni, tasmā ariyasaccānīti vuccantī"ti. 5-
         Yasmā vā sadevakena lokena araṇīyato abhigamanīyatoti vuttaṃ hoti,
vāyamitabbayuttaṭṭhānasaññite 6- aye vā ariyanato, anaye vā anīriyanato,
sattatiṃsabodhipakkhiyadhammasamāyogato vā ariyasammatā buddhapaccekabuddhabuddhasāvakā
etāni paṭivijjhanti, tasmāpi "ariyasaccānī"ti  vuccanti. Yathāha:-
         "cattārimāni bhikkhave ariyasaccāni .pe. Imāni kho bhikkhave cattāri
    ariyasaccāni, ariyā imāni paṭivijjhanti, tasmā ariyasaccānīti vuccantī"ti.
@Footnote: 1 aṃ. dasaka. 24/27/42 paṭhamamahāpañhāsutta 2 aṃ. dasaka. 24/28/45 dutiyamahāpañhāsutta
@3 Sī., i. bhavataṇhupacchedo  4 cha.Ma., i. ariyānīti saddo na dissati
@5 saṃ. mahā. 19/1097/380 tathasutta  6 cha.Ma., i. vāyamitabbaṭṭhāna...

---------------------------------------------------------------------------------------------
page70.
         Apica ariyassa bhagavato saccānītipi ariyasaccāni. Yathāha:-
         "sadevake bhikkhave .pe. Sadevamanussāya tathāgato ariyo, tasmā
    ariyasaccānīti vuccantī"ti. 1-
         Athavā etesaṃ abhisambuddhattā ariyabhāvasiddhitopi ariyasaccāni. Yathāha:-
         "imesaṃ kho bhikkhave catunnaṃ ariyasaccānaṃ yathābhūtaṃ
    abhisambuddhattā tathāgato arahaṃ sammāsambuddhoti vuccatī"ti. 2-
         Ayametesaṃ padattho. Etesampana ariyasaccānaṃ anubodhapaṭivedhato
    bhavataṇhāchedo hoti. Yathāha:-
         "tayidaṃ bhikkhave dukkhaṃ ariyasaccaṃ anubuddhaṃ paṭividdhaṃ .pe.
    Dukkhanirodhagāminīpaṭipadāariyasaccaṃ anubuddhaṃ paṭividdhaṃ, ucchinnā bhavataṇhā,
    khīṇā bhavanetti, natthidāni punabbhavo"ti. 3-
                       Pañca nāma kintipañhavaṇṇanā
         evaṃ 4-   imināpi tu 5- pañhābyākaraṇena āraddhacitto satthā
purimanayeneva uttariṃ pañhaṃ pucchati "pañca nāma kin"ti. Thero pañcāti
paccanubhāsitvā "pañcupādānakkhandhā"ti 6- vissajjeti. Tattha pañcāti
gaṇanaparicchedo. Upādānajanitā upādānajanakā vā khandhā upādānakkhandhā, yaṃkiñci
rūpaṃ vedanā saññā saṅkhārā viññāṇañca sāsavā upādāniyā ca, etesametaṃ
adhivacanaṃ. Pubbanayeneva cettha "pañcupādānakkhandhā"ti vuttaṃ, na aññesaṃ
pañcannamabhāvato. Yathāha:-
       "pañcasu bhikkhave dhammesu bhikkhu sammā nibbindamāno .pe.
    Dukkhassantakaro hoti. Katamesu pañcasu, pañcasu upādānakkhandhesu. Imesu
    kho bhikkhave pañcasu dhammesu bhikkhu sammā nibbindamāno .pe.
@Footnote: 1 saṃ. mahā. 19/1098/380 lokasutta 2 saṃ. mahā. 19/1093/378 sammāsambuddhasutta
@3 saṃ. mahā. 19/1091/372 paṭhamakoṭigāmasutta 4 cha.Ma. ayaṃ saddo na dissati evamuparipi
@5 cha.Ma. ayaṃ saddo na dissati, i. catu  6 cha.Ma., i. upādānakkhandhā

---------------------------------------------------------------------------------------------
page71.
    Dukkhassantakaro hoti. `pañca Pañhā pañca uddesā pañca
    veyyākaraṇānī'ti iti yantaṃ vuttaṃ, idametaṃ paṭicca vuttan"ti. 1-
         Ettha ca pañcakkhandhe udayabbayavasena sammasanto vipassanāmataṃ
laddhā  anupubbena nibbānāmataṃ sacchikaroti. Yathāha:-
               "yato yato sammasati       khandhānaṃ udayabbayaṃ
               labhatī pītipāmojjaṃ         amatantaṃ vijānatan"ti. 2-
                        Cha nāma kintipañhavaṇṇanā
         evaṃ imināpi pañhābyākaraṇena āraddhacitto satthā purimanayeneva
uttariṃ pañhaṃ pucchati "../../bdpicture/cha nāma kin"ti. Thero cha iti paccanubhāsitvā
"ajjhattikāni āyatanānī"ti vissajjeti. Tattha cha iti gaṇanaparicchedo, ajjhatte
niyuttānaṃ, 3- attānaṃ vā adhikaṃ katvā pavattāni ajjhattikāni. Āyānaṃ 4-
āyassa ca tananato āyatanassa 4- vā saṃsāradukkhassa nayanato āyatanāni,
cakkhusotaghānajivhākāyamanānametaṃ adhivacanaṃ. Pubbanayeneva cettha "../../bdpicture/cha ajjhattikāni
āyatanānī"ti vuttaṃ, na aññesaṃ channamabhāvato. Yathāha:-
         "../../bdpicture/chasu bhikkhave dhammesu bhikkhu sammā nibbindamāno .pe.
    Dukkhassantakaro hoti. Katamesu chasu, chasu ajjhattikesu āyatanesu. Imesu
    kho bhikkhave chasu dhammesu bhikkhu sammā nibbindamāno .pe.
    Dukkhassantakaro hoti. `cha Pañhā cha uddesā cha veyyākaraṇānī"ti iti
    yantaṃ vuttaṃ, idametaṃ paṭicca vuttan"ti.
         Ettha ca cha ajjhattikāni āyatanāni, "suñño gāmoti kho bhikkhave
channetaṃ ajjhattikānaṃ āyatanānaṃ adhivacanan"ti 5- vuttattā 6- suññato
pubbuḷakamarīcikāni viya aciraṭṭhitikato tucchato vañcanakato ca samanupassaṃ nibbindamāno
anupubbena dukkhassantaṃ katvā maccurājassa  adassanaṃ upeti. Yathāha:-
@Footnote: 1 aṃ. dasaka. 24/27/42 paṭhamamahāpañhāsutta 2 khu.dha. 25/374/82 sambahulabhikkhuvatthu
@3 cha.Ma.i. niyuttāni 4-4 cha.Ma. āyatanato, āyassa vā tananato, āyatassa
@vā. saṃsāradukkhassa...   i. āyatanaṃ āyassa vā tananato, āyassa...
@5 saṃ. saḷā. 18/315/218 āsīvisopamasutta (sayā)  6 cha.Ma.i. vacanato

---------------------------------------------------------------------------------------------
page72.
              "yathā pubbuḷakaṃ passe     yathā passe marīcikaṃ
              evaṃ lokaṃ avekkhantaṃ     maccurājā na passatī"ti. 1-
                     Satta nāma kintipañhavaṇṇanā
         evaṃ 2- imināpi pañhābyākaraṇena āraddhacitto satthā uttariṃ pañhaṃ
pucchati "satta nāma kin"ti. Thero kiñcāpi mahā pañhābyākaraṇe satta
viññāṇaṭṭhitiyo vuttā, apica kho pana yesu dhammesu subhāvitacitto bhikkhu .pe.
Dukkhassantakaro hoti, te dassento "satta bojjhaṅgā"ti vissajjeti.
Ayampicattho bhagavatā anumato eva. Yathāha:-
         "paṇḍitā gahapatayo kajaṅgalā 3- bhikkhunī, mahāpaññā gahapatayo
    kajaṅgalā 3- bhikkhunī, mañcepi tumhe gahapatayo upasaṅkamitvā etamatthaṃ
    puccheyyātha, ahampi cetaṃ evameva byākareyyaṃ, yathā taṃ kajaṅgalāya 4-
    bhikkhuniyā byākatan"ti. 5-
  Tāya ca evaṃ byākataṃ:-
         "sattasu āvuso dhammesu bhikkhu sammā subhāvitacitto .pe. Diṭṭheva
    dhamme dukkhassantakaro hoti. Katamesu sattasu, sattasu bojjhaṅgesu. Imesu
    kho āvuso sattasu dhammesu bhikkhu sammā subhāvitacitto .pe. Diṭṭheva
    dhamme dukkhassantakaro hoti. `satta Pañhā satta uddesā satta
    veyyākaraṇānī'ti iti yantaṃ  vuttaṃ bhagavatā, idametaṃ paṭicca vuttan"ti. 6-
         Evaṃ ayamattho bhagavatā anumato evāti veditabbo.
         Tattha sattāti ūnādhikanivāraṇagaṇanaparicchedo. Bojjhaṅgāti satiādīnaṃ
dhammānametaṃ adhivacanaṃ. Tatrāyaṃ padattho:- etāya lokiyalokuttaramaggakkhaṇe
uppajjamānāya līnuddhaccapatiṭṭhānāyūhanakāmasukhallikattakilamathānuyogauccheda-
sassatābhinivesādianekūpaddavapaṭipakkhabhūtāya satidhammavicayaviriyapītipassaddhi-
samādhupekkhāsaṅkhātāya
@Footnote: 1 khu. dha. 25/170/47 pañcasatavipassakabhikkhuvatthu.  2 cha.Ma. ayaṃ saddo na dissati
@3 cha.Ma. kajaṅgalikā evamuparipi  4 cha.Ma. kajaṅgalikāya evamuparipi
@5 aṃ. dasaka. 24/28/47 dutiyamahāpañhāsutta
@6 aṃ. dasaka. 24/28/46 dutiyamahāpañhāsutta

---------------------------------------------------------------------------------------------
page73.
Dhammasāmaggiyā ariyasāvako bujjhatīti katvā bodhi, kilesasantānaniddāya uṭṭhahati,
cattāri vā ariyasaccāni paṭivijjhati, nibbānameva vā sacchikarotīti vuttaṃ hoti.
Yathāha "satta bojjhaṅge bhāvetvā anuttaraṃ sammāsambodhiṃ abhisambuddho"ti.
Yathāvuttappakārāya vā etāya dhammasāmaggiyā bujjhatīti katvā ariyasāvakopi
bodhi. Iti tassā dhammasāmaggīsaṅkhātāya bodhiyā aṅgabhūtattā bojjhaṅgā
jhānaṅgamaggaṅgāni viya, tassa vā bodhīti laddhavohārassa ariyasāvakassa
aṅgabhūtattāpi bojjhaṅgā senaṅgarathaṅgādayo viya.
         Apica "bojjhaṅgāti kenatthena bojjhaṅgā,  bodhāya saṃvattantīti
bojjhaṅgā, bujjhantīti bojjhaṅgā, anubujjhantīti bojjhaṅagā, paṭibujjhantīti
bojjhaṅgā, sambujjhantīti bojjhaṅgā"ti 1- imināpi paṭisambhidāya vuttena vidhinā
bojjhaṅgānaṃ bojjhaṅgattho veditabbo. Evamime satta bojjhaṅge bhāvento
bahulīkaronato nacireneva 2- ekantaṃ nibbidādiguṇapaṭilābhī hoti, tena diṭṭheva
dhamme dukkhassantakaro hotīti vuccati. Vuttañcetaṃ bhagavatā:-
         "sattime bhikkhave bojjhaṅgā bhāvitā bahulīkatā ekantanibbidāya
    virāgāya nirodhāya upasamāya abhiññāya sambodhāya nibbānāya
    saṃvattantī"ti. 3-
                       Aṭṭha nāma kintipañhavaṇṇanā
         evaṃ imināpi pañhābyākaraṇena āraddhacitto satthā uttariṃ pañhaṃ
pucchati "aṭṭha nāma kin"ti. Thero kiñcāpi mahāpañhābyākaraṇe aṭṭha lokadhammā
vuttā, apica kho pana yesu dhammesu subhāvitacitto bhikkhu dukkhassantakaro hoti,
te dassento "ariyā aṭṭha maggaṅgā"ti 4- avatvā yasmā ariyaṭṭhaṅgavinimutto
maggo nāma natthi, aṭṭhaṅgamattameva tu maggo, tasmā tamatthaṃ sādhento
desanāvilāsena "ariyo aṭṭhaṅgiko maggo"ti vissajjeti. Bhagavatāpi ayamattho ca
desanānayo ca anumato eva. Yathāha:-
@Footnote: 1 khu. apadāna. 31/17/463 bojajhaṅgakathā  2 cha.Ma., i. nacirasseva
@3 saṃ. mahā. 19/201/75 nibbidāsutta  4 cha.Ma., i. ariyāni aṭṭha maggaṅgānīti.

---------------------------------------------------------------------------------------------
page74.
         "paṇḍitā gahapatayo kajaṅgalā bhikkhunī .pe. Ahaṃpi evameva
       byākareyyaṃ, yathā taṃ kajaṅgalāya bhikkhuniyā byākatan"ti 1-
    tāya ca evaṃ byākataṃ:-
         "aṭṭhasu āvuso dhammesu bhikkhu sammā subhāvitacitto .pe. Diṭṭheva
       dhamme dukkhassantakaro hoti. Katamesu aṭṭhasu?  aṭṭhasu ariyesu aṭṭhaṅgikesu
       maggesu. Imesu kho āvuso aṭṭhasu dhammesu bhikkhu sammāsubhāvitacitto
       .pe. Diṭṭheva dhamme dukkhassantakaro hoti `aṭṭha pañhā aṭṭha
       uddesā aṭṭha veyyākaraṇānī'ti iti yantaṃ vuttaṃ bhagavatā, idametaṃ
       paṭicca vuttan"ti. 2-
    Evaṃ ayamattho ca desanānayo ca bhagavatā anumato evāti veditabbo.
         Tattha ariyoti nibbānatthikehi adhigantabbo, 3- apica ārakā
kilesehi vattanato, ariyabhāvakaraṇato, ariyaphalapaṭilābhanato cāpi ariyoti veditabbo.
Aṭṭha aṅgāni assāti aṭṭhaṅgigo. Svāyaṃ caturaṅgikā viya senā, pañcaṅgikaṃ viya
turiyaṃ 4- aṅgavinibbhogena anūpalabbhasabhāvato aṅgamattamevāti veditabbo. Maggati
iminā nibbānaṃ, sayaṃ vā maggati, mārento vā kilese gacchatīti maggo.
         Evamaṭṭhabhedañcimaṃ aṭṭhaṅgikaṃ maggaṃ bhāvento bhikkhu avijjaṃ bhindati,
vijjaṃ uppādeti, nibbānaṃ sacchikaroti, tena diṭṭheva dhamme dukkhassantakaro
hotīti vuccati. Vuttañcetaṃ bhagavatā:-
         "seyyathāpi bhikkhave sālisūkaṃ vā yavasūkaṃ vā sammāpaṇihitaṃ hatthena
       vā pādena vā akkantaṃ hatthaṃ vā pādaṃ vā bhijjissati, 5- lohitaṃ vā
       uppādessatīti ṭhānametaṃ vijjati. Taṃ kissa hetu, sammāpaṇihitattā
       bhikkhave sūkassa, evameva kho bhikkhave so vata bhikkhu sammāpaṇihitāya
       diṭṭhiyā sammāpaṇihitāya maggabhāvanāya avijjaṃ bhijjissati. 6- Vijjaṃ
       uppādessati, nibbānaṃ sacchikarissatīti ṭhānametaṃ vijjatī"ti. 7-
@Footnote: 1 aṃ. dasaka. 24/28/47 dutiyamahāpañhāsutta 2 aṃ. dasaka. 24/28/46 dutiyamahāpañhāsutta
@3 cha.Ma. abhigantabbo  4 cha.Ma. tūriyaṃ  5 bhecchati, Sī., i. chejjati
@6 Ma. Ma. bhecchati, Sī.,i. chejjati  7 aṃ. eka. 20/42/7

---------------------------------------------------------------------------------------------
page75.
         Evaṃ imināpi pañhābyākaraṇena āraddhacitto satthā uttariṃ pañhaṃ
pucchati "nava nāma kin"ti. Thero nava iti paccanubhāsitvā "nava sattāvāsā"ti
vissajjeti. Tattha tattha navāti gaṇanaparicchedo. Sattāti jīvitindriyapaṭibaddhe
khandhe upādāya paññattā pāṇinoti 1- paññatti vā. Āvāsāti āvasanti
etesūti āvāsā, sattānaṃ āvāsā sattāvāsā. Esa desanāmaggo, atthato pana
navavidhānaṃ sattānamevetaṃ adhivacanaṃ. Yathāha:-
        "santāvuso sattā nānattakāyā nānattasaññino, seyyathāpi manussā
    ekacce ca devā ekacce ca vinipātikā, ayaṃ paṭhamo sattāvāso.
    Santāvuso sattā nānattakāyā ekattasaññino, seyyathāpi devā
    brahmakāyikā paṭhamābhinibbattā, ayaṃ dutiyo sattāvāso. Santāvuso
    sattā ekattakāyā nānattasaññino, seyyathāpi devā ābhassarā, ayaṃ
    tatiyo sattāvāso. Santāvuso sattā ekattakāyā ekattasaññino,
    seyyathāpi devā subhakiṇhā, ayaṃ catuttho sattāvāso. Santāvuso sattā
    asaññino apaṭisaṃvedino seyyathāpi devā asaññīsattā, ayaṃ pañcamo
    sattāvāso. Santāvuso sattā sabbaso rūpasaññānaṃ .pe.
    Ākāsānañcāyatanūpagā, ayaṃ chaṭṭho  sattāvāso. Santāvuso sattā .pe.
Viññāṇañcāyatanūpagā, ayaṃ sattamo sattāvāso. Santāvuso sattā
    .pe. Ākiñcaññāyatanūpagā, ayaṃ aṭṭhamo sattāvāso. Santāvuso sattā
    .pe. Nevasaññānāsaññāyatanūpagā, ayaṃ navamo sattāvāso"ti. 2-
         Purimanayeneva cettha "nava sattāvāsā"ti vuttaṃ, na aññesaṃ
navannamabhāvato. Yathāha:-
         "navasu bhikkhave dhammesu bhikkhu sammā nibbindamāno .pe.
    Dukkhassantakaro hoti. Katamesu navasu?  navasu sattāvāsesu. Imesu kho
    Bhikkhave navasudhammesu bhikkhu sammā nibbindamāno .pe. Dukkhassantakaro
@Footnote: 1 cha.Ma., i. pāṇiṇo  2 dī. pāṭi. 11/341/232

---------------------------------------------------------------------------------------------
page76.
    Hoti. `nava Pañhā nava uddesā nava veyyākaraṇānī'ti iti yantaṃ vuttaṃ,
    idametaṃ paṭicca vuttan"ti. 1-
         Ettha pana "nava dhammā pariññeyyā. Katame nava?  nava sattāvāsā"ti 2-
vacanato navasu sattāvāsesu ñātapariññāya dhuvasubhasukhattabhāvadassanaṃ
pahāya suddhasaṅkhārapuñjamattadassanena nibbindamāno tīraṇapariññāya
aniccānupassanāya 3- virajjamāno dukkhānupassanena vimucacamāno anattānupassanena
sammā pariyantadassāvī pahānapariññāya sammattaṃ abhisamecca diṭṭheva dhamme
dukkhassantakaro hoti. Tena cetaṃ vuttaṃ:-
         "navasu bhikkhave dhammesu bhikkhu sammā nibbindamāno .pe. Diṭṭheva
    dhamme dukkhasantakaro hoti. Katamesu navasu, navasu sattāvāsesū"ti. 4-
                       Dasa nāma kintipañhavaṇṇanā
         evaṃ imināpi pañhābyākaraṇena āraddhacitato satthā uttariṃ pañhaṃ
pucchati "dasa nāma kin"ti. Tattha kiñcāpi imassa pañhassa ito aññataraṃ 5-
veyyākaraṇesu dasa akusalakammapathā vuttā. Yathāha:-
         "dasasu bhikkhave dhammesu bhikkhu sammā nibbindamāno .pe. Diṭṭheva
    dhamme dukkhassantakaro hoti. Katamesu dasasu? dasasu akusalesu kammapathesu.
    Imesu kho bhikkhave dasasu dhammesu bhikkhu sammā nibbindamāno .pe.
    Diṭṭheva dhamme dukkhassantakaro hoti. `dasa Pañhā dasa uddesā dasa
    veyyākaraṇānī'ti iti yantaṃ vuttaṃ, idametaṃ paṭicca vuttan"ti.
         Idha pana yasmā ayamāyasmā attānaṃ anupanetvāva aññaṃ byākātukāmo,
yasmā vā imināpi pariyāyena byākataṃ subyākatameva hoti, tasmā yehi
dasahi aṅgehi samannāgato arahāti vuccati, tesaṃ adhigamaṃ dīpento "dasahaṅgehi
samannāgato arahāti vuccatī"ti puggalādhiṭṭhānāya desanāya vissajjeti. Yato ettha
@Footnote: 1 aṃ. dasaka. 24/27/43 paṭhamapañhāsutta  2 dī. pāṭi. 11/359/272 3 cha.Ma.,
@i....passanena  4-4 aṃ. dasaka. 24/27/43  5 cha.Ma., i. aññatara veyyākaraṇesu

---------------------------------------------------------------------------------------------
page77.
Yehi dasahi aṅgehi samannāgato arahāti vuccati, tāni dasaṅgāni "dasa nāma
kin"ti puṭṭhena therena niddiṭṭhānīti veditabbāni. Tāni ca dasa:-
         asekho asekhoti bhante vuccati, kittāvatā nu kho bhante bhikkhu
    asekho hotīti. Idha bhikkhave bhikkhu asekhāya sammādiṭṭhiyā samannāgato
    hoti, asekhena sammāsaṅkappena samannāgato hoti, asekhāya sammāvācāya
    samannāgato hoti, asekhena sammākammantena samannāgato hoti, asekhena
    sammāājīvena samannāgato hoti, asekhena sammāvāyāmena samannāgato
    hoti, asekhāya sammāsatiyā samannāgato hoti, asekhena sammāsamādhinā
    samannāgato hoti, asekhena sammāñāṇena samannāgato hoti, asekhāya
    sammāvimuttiyā hoti. Evaṃ kho bhikkhave bhikkhu asekho hotīti. 1-
    Evamādīsu suttesu vuttanayeneva veditabbānīti.
                  Iti paramatthajotikāya  khuddakapāṭhaṭṭhakathāya
                       kumārapañhavaṇṇanā niṭṭhitā.
                         ---------------
@Footnote: 1 aṃ. dasaka. 24/111/179

---------------------------------------------------------------------------------------------
page78.
                         5. Maṅgalasuttavaṇṇanā
                           nikkhepappayojanaṃ
         imāni kumārapañhānantaraṃ nikkhittassa maṅgalasuttassa atthavaṇṇanākkamo
anuppatto, tassa idha nikkhepappayojanaṃ vatvā atthavaṇṇanaṃ karissāma. Seyyathīdaṃ?
idañhi suttaṃ iminā anukkamena bhagavatā avuttampi yvāyaṃ saraṇagamanehi
sāsanotāro, sikkhāpadadvattiṃsākārakumārapañhehi ca sīlasamādhipaññappabhedanayo
dassito, sabbopesa paramamaṅgalabhūto, yato maṅgalatthikena ettheva abhiyogo
kātabbo, so ca tassa maṅgalabhāvo iminā suttānusārena veditabboti
dassanatthaṃ vuttaṃ.
                      Idamassa idha nikkhepappayojanaṃ.
                          Paṭhamamahāsaṅgītikathā
         evaṃ nikkhittassa panassa atthavaṇṇanatthaṃ ayaṃ mātikā:-
              "vuttaṃ yena yadā yasmā    cetaṃ vatvā imaṃ vidhiṃ
              evamiccādipāṭhassa        atthaṃ nānappakārato.
              Vaṇṇayanto samuṭṭhānaṃ       vatvā yaṃ yattha maṅgalaṃ
              vavatthapetvā tantassa      maṅgalatthaṃ vibhāvayeti. "
         Tattha "vuttaṃ yena yadā yasmā, cetaṃ vatvā imaṃ vidhin"ti ayaṃ
tāva aḍḍhagāthā yadidaṃ "evamme sutaṃ ekaṃ samayaṃ bhagavā .pe. Bhagavantaṃ
gāthāya ajjhabhāsī"ti, idaṃ vacanaṃ sandhāya vuttā. Idañhi anussavavasena vuttaṃ,
so ca bhagavā sayambhū anācariyako, tasmā nedantassa bhagavato vacanaṃ arahato
sammāsambuddhassa. Yato vattabbametaṃ "idaṃ vacanaṃ kena vuttaṃ, kadā, kasmā ca
vuttan"ti. Vuccate:- āyasmatā ānandena vuttaṃ, tañca pana paṭhamamahāsaṅgītikāle.
         Paṭhamamahāsaṅgīti nāma 1- cesā sabbasuttanidānakosalatthaṃ ādito pabhūti
evaṃ veditabbā. Dhammacakkappavattanañhi ādiṃ katvā yāva subhaddaparibbājakavinayanā
@Footnote: 1 cha.Ma. nāma na dissati

---------------------------------------------------------------------------------------------
page79.
Katabuddhakicce kusinārāyaṃ upavattane mallānaṃ sālavane yamakasālānamantare
visākhapuṇṇamīdivase 1- paccūsasamaye anupādisesāya nibbānadhātuyā parinibbute bhagavati
lokanāthe bhagavato parinibbāne sannipatitānaṃ sattannaṃ bhikkhusatasahassānaṃ
saṃghatthero āyasmā mahākassapo sattāhaparinibbute bhagavati subhaddena
vuḍḍhapabbajitena "alaṃ āvuso mā socittha, mā paridevittha, sumuttā mayaṃ tena
mahāsamaṇena, upaddutā ca homa `idaṃ vo kappati idaṃ vo na kappatī'ti,
idāni pana mayaṃ yaṃ icchissāma, 2- taṃ karissāma, yaṃ na icchissāma, 2- taṃ na
karissāmā"ti 3- vuttavacanamanussaranto "ṭhānaṃ kho panetaṃ vijjati yaṃ pāpabhikkhū
`atītasatthukaṃ pāvacanan'ti maññamānā pakkhaṃ labhitvā nacirasseva saddhammaṃ
antaradhāpeyyuṃ. Yāva ca dhammavinayo tiṭṭhati, tāva anatītasatthukameva pāvacanaṃ hoti.
Yathāha bhagavā:-
         "yo vo ānanda mayā dhammo ca vinayo ca desito paññatto,
    so vo mamaccayena satthā"ti. 4-
         Yannūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ
assa ciraṭṭhitikaṃ.
         Yañcāhaṃ bhagavatā:-
    "dhāressasi pana me tvaṃ kassapa sāṇāni paṃsukūlāni nibbasanānī"ti
    vatvā cīvare sādhāraṇaparibhogena ceva,
         "ahaṃ bhikkhave yāvadeva 5- ākaṅkhāmi vivicceva kāmehi vivicca akusalehi
    dhammehi savitakkaṃ savicāraṃ vivekajaṃ pītisukhaṃ paṭhamajjhānaṃ upasampajja
    viharāmi, kassapopi bhikkhave yāvadeva ākaṅkhati vivicceva kāmehi vivicca
    akusalehi dhammehi savitakkaṃ savicāraṃ vivekajaṃ pītisukhaṃ paṭhamajjhānaṃ
    upasampajja viharatī"ti
         evamādinā nayena navānupubbavihārachaḷabhiññāppabhede uttarimanussadhamme
attanā samasamaṭṭhapanena ca anuggahito, tassa me kimaññaṃ ānaṇyaṃ bhavissati,
@Footnote: 1 cha.Ma., i. visākhapuṇṇamadivase  2-2 i. icchāma
@3 vinaYu. cūḷa. 7/437/274, dī. mahā. 10/232/142 4 dī. mahā. 10/216/134
@5 cha.Ma. yāvade evamuparipi

---------------------------------------------------------------------------------------------
page80.
Nanu maṃ bhagavā rājā viya cakkavatti 1- sakakavacaissariyānuppadānena attano
kulavaṃsapatiṭṭhāpakaṃ puttaṃ `saddhammavaṃsapatiṭṭhāpako me ayaṃ bhavissatī'ti mantvā
iminā asādhāraṇena anuggahena anuggahesī"ti cintayanto dhammavinayasaṅgāyanatthaṃ
bhikkhūnaṃ ussāhaṃ janesi. Yathāha:-
         "athakho āyasmā mahākassapo bhikkhū āmantesi, ekamidāhaṃ āvuso
    samayaṃ pāvāya kusināraṃ addhānamaggapaṭipanno mahatā bhikkhusaṃghena saddhiṃ
    pañcamattehi bhikkhusatehī"ti 2- sabbaṃ subhaddakaṇḍaṃ vitthāretabbaṃ.
   Tato paraṃ āha:-
         "handa mayaṃ āvuso dhammañca vinayañca saṅgāyāma, pure adhammo
    dippati, dhammo paṭibāhiyati, avinayo dippati, vinayo paṭibāhiyati, pure
    adhammavādino balavanto honti, dhammavādino dubbalā honti,
    avinayavādino balavanto honti, vinayavādino  dubbalā hontī"ti. 3-
         Bhikkhū āhaṃsu "tenahi bhante thero bhikkhū uccinatū"ti. Thero
sakalanavaṅgasatthusāsanapariyattidhare puthujjanasotāpannasakadāgāmianāgāmisukakhavipassaka-
khīṇāsavabhikkhū anekasate anekasahasse ca vajjetvā tipiṭakasabbapariyattippabhedadhare
paṭisambhidāppatte mahānubhāve yebhuyyena bhagavatā etadaggamāropite tevijjādibhede
khīṇāsavabhikkhūyeva ekūnapañcasate pariggahesi. Ye sandhāya idaṃ vuttaṃ "athakho
āyasmā mahākassapo ekenūnapañcaarahantasatāni uccinī"ti. 4-
         Kissa pana thero ekenūnamakāsīti. Āyasmato ānandattherassa
okāsakaraṇatthaṃ. Tena hāyasmatā sahāpi vināpi dhammasaṅgīti na sakkā kātuṃ,
so hāyasmā sekho sakaraṇīyo, tasmā saha na sakkā, yasmā panassa kiñci
dasabaladesitaṃ suttageyyādikaṃ bhagavato asammukhāpaṭiggahitannāma natthi, tasmā vinā
na sakkā. Yadi evaṃ sekhopi samāno dhammasaṅgītiyā bahūppakārattā therena
uccinitabbo assa, atha kasmā na uccinitoti? parūpavādaparivajjanato. Thero
@Footnote: 1 cha.Ma. cakkavatti na dissati   2 dī. mahā. 10/231/141, vinaYu. cūḷa. 7/437/274
@3 vinaYu. cūḷa. 7/437/275   4 vinaYu. cūḷa. 7/437/275

---------------------------------------------------------------------------------------------
page81.
Hi āyasmante ānande ativiya vissattho ahosi. Tathā hi naṃ sirasmiṃ palitesu
jātesupi "navāyaṃ kumārako mattamaññāsī"ti 1- kumārakavādeneva vadati 2-
sakyakulappasuto cāyamāyasmā ānando 3- tathāgatassa bhātā cūḷapitu putto, tatra hitaṃ
bhikkhū chandāgamanaṃ viya maññamānā "bahū asekhapaṭisambhidappatte bhikkhū ṭhapetvā
ānandaṃ sekhapaṭisambhidappattaṃ thero uccinī"ti upavadeyyuṃ, taṃ parūpavādaṃ
parivajjento "ānandaṃ vinā saṅgīti na sakkā kātuṃ, bhikkhūnaṃyeva anumatiyā
gahessāmī"ti taṃ na uccini.
         Atha sayameva bhikkhū ānandassatthāya theraṃ yāciṃsu. Yathāha:-
         "bhikkhū āyasmantaṃ mahākassapaṃ etadavocuṃ:- `ayaṃ bhante āyasmā
    ānando kiñcāpi sekho, abhabbo chandadosamohabhayāgatiṃ gantuṃ, bahu
    cānena bhagavato santike dhammo ca vinayo ca pariyatto, tenahi bhante
    thero āyasmantampi ānandaṃ uccinatū'ti. Athakho āyasmā mahākassapo
    āyasmantampi ānandaṃ uccinī"ti. 4-
         Evaṃ bhikkhūnaṃ anumatiyāyeva uccinitena tenāyasmatā saha pañca
    therasatāni ahesuṃ.
         Athakho therānaṃ bhikkhūnaṃ etadahosi "kattha nukho mayaṃ dhammañca
vinayañca saṅgāyeyyāmā"ti. Athakho therānaṃ bhikkhūnaṃ etadahosi "rājagahaṃ kho
mahāgocaraṃ sampannasenāsanaṃ, 5- yannūna mayaṃ rājagahe vassaṃ vasantā dhammañca
vinayañca saṅgāyeyyāma, na aññe bhikkhū rājagahe vassaṃ upagaccheyayyun"ti. Kasmā
pana etesaṃ etadahosi? idaṃ amhākaṃ thāvarakammaṃ, koci visabhāgapuggalo saṃghamajjhaṃ
pavisitvā ukkoṭeyyāti. Athāyasmā mahākassapo ñattidutiyena kammena sāvesi.
Taṃ saṅgītikkhandhake 6- vuttanayeneva ñātabbaṃ.
         Atha tathāgatassa parinibbānato sattasu sādhukīḷanadivasesu sattasu ca
dhātupūjādivasesu vītivattesu "aḍḍhamāso atikkanto, idāni gimhānaṃ diyaḍḍho
@Footnote: 1 saṃ. nidāna. 16/154/209 2 cha.Ma., i. ovadati  3 cha.Ma., i. ayaṃ saddo na dissati
@4 vinaYu. cūḷa. 7/437/275 5 cha.Ma. pahūtasenāsanaṃ 6 vinaYu. cūḷa. 7/437/275

---------------------------------------------------------------------------------------------
page82.
Māso seso, upakaṭṭhā vassūpanāyikā"ti vatvā 1- mahākassapatthero "rājagahaṃ
āvuso gacchāmā"ti upaḍḍhaṃ bhikkhusaṃghaṃ gahetvā ekaṃ maggaṃ gato. Anuruddhatthero
upaḍḍhaṃ gahetvā ekaṃ maggaṃ gato, ānandatthero pana bhagavato pattacīvaraṃ
gahetvā bhikkhusaṃghaparivuto sāvatthiṃ gantvā rājagahaṃ gantukāmo yena sāvatthī,
tena cārikaṃ pakkāmi. Ānandattherena gatagataṭṭhāne mahāparidevo, ahosi
"bhante ānanda kuhiṃ satthāraṃ ṭhapetvā āgatosī"ti anupubbena pana  2- sāvatthiṃ
anuppatte there bhagavato parinibbānasamaye viya mahāparidevo ahosi.
         Tatra sudaṃ āyasmā ānando aniccatādipaṭisaṃyuttāya dhammiyā kathāya
taṃ mahājanaṃ saññāpetvā jetavanaṃ pavisitvā dasabalena vasitagandhakuṭiyā dvāraṃ
vivaritvā mañcapīṭhaṃ nīharitvā papphoṭetvā gandhakuṭiṃ sammajjitvā milātamālākacavaraṃ
chaḍḍetvā mañcapīṭhaṃ abhiharitvā puna yathāṭhāne ṭhapetvā bhagavato ṭhitakāle
viya 3-  karaṇīyaṃ vattaṃ sabbamakāsi. Atha thero bhagavato parinibbānato pabhūti
ṭhānanissajjabahulattā ussannadhātukaṃ kāyaṃ samassāsetuṃ dutiyadivase khīravirecanaṃ
pivitvā vihāreyeva nisīdi, yaṃ sandhāya subhena māṇavena pahitaṃ māṇavakaṃ etadavoca:-
         "akālo kho māṇavaka, atthi me ajja bhesajjamattā pītā, appeva
nāma svepi upasaṅkameyyāmā"ti. 4-
         Dutiyadivase cetakattherena pacchāsamaṇena gantvā subhena māṇavena
puṭṭho dīghanikāye subhasuttaṃ nāma dasamaṃ suttamabhāsi.
         Atha 5- thero jetavanavihāre khaṇḍaphullapaṭisaṅkharaṇaṃ  kārāpetvā
upakaṭṭhāya vassūpanāyikāya rājagahaṃ gato. Tathā mahākassapatthero ca anuruddhatthero
ca sabbaṃ bhikkhusaṃghaṃ gahetvā rājagahameva gatā.
         Tena kho pana samayena rājagahe aṭṭhārasa mahāvihārā honti. Te
sabbepi chaḍḍitapatitauklāpā ahesuṃ. Bhagavato hi parinibbāne sabbe bhikkhū
attano attano pattacīvaraṃ gahetvā vihāre ca pariveṇe ca chaḍḍetvā agamaṃsu,
@Footnote: 1 cha.Ma. mantvā  2 cha.Ma. ayaṃ na dissati  3 cha.Ma., i. viya na dissati
@4 dī. Sī. 9/447/197  5 cha.Ma. athakho

---------------------------------------------------------------------------------------------
page83.
Tattha therā bhagavato vacanapūjanatthaṃ titthiyavādaparimocanatthañca "paṭhamamāsaṃ
khaṇḍaphullapaṭisaṅkharaṇaṃ karomā"ti cintesuṃ. Titthiyā hi vadeyyuṃ  "samaṇassa gotamassa
sāvakā satthari ṭhiteyeva vihāre paṭijaggiṃsu, parinibbute chaḍḍesun"ti. Tesaṃ
vādaparimocanatthaṃ 1- cintesunti vuttaṃ hoti. Vuttañcetaṃ:-
         "athakho therānaṃ bhikkhūnaṃ etadahosi:- bhagavatā kho āvuso
    khaṇḍaphullapaṭisaṅkharaṇaṃ vaṇṇitaṃ, handa mayaṃ āvuso paṭhamamāsaṃ khaṇḍaphullapaṭisaṅkharaṇaṃ
    karoma, majjhimamāsaṃ sannipatitvā dhammañca vinayañca saṅgāyissāmā"ti. 2-
         Te dutiyadivase gantvā rājadvāre aṭṭhaṃsu. Ajātasattu rājā
āgantvā vanditvā "ahaṃ bhante kiṃ karomi, kenattho"ti pavāresi, therā
aṭṭhārasamahāvihārapaṭisaṅkharaṇatthāya hatthakammaṃ paṭivedesuṃ. "sādhu bhante"ti rājā
hatthakammakārake manusse adāsi. Therā paṭhamamāsaṃ sabbavihāre paṭisaṅkharāpesuṃ.
         Atha rañño ārocesuṃ "niṭṭhitaṃ mahārāja vihārapaṭisaṅkharaṇaṃ, idāni
dhammavinayasaṅgahaṃ karomā"ti. Sādhu bhante vissatthā karotha, mayhaṃ āṇācakkaṃ,
tumhākaṃ dhammacakkaṃ hotu, āṇāpetha maṃ bhante kiṃ karomīti. "saṅgahaṃ 3- karontānaṃ
bhikkhūnaṃ sannisajjaṭṭhānaṃ mahārājāti. Kattha karomi bhanteti. Vebhārapabbatapasse
sattapaṇṇaguhādvāre kātuṃ yuttaṃ mahārājāti. "sādhu bhante"ti. Kho rājā ajātasattu
vissukammunā 4- nimmitasadisaṃ suvibhattabhittithambhasopānaṃ nānāvidhamālākammalatākamma-
vicittaṃ mahāmaṇḍapaṃ kārāpetvā vividhakusumadāmaolambakaviniggalantacāruvitānaṃ
ratanavicittamaṇikoṭṭimatalamiva ca naṃ nānāpupphūpahāravicittaṃsupariniṭṭhitabhūmikammaṃ
brahmavimānasadisaṃ alaṅkaritvā tasmiṃ mahāmaṇḍape pañcasatānaṃ bhikkhūnaṃ anagghāni
pañcakappiyapaccattharaṇasatāni paññāpetvā dakkhiṇabhāgaṃ nissāya uttarābhimukhaṃ therāsanaṃ
paññāpetvā maṇḍapamajjhe puratthābhimukhaṃ buddhassa bhagavato āsanārahaṃ dhammāsanaṃ
paññāpetvā dantakhacitañcettha vījaniṃ ṭhapetvā bhikkhusaṃghassa ārocāpesi "niṭṭhitaṃ
bhante mama kiccan"ti.
@Footnote: 1 cha.Ma., i. vimocanatthañca  2 vinaYu. 7/438/286
@3 cha.Ma. dhammasaṅgahaṃ  4 cha.Ma., i. vissakammunā

---------------------------------------------------------------------------------------------
page84.
         Bhikkhū āyasmantaṃ ānandamāhaṃsu "sve āvuso sannipāto, 1- tvañca
sekho sakaraṇīyo, tena te na yuttaṃ sannipātaṃ gantuṃ, appamatto hohī"ti.
Athakho āyasmā ānando "sveva sannipāto, na kho pana me taṃ paṭirūpaṃ, yvāhaṃ
sekho samāno sannipātaṃ gacchayyan"ti  bahudeva rattiṃ kāyagatāsatiyā vītināmetvā
rattiyā paccūsasamaye caṅkamā orohitvā vihāraṃ pavisitvā "nipajjissāmī"ti kāyaṃ
āvaṭṭesi. 2- Dve pādā bhūmito muttā, asampattañca sīsaṃ bimbohanaṃ, etasmiṃ
antare anupādāya āsavehi cittaṃ vimucci. Ayañhi āyasmā caṅkamena bahi
vītināmetvā visesaṃ nibbattetuṃ asakkonto cintesi "nanu maṃ bhagavā etadavoca
`katapuññosi tvaṃ ānanda  padhānamanuyuñja, khippaṃ hohisi anāsavo'ti 3- buddhānañca
kathādoso nāma natthi, mama pana accāraddhaṃ viriyaṃ, tena me cittaṃ uddhaccāya
saṃvattati, handāhaṃ viriyasamattaṃ yojemī"ti caṅkamā orohitvā pādadhovanaṭṭhāne
ṭhatvā pāde dhovitvā vihāraṃ pavisitvā mañcake nisīditvā "thokaṃ vissamissāmī"ti
kāyaṃ mañcake upanāmesi. Dve pādā bhūmito muttā, sīsaṃ ca bimbohanaṃ asampattaṃ
etasmiṃ antare anupādāya āsavehi cittaṃ vimuttaṃ. 4- Catuiriyāpathavirahitaṃ
therassa arahattaṃ. Tena "imasmiṃ sāsane anippanno anisinno aṭṭhito
acaṅkamanto ko bhikkhu arahattaṃ patto"ti vutte "ānandatthero"ti vattuṃ vaṭṭati.
         Atha therā bhikkhū dutiyadivase bhattakacicaṃ katvā pattacīvaraṃ paṭisāmetvā
dhammasabhāyaṃ sannipatitā. Ānandatthero pana attano arahattappattiṃ ñāpetukāmo
bhikkhūhi saha na gato. Bhikkhū yathāvuḍḍhaṃ attano attano āsane 5- nisīdantā
ānandattherassa āsanaṃ ṭhapetvā nisinnā. Tattha kehici "etamāsanaṃ kassā"ti
vutte ānandassāti. Ānando pana kuhiṃ gatoti. Tasmiṃ samaye thero cintesi
"idāni mayhaṃ gamanakālo"ti. Tato attano ānubhāvaṃ dassento paṭhaviyaṃ nimmujjitvā
attano āsaneyeva attānaṃ dassesi. Ākāsena gantvā nisīdīti eke.
         Evaṃ nisinne ānande 6- āyasmā mahākassapatthero bhikkhū āmantesi
"āvuso kiṃ paṭhamaṃ saṅgāyāma dhammaṃ vā vinayaṃ vā"ti. Bhikkhū āhaṃsu "bhante
@Footnote: 1 cha.Ma. āvuso ānanda saṃghasannipāto  2 cha.Ma., i. āvajjesi  3 dī. mahā,
@10/207/127  4 cha.Ma. vimucci 5 cha.Ma. pattāsayane 6 cha.Ma. nisinne tasmiṃ
@āyasmante, i....tasmiṃ āyasmā

---------------------------------------------------------------------------------------------
page85.
Mahākassapa vinayo nāma buddhasāsanassa āyu, vinaye ṭhite sāsanaṃ ṭhitaṃ hoti,
tasmā paṭhamaṃ vinayaṃ saṅgāyāmā"ti. "kaṃ dhuraṃ katvā vinayo saṅgāyitabbo"ti.
Āyasmantaṃ upālinti. Kiṃ ānando nappahotīti. No nappahoti, apica kho pana
sammāsambuddho dharamānoyeva vinayapariyattiṃ nissāya āyasmantaṃ upāliṃ etadagge
ṭhapesi "etadaggaṃ bhikkhave mama sāvakānaṃ bhikkhūnaṃ vinayadharānaṃ yadidaṃ upālī"ti 1-
tasmā upālittheraṃ pucchitvā vinayaṃ saṅgāyāmāti. Tato thero vinayaṃ pucchanatthāya
attanāva attānaṃ sammanni. Upālittheropi visajjanatthāya sammanni. Tatrāyaṃ pāḷi:-
      athakho āyasmā mahākassapo saṃghaṃ ñāpesi:-
         "suṇātu me āvuso saṃgho, yadi saṃghassa pattakallaṃ,
      ahaṃ upāliṃ vinayaṃ puccheyyan"ti.
      Āyasmāpi upāli saṃghaṃ ñāpesi:-
         "suṇātu me bhante saṃgho,     yadi saṃghassa pattakallaṃ,
      ahaṃ āyasmatā mahākassapena      vinayaṃ puṭṭho vissajjeyyan"ti.
         Evaṃ attanāva attānaṃ sammannitvā āyasmā upāli uṭṭhāyāsanā
ekaṃsaṃ cīvaraṃ katvā there bhikkhū vanditvā dhammāsane nisīdi dantakhacitaṃ bījaniṃ
gahetvā, tato mahākassapatthero upālittheraṃ paṭhamapārājikaṃ ādiṃ katvā sabbaṃ vinayaṃ
pucchi, upālitthero vissajjesi. Sabbe pañcasatā bhikkhū paṭhamapārājikasikkhāpadaṃ
sanidānaṃ katvā ekato gaṇasajjhāyamakaṃsu, evaṃ sesānipīti  sabbaṃ vinayaṭṭhakathāyaṃ
gahetbbaṃ. Etenupāyena 2- saubhatovibhaṅgaṃ sakhandhakaparivāraṃ sakalaṃ vinayapiṭakaṃ
saṅgāyitvā upālitthero dantakhacitaṃ bījaniṃ nikkhipitvā dhammāsanā orohitvā
vuḍḍhe bhikkhū vanditvā attano pattāsane nisīdi.
         Vinayaṃ saṅgāyitvā dhammaṃ saṅgāyitukāmo āyasmā mahākassapatthero
bhikkhū pucchi "dhammaṃ saṅgāyantehi kaṃ puggalaṃ dhuraṃ katvā dhammo saṅgāyitabbo"ti.
Bhikkhū "ānandattheraṃ dhuraṃ katvā"ti āhaṃsu.
       Athakho āyasmā mahākassapo saṃghaṃ ñāpesi:-
@Footnote: 1 aṃ eka. 20/228/25  2 cha.Ma., i. etena nayena

---------------------------------------------------------------------------------------------
page86.
         "suṇātu me āvuso saṃgho, yadi saṃghassa pattakallaṃ,
      ahaṃ ānandaṃ dhammaṃ puccheyyan"ti.
              Athakho āyasmā ānando saṃghaṃ ñāpesi:-
           "suṇātu me bhante saṃgho,    yadi saṃghassa pattakallaṃ,
      ahaṃ  āyasmatā mahākassapena      dhammaṃ puṭṭho vissajjeyyana"ti.
         Athakho āyasmā ānando uṭṭhāyāsanā ekaṃsaṃ cīvaraṃ katvā there
bhikkhū vanditvā dhammāsane nisīdi dantakhacitaṃ bījaniṃ gahetvā. Mahākassapatthero
ānandattheraṃ dhammaṃ pucchi. Pucchāvidhānañca 1- sutteyeva vuttaṃ. Yathāha athakho
āyasmā mahākassapo āyasmantaṃ ānandaṃ etadavoca 1- "brahmajālaṃ āvuso ānanda
kattha bhāsitan"ti. Antarā ca bhante rājagahaṃ  antarā ca nālandaṃ rājāgārake
ambalaṭṭhikāyanti. Kaṃ ārabbhāti. Suppiyañca paribbājakaṃ brahmadattañca māṇavanti.
Athakho āyasmā mahākassapo āyasmantaṃ ānandaṃ brahmajālassa nidānampi pucchi,
puggalampi pucchi. Sāmaññaphalampanāvuso ānanda kattha bhāsitanti. Rājagahe bhante
jīvakambavaneti. Kena saddhinti. Ajātasattunā vedehīputtena saddhinti. Athakho
āyasmā mahākassapo āyasmantaṃ ānandaṃ sāmaññaphalassa nidānampi pucchi,
puggalampi pucchīti. 2- Etenevupāyena pañca nikāye pucchi, puṭṭho puṭṭho
āyasmā ānando visajjesīti. 3- Ayaṃ paṭhamamahāsaṅgīti pañcahi arahantasatehi therehi 4-
katā:-  yā loke 5-
           satehi pañcahi katā         tena pañcasatāti ca
           thereheva katattā ca       therikāti pavuccati.
         Imissā paṭhamamahāsaṅgītiyā vattamānāya sabbaṃ dīghanikāyaṃ majjhimanikāyādiñca
pucchitvā anupubbena khuddakanikāyaṃ pucchantena āyasmatā mahākassapena
"maṅgalasuttaṃ āvuso ānanda kattha bhāsitan"ti evamādivacanāvasāne "nidānampi
pucchi, puggalampi pucchī"ti ettha nidāne pucchite taṃ nidānaṃ vitthāretvā yathā
ca bhāsitaṃ, yena ca sutaṃ, yadā ca bhāsitaṃ, 6- yena ca bhāsitaṃ, yattha ca bhāsitaṃ,
@Footnote: 1-1 cha.Ma. ayaṃ na dissati  2 cha.Ma., i. pucchi  3 cha.Ma., i. visajjesi
@4 cha.Ma. therasatehi  5 cha.Ma. yā loketi na dissati  6 cha.Ma., i. sutaṃ

---------------------------------------------------------------------------------------------
page87.
Yassa ca bhāsitaṃ, taṃ sabbaṃ kathetukāmena "evaṃ bhāsitaṃ mayā sutaṃ, ekaṃ samayaṃ
bhāsitaṃ, bhagavatā bhāsitaṃ, sāvatthiyaṃ bhāsitaṃ, devatāya bhāsitan"ti  etamatthaṃ
dassentena āyasmatā ānandena vuttaṃ "evamme sutaṃ ekaṃ samayaṃ bhagavā
sāvatthiyaṃ viharati jetavane anāthapiṇḍikassa ārāme athakho aññatarā devatā
abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā
tenupasaṅkami upasaṅkamitvā bhagavantaṃ abhivādetvā ekamantaṃ aṭṭhāsi ekamantaṃ
ṭhitā kho sā devatā bhagavantaṃ gāthāya ajjhabhāsī"ti. Evamidaṃ āyasmatā
ānandena vuttaṃ, tañca pana paṭhamamahāsaṅgītikāle vuttanti veditabbaṃ.
         Idāni "kasmā vuttan"ti ettha vuccate:- yasmā ayamāyasmā
mahākassapattherena nidānaṃ puṭṭho, tasmā nena taṃ nidānaṃ ādito pabhūti
vitthāretuṃ vuttaṃ. Yasmā vā āyasmantaṃ ānandaṃ dhammāsane nisinnaṃ vasīguṇaparivutaṃ
disvā ekaccānaṃ devatānaṃ cittamuppannaṃ "ayamāyasmā vedehimuni 1- pakatiyāpi
sakyakulanvayo 2- bhagavato dāyādo, bhagavatāpi pañcakkhattuṃ etadagge niddiṭṭho,
catūhi acchariyabbhūtadhammehi samannāgato, catunnaṃ parisānaṃ piyo manāpo, idāni
maññe bhagavato dhammarajje dāyajjaṃ 3- patvā buddho jāto"ti. Tasmā āyasmā
ānando tāsaṃ devatānaṃ cetasā cetoparivitakkamaññāya taṃ abbhūtasambhāvanaṃ
anadhivāsento attano sāvakabhāvameva dīpetuṃ āha "evamme sutaṃ ekaṃ samayaṃ
bhagavā .pe. Ajjhabhāsī"ti. Etthantare pañca arahantasatāni anekāni ca
devatāsatasahassāni 4- "sādhu sādhū"ti āyasmantaṃ ānandaṃ abhinandiṃsu. Mahābhūmicālo
ahosi, nānāvidhakusumavassaṃ antalikkhato patati, 5- aññāni ca bahūni acchariyāni
pāturahesuṃ, bahunnañca devatānaṃ saṃvego uppajji "yaṃ amhehi bhagavato sammukhā
sutaṃ, taṃ idāneva parokkhaṃ 6- jātan"ti. Evamidaṃ āyasmatā ānandena paṭhamamahāsaṅgīti-
kāle vadantenāpi iminā kāraṇena vuttanti veditabbaṃ. Ettāvatā ca
"vuttaṃ yena yadā yasmā, cetaṃ vatvā imaṃ vidhin"ti imissā aḍḍhagāthāya
attho pakāsito hoti.
@Footnote: 1 cha.Ma., i. vedehamuni 2 cha.Ma. sakyakulamanvayo 3 cha.Ma., i. dhammarajjadāyajjaṃ,
@Ma. dhammadāyajjaṃ  4 cha.Ma., i. devatāsahassāni  5 cha.Ma., i. papati  6 cha.Ma. taṃ
@parokkhā

---------------------------------------------------------------------------------------------
page88.
                        Evamiccādipāṭhavaṇṇanā
         idāni "evamiccādipāṭhassa, atthaṃ nānappakārato"ti evamādimātikāpada-
saṅgahitatthappakāsanatthaṃ vuccate:- evanti ayaṃ saddo upamūpadesasampahaṃsanagarahaṇavacana-
sampaṭiggahākāranidassanāvadhāraṇādīsu atthesu daṭṭhabbo. Tathāhesa "evaṃ
jātena maccena, kattabbaṃ kusalaṃ bahun"ti evamādīsu 1- upamāyaṃ dissati.
"evante abhikkamitabbaṃ, evaṃ paṭikkamitabban"ti evamādīsu 2- upadese. "evametaṃ
bhagavā, evametaṃ sugatā"ti evamādīsu 3- sampahaṃsane. "evameva panāyaṃ vasasī yasmiṃ
vā tasmiṃ vā tassa muṇḍakassa samaṇakassa vaṇṇaṃ bhāsatī"ti evamādīsu 4- garahaṇe.
"evambhanteti kho te bhikkhū bhagavato paccassosun"ti evamādīsu 5- vacanasampaṭiggahe.
"evaṃ byā khohaṃ bhante bhagavatā dhammaṃ desitaṃ ājānāmī"ti evamādīsu 6- ākāre.
"ehi tvaṃ māṇavaka, yena samaṇo ānando tenupasaṅkami, 7- upasaṅkamitvā mama
vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha
`subho māṇavo todeyyaputto bhavantaṃ ānandaṃ .pe. Phāsuvihāraṃ pucchatī'ti,
evañca vadehi sādhu kira bhavaṃ ānando yena subhassa māṇavassa todeyyaputtassa
nivesanaṃ, tenupasaṅkamatu anukampaṃ upādāyā"ti evamādīsu 8- nidassane. "taṃ kiṃ
maññatha kālāmā, ime dhammā kusalā vā akusalā vāti. Akusalā bhanteti.
Sāvajjā vā anavajjā vāti. Sāvajjā bhanteti. Viññugarahitā vā viññupasaṭṭhā
vāti. Viññugarahitā bhanteti. Samattā samādinnā ahitāya dukkhāya saṃvattanti no
vā, kathaṃ vo ettha hotīti. Samattā bhante samādinnā ahitāya dukkhāya
saṃvattanti, evaṃ no ettha hotī"ti evamādīsu 9- avadhāraṇe. Idha pana
ākāranidassanāvadhāraṇesu daṭṭhabbo.
         Tattha ākāratthena evaṃsaddena etamatthaṃ dīpeti:- nānānayanipuṇamanekajjhāsaya-
samuṭṭhānamatthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ
@Footnote: 1 khu. dha. 25/53/26  2 aṃ. catukaka. 21/122/140 3 aṃ. tika. 20/66/188
@4 saṃ. sagā. 15/187/192  5 Ma. mū. 12/1/1  6 Ma. mū. 12/398/356
@7 cha.Ma., i. tenupasaṅkama  8 dī. Sī. 9/445/197 9 aṃ. tika. 20/66/185

---------------------------------------------------------------------------------------------
page89.
Sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena
ko samattho viññātuṃ, sabbathāmena pana sotukāmataṃ janetvāpi evamme
sutaṃ, 1- mayāpi ekenākārena sutanti.
         Nidassanatthena "nāhaṃ sayambhū, na mayā idaṃ sacchikatan"ti attānaṃ
parimocento "evamme sutaṃ, mayā evaṃ sutan"ti idāni vattabbaṃ sakalasuttaṃ
nidasseti.
         Avadhāraṇatthena "etadaggaṃ bhikkhave mama sāvakānaṃ bhikkhūnaṃ bahussutānaṃ
yadidaṃ ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ
ānando"ti 2- evaṃ bhagavatā pasaṭṭhabhāvānurūpaṃ attano dhāraṇabalaṃ dassento
sattānaṃ sotukamyataṃ janeti "evamme sutaṃ, tañca kho atthato vā byañjanato
vā anūnamanadhikaṃ, evameva, na aññathā daṭṭhabban"ti.
         Mesaddo tīsu atthesu dissati. Tathāhissa "gāthābhigītaṃ me
abhojaneyyan"ti evamādīsu 3- mayāti attho. "sādhu me bhante bhagavā saṅkhittena
dhammaṃ desetū"ti evamādīsu 4- mayhanti attho. "dhammadāyādā me bhikkhave
bhavathā"ti evamādīsu 5- mamāti attho. Idha pana "mayā sutana"ti ca "mama
sutan"ti ca atthadvaye vattati. 6-
         Sutanti ayamettha sutasaddo saupasaggo anupasaggo ca gamanakhyāti 7-
rāgābhibhūtūpacitānuyogasotaviññeyyasotadvāraviññātādianekatthappabhedo. Tathā hissa
"senāya pasuto"ti evamādīsu gacchantoti attho. "sutadhammassa passato"ti
evamādīsu 8- khyātadhammassāti  attho. "avassutā avassutassā"ti evamādīsu 9-
rāgābhibhūtā rāgābhibhūtassāti attho. "tumhehi puññaṃ pasutaṃ anappakan"ti
evamādīsu 10- upacitanti attho. "ye jhānappasutā dhīrā"ti evamādīsu 11-
jhānānuyuttāti attho. "diṭṭhaṃ sutaṃ mutan"ti evamādīsu 12- sotaviññeyyanti
attho.
@Footnote: 1 ka. kampana evamme sutaṃ,  2 aṃ. eka. 20/219-223/25  3 khu.su. 24/81/351
@4 saṃ. saḷā. 118/112/75 (sayā)  5 Ma. mū. 12/29/17  6 cha.Ma. yukhjati
@7 cha.Ma. gamanakhyāta... 8 khu.u. 25/11/105  9 vinaYu. 3/256/3
@10 khu.dha. 25/12/11  11 khu.dha. 25/181/49  12 Ma.mū 12/241/203

---------------------------------------------------------------------------------------------
page90.
"sutadharo sutasanniccayo"ti evamādīsu 1- sotadvārānusāraviññātadharoti attho. Idha
pana sutanti sotaviññāṇapubbaṅgamāya viññāṇavīthiyā upadhāritanti vā upadhāraṇanti
vā attho. Tattha yadā mesaddassa mayāti attho, tadā "evaṃ mayā sutaṃ,
sotaviññāṇapubbaṅgamāya viññāṇavīthiyā upadhāritan"ti yujjati. Yadā mesaddassa
mamāti attho, tadā "evaṃ mama sutaṃ sotaviññāṇapubbaṅgamāya viññāṇavīthiyā
upadhāraṇan"ti yujjati.
         Evametesu tīsu padesu evanti sotaviññāṇādiviññāṇakiccanidassanaṃ. 2-
Meti vuttaviññāṇasamaṅgīpuggalanidassanaṃ. Sutanti assavanabhāvappaṭikkhepato
anūnānadhikāviparītaggahaṇanidassanaṃ. Tathā evanti savanādicittānaṃ nānappakārena ārammaṇe
pavattabhāvanidassanaṃ. Meti attanidassanaṃ. Sutanti dhammanidassanaṃ.
         Tathā evanti niddisitabbadhammanidassanaṃ. Meti puggalanidassanaṃ. Sutanti
puggalakiccanidassanaṃ.
         Tathā evanti vīthicittānaṃ ākārapaññattivasena nānākāraniddeso. 3-
Meti kattāraniddeso. Sutanti visayaniddeso.
         Tathā evanti puggalakiccaniddeso. Sutanti viññāṇakiccaniddeso.
Meti ubhayakiccayuttapuggalaniddeso.
         Tathā evanti bhāvaniddeso. Meti puggalaniddeso. Sutanti tassa
viññāṇakiccaniddeso. 4-
         Tattha evanti ca meti ca sacchikatthaparamatthavasena avijjamānapaññatti.
Sutanti vijjamānapaññatti. Tathā evanti ca meti ca taṃ taṃ upādāya vattabbato
upādāyapaññatti. 5- Sutanti diṭṭhādīni upanidhāya vattabbato upanidhāyapaññatti. 6-
         Ettha ca evanti vacanena asammohaṃ dīpeti, sutanti vacanena sutassa
asammosaṃ. Tathā evanti vacanena yoniso manasikāraṃ dīpeti ayoniso manasikaroto
nānappakārappaṭivedhābhāvato. Sutanti vacanena avikkhepaṃ dīpeti vikkhittacittassa
@Footnote: 1 Ma.mū. 12/339/301 2 cha.Ma. sotaviññāṇakiccanidassanaṃ 3 cha.Ma. nānappakāraniddeso
@4 cha.Ma., i. kiccaniddeso  5 cha.Ma. upādāpaññatti 6 cha.Ma. upanidhāpaññatti

---------------------------------------------------------------------------------------------
page91.
Savanābhāvato. Tathā hi vikkhittacitto puggalo sabbasampattiyā vuccamānopi "ni
mayā sutaṃ, puna bhaṇitabban"ti 1- bhaṇati. Yoniso manasikārena cettha attasammāpaṇidhiṃ
pubbe ca katapuññataṃ sādheti, avikkhepena saddhammassavanaṃ sappurisūpanissayañaca.
Evanti ca iminā bhaddakenākārena pacchimacakkadvayasampattiṃ attano dīpeti,
sutanti savanayogena purimacakkadvayasampattiṃ. Tathā āsayasuddhiṃ payogasuddhiñca, tāya
ca āsayasuddhiyā adhigamabyattiṃ, payogasuddhiyā āgamabyattiṃ.
         Evanti ca iminā nānappakārapaṭivedhadīpakena vacanena attano
atthapaṭibhāṇapaṭisambhidāsampadaṃ dīpeti. Sutanti iminā sotabbabhedapaṭivedhadīpakena
dhammaniruttipaṭisambhidāsampadaṃ dīpeti. Evanti ca idaṃ yoniso manasikāradīpakaṃ vacanaṃ
bhaṇanto "ete mayā dhammā manasānupekkhitā diṭṭhiyā suppaṭividdhā"ti ñāpeti.
Sutanti idaṃ savanayogadīpakavacanaṃ bhaṇanto "bahū mayā dhammā sutā dhatā vacasā paricitā"ti
ñāpeti. Tadubhayenapi atthabyañjanapāripūriṃ dīpento savane ādaraṃ janeti.
         Evamme sutanti iminā pana sakalenapi vacanena āyasmā ānando
tathāgatappaveditaṃ dhammaṃ attano adahanto asappurisabhūmiṃ atikkamati, sāvakattaṃ
paṭijānanto sappurisabhūmiṃ okkamati. Tathā asaddhammā cittaṃ vuṭṭhāpeti, saddhamme
cittaṃ patiṭṭhāpeti. "kevalaṃ sutamevetaṃ mayā, tasseva pana bhagavato vacanaṃ arahato
sammāsambuddhassā"ti ca dīpento attānaṃ parimoceti, satthāraṃ apadissati,
jinavacanaṃ appeti, dhammanettiṃ patiṭṭhāpeti.
         Apica "evamme sutan"ti attanā uppāditabhāvaṃ appaṭijānanto
purimasavanaṃ vivaranto "sammukhā paṭiggahitamidaṃ mayā tassa bhagavato catuvesārajja-
visāradassa dasabaladharassa āsabhaṭṭhānaṭṭhāyino sīhanādaṃ nadino sabbasattuttamassa
dhammissarassa dhammarājassa dhammādhipatino dhammadīpassa dhammappaṭisaraṇassa saddhammavaracakka-
vattino sammāsambuddhassa, na ettha atthe vā dhamme vā pade vā
byañjane vā kaṅkhā vā vimati vā kātabbā"ti sabbadevamanussānaṃ imasmiṃ
dhamme assaddhiyaṃ vināseti, saddhāsampadaṃ uppādetīti veditabbo. Hoti cettha:-
@Footnote: 1 cha.Ma. bhaṇathā"ti

---------------------------------------------------------------------------------------------
page92.
               Vināsayati assadadhaṃ       saddhaṃ vaḍḍheti sāsane
               evamme sutamiccevaṃ     vadaṃ gotamasāvakoti.
         Ekanti gaṇanaparicchedaniddeso. Samayanti paricchinnaniddeso. Ekaṃ
samayanti aniyamitaparidīpanaṃ. Tattha samayasaddo:-
               samavāye khaṇe kāle    samūhe hetudiṭṭhisu
               paṭilābhe pahāne ca     paṭivedhe ca dissati.
         Tathā hissa "appevanāma svepi upasaṅkameyyāma kālañca samayañca
upādāyā"ti evamādīsu 1- samavāyo attho. "ekova kho bhikkhave khaṇo ca samayo
ca brahmacariyavāsāyā"ti evamādīsu 2- khaṇo. "uṇhasamayo pariḷāhasamayo"ti 3-
evamādīsu kālo. "mahāsamayo pavanasmin"ti evamādīsu 4- samūho. "samayopi kho
te bhaddāli appaṭividdho ahosi, bhagavāpi kho sāvatthiyaṃ viharati, sopi maṃ
jānissati `bhaddali nāma bhikkhu satthu sāsane sikkhāya aparipūrikārī'ti ayampikho te
bhaddāli samayo appaṭividdho ahosī"ti evamādīsu 5- hetu. "tena kho pana
samayena uggāhamāno paribbājako samaṇamuṇḍikāputto samayappavādake tiṇḍukācīre 6-
ekasālake mallikāya ārāme paṭivasatī"ti evamādīsu 7- diṭṭhi.
         Diṭṭhe dhamme ca yo attho      yo cattho samparāyiko
         atthābhisamayā dhīro            paṇḍitoti pavuccatīti.
Evamādīsu 8- paṭilābho. "sammā mānābhisamayā antamakāsi dukkhassā"ti evamādīsu 9-
pahānaṃ. "dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"ti
evamādīsu 10- paṭivedho. Idha panassa kālo attho. Tena ekaṃ samayanti
asaṃvaccharautumāsaḍḍhamāsarattindivapubbaṇhamajjhaṇhaaparaṇhapaṭhamamajjhimapacchimayāma-
muhuttādīsu kālākhyesu samayesu ekaṃ samayaṃ. 11-
         Ye ca 12- ime gabbhokkantisamayo jātisamayo saṃvegasamayo abhinikkhamanasamayo
dukkarakārikasamayo māravijayasamayo abhisambodhisamayo diṭṭhadhammasukhavihārasamayo
@Footnote: 1 dī. Sī. 9/447/197  2 aṃ. aṭṭhaka. 23/119/230 (sayā)  3 vinaYu. 2/359/283
@4 di. mahā. 10/332/216  5 Ma.Ma. 13/135/111  6 cha.Ma. tindukācīre
@7 Ma.Ma. 13/260/235  8 saṃ. sagā. 15/128/102  9 Ma.mū. 12/28/16 sabbāsavasutta
@10 khu. paṭi. 31/45/28 (syā) 11 cha.Ma. ekaṃ samayanti dīpeti  12 cha.Ma.,i.vā

---------------------------------------------------------------------------------------------
page93.
Desanāsamayo parinibbānasamayoti evamādayo bhagavato devamanussesu ativiya pakāsā
anekakālakhyā eva samayā, tesu samayesu desanāsamayasaṅkhātaṃ ekaṃ samayanti vuttaṃ
hoti. Yo cāyaṃ ñāṇakaruṇākiccasamayesu karuṇākiccasamayo, attahitaparahitappaṭipattisamayesu
parahitappaṭipattisamayo, sannipatitānaṃ karaṇīyadvayasamayesu dhammīkathāsamayo,
desanāpaṭipattisamayesu desanāsamayo, tesupi samayesu yaṅkiñci sandhāya "ekaṃ
samayan"ti vuttaṃ hoti.
         Etthāha:- atha kasmā yathā adhidhamme "yasmiṃ samaye kāmāvacaran"ti
ca ito aññesu suttapadesu "yasmiṃ samaye bhikkhave bhikkhu vivicceva kāmehī"ti
ca bhummavacanena niddeso kato, vinaye ca "tena samayena buddho bhagavā"ti
karaṇavacanena, tathā akatvā idha "ekaṃ samayan"ti upayogavacananiddeso katoti.
Vuccate. 1- Tattha tathā, idha ca aññathā atthasambhavato. Tattha hi abhidhamme ito
aññesu suttapadesu ca adhikaraṇattho bhāvena bhāvalakkhaṇattho ca sambhavati
adhikaraṇañhi kālākhyo 2- samūhākhyo 2- ca samayo, tattha vuttānaṃ phassādidhammānaṃ
khaṇasamavāyahetusaṅkhātassa ca samayassa bhāvena tesaṃ bhāvo lakkhiyati, tasmā
tadatthajotanatthaṃ tattha bhummavacananiddeso kato.
         Vinaye ca hetvattho karaṇattho ca sambhavati. Yo hi so
sikkhāpadapaññattisamayo sāriputtādīhipi dubbiññeyyo, tena samayena hetubhūtena
karaṇabhūtena ca sikkhāpadāni paññapento sikkhāpadapaññattihetuñca apekkhamāno
bhagavā tattha tattha vihāsi, tasmā tadatthajotanatthaṃ tattha karaṇavacananiddeso kato.
         Idha pana aññasmiñca evaṃjātike suttantapāṭhe accantasaṃyogattho
sambhavati. Yañhi samayaṃ bhagavā imaṃ aññaṃ vā suttantaṃ desesi, accantameva taṃ
samayaṃ karuṇāvihārena vihāsi. Tasmā tadatthajotanatthaṃ idha upayogavacananiddeso
katoti viññeyyo. Hoti cettha:-
               taṃ  taṃ atthamapekkhitvā      bhummena karaṇena ca
               aññatra samayo vutto       upayogena so idhāti.
@Footnote: 1 cha.Ma. ayaṃ saddo na dissati  2-2 cha.Ma. kālattho samūhattho

---------------------------------------------------------------------------------------------
page94.
         Bhagavāti guṇavisiṭṭhasattuttamagarugāravādivacametaṃ. Yathāha:-
            bhagavāti vacanaṃ seṭṭhaṃ       bhagavāti vacanamuttamaṃ
            garu gāravayutto so       bhagavā  tena vuccatīti.
         Catubbidhañhi nāmaṃ āvatthikaṃ liṅgikaṃ nemittakaṃ adhiccasamuppannanti.
Adhiccasamupnaṃ nāma "yadicchakan"ti vuttaṃ hoti. Tattha vaccho damo 1- balibaddoti
evamādi āvatthikaṃ, daṇḍī chattī sikhī karīti evamādi liṅgikaṃ, tevijjo
chaḷabhiññoti evamādi nemittakaṃ, sirivaḍḍhako dhanavaḍḍhakoti evamādi vacanatthamanapekkhitvā
pamattaṃ adhiccasamuppannaṃ. Idampana bhagavāti nāmaṃ guṇanemittakaṃ, na mahāmāyāya,
na suddhodanamahārājena, na asītiñātisahassehi kataṃ, na sakkasantusitādīhi
devatāvisesehi kataṃ. Yathāha āyasmā sāriputtatthero "bhagavāti netaṃ nāmaṃ mātarā
kataṃ .pe. Sacchikā paññatti yadidaṃ bhagavā"ti. 2-
         Yaṃ guṇanemittakañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ
vadanti:-
                   bhagī bhajī bhāgī vibhattavā iti
                   akāsi bhagganti garūti bhāgyavā
                   bahūhi ñāyehi subhāvitattano
                   bhavantago so bhagavāti vuccatīti.
Niddesādīsu 3- vuttanayeneva cassa attho daṭṭhabbo.
       Ayampana aparo pariyāyo:-
         bhāgyavā bhaggavā yutto      bhaggehi ca vibhattavā
         bhattavā vantagamano          bhavesu bhagavā tatoti.
        Tattha "vaṇṇāgamo vaṇṇavipariyāyo"ti evaṃ niruttilakkhaṇaṃ gahetvā
saddanayena vā pisodarādipakkhepalakkhaṇaṃ gahetvā yasmā lokiyalokuttarasukhābhinibbattakaṃ
dānasīlādipārappattaṃ bhāgyamassa atthi, tasmā bhāgyavāti vattabbe
bhagavāti vuccatīti ñātabbaṃ. Yasmā pana
@Footnote: 1 cha.Ma. dammo  2 khu. mahā. 29/379/253 (syā)
@3 khu. mahā. 29/379/252, khu. cūḷa. 30/65/10 (syā)

---------------------------------------------------------------------------------------------
page95.
Lobhadosamohaviparītamanasikāraahirikānottappakodhūpanāhamakkhapalāsaissāmacchariyamāyāsātheyya-
thambhasārambhamānātimānamadapamādataṇhāvijjātividhākusalamūladuccaritasaṅkilesamalavisamasaññā-
vitakkapapañcacatubbidhavipariyesaāsavaganthoghayogāgatitaṇhupādānapañcacetokhīlavinibbandha-
nīvaraṇābhinandanachavivādamūlachataṇhākāyasattānusayaaṭṭhalokadhammanavataṇhāmūlakadasākusalakammapatha-
dvāsaṭṭhidiṭṭhigataaṭṭhasatataṇhāvicaritappabhedasabbadarathapariḷāhakilesasatahassāni, 1-
saṅkhepato vā pañca kilesakkhandhaabhisaṅkhāramaccudevaputtamāre abhañji, tasmā bhaggattā
etesaṃ parissayānaṃ bhaggavāti vattabbe bhagavāti vuccati. Āha cettha:-
            bhaggarāgo bhaggadoso    bhaggamoho  anāsavo
            bhaggāssa pāpakā dhammā  bhagavā tena vuccatīti.
         Bhāgyavatāya cassa satapuññalakkhaṇadharassa rūpakāyasampatti dīpitā hoti,
bhaggadosatāyapi dhammakāyasampatti. Tathā lokiyaparikkhakānaṃ bahumatabhāvo, 2-
gahaṭṭhapabbajitehi abhigamanīyatā. Tathā abhigatānañca nesaṃ kāyacittadukkhāpanayane
paṭibalabhāvo, tathā 3- āmisadānadhammadānehi upakāritā. Lokiyalokuttarasukhehi ca
saṃyojanasamatthatā dīpitā hoti.
         Yasmā ca loke issariyadhammayasasirikāmappayattesu chasu dhammesu bhagasaddo
pavattati, paramañcassa sakacitte issariyaṃ, aṇimālaṅghimādikaṃ vā lokiyasammataṃ
sabbākāraparipūraṃ atthi, tathā lokuttaradhammo, lokattayabyāpako  yathābhuccaguṇādhigato
ativiya parisuddho yaso, rūpakāyadassanabyāvaṭajananayanamanappasādajananasamatthā
sabbākāraparipūrā sabbaṅgapaccaṅgasiri, yaṃ yaṃ anena icchitaṃ patthitaṃ attahitaṃ vā
parahitaṃ vā, tassa tassa tatheva abhinipphannattā icchitatthanipphattisaññito kāmo,
sabbalokagarugāravuppattihetubhūto 4- sammāvāyāmasaṅkhāto payatto ca atthi, tasmā
imehi bhagehi yuttattāpi bhagā assasantīti iminā atthena "bhagavā"ti vuccati.
         Yasmā pana kusalādibhedehi sabbadhamme, khandhāyatanadhātusaccaindriya-
paṭiccasamuppādādīhi vā kusalādidhamme, pīḷanasaṅkhatasantāpavipariṇāmaṭṭhena vā
dukkhamariyasaccaṃ, āyūhananidānasaṃyogapalibodhaṭṭhena samudayaṃ, nissaranavivekāsaṅkhataamataṭṭhena
@Footnote: 1 cha.Ma.... sattānusayaaṭṭhamicchatta...  2 cha.Ma. lokiyasarikkhakānaṃ bahumānabhāvo
@3 cha.Ma. tathā na dissati.  4 cha.Ma., i. sabbalokagarubhāvappatti.....

---------------------------------------------------------------------------------------------
page96.
Nirodhaṃ, niyyānikahetudassanādhipateyyaṭṭhena maggaṃ vibhattavā, vibhajitvā vivaritvā
desitavāti vuttaṃ hoti, tasmā vibhattavāti vattabbe "bhagavā"ti vuccati.
         Yasmā ca esa dibbabrahmaariyavihāre kāyacittaupadhiviveke
suññatāppaṇihitānimittavimokkhe aññe ca lokiyalokuttare uttarimanussadhamme bhaji
sevi bahulamakāsi, tasmā bhattavāti vattabbe "bhagavā"ti vuccati.
         Yasmā pana tīsu bhavesu taṇhāsaṅkhātaṃ gamanaṃ anena vantaṃ, tasmā
bhavesu vantagamanoti vattabbe bhavasaddato bhakāraṃ gamanasaddato gakāraṃ vantasaddato
vakārañca dīghaṃ katvā ādāya "bhagavā"ti vuccati, yathā loke "mehanassa khassa
mālā"ti vattabbe "mekhalā"ti.
         Ettāvatā cettha evamme sutanti vacanena yathāsutaṃ yathāpariyattaṃ
dhammaṃ desento paccakkhaṃ katvā bhagavato dhammasarīraṃ pakāseti, tena "nayidaṃ
atikkantasatthukaṃ 1- pāvacanaṃ, ayaṃ vo satthā"ti bhagavato adassanena ukkaṇṭhitaṃ janaṃ
samassāsesi. 2-
         Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ
dassento rūpakāyaparinibbānaṃ dasseti. Tena "evaṃvidhassa imassa ariyadhammassa
desako 3- dasabaladharo vajirasaṅghāṭakāyo sopi bhagavā parinibbuto, tattha kena
aññena jīvitāsā janetabbā"ti jīvitamadamattaṃ janaṃ saṃvejeti, saddhamme cassa
ussāhaṃ janeti.
         Evanti ca bhaṇanto desanāsampattiṃ niddisati, me sutanti sāvakasampattiṃ
savanasampattiñca. 4- Ekaṃ samayanti kālasampattiṃ. Bhagavāti desakasampattiṃ.
         Sāātthiyaṃ viharatīti ettha sāvatthīti savatthassa isino nivāsanaṭṭhānabhūtaṃ
nagaraṃ, yathā kākandī mākandīti, evaṃ itthīliṅgavasena sāvatthīti vuccati, evaṃ
akkharacintakā. Aṭṭhakathācariyā pana evaṃ bhaṇanti "yaṃkiñci manussānaṃ upabhogaparibhogaṃ
sabbamettha atthī"ti sāvatthī. Satthasamāyoge ca "kiṃ bhaṇḍamatthī"ti pucchite
"sabbamatthī"ti paṭivacanamupādāya sāvatthī.
@Footnote: 1 cha.Ma. atītasatthukaṃ  2 cha.Ma. samassāseti
@3 cha.Ma. desatā  4 cha.Ma., i. ayaṃ saddo na dissati

---------------------------------------------------------------------------------------------
page97.
            Sabbadā sabbūpakāraṇaṃ        sāvatthikaṃ  samohitaṃ
            tasmā sabbamupādāya        sāvatthīti pavuccati.
            Kosalānaṃ puraṃ rammaṃ         dassaneyyaṃ manoramaṃ
            dasahi  saddehi avivittaṃ      annapānasamāyutaṃ.
            Vuḍḍhiṃ vepullataṃ pattaṃ        iddhaṃ phītaṃ manoramaṃ
            āḷakamandāva devānaṃ       sāvatthīpuramuttamanti. 1-
      Tassaṃ sāvatthiyaṃ. Samīpatthe bhummavacanaṃ.
         Viharatīti avisesena iriyāpathadibbabrahmaariyavihāresu aññatravihāra-
samaṅgiparidīpanavacanametaṃ. Idha pana ṭhānagamanāsanasayanappabhedesu iriyāpathesu
aññatrairiyāpathasamāyogaparidīpanaṃ, tena ṭhitopi gacchantopi nisinnopi sayānopi
bhagavā viharaticceva veditabbo. So hi ekaṃ iriyāpathabādhanaṃ aparena iriyāpathena
vicchinditvā aparipatantamattabhāvaṃ harati pavatteti. Tasmā viharatīti vuccati.
         Jetavaneti ettha attano paccatthikaṃ janaṃ jinātīti jeto, raññā
vā attano paccatthike jane jite jātoti jeto, maṅgalakamyatāya vā tassa evaṃ
nāmameva katanti jeto. Vanayatīti vanaṃ, attasampadāya sattānaṃ bhatiṃ karoti, 2-
attani sinehaṃ uppādetīti attho. Vanateti vā 3- vanaṃ, nānāvidhakusumagandhasammoda-
mattakokilādivihaṅgavirutehi 4- mandamālutacalitarukkhasākhāviṭapapupphaphalapallavapalāsehi ca
"etha maṃ paribhuñjathā"ti pāṇino yācati viyāti attho. Jetassa vanaṃ jetavanaṃ.
Tañhi jetena rājakumārena ropitaṃ saṃvaḍḍhitaṃ paripālitaṃ, so ca tassa  sāmī
ahosi, tasmā jetavananti vuccati. Tasmiṃ jetavane.
         Anāthapiṇḍikassārāmeti ettha sudatto nāma so gahapati mātāpitūhi
katanāmavasena, sabbakāmasamiddhitāya pana vigatamalamaccheratāya karuṇādiguṇasamaṅgitāya ca
niccakālaṃ anāthānaṃ piṇḍamadāsi, tena anāthapiṇḍikoti saṅkhyaṃ gato. Āramanti
ettha pāṇino, visesena vā pabbajitāti ārāmo, tassa pupphaphalapallavādisobhāya 5-
@Footnote: 1 pa.sū. 1/82 (ka).  2 cha.Ma. kāreti  3 cha.Ma. vanuye iti vā
@4 Sī.,i.....vihagavirutehi  5 cha.Ma....sobhanatāya

---------------------------------------------------------------------------------------------
page98.
Nātidūranāccāsannā 1- dipañcavidhasenāsanaṅgasampattiyā ca tato tato āgamma ramanti
abhiramanti anukkaṇṭhitā hutvā nivasantīti attho. Vuttappakārāya vā sampattiyā
tattha tattha gatepi attano abbhantaraṃyeva ānetvā rametīti ārāmo. So hi
anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi
saṇṭharena 2- kīṇitvā aṭṭhārasahi hiraññakoṭīhi senāsanāni 3- kārāpetvā
aṭṭhārasahi hiraññakoṭīhi vihāramahaṃ niṭṭhāpetvā evaṃ catupaññāsahiraññakoṭi-
pariccāgena buddhappamukhassa saṃghassa niyyādito, 4- tasmā "anāthapiṇḍikassa
ārāmo"ti vuccati. Tasmiṃ anāthapiṇḍikassārāme.
         Ettha ca "jetavane"ti vacanaṃ purimasāmiparikittanaṃ, "anāthapiṇḍikassārāme"ti
pacchimasāmiparikittanaṃ. Kimetesaṃ parikittanena 5- payojananti? vuccate:-
adhikārato tāva "kattha bhāsitan"ti pucchāya ninnayakaraṇaṃ 6- aññesampana
puññakāmānaṃ diṭṭhānugatimāpajjane niyojanañca. Tattha hi dvārakoṭṭhakapāsādamāpane
bhūmivikkayaladdhā aṭṭhārasa hiraññakoṭiyo anekakoṭiagghanakā rukkhā ca jetassa
pariccāgo, catupaññāsa koṭiyo anāthapiṇḍikassa pariccāgo. Yato tesaṃ
parikittanena "evaṃ puññakāmā puññāni karontī"ti dassento āyasmā
ānando aññepi puññakāme tesaṃ diṭṭhānugatimāpajjanepi niyojeti. Evamettha
puññakāmānampi diṭṭhānugatimāpajjane niyojanañca payojananti veditabbaṃ.
         Etthaha:- "yadi tāva bhagavā sāvatthiyaṃ viharati, `jetavane anāthapiṇḍikassā-
rāme'ti na vattabbaṃ, atha tattha viharati, `sāvatthiyan'ti na vattabbaṃ. Na
hi sakkā ubhayattha ekaṃ samayaṃ viharitun"ti. Vuccate:- nanu vuttametaṃ "samīpatthe
bhummavacanan"ti, yato yathā gaṅgāyamunādīnaṃ samīpe goyūthāni carantāni "gaṅgāya
caranti, yamunāya carantī"ti vuccanti, evamidhāpi yadidaṃ sāvatthiyā samīpe jetassa
vanaṃ anāthapiṇḍikassa ca ārāmo, tattha viharanto vuccati "tasmā 7- sāvatthiyaṃ
viharati jetavane anāthapiṇḍikassārāme"ti attho veditabbo. Gocaragāmanidassanatthaṃ
hissa sāvatthīvacanaṃ, pabbajitānurūpanivāsanaṭṭhānanidassanatthaṃ sesavacanaṃ.
@Footnote: 1 cha.Ma....sannatādi....  2 cha.Ma. santhārena 3 cha.Ma. senāsanaṃ  4 cha.Ma. niyyātito
@5 cha.Ma. parikittane  6 cha.Ma. pucchāniyāmakaraṇaṃ  7 cha.Ma., i. ayaṃ saddo na dissati

---------------------------------------------------------------------------------------------
page99.
         Tattha sāvatthīkittanena bhagavato gahaṭṭhānuggahakaraṇaṃ dasseti, jetavanādikittanena
pabbajitānuggahakaraṇaṃ. Tathā purimena paccayagahaṇato attakilamathānuyogavivajjanaṃ,
pacchimena vatthukāmappahānato kāmasukhallikānuyogavivajjanupāyadassanaṃ.
Purimena ca dhammadesanābhiyogaṃ, pacchimena vivekādhimuttiṃ. Purimena karuṇāya upagamanaṃ,
pacchimena paññāya upagamanaṃ. Purimena sattānaṃ hitasukhanipphādanādhimuttataṃ, 1-
pacchimena parahitasukhakaraṇe nirupalepataṃ. Purimena dhammikasukhapariccāganimittaphāsuvihāraṃ,
pacchimena uttarimanussadhammānuyoganimittaṃ. Purimena manussānaṃ upakārabahulataṃ,
pacchimena devānaṃ. Purimena loke jātassa loke saṃvaḍḍhabhāvaṃ, pacchimena lokena
anupalittatanti evamādi attho. 2-
         Athāti avicchedatthe nipāto. Khoti adhikārantaranidassanatthe nipāto.
Tena avichinneyeva tattha bhagavato vihāre idamadhikārantaraṃ udapādīti dasseti.
Kintanti? aññatarā devatāti ādi. Tattha aññatarāti aniyamitaniddeso. Sā
Hi nāmagottena apākaṭā, tasmā "aññatarā"ti vuttā. Devo eva devatā,
itthīpurisasādhāraṇametaṃ. Idha pana puriso eva, so devaputto kintu,
sādhāraṇanāmavasena devatāti vutto.
         Abhikkantāya rattiyāti ettha abhikkantasaddo khayalakkhaṇiyasundarābhi-
rūpaabbhānumodanādīsu 3- dissati. Tattha "abhikkantā bhante ratti, nikkhanto
paṭhamo yāmo, ciraṃ nisinno bhikkhusaṃgho, uddisatu bhante bhagavā bhikkhūnaṃ
pāṭimokkhan"ti evamādīsu 4- khaye dissati. Yā 5- tā rattiyo abhikkantā
abhilakkhitā aṭṭhamī cātuddasī paṇṇarasīti evamādīsu lakkhaṇiye. 5- "ayaṃ imesaṃ
catunnaṃ puggalānaṃ abhikkantataro ca paṇītataro cā"ti evamādīsu 6- sundare.
               Ko me vandati pādāni   iddhiyā yasasā jalaṃ
               abhikkantena vaṇṇena     sabbā obhāsayaṃ disāti
evamādīsu 7- abhirūpe. "abhikkantaṃ bho gotama, abhikkantaṃ bho gotamā"ti
@Footnote: 1 cha.Ma....muttitaṃ  2 cha.Ma. attho na dissati  3 cha.Ma. khayasundaRā...
@4 vinaYu. 7/383/204, aṃ. aṭṭhaka. 23/110/207 (sayā) 5-5 cha.Ma. imepāṭhā na dissati
@6 aṃ. catukka. 21/100/114  7 khu. vimāna. 26/51/89 (syā)

---------------------------------------------------------------------------------------------
page100.
Evamādīsu 1- abbhānumodane. Idha pana khaye. Tena abhikkantāya rattiyāti
parikkhīṇāya rattiyāti vuttaṃ hoti.
         Abhikkantavaṇṇāti idha abhikkantasaddo abhirūpe, vaṇṇasaddo pana
chavithutikulavaggakāraṇasaṇṭhānappamāṇarūpāyatanādīsu dissati. Tattha  "suvaṇṇavaṇṇosi
bhagavā"ti evamādīsu 2- chaviyā dissati. "kadā sabyūḷhā 3- pana te gahapati ime
samaṇassa gotamassa vaṇṇā"ti evamādīsu 4- thutiyaṃ. "cattārome bho gotama
vaṇṇā"ti evamādīsu 5- kulavagge. Na harāmi 6- na bhañjāmi ārā siṃghāmi vārijaṃ 6-
"atha kena nu vaṇṇena, gandhatthenoti vuccatī"ti evamādīsu 7- kāraṇe. "mahantaṃ
hatthirājavaṇṇaṃ abhinimminitvā"ti  evamādīsu 8- saṇṭhāne. "tayo pattassa vaṇṇā"ti
evamādīsu 9- pamāṇe. "vaṇṇo gandho raso ojā"ti evamādīsu 10- rūpāyatane.
So idha chaviyaṃ daṭṭhabbo. Tena abhikkantavaṇṇāti abhirūpachavīti vuttaṃ hoti.
         Kelavakappanti ettha kevalasaddo anavasesayebhuyyaabyāmissānatireka-
daḷhatthavisaṃyogādianekatko. Tathā hissa "kevalaparipuṇṇaṃ parisuddhaṃ  brahmacariyan"ti
evamādīsu 11- anavasesattaṃ 12- attho. "kevalā aṅgamagadhā 13- pahūtaṃ khādanīyaṃ
bhojanīyaṃ ādāya upasaṅkamissantī"ti evamādīsu 14- yebhuyyatā. "kevalassa dukkhak-
khandhassa samudayo hotī"ti evamādīsu 15- abyāmissatā. "kevalaṃ saddhāmattakaṃ nūna
ayamāyasmā"ti evamādīsu 16- anatirekatā. "ayaṃ āyasmato anuruddhassa bāhiko 17-
nāma saddhivihāriko kevalakappaṃ saṃghabhedāya ṭhito"ti evamādīsu 18- daḷhatthatā.
"kevalaṃ 19- vusitavā  uttamapurisoti vuccatī"ti evamādīsu 20- visaṃyogo. Idha
panassa anavasesattamatthoti 21- adhippeto.
@Footnote: 1 aṃ. duka. 20/16/56, vinaYu. mahāvibhaṅga. 1/15/7
@2 Ma.Ma. 13/399/384, khu.su. 25/554/447 selasutta 3 cha.Ma. saññūḷā, pāli. saññūḷhā
@4 Ma.Ma. 13/77/54  5 dī. pāṭi. 11/115/69 6-6 cha.Ma., i. ime pāṭhā na dissati
@7 saṃ. sagā. 15/234/246 padumapupphasutta  8 saṃ. sagā. 15/138/124 nāgasutta
@9 vinaYu. mahāvibhaṅga. 2/602/68  10 abhi. saṅagaṇi. 34/617-645-188 ādi
@11 vinaYu. mahāvibhaṅga. 1/1/1 verañjakaṇḍa  12 cha.Ma., i. anavasesatā
@13 cha.Ma., i. kevalakappā ca aṅgamāgadhā  14 vinaYu. mahāvagga. 4/43/37
@15 abhi. vibhaṅga. 35/225/161  16 vinaYu. mahāvagga 5/244/6 soṇakoḷivisavatthu
@17 cha.Ma. bāhiyo 18 aṃ. catukka. 21/243/267 saṃghabhedakasutta 19 cha.Ma., i. kevalī
@20 saṃ. khandha. 17/57/50       21 cha.Ma....mattho, iti saddo na dissati

Page 101-200.

page101.
         Kappasaddo panāyaṃ abhisaddahanavohārakālapaññattichedanavikappalesasamantabhāvādi-
anekattho. Tathā hissa "okappanīyametaṃ bhoto gotamassa, yathā taṃ
arahato sammāsambuddhassā"ti evamādīsu 1- abhisaddahanamattho. "anujānāmi bhikkhave
pañcahi samaṇakappehi phalaṃ paribhuñjitun"ti evamādīsu 2- vohāro. "yena sudaṃ
niccakappaṃ viharāmī"ti evamādīsu  3- kālo. "iccāyasmā kappo"ti evamādīsu 4-
paññatti. "alaṅkato kappitakesamassū"ti evamādīsu 5- chedanaṃ. "kappati
dvaṅgulakappo"ti evamādīsu 6- vikapPo. "atthi kappo nipajjitun"ti evamādīsu
7- leso. "kevalakappaṃ jetavanaṃ 8- obhāsetvā"ti evamādīsu 9- samantabhāvo. Idha
panassa samantabhāvo atthoti 10-  adhippeto. Yato kevalakappaṃ jetavananti ettha
anavasesaṃ samantato jetavananti evamattho daṭṭhabbo.
         Obhāsetvāti ābhāya pharitvā, candimā viya suriyo viya ca ekobhāsaṃ
ekapajjotaṃ karitvāti attho.
         Yena bhagavā tenupasaṅkamīti bhummatthe karaṇavacanaṃ. Yato yattha bhagavā,
tattha upasaṅkamīti evamettha attho daṭṭhabbo. Yena vā kāraṇena bhagavā
devamanussehi upasaṅkamitabbo, teneva kāraṇena upasaṅkamīti evamettha attho daṭṭhabbo.
Kena ca kāraṇena bhagavā upasaṅkamitabbo? nānappakāraguṇavisesādhigamādhippāyena,
Sāduphalūpabhogādhippāyena 11- dijagaṇehi niccaphalitamahārukkho viya. Upasaṅkamīti ca
gatāti vuttaṃ hoti. Upasaṅkamitvāti upasaṅkamanapariyosānadīpanaṃ. Athavā evaṃ gatā
tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti. Bhagavantaṃ
abhivādetvāti bhagavantaṃ abhivanditvā paṇāmitvā namassitvā.
         Ekamantanti bhāvanapuṃsakaniddeso, ekokāsaṃ ekapassanti vuttaṃ hoti.
Bhummatthe vā upayogavacanaṃ. Aṭṭhāsīti nisajjādipaṭikkhepo, ṭhānaṃ kappesi, ṭhitā
ahosīti attho.
@Footnote: 1 Ma.mū. 12/387/345 mahāsaccakasutta. 2 vinaYu. cūḷa. 7/250/7 khuddakavatthūni
@3 Ma.mū. 12/387/345 mahāsaccakasutta 4 khu.su. 25/1099/544,
@khu.cūḷa. 30/366/176 (syā)  5 khu. jā. 28/911/319 vidhurajātaka
@(syā).  6 vinaYu. cūḷa. 7/446/286 sattasatikakkhandhaka
@7 aṃ. aṭṭhaka. 23/185/345 (syā)  8 cha.Ma. veḷuvanaṃ 9 saṃ, sagā. 15/92,
@94/60,61  10 cha.Ma. attho  11 sādurasaphalūpabhogā....

---------------------------------------------------------------------------------------------
page102.
         Kathaṃ ṭhitā pana sā ekamantaṃ ṭhitā ahūti?
              na pacchato na purato         nāpi āsannadūrato
              na 1- tiṭṭhanto paṭivāte 1-  na cāpi uṇṇatuṇṇate 2-
              ime dose vivajjetvā      ekamantaṃ ṭhitā ahūti.
         Kasmā panāyaṃ aṭṭhāsi eva, na nisīdīti?  lahunivattitukāmatāya.
Devatā 3- hi kiñcideva 4- atthavasaṃ paṭicca sucipuriso viya vaccaṭṭhānaṃ manussalokaṃ
āgacchanti. Pakatiyā panetāsaṃ yojanasatappabhūti manussaloko duggandhatāya paṭikkūlo
hoti, na tattha 5- abhiramanti, tena sā āgatakiccaṃ katvā lahunivattitukāmatāya na
nisīdi. Yassa ca gamanādiiriyāpathaparissamassa vinodanatthaṃ nisīdanti, so devānaṃ
parissamo natthi, tasmāpi na nisīdi. Ye ca mahāsāvakā bhagavantaṃ parivāretvā
ṭhitā, te paṭimāneti, tasmāpi na nisīdi. Apica bhagavati gāraveneva na nisīdi.
Devatānaṃ hi nisīditukāmānaṃ āsanaṃ nibbattati, taṃ anicchamānā nisajjāya cittampi
akatvā ekamantaṃ aṭṭhāsīti. 6-
         Ekamantaṃ ṭhitā kho sā devatāti evaṃ imehi kāraṇehi ekamantaṃ
ṭhitā kho sā devatā. Bhagavantaṃ gāthāya ajjhabhāsīti bhagavantaṃ akkharapadaniyamitaganthitena
vacanena ajjhabhāsīti attho. Kathaṃ? bahū devā manussā ca .pe. Brūhi
maṅgalamuttamanti.
                        Maṅgalapañhasamuṭṭhānakathā
         tattha yasmā "evamiccādipāṭhassa, atthaṃ nānappakārato, vaṇṇayanto
samuṭṭhānaṃ vatvā"ti mātikā ṭhapitā, tassa ca samuṭṭhānassa ayaṃ vattabbatāya
okāso, tasmā maṅgalapañhasamuṭṭhānaṃ tāva vatvā mayaṃ pacchā imesaṃ gāthāpadānaṃ
atthaṃ vaṇṇayissāma. 7- Kiñca maṅgalapañhasamuṭṭhānaṃ? jambūdīpe kira tattha tattha
nagaradvārasaṇṭhāgārasabhādīsu mahājanā 8- sannipatitvā hiraññasuvaṇṇaṃ datvā
@Footnote: 1 cha.Ma., i. na kacche nopi paṭivāde 2 oṇatuṇṇate  3 cha.Ma. devatāyo
@4 cha.Ma., i. kañcideva  5 cha.Ma., i. ettha  6 cha.Ma., i. aṭṭhāsi
@7 cha.Ma., i. vaṇṇayissāmi  8 cha.Ma., i. mahājano

---------------------------------------------------------------------------------------------
page103.
Nānappakāraṃ sītāharaṇādikaṃ bāhirakathaṃ 1- kathāpenti, 2- ekekā kathā catumāsaccayena
niṭṭhāti. Tattha ekadivasaṃ maṅgalakathā samuṭṭhāsi "kinnukho maṅgalaṃ, kiṃ diṭṭhaṃ
maṅgalaṃ, kiṃ sutaṃ maṅgalaṃ, kiṃ mutaṃ maṅgalaṃ, ko maṅgalaṃ jānātī"ti.
         Atha diṭṭhamaṅgaliko nāmeko puriso āha "ahaṃ maṅgalaṃ jānāmi,
diṭṭhaṃ loke maṅgalaṃ, diṭṭhaṃ nāma abhimaṅgalasammataṃ rūpaṃ. Seyyathīdaṃ?  idhekacco
kālasseva vuṭṭhāya vātasakuṇaṃ 3- vā passati, veḷuvalaṭṭhiṃ vā gabbhiniṃ vā kumārake
vā alaṅkatapaṭiyatte puṇṇaghaṭe vā allarohitamacchaṃ vā ājaññaṃ vā ājaññarathaṃ
vā asubhaṃ vā gāviṃ vā kapilaṃ vā, yaṃ vā panaññaṃpi kiñci evarūpaṃ
abhimaṅgalasammataṃ rūpaṃ passati, idaṃ vuccati diṭṭhamaṅgalan"ti. Tassa vacanamekacce
aggahesuṃ, ekacce nāggahesuṃ. Ye nāggahesuṃ, te tena saha vivadiṃsu.
         Atha sutamaṅgaliko nāmeko puriso āha "cakkhu nāmetaṃ bho sucimpi
asucimpi passati, tathā sundarampi, asundarampi, manāpampi, amanāpampi. Yadi tena
diṭṭhaṃ maṅgalaṃ siyā, sabbampi maṅgalaṃ siyā. Tasmā na diṭṭhaṃ maṅgalaṃ, apica kho
pana sutaṃ maṅgalaṃ. Sutaṃ nāma abhimaṅgalasammato saddo. Seyyathīdaṃ? idhekacco
kālasseva vuṭṭhāya vaḍḍhāti vā vaḍḍhamānāti vā puṇṇāti vā phussāti vā
sumanāti vā sirīti vā sirivaḍḍhāti vā ajja sunakkhattaṃ sumuhuttaṃ sudivasaṃ
sumaṅgalanti vā evarūpaṃ vā yaṅkiñci abhimaṅgalasammataṃ saddaṃ suṇāti, idaṃ vuccati
sutamaṅgalan"ti. Tassāpi vacanaṃ ekacce aggahesuṃ, ekacce nāggahesuṃ. Ye
nāggahesuṃ, te tena saha vivadiṃsu.
         Atha mutamaṅgaliko nāmeko puriso āha "sotampi nāmetaṃ bho
sādhumpi asādhumpi manāpampi amanāpampi saddaṃ suṇāti. Yadi tena sutaṃ maṅgalaṃ
siyā, sabbampi maṅgalaṃ siyā. Tasmā na sutaṃ maṅgalaṃ, apica kho pana mutaṃ maṅgalaṃ.
Mutannāma abhimaṅgalasammataṃ gandharasaphoṭṭhabbaṃ. Seyyathīdaṃ? idhekacco kālasseva
Vuṭṭhāya padumagandhādipupphagandhaṃ vā ghāyati, pussadantakaṭṭhaṃ 4- vā khādati, paṭhaviṃ vā
āmasati, haritasassaṃ vā allagomayaṃ vā kacchapaṃ vā tilavāhaṃ 5- vā pupphaṃ vā
@Footnote: 1 cha.Ma. sītāharaṇādikathaṃ  2 cha.Ma., i. kathāpeti
@3 cha.Ma. cātakasakuṇaṃ, Sī. bāsamānasakuṇaṃ, i. bāsasakuṇaṃ 4 cha.Ma.,
@i. phussa...evamuparipi  5 cha.Ma. tilaṃ

---------------------------------------------------------------------------------------------
page104.
Phalaṃ vā āmasati, pussamattikāya vā sammālimpati, pussasāṭakaṃ vā nivāseti,
pussaveṭṭhanaṃ vā dhāreti, yaṃ vā panaññampi kiñci evarūpaṃ abhimaṅgalasammataṃ gandhaṃ
vā ghāyati, rasaṃ vā sāyati, phoṭṭhabbaṃ vā phusati, idaṃ vuccati mutamaṅgalan"ti.
Tassāpi vacanaṃ ekacce aggahesuṃ, ekacce nāggahesuṃ.
         Tattha na diṭṭhamaṅgaliko sutamutamaṅgalike asakkhi saññāpetuṃ, na
tesaṃ aññataro itare dve. Tesu ca manussesu ye diṭṭhamaṅgalikassa vacanaṃ
gaṇhiṃsu, te "diṭṭhaṃyeva maṅgalan"ti gatā. Ye sutamutamaṅgalikānaṃ, te "sutaṃyeva
mutaṃyeva maṅgalan"ti gatā. Evamayaṃ maṅgalakathā sakalajambūdīpe pākaṭā jātā.
         Atha sakalajambūdīpe manussā gumbagumbā hutvā "kinnukho maṅgalan"ti
maṅgalāni cintayiṃsu. Tesaṃ manussānaṃ ārakkhadevatā taṃ kathaṃ sutvā tatheva maṅgalāni
cintayiṃsu, tāsaṃ devatānaṃ bhummadevatā mittā honti, atha tato sutvā
bhummadevatāpi tatheva maṅgalāni cintayiṃsu, tāsampi devatānaṃ ākāsaṭṭhakadevatā mittā
honti, ākāsaṭṭhakadevatānampi  cātummahārājikā devatā mittā honti, eteneva
upāyena yāva sudassīdevatānaṃ akaniṭṭhadevatā mittā honti, atha tato  sutvā
akaniṭṭhadevatāpi tatheva gumbagumbā hutvā maṅgalāni cintayiṃsu. Evaṃ yāva
dasasahassacakkavāḷesu sabbattha maṅgalacintā udapādi. Uppannā ca "idaṃ maṅgalaṃ
idaṃ maṅgalan"ti vinicchayamānāpi appattā eva vinicchayaṃ dvādasa vassāni
aṭṭhāsi. Sabbe manussā ca devā ca brahmamāno ca ṭhapetvā ariyasāvake
diṭṭhasutamutavasena tidhā bhinnā, ekopi "idameva maṅgalan"ti yathābhuccato
niṭṭhaṅgato nāma nāhosi, maṅgalakolāhalaṃ loke uppajji.
         Kolāhalaṃ nāma pañcavidhaṃ kappakolāhalaṃ  cakkavattikolāhalaṃ buddhakolāhalaṃ
maṅgalakolāhalaṃ moneyyakolāhalanti. Tattha kāmāvacarā devā vimuttasirā
vikiṇṇakesā rudammukhā assūni hatthehi puñchamānā rattavatthanivatthā
ativiyarūpavesadhārino 1-  hutvā "vassasatasahassassa accayena kappavuṭṭhānaṃ hessati, 2-
ayaṃ loko vinassissati, mahāsamuddo  ussussissati, 3- ayañca mahāpaṭhavī
sinerupabbatarājā
@Footnote: 1 cha.Ma. ativiya virūpavesadhārino  2 cha.Ma. hohiti  3 cha.Ma., i. sussissati

---------------------------------------------------------------------------------------------
page105.
Ca uḍḍayhissati vinassissati, yāva brahmalokā lokavināso bhavissati, mettaṃ
mārisā bhāvetha, karuṇaṃ bhāvetha muditaṃ bhāvetha upekkhaṃ mārisā bhāvetha, mātaraṃ
upaṭṭhahatha, pitaraṃ upaṭṭhahatha, kule jeṭṭhāpacāyino hotha, jāgaratha mā pamādathā"ti
manussapathe vicaritvā ārocenti. Idaṃ kappakolāhalaṃ nāma.
         Kāmāvacarā devā eva "vassasatassa accayena cakkavattirājā loke
uppajjissatī"ti manussapathe vicaritvā ārocenti. Idaṃ cakkavattikolāhalaṃ nāma.
Suddhāvāsā pana devā brahmābharaṇehi 1- alaṅkaritvā brahmaveṭhanaṃ sīse katvā
pītisomanassajātā buddhaguṇadhārino 2- "vassasahassassa accayena buddho loke
uppajjissatī"ti manussapathe vicaritvā ārocenti. Idaṃ buddhakolāhalaṃ nāma.
Suddhāvāsā eva devā devamanussānaṃ cittaṃ ñatvā "dvādasannaṃ vassānaṃ
accayena sammāsambuddho maṅgalaṃ kathessatī"ti manussapathe vicaritvā ārocenti.
Idaṃ maṅgalakolāhalaṃ nāma. Suddhāvāsā eva devā "sattannaṃ vassānaṃ accayena
aññataro bhikkhu bhagavatā saddhiṃ samāgamma moneyyapaṭipadaṃ pucchissatī"ti manussapathe
vicaritvā ārocenti. Idaṃ moneyyakolāhalaṃ nāma. Imesu pañcasu kolāhalesu
diṭṭhamaṅgalādivasena tidhā bhinnesu devamanussesu idaṃ maṅgalakolāhalaṃ loke
uppajji. 3-
         Atha devesu manussesu ca vicinitvā vicinitvā maṅgalāni alabhamānesu
dvādasannaṃ vassānaṃ accayena tāvatiṃsakāyikā devā saṅgamma samāgamma evaṃ
samacintesuṃ "seyyathāpi mārisā gharasāmiko antoparijjanānaṃ, 4- gāmasāmiko
gāmavāsīnaṃ, rājā sabbamanussānaṃ, evameva ayaṃ sakko devānamindo amhākaṃ
aggo ca seṭṭho ca yadidaṃ puññatejena  5- issariyena paññāya dvinnaṃ
devalokānaṃ adhipati, yannūna mayaṃ sakkaṃ devānamindaṃ etamatthaṃ puccheyyāmā"ti. Tā
sakkassa santikaṃ gantvā sakkaṃ devānamindaṃ taṃkhaṇānurūpaṃ nivāsanābharaṇasassirīkasarīraṃ
aḍḍhateyyakoṭiaccharāgaṇaparivutaṃ pāricchattakamūle paṇḍukambalasilāvarāsane nisinnaṃ
@Footnote: 1 cha.Ma., i....bharaṇena  2 cha.Ma., i. vādino
@3 cha.Ma. imesu pañcasu kolāhalesu devamanussānaṃ idaṃ maṅgalakolāhalaṃ loke uppajji
@4 cha.Ma., i. antogharajanānaṃ  5 cha.Ma. puññena tejena

---------------------------------------------------------------------------------------------
page106.
Abhivādetvā ekamantaṃ ṭhatvā etadavocuṃ "yagghe mārisa jāneyyāsi, etarahi
maṅgalapañhā samuṭṭhitā, eke `diṭṭhaṃ maṅgalan'ti vadanti, eke `sutaṃ maṅgalan'ti,
eke `mutaṃ maṅgalan'ti, tattha mayañca aññe ca aniṭṭhaṅgatā, sādhu vata no
tvaṃ yāthāsabhāvato byākarohī"ti. Devarājā pakatiyāpi paññavā "ayaṃ maṅgalakathā
kattha paṭhamaṃ samuṭṭhitā"ti āha. "mayaṃ deva cātummahārājikānaṃ assumhā"ti āhaṃsu.
Tato cātummahārājikā ākāsaṭṭhakadevatānaṃ, ākāsaṭṭhakadevatā bhummadevatānaṃ,
bhummadevatā manussārakkhadevatānaṃ, manussārakkhadevatā "manussaloke samuṭṭhitā"ti
āhaṃsu.
         Atha ne 1- sakko devānamindo "sammāsambuddho kattha vasatī"ti
pucchi. "manussaloke devā"ti āhaṃsu. Taṃ bhagavantaṃ koci pucchīti. Na koci devāti.
Kinnukho nāma tumhe mārisā aggiṃ chaḍḍetvā khajjopanakaṃ ujjāletha, yena
tumhe anavasesamaṅgaladesakaṃ taṃ bhagavantaṃ atikkamitvā 2- maṃ pucchitabbaṃ maññetha,
āgacchatha mārisā, taṃ bhagavantaṃ pucchāma, addhā sassirīkaṃ pañhaveyyākaraṇaṃ
labhissāmāti ekaṃ devaputtaṃ āṇāpesi "tvaṃ pana bhagavantaṃ pucachā"ti. So
devaputto taṃ khaṇānurūpena alaṅkārena attānaṃ alaṅkaritvā vijjuriva vijjotamāno
devagaṇaparivuto jetavanamahāvihāraṃ gantvā bhagavantaṃ abhivādetvā ekamantaṃ ṭhatvā
maṅgalapañhaṃ pucchanto gāthāya ajjhabhāsi "bahūdevā manussā ca. .pe.
Maṅgalamuttaman"ti.
                        Idaṃ maṅgalapañhasamuṭṭhānaṃ
                          -------------
                        bahū devātigāthāvaṇṇanā
         [2] Idāni gāthāpadānaṃ atthavaṇṇanā hoti. Tattha bahūti
aniyamitasaṅkhyāniddeso, tena anekasatā anekasahassā anekasatasahassāti vuttaṃ hoti.
Dibbantīti devā, pañcahi kāmaguṇehi kīḷanti, attano vā siriyā jotantīti 3-
attho. Apica devāti tividhā devā sammatiupapattivisuddhidevavasena. 4- Yathāha:-
         "devāti tayo devā sammatidevā upapattidevā visuddhidevā. Tattha
       sammatidevā nāma rājāno deviyo rājakumāRā. Upapattidevā nāma
@Footnote: 1 cha.Ma..i. ayaṃ saddo na dissati  2 Sī. atisitvā  3 cha.Ma. jotentīti
@4.....visuddhivasena

---------------------------------------------------------------------------------------------
page107.
     Cātummahārājike deve upādāya taduttaridevā. Visuddhidevā nāma
     arahanto vuccatīti. 1-
         Tesu idha upapattidevā adhippetā. Manuno apaccāti manussā.
Porāṇā pana bhaṇanti:- manassa 2- ussannatāya manussā, te jambūdīpakā
aparagoyānikā 3- uttarakurukā pubbavidehakāti catubbidhā, idha jambūdīpakā
adhippetā. Maṅgalanti mahanti imehi sattāti maṅgalāni, iddhiṃ vuḍḍhiñca
pāpuṇātīti attho. Acintayunti cintesuṃ. Ākaṅkhamānāti icchamānā patthamānā
pihayamānā. Sotthānanti sotthibhāvaṃ, sabbesaṃ diṭṭhadhammikasamparāyikānaṃ sobhaṇānaṃ
sundarānaṃ kalyāṇānaṃ dhammānaṃ atthitanti vuttaṃ hoti. Brūhīti desehi pakāsehi,
ācikkhāhi vivara vibhaja uttānīkarohi. Maṅgalanti iddhikāraṇaṃ vuḍḍhikāraṇaṃ
sabbasampattikāraṇaṃ. Uttamanti vissitthaṃ 4- pavaraṃ sabbalokahitasukhāvahanti yaṃ gāthāya
anupubbapadavaṇṇanā. 5-
         Ayampana piṇḍattho:- so devaputto dasasahassacakkavāḷesu devatāyo
maṅgalapañhaṃ sotukāmatāya imasmiṃ ekacakkavāḷe sannipatitvā ekavālaggakoṭi-
okāsamatte 6- dasampi vīsampi tiṃsampi cattāḷīsampi paññāsampi saṭṭhimpi
sattatipi asītipi sukhumattabhāve nimminitvā sabbadevamārabrahmāno siriyā ca tejasā
ca adhigayha virocamānaṃ paññattapavarabuddhāsane nisinnaṃ bhagavantaṃ parivāretvā
ṭhitā disvā tasmiñca samaye anāgatānampi sakalajambūdīpakānaṃ manussānaṃ cetasā
cetoparivitakkamaññāya sabbadevamanussānaṃ vicikicchāsallasamuddharaṇatthaṃ āha:-
                bahū devā manussā ca        maṅgalāni acintayuṃ
                ākaṅkhamānā sotthānaṃ       brūhi maṅgalamuttamanti.
         Tesaṃ devānaṃ anumatiyā manussānañca anuggahena mayā puṭṭho
samāno yaṃ sabbesameva amhākaṃ ekantahitasukhāvahanato uttamaṃ maṅgalaṃ, taṃ no
anukampaṃ upādāya brūhi bhagavāti.
@Footnote: 1 khu cūḷa, 30/214/112 (sayā)  2 cha.Ma. manaso ussannatāya 3 cha.Ma.aparagoyānakā
@4 cha.Ma. visiṭṭhaṃ  5 Sī.,i. anupadavaṇṇanā  6 ka. ekavālaggakoṭimatte

---------------------------------------------------------------------------------------------
page108.
                       Asevanā cātigāthāvaṇṇanā
         [3] Devaputtassa vacanaṃ sutvā bhagavā "asevanā ca bālānan"ti
gāthamāha. Tattha asevanāti abhajanā apayirupāsanā. Bālānanti balanti na
jānantīti bālā 1- assasitapassasitamattena jīvanti, na paññājīvitenāti adhippāyo.
Tesaṃ bālānaṃ. Paṇḍitānanti paṇḍantīti 2- paṇḍitā, sandiṭṭhikasamparāyikesu
atthesu ñāṇagatiyā gacchantīti adhippāyo. Tesaṃ paṇḍitānaṃ. Sevanāti bhajanā
payirupāsanā taṃsahāyatā taṃsampavaṅkatā. 3- Pūjāti sakkāragarukāramānanavandanā.
Pūjaneyyānanti pūjārahānaṃ. Etammaṅgalamuttamanti yā ca bālānamasevanā, yā ca
paṇḍitānaṃ sevanā, yā ca pūjā, taṃ sabbaṃ sampiṇḍetvā āha "etammaṅgalamuttaman"ti.
Yaṃ tayā puṭṭhaṃ "brūhi maṅgalamuttaman"ti, ettha tāva etammaṅgalamuttamanti
gaṇhāhīti vuttaṃ hoti. Ayametissā gāthāya padavaṇṇanā.
         Atthavaṇṇanā panassā evaṃ veditabbā:- evametaṃ devaputtassa
vacanaṃ sutvā bhagavā "asevanā ca bālānan"ti imaṃ gāthamāha. Tattha yasmā
catubbidhā gāthā 4- pucchitagāthā apucchitagāthā sānusandhikagāthā ananusandhikagāthāti.
Tattha "pucchāmi taṃ gotama bhūripañña, kathaṃkaro sāvako sādhu hotī"ti 5- ca "kathaṃ
nu tvaṃ mārisa oghamatarī"ti  6- ca evamādīsu pucchitena kathitā pucchitagāthā. "yaṃ
pare sukhato āhu, tadariyā āhu dukkhato"ti. Evamādīsu 7- apucchitena attajjhāsaya-
vaseneva kathitā apucchitagāthā. Sabbāpi buddhānaṃ kathā 8- "sanidānāhaṃ bhikkhave
dhammaṃ desessāmī"ti 9- vacanato sānusandhikagāthā. Ananusandhikagāthā imasmiṃ sāsane
natthi. Evametāsu gāthāsu ayaṃ devaputtena pucchitena bhagavatā kathitattā
pucchitagāthā. Yañca 10- yathā cheko puriso kusalo maggassa kusalo amaggassa
maggaṃ puṭṭho paṭhamaṃ vijahitabbaṃ ācikkhitvā pacchā gahetabbaṃ ācikkhati "amukasmiṃ
@Footnote: 1 cha.Ma. balanti assasantīti bālā, i. balanti anantīti bālā  2 Sī. paṇḍentīti
@3 cha.Ma. taṃsampavaṅkatā taṃsamaṅgitā  4 Sī.,i. kathā
@5 khu.su. 25/379/406 dhammikasutta
@6 saṃ. sagā. 15/1/1 7 khu.su. 25/768/484 dvayatānupassanāsutta 8 cha.Ma. gāthā
@9 aṃ. tika. 20/126/269 gotamakacetiyasutta, abhi. kathā. 37/1739/594 dhammadesanākathā
@(sayā)  10 cha.Ma. ayañca, i. pucchitakathāyañca

---------------------------------------------------------------------------------------------
page109.
Nāma ṭhāne dvedhāpatho hoti, tattha vāmaṃ muñcitvā dakkhiṇaṃ gaṇhā"ti, 1- evaṃ
sevitabbāsevitabbesu asevitabbaṃ ācikkhitvā sevitabbaṃ ācikkhati. Bhagavā ca
maggakusalapurisasadiso. Yathāha:-
         "puriso maggakusaloti kho bhikkhave 2- tathāgatassetaṃ adhivacanaṃ arahato
    sammāsambuddhassa. So hi kusalo imassa lokassa, kusalo parassa
    lokassa, kusalo macacudheyyassa, kusalo amaccudheyyassa, kusalo māradheyyassa,
    kusalo amāradheyyassā"ti.
         Tasmā paṭhamaṃ asevitabbaṃ ācikkhanto āha "asevanā ca bālānan"ti,
sevitabbaṃ ācikkhanto āha "paṇḍitānañca sevanā"ti. Vijahitabbamaggo viya hi
paṭhamaṃ bālā na sevitabbā na payirupāsitabbā, tato gahetabbamaggo viya
paṇḍitā sevitabbā payirupāsitabbāti. Kasmā pana bhagavatā maṅgalaṃ kathentena
paṭhamaṃ bālānamasevanā paṇḍitānañca sevanā kathitāti? vuccate:- yasmā imaṃ
diṭṭhādīsu maṅgaladiṭṭhiṃ bālānaṃ sevanāya devamanussā gaṇhiṃsu, sā ca amaṅgalaṃ,
tasmā tesaṃ taṃ idhalokaparalokatthabhañjakaṃ akalyāṇamittasaṃsaggaṃ garahantena
ubhayalokatthasādhakañca kalyāṇamittaṃ saṃsaggaṃ pasaṃsantena bhagavatā paṭhamaṃ bālānaṃ asevanā
paṇḍitānañca sevanā kathitāti.
         Tattha bālā nāma yekeci pāṇātipātādidasaakusalakammapathasamannāgatā
sattā, te tīhākārehi jānitabbā. Yathāha "tīṇimāni bhikkhave bālassa
bālalakkhaṇānī"ti suttaṃ. 3- Apica pūraṇakassapādayo cha satthāro devadatta-
kokālikakaṭamoraka 4- tissakhaṇḍadeviyāputtasamuddadattaciñcamāṇavikādayo atītakāle ca
dīghavidassa bhātāti ime aññe ca evarūpā sattā bālāti veditabbā.
         Te aggipadittamiva agāraṃ attanā duggahitena attānañca attano
vacanakārake ca vināsenti. Yathā dīghavidassa bhātā catubuddhantaraṃ saṭṭhīyojanamattena
attabhāvena uttāno patito mahāniraye paccati, yathā ca tassa diṭṭhiṃ abhirucitāni 5-
@Footnote: 1 cha.Ma., i. gaṇhathā"ti  2 cha.Ma., i. kho tissa
@3 aṃ. tika. 20/3/97 cintisutta, upari. 14/246/214 bālapaṇḍitasutta
@4 cha.Ma.....modaka...  5 cha.Ma. abhirucanakāni

---------------------------------------------------------------------------------------------
page110.
Pañca kulasatāni tasseva sahabyataṃ upapannāni mahāniraye paccanti. Vuttañcetaṃ
bhagavatā:-
         "seyyathāpi bhikkhave naḷāgārā vā tiṇāgārā vā aggi mutto 1-
    kūṭāgārānipi ḍahati ullittāvalittāni nivātāni phussitaggaḷāni
    pihitavātapānāni, evameva kho bhikkhave yāni kānici bhayāni uppajjanti, sabbāni
    tāni bālato uppajjanti, no paṇḍitato. Yekeci upaddavā uppajjanti
    .pe. Yekeci upasaggā .pe. No paṇḍitato. Iti kho bhikkhave
    sappaṭibhayo bālo, appaṭibhayo paṇḍito. Saupaddavo bālo, na upaddavo
    paṇḍito, saupasaggo bālo, na upasaggo paṇḍito"ti. 2-
         Apica pūtimacchasadiso bālo, pūtimacchabandhapattapuṭasadiso hoti
tadupasevī, chaḍḍanīyatañca jigucchanīyatañca āpajjati viññūnaṃ. Vuttañcetaṃ:-
              pūtimacchaṃ kusaggena         yo naro upanayhati
              kusāpi pūtī vāyanti        evaṃ bālūpasevanāti. 3-
Akittipaṇḍito vāpi sakkena devindena vare diyyamāne evamāha:-
              bālaṃ na passe na suṇe     na ca bālena saṃvase
              bālenāllāpasallāpaṃ      na kare na ca rocaye.
              Kinnu te akaraṃ bālo      vada kassapa kāraṇaṃ
              kena kassapa bālassa       dassanaṃ nābhikaṅkhasi.
              Anayaṃ nayatī dummedho       adhurāyaṃ niyuñjati
              dunnayo seyyaso hoti     sammā vuttopi kuppati
              vinayaṃ so na jānāti       sādhu tassa adassananti. 4-
         Evaṃ bhagavā sabbākārena bālūpasevanaṃ garahanto "bālānamasevanaṃ
maṅgalan"ti vatvā idāni paṇḍitasevanaṃ pasaṃsanto "paṇḍitānañca sevanā
maṅgalan"ti. Āha. Tattha paṇḍitā nāma yekeci pāṇātipātā
@Footnote: 1 Sī.,i. aggi mukko  2 aṃ. tika. 20/1/96 bhayasutta
@3 khu.jā. 27/2152/437 sattigumbajātakaṃ, khu.iti. 25/76/292 sukhapatthanāsutta
@ khu.jā. 28/862/303 (sayā)  4 khu.jā. 27/1813/355 akittijātakaṃ

---------------------------------------------------------------------------------------------
page111.
Veramaṇīādidasakusalakammapathasamannāgatā sattā, te tīhākārehi jānitabbā. Yathāha:-
"tīṇimāni bhikkhave paṇḍitassa paṇḍitalakkhaṇānī"ti 1- suttaṃ. Apica
buddhapaccekabuddhaasītimahāsāvakā aññe ca tathāgatassa sāvakā sunettamahāgovindavidhura-
sarabhaṅgamahosathasutasomanimirājaayogharakumāraakittipaṇḍitādayo ca paṇḍitāti veditabbā.
         Te bhaye viya rakkhā andhakāre viya padīpo khuppipāsādidukkhābhibhave viya
annapānādipaṭilābho attano vacanakārānaṃ 2- sabbabhayaupaddavūpasaggaviddhaṃsanasamatthā
honti. Tathā hi tathāgataṃ āgamma asaṅkheyyā aparimāṇā devamanussā āsavakkhayaṃ
pattā, brahmaloke patiṭṭhitā, devaloke patiṭṭhitā, sugatiloke uppannā,
sāriputtatthere cittaṃ pasādetvā catūhi paccayehi theraṃ upaṭṭhahitvā asīti
kulasahassāni sagge nibbattāni. Tathā mahāmoggallānamahākassapappabhūtīsu sabbesu
mahāsāvakesu, sunettassa satthuno sāvakā appekacce brahmaloke uppajjiṃsu,
appekacce paranimmitavasavattīnaṃ devānaṃ sahabyataṃ .pe. Appekacce
gahapatimahāsālakulānaṃ sahabyataṃ upapajjiṃsu. Vuttañcetaṃ:-
             "natthi bhikkhave paṇḍitato bhayaṃ, natthi paṇḍitato upaddavo,
               natthi paṇḍitato upasaggo"ti. 3-
         Apica tagaramālādigandhabhaṇḍasadiso paṇḍito, tagaramālāgandhabhaṇḍa-
pariveṭhanapattasadiso hoti tadupasevī, bhāvanīyatañca manuññatañca āpajjati viññūnaṃ
vuttañcetaṃ:-
               tagarañca palāsena          yo naro upanayhati
               pattāpi surabhī vāyanti       evaṃ dhīrūpasevanāti. 4-
         Akittipaṇḍito cāpi sakkena devānamindena vare diyyamāne evamāha:-
               dhīraṃ passe suṇe dhīraṃ        dhīrena saha saṃvase
               dhīrenāllāpasallāpaṃ        taṃ kare tañca rocaye.
               Kinnu te akaraṃ dhīro        vada kassapa kāraṇaṃ
               kena kassapa dhīrassa         dassanaṃ abhikaṅkhasi.
@Footnote: 1 aṃ. tika. 20/3/98 cintīsutta Ma. upari. 14/243/221 bālapaṇḍitasutta
@2 cha.Ma., i. vacanakarānaṃ  3 aṃ. tika. 20/1/96 bhayasutta
@4 khu.iti. 25/76/292 sukhapatthanāsutta, khu.jā. 27/215/437 (sayā)
@khu.jā. 28/862/303 (sayā)

---------------------------------------------------------------------------------------------
page112.
              Nayaṃ nayatī medhāvī      adhurāyaṃ na yuñjati
              sunayo seyyaso hoti   sammā vutto na kuppati
              vinayaṃ so pajānāti     sādhu tena samāgamoti. 1-
         Evaṃ bhagavā sabbākārena paṇḍitūpasevanaṃ pasaṃsanto "paṇḍitānaṃ
sevanaṃ 2- maṅgalan"ti vatvā idāni tāya bālānaṃ asevanāya paṇḍitānaṃ sevanāya
ca anupubbena pūjaneyyabhāvaṃ upagatānaṃ pūjaṃ pasaṃsanto "pūjā ca pūjaneyyānaṃ
maṅgalan"ti āha. Tattha pūjaneyyā nāma sabbadosavirahitattā sabbaguṇasamannāgatattā
ca buddhā bhagavanto, tato paccekasambuddhā ariyasāvakā ca. Tesañhi
pūjā appakāpi dīgharattaṃ hitāya sukhāya hoti, sumanamālākāramallikādayo cettha
nidassanaṃ.
         Tatthekaṃ nidassanamattaṃ bhaṇāma:- bhagavā kira 3- ekadivasaṃ pubbaṇhasamayaṃ
nivāsetvā pattacīvaramādāya rājagahaṃ piṇḍāya pāvisi, athakho sumano mālākāro
rañño māgadhassa seniyassa bimbisārassa pupphāni gahetvā gacchanto addasa
bhagavantaṃ nagaradvāraṃ anuppattaṃ pāsādikaṃ pāsādanīyaṃ dvattiṃsamahāpurisalakkhaṇa-
asītyānubyañjanapaṭimaṇḍitaṃ buddhasiriyā jalantaṃ, disvānassa etadahosi "rājā
pupphāni gahetvā sataṃ vā sahassaṃ vā dadeyya, tañca idhalokamattameva sukhaṃ bhaveyya,
bhagavato pana pūjā appameyyaasaṅkheyyaphalā dīgharattaṃ hitasukhāvahā hoti, handāhaṃ
imehi pupphehi bhagavantaṃ pūjemī"ti pasannacitto ekaṃ pupphamuṭṭhiṃ gahetvā bhagavato
paṭimukhaṃ khipi, pupphāni ākāsena gantvā bhagavato upari mālāvitānaṃ hutvā
aṭṭhaṃsu. Mālākāro tamānubhāvaṃ disvā pasannataracitto puna ekaṃ pupphamuṭṭhiṃ
khipi, tānipi gantvā mālākañcukā 4- hutvā aṭṭhaṃsu. Evaṃ aṭṭha pupphamuṭṭhiyo
puna khipi, tāni gantvā pupphakūṭāgāraṃ hutvā aṭṭhaṃsu.
         Bhagavā antokūṭāgāre ahosi, mahājanakāyo sannipati. Bhagavā
mālākāraṃ pasaṃsanto 5- sitaṃ pātvākāsi. Ānandatthero "na buddhā nāma 6-
@Footnote: 1 khu.jā. 27/1819/355 akittijātakaṃ  2 cha.Ma. sevanā  3 cha.Ma. hi
@4 cha.Ma. mālākañcuko  5 cha.Ma. passanto  6 cha.Ma., i. ayaṃ saddo na dissati

---------------------------------------------------------------------------------------------
page113.
Ahetu apaccayā sitaṃ pātuṃ karontī"ti sitakāraṇaṃ pucchi. Bhagavā āha "eso
ānanda mālākāro imissā pūjāya ānubhāvena satasahassakappe devesu ca
manussesu ca saṃsaritvā pariyosāne sumanissaro nāma paccekasambuddho bhavissatī"ti.
Vacanapariyosāne dhammadesanatthaṃ imaṃ gāthaṃ abhāsi:-
              "tañca kammaṃ kataṃ sādhu,    yaṃ katvā nānutappati
               yassa patīto 1- sumano,  vipākaṃ paṭisevatī"ti. 2-
         Gāthāvasāne caturāsītiyā pāṇasahassānaṃ dhammābhisamayo ahosi.
         Evaṃ appakāpi tesaṃ pūjā dīgharattaṃ hitāya sukhāya hotīti veditabbā.
Sā ca āmisapūjāva, ko pana vādo paṭipattipūjāya. Yato ye kulaputtā
saraṇagamanasikkhāpadapaṭiggahaṇena uposathaṅgasamādānena ca catupārisuddhisīlādīhi ca
attano guṇehi bhagavantaṃ pūjenti, ko tesaṃ pūjāya phalaṃ vaṇṇayissati. Te hi
tathāgataṃ paramāya pūjāya pūjentīti vuttā. Yathāha:-
         "yo kho ānanda bhikkhu vā bhikkhunī vā upāsako vā upāsikā
   vā dhammānudhammapaṭipanno viharati sāmīcipaṭipanno anudhammacārī, so
   tathāgataṃ sakkaroti garukaroti māneti pūjeti paramāya pūjāyā"ti. 3-
Etenānusārena paccekabuddhaariyasāvakānampi pūjāya hitasukhāvahatā veditabbā.
         Apica gahaṭṭhānaṃ kaniṭṭhassa jeṭṭhabhātāpi bhaginīpi pūjaneyyā, puttassa
mātāpitaro, kulavadhūnaṃ sāmikasassusasurāti evamettha pūjaneyyā veditabbā.
Etesampi hi pūjā kusaladhammasaṅkhātattā āyuādivuḍḍhihetuttā ca maṅgalameva.
Vuttañhetaṃ:-
         "te metteyyā bhavissanti petteyyā sāmaññā brahmaññā kule
jeṭṭhāpacāyino, idaṃ kusalaṃ dhammaṃ samādāya vattissanti, te kusalānaṃ dhammānaṃ
samādānahetu āyunāpi vaḍḷissanti, vaṇṇenapi vaḍḍhissantī"ti ādi. 4-
         Idāni yasmā "yaṃ yattha maṅgalaṃ. Vavatthapetvā tantassa, maṅgalattaṃ
vibhāvaye"ti iti mātikā nikkhittā, tasmā idaṃ vuccati:- evametissā gāthāya
@Footnote: 1 ka. pītito  2 khu.dha. 25/68/29 sumanamālākāravatthu
@3 dī. mahā. 10/99/121 mahāparinibbānasutta  4 dī. pāṭi. 11/105/63 cakkavattisutta

---------------------------------------------------------------------------------------------
page114.
Bālānaṃ asevanā, paṇḍitānaṃ sevanā, pūjaneyyānaṃ ca pūjāti tīṇi maṅgalāni
vuttāni, tattha bālānaṃ asevanā bālasevanapaccayabhayādiparittāṇena
ubhayalokatthahetuttā, paṇḍitānaṃ sevanā pūjaneyyānaṃ pūjā ca tāsaṃ phalavibhūtivaṇṇanāyaṃ
vuttanayeneva nibbānasugatihetuttā maṅgalanti veditabbā. Ito paraṃ pana mātikaṃ
adassetvā evaṃ yaṃ yattha maṅgalaṃ, taṃ vavatthapessāma tassa maṅgalattaṃ
vibhāvayissāmāti.
          Niṭṭhitā asevanā ca bālānanti imissā gāthāya atthavaṇṇanā.
                           -----------
                    Paṭirūpadesavāso cātigāthāvaṇṇanā
         [4] Evaṃ bhagavā "brūhi maṅgalamuttaman"ti ekaṃ ajjhesitopi appaṃ
yācito bahudāyako uḷārapuriso viya ekāya gāthāya tīṇi maṅgalāni vatvā tato
uttarimpi 1- devatānaṃ sotukāmatāya maṅgalānaṃ atthitāya ca 2- yesaṃ yesaṃ yaṃ yaṃ
anukūlaṃ, te te satte tattha tattha maṅgale niyojetukāmatāya ca "paṭirūpadesavāso
cā"ti ādīhi gāthāhi punapi anekāni maṅgalāni vuttumāraddho. Tattha paṭhamagāthāya
tāva paṭirūpoti anucchaviko. Desoti gāmopi nigamopi nagarampi janapadopi
yokoci sattānaṃ nivāsokāso. Vāsoti tattha nivāso. Pubbeti purā atītāsu
jātīsu. Katapuññatāti upacitakusalatā. Attāti cittaṃ vuccati sakalo vā attabhāvo,
sammāpaṇidhīti tassa attano sammā paṇidhānaṃ niyuñjanaṃ ṭhapananti vuttaṃ hoti.
Sesaṃ vuttanayamevāti. Ayamettha padavaṇṇanā.
         Atthavaṇṇanā pana evaṃ veditabbā:- paṭirūpadesavāso nāma yattha
catasso parisā vicaranti, dānādīni puññakiriyāvatthūni vattanti, navaṅgasatthusāsanaṃ
dippati, 3- tattha nivāso sattānaṃ puññakiriyāya paccayattā maṅgalanti vuccati.
Sīhaḷadīpapaviṭṭhakevaṭṭādayo cettha nidassanaṃ.
         Aparo nayo:- paṭirūpadesavāso nāma bhagavato bodhimaṇḍappadeso
dhammacakkappavattitappadeso  dvādasayojanāya parisāya majjhe sabbatitthiyamataṃ 4-
bhinditvā yamakapāṭihāriyadassitagaṇḍām 6- barukkhamūlappadeso devorohaṇappadeso, yo
@Footnote: 1 cha.Ma. uttaripi  2 cha.Ma. ca saddo na dissati  3 cha.Ma. dibbati
@4 ka. sabbatitthayamadaṃ  5 cha.Ma.....kaṇḍamba....

---------------------------------------------------------------------------------------------
page115.
Vā panaññopi sāvatthīrājagahādibuddhādhivāsappadeso, tattha nivāso sattānaṃ
chaanuttariyappaṭilābhapaccayato maṅgalanti vuccati.
         Aparo nayo 1-:- puratthimāya disāya kajaṅgalannāma 2- nigamo,
tassa parena mahāsālā, tato paraṃ paccantimā janapadā, orato majjhe.
Dakkhiṇapuratthimāya disāya sallavatī 3- nāma nadī, tato paraṃ paccantimā janapadā,
orato majjhe. Dakkhiṇāya disāya setakaṇṇikaṃ nāma nigamo, tato paraṃ
paccantimā janapadā, orato majjhe. Pacchimāya disāya thūnaṃ 4- nāma brāhmaṇagāmo,
tato paraṃ paccantimā janapadā, orato majjhe. Uttarāya disāya usīraddhajo
nāma pabbato, tato paraṃ paccantimā janapadā, orato majjhe. Ayaṃ majjhimapadeso 5-
āyāmena tīṇi yojanasatāni, vitthārena aḍḍhateyyasatāni 6- parikkhepena
nava yojanasatāni honti, eso paṭirūpadeso nāma.
      Ettha catunnaṃ mahādīpānaṃ dvisahassānaṃ parittadīpānañca issariyādhipaccakārakā
cakkavattirājāno 7- uppajjanti, ekaṃ asaṅkheyyaṃ kappasatahassañca
pāramiyo pūretvā sāriputtamoggallānādayo mahāsāvakā uppajjanti, dve
asaṅkheyyāni kappasatasahassañca pāramiyo pūretvā paccekasambuddhā ca, cattāri
aṭṭha soḷasa vā asaṅkheyyāni kappasatasahassañca pāramiyo pūretvā sammāsambuddhā
ca uppajjanti. Tattha sattā cakkavattirañño ovādaṃ gahetvā pañcasu sīlesu
patiṭṭhāya saggaparāyanā honti. Tathā paccekasambuddhānaṃ ovāde patiṭṭhāya,
sammāsambuddhasāvakānampana ovāde patiṭṭhāya saggaparāyanā nibbānaparāyanā ca
honti. Tasmā tattha vāso imāsaṃ sampattīnaṃ paccayato maṅgalanti vuccati.
         Pubbe ca katapuññatā nāma atītajātiyā buddhapaccekabuddhakhīṇāsave
ārabbha upacitakusalatā, sāpi maṅgalaṃ. Kasmā? buddhapaccekabuddhe sammukhā 8-
dassetvā buddhānaṃ vā buddhasāvakānaṃ vā sammukhā sutāya catuppadikāyapi gāthāya
pariyosāne arahattaṃ pāpuṇātīti 9- katvā yo ca manusso pubbe katādhikāro
@Footnote: 1 vinaYu. mahā. 5/259/24 cammakkhandhaka  2 cha.Ma. gajaṅgalaṃ  3 Sī., i. salalavatī
@4 cha.Ma. thūṇaṃ  5 cha.Ma. majjhimadeso  6 cha.Ma. aḍḍhateyyāni  7 cha.Ma. cakkavattī
@8 cha.Ma. buddhapaccekabuddhasammukhato  9 cha.Ma. pāpetīti, Sī.i. arahattaṃ pāpuṇanato

---------------------------------------------------------------------------------------------
page116.
Ussannakusalamūlo hoti, so teneva kusalamūlena vipassanaṃ uppādetvā āsavakkhayaṃ
pāpuṇāti yathā rājā mahākappino aggamahesī ca. Tena vuttaṃ "pubbe ca
katapuññatā maṅgalan"ti.
         Attasammāpaṇidhi nāma idhekacco attānaṃ dussīlaṃ susīle 1- patiṭṭhāpeti,
assaddhaṃ saddhāsampadāya patiṭṭhāpeti, macchariṃ cāgasampadāya patiṭṭhāpeti. Ayaṃ
vuccati "attasammāpaṇidhī"ti, eso ca maṅgalaṃ. Kasmā? diṭṭhadhammikasamparāyika-
verappahānavividhānisaṃsādhigamahetuto. 2-
         Evaṃ imissāpi gāthāya paṭirūpadevāso ca, pubbe ca katapuññatā,
attasammāpanidhi cāti 3- tīṇiyeva maṅgalāni vuttāni. Maṅgalattañca nesaṃ tattha tattha
vibhāvitamevāti.
           Niṭṭhitā paṭirūpadesavāso cāti imissā gāthāya atthavaṇṇanā.
                          -------------
                      Bāhusaccañcāti gāthāvaṇṇanā
         [5] Idāni bāhusaccañcāti ettha bāhusaccanti bahussutabhāvo.
Sippanti yaṃ kiñci hatthakosallaṃ. Vinayoti kāyavācācittavinayanaṃ. Susikkhitoti
suṭaṭhu sikkhito. Subhāsitāti suṭṭhu bhāsitā. Yāti aniyamaniddeso. 4- Vācāti girā
byappatho. Sesaṃ vuttanayamevāti. Ayamettha padavaṇṇanā.
         Atthavaṇṇanā pana evaṃ veditabbā:- bāhusaccaṃ nāma yantaṃ
"sutadharo hoti sutasannicayo"ti ca 5- "idhekaccassa bahussutaṃ 6- hoti, suttaṃ geyyaṃ
veyyākaraṇan "ca 7- evamādinā nayena satthusāsanadharattaṃ vaṇṇitaṃ, taṃ
akusalappahānakusalādhigamahetuto anupubbena paramatthasaccasacachikiriyahetuto ca maṅgalanti
vuccati. Vuttañhetaṃ bhagavatā:-
         "sutavā ca kho bhikkhave ariyasāvako akusalaṃ pajahati, kusalaṃ bhāveti,
    sāvajjaṃ pajahati, anavajjaṃ bhāveti, suddhamattānaṃ pariharatī"ti. 8-
@Footnote: 1 cha.Ma., i. sīle  2 cha.Ma.,i....hetutoti  3 ka. ceti 4 cha.Ma. aniyataniddeso
@5 Ma.Ma. 12/339/301 mahāgosiṅgasutta, aṃ. catukka. 21/22/26 dutiyauruvelasuttaṃ
@6 cha.Ma. bahukaṃ suttaṃ  7 aṃ catukka. 21/6/8 appasutasutta
@8 aṃ. sattaka. 23/64/111 nagaropamasutta (syā)

---------------------------------------------------------------------------------------------
page117.
   Aparampi vuttaṃ:-
         "dhatānaṃ dhammānaṃ atthamupaparikkhati, atthaṃ upaparikkhato dhammā
    nijjhānaṃ khamanti, dhammanijjhānakkhantiyā sati chando jāyati, chandajāto
    ussahati, ussahanto tulayati, tulayanto padahati, padahanto kāyena
    ceva paramatthasaccaṃ sacchikaroti, paññāya ca paṭivijjha 1- passatī"ti. 2-
         Apica āgāriyabāhusaccampi 3- yaṃ anavajjaṃ, taṃ ubhayalokahitasukhāvahanato
maṅgalanti vehitabbaṃ.
         Sippaṃ nāma āgāriyasippañca 3- anāgāriyasippañca. 4- Tattha āgāriyasippaṃ
nāma yaṃ parapāṇūparodhavirahitamakusalavivajjitaṃ maṇikārasuvaṇṇakārakammādi, 5- taṃ
idha lokatthāvahanato maṅgalaṃ. Anāgāriyasippaṃ nāma cīvaravicāraṇacīvarasibbanādisamaṇa-
parikkhārābhisaṅkharaṇaṃ, yantaṃ "idha bhikkhave bhikkhu yāni tāni sabrahmacārīnaṃ
uccāvacāni kiṃkaraṇīyāni, tattha dakkho hotī"ti ādinā 6- nayena tattha tattha
saṃvaṇṇitaṃ, yaṃ "nāthakaraṇo 7- dhammo"ti  ca vututaṃ, taṃ attano ca paresañca
ubhayalokahitasukhāvahanato maṅgalanti veditabbaṃ.
         Vinayo nāma āgāriyavinayo 8- ca anāgāriyavinayo 8-  ca. Tattha
āgāriyavinayo nāma dasaakusalakammapathaviramaṇaṃ, so tattha asaṅkilesāpajjanena
ācāraguṇavavatthāpanena ca susikkhito ubhayalokahitasukhāvahanato maṅgalaṃ. Anāgāriyavinayo nāma
sattāpattikkhandhe anāpajjanaṃ, sopi vuttanayeneva susikkhito, catupārisuddhisīlaṃ
vā anāgāriyavinayo, so yathā tattha patiṭṭhāya arahattaṃ pāpuṇāti, evaṃ sikkhanena
susikkhito lokiyalokuttarasukhādhigamahetuto maṅgalanti veditabbo.
         Subhāsitā vācā nāma musāvādādidosavirahitā. Yathāha "catūhi bhikkhave
aṅgehi samannāgatā vācā subhāsitā hotī"ti. 9- Susaññatavācāeva vācā subhāsitā.
Yathāha:-
@Footnote: 1 cha.Ma., i. ativijjha  2 Ma.Ma. 13/432/420 caṅkīsutta 3 cha.Ma. agārika...evamuparipi
@4 cha.Ma. anagārika... i. anāgāriYu....evamuparipi 5 cha.Ma. maṇi...kammādikaṃ
@6 dī.pāṭi. 11/345/236, aṃ. dasaka. 24/17/20 nāthakaraṇavagga 7 cha.Ma. nāthakaro
@8-8 cha.Ma. agārika..., anagārika...sabbattha evamuparipi 9 khu.khu. 25/453/418

---------------------------------------------------------------------------------------------
page118.
                "subhāsitaṃ uttamamāhu santo,
                dhammaṃ bhaṇe na adhammantaṃ dutiyaṃ.
                Piyaṃ bhaṇe nāpiyantaṃ tatiyaṃ,
                saccaṃ bhaṇe na alikantaṃ catutthan"ti. 1-
         Ayampi ubhayalokahitasukhāvahanato maṅgalanti veditabbā. Yasmā ca
ayaṃ vinayapariyāpannā eva, tasmā vinayaggahaṇena etaṃ asaṅgaṇhitvā vinayo
saṅgahetabbo. Athavā kiṃ iminā parissamena, 2- paresaṃ dhammadesanāvācā idha
subhāsitā vācāti veditabbā. Sā hi yathā paṭirūpadesavāso, evaṃ sattānaṃ
ubhayalokahitasukhanibbānādhigamapaccayato maṅgalanti vuccati. Āha ca:-
             "yaṃ buddho bhāsatī vācaṃ     khemaṃ nibbānapattiyā
             dukkhassantakiriyāya         sā ve vācānamuttamā"ti 3-
         evaṃ imissā gāthāya bāhusaccañca sippañca, vinayo ca susikkhito,
subhāsitā ca yā vācāti cattāri maṅgalāni vuttāni. Maṅgalattañca nesaṃ tattha
tattha vibhāvitamevāti.
             Niṭṭhitā bāhusaccañcāti imissā gāthāya atthavaṇṇanā.
                          -------------
                     Mātāpituupaṭṭhānantigāthāvaṇṇanā
         [6] Idāni mātāpituupaṭṭhānanti ettha mātu ca pitu cāti
mātāpitu. Upaṭṭhānanti upaṭṭhahanaṃ. Puttānañca dārānañcāti puttadārassa.
Saṅgaṇhanaṃ saṅgaho. Na ākulā anākulā. Kammānieva kammantā. Sesaṃ
vuttanayamevāti ayaṃ padavaṇṇanā.
         Atthavaṇṇanā pana evaṃ veditabbā:- mātā nāma janikā vuccati,
tathā pitā. Upaṭṭhānaṃ nāma pādadhovanasambāhanucchādananhāpanehi
catupaccayasampadānena ca upakārakaraṇaṃ. Tattha yasmā mātāpitaro bahūpakārā puttānaṃ
atthakāmā anukampakā, yaṃ 4- puttake bahi kīḷitvā paṃsumakkhitasarīrake āgate disvā
@Footnote: 1 khu.su. 25/453/418 subhāsitasutta  2 Ma. pariyāpannena
@3 khu.su. 25/457/419 subhāsitasutta  4 cha.Ma. ye

---------------------------------------------------------------------------------------------
page119.
Paṃsukaṃ 1- puñchitvā matthakaṃ upasiṅghāyantā upari cumbitvā 2- ca sinehaṃ
uppādenti, vassasatampi mātāpitaro sīsena pariharantā puttā tesaṃ paṭikāraṃ
kātumasamatthā. Yasmā ca te āpādakā posakā khīrassa dāyakā puttānaṃ 3- imassa
lokassa dassetāro, brahmasamā 4- pubbācariyasammatā, tasmā tesaṃ upaṭṭhānaṃ idha
pasaṃsaṃ, pecca saggasukhañca āvahati. Tena maṅgalanti vuccati. Vuttañcetaṃ 5- bhagavatā:-
            "brahmāti 6- mātāpitaro,       pubbācariyāti vuccare
            āhuneyyā ca puttānaṃ,          pajāya anukampakā.
            Tasmā hi ne namasseyya,         sakkareyya ca paṇḍito.
            Annena atho 7- pānena,        vatthena sayanena ca
            ucchādanena nhāpanena, 8-       pādānaṃ dhovanena ca.
            Tāya naṃ pāricariyāya,            mātāpitūsu paṇḍitā
            idheva naṃ pasaṃsanti,              pecca sagge 9- pamodatī"ti 10-
         aparo nayo:- upaṭṭhānaṃ nāma bharaṇakiccakaraṇakulavaṃsaṭṭhapanādi
pañcavidhaṃ, taṃ pāpanivāraṇādipañcavidhadiṭṭhadhammikahitahetuto 11- maṅgalanti veditabbaṃ.
Vuttañhetaṃ bhagavatā:-
         "pañcahi kho gahapatiputta ṭhānehi puttena puratthimā disā mātāpitaro
    paccupaṭṭhātabbā `bhato ne bharissāmi, kiccaṃ nesaṃ karissāsāmi, kulavaṃsaṃ
    ṭhapessāmi, dāyajjaṃ paṭipajjissāmi, 12- atha vā pana 13- petānaṃ kālakatānaṃ
    dakkhiṇaṃ anuppadassāmī'ti. Imehi kho gahapatiputta pañcahi ṭhānehi
    puttena puratthimā disā mātāpitaro paccupaṭṭhitā pañcahi ṭhānehi puttaṃ
    anukampanti, pāpā nivārenti, kalyāṇe nivesenti, sippaṃ sikkhāpenti,
    paṭirūpena dārena saṃyojenti, samaye dāyajjaṃ niyyādentī"ti. 14-
@Footnote: 1 cha.Ma. paṃsuṃ  2 cha.Ma., i. paricumbantā
@3 cha.Ma., i. khīrassa dāyakā puttānaṃ-iti ime pāṭhā na dissanti
@4 cha.Ma. brahmasammatā  5 cha.Ma.vuttañhetaṃ 6 i. brahmā hi 7 cha.Ma.,i. atha
@8 Sī.,i. nahāpanena  9 Sī.,i. sagge ca
@10 khu.iti. 25/106/325 sabrahmakasutta. khu.jā. sattati 28/162/66-7 soṇanandajātaka
@(sayā), aṃ. tika. 20/31/127 sabrahmakasutta 11 cha.Ma....hitasukhahetuto
@12 Ma.i. paṭipajjāmi 13 i. atha ca pana 14 dī. pāṭi. 11/267/164 siṅgālakasutta

---------------------------------------------------------------------------------------------
page120.
         Apica yo mātāpitaro tīsu vatthūsu pasāduppādanena sīlasamādāpanena
pabbajjāya vā uṭṭhahati, ayaṃ idha 1- mātāpituupaṭṭhākānaṃ aggo, tassa taṃ
mātāpituupaṭṭhānaṃ mātāpitūhi katassa upakārassa paccupakārabhūtaṃ anekesaṃ
diṭṭhadhammikānaṃ samparāyikānañca atthānaṃ padaṭṭhānato maṅgalanti vuccati.
         Puttadārassāti ettha attanā 2- jātā pasutā 3- puttāpi dhītaropi
puttātveva saṅkhayaṃ gacchanti. Dārāti vīsatiyā bhariyānaṃ yākāci bhariyā. Puttā ca
dārā ca puttadāraṃ, tassa puttadārassa. Saṅgahoti sammānanādīhi upakārakaraṇaṃ.
Taṃ susaṃvihitakammantatādidiṭṭhadhammikahitahetuto 4- maṅgalanti veditabbaṃ.
Vuttañcetaṃ bhagavatā "pacchimā disā puttadārā veditabbā"ti 5- ettha uddiṭṭhaṃ
puttadāraṃ bhariyāsaddena saṅgaṇhitvā "pañcahi kho gahapatiputta ṭhānehi sāmikena
pacchimā disā bhariyā paccupaṭṭhātabbā sammānanāya avimānanāya 6- anaticariyāya
issariyavossaggena alaṅkārānuppadānena. Imehi kho gahapatiputta pañcahi ṭhānehi
sāmikena pacchimā disā bhariyā paccupaṭṭhitā pañcahi ṭhānehi sāmikaṃ anukampati,
susaṃvihitakammantā ca hoti susaṅgahitaparijanā ca, anaticārinī ca sambhatamanurakkhati, 7-
dakkhā ca hoti analasā sabbakiccesū"ti. 5- Ayaṃ vā aparo nayo:- saṅgahoti dhammikāhi
dānapiyavacanatthacariyāhi 8- saṅgaṇhanaṃ. Seyyathīdaṃ? uposathadivasesu paribbayadānaṃ
nakkhatatadivasesu nakkhattadassāpanaṃ maṅgaladivasesu maṅgalakaraṇaṃ diṭṭhadhammikasamparāyikesu
atthesu ovādānusāsananti. Taṃ pubbanayeneva 9- diṭṭhadhammikahitahetuto dhammikattā
10- samparāyikahitahetuto devatāhipi namassanīyabhāvahetuto ca maṅgalanti veditabbaṃ.
Yathāha sakko devānamindo:-
              "ye gahaṭṭhā puññakarā,     sīlavanto upāsakā.
              Dhammena dāraṃ posenti,     te namassāmi mātalī"ti. 11-
@Footnote: 1 cha.Ma., i. ayaṃ saddo na dissati 2 cha.Ma. attato,  i. attano  3 cha.Ma.,i. ayaṃ
@saddo na dissati  4....hitasukhahetuto 5-5 dī. pāṭi. 11/269/165 siṅgālakasutta
@6 cha.Ma. anavamānanāya  7 sambhataṃ ca anurakkhati  8 cha.Ma. dānapiyavācātthacariyāhi
@9 cha.Ma. vuttanayeneva  10 cha.Ma. ayaṃ saddo dissati
@11 saṃ. sagā.  5/264/283 paṭhamasakkanamassanasutta

---------------------------------------------------------------------------------------------
page121.
         Anākulā kammantā nāma kālaññutāya paṭirūpakāritāya analasatāya
uṭṭhānaviriyasampadāya abyasanīyatāya ca kālātikkamanaappaṭirūpakaraṇasithilakaraṇādi-
ākulabhāvavirahitā kasigorakkhavaṇijjādayo kammantā. Ete attano vā puttadārassa
vā dāsakammakarānaṃ vā byattatāya eva 1- payojitā diṭṭheva dhamme
dhanadhaññavuḍaḍhitalābhahetuto maṅgalanti vuccanti. Vuttañcetaṃ bhagavatā:-
             "paṭirūpakārī dhuravā,           uṭṭhātā vindate dhanan"ti. 2-
             "na divāsoppasīlena,          rattiṃ uṭṭhānadessinā.
             Niccaṃ mattena soṇḍena         sakkā āvasituṃ gharaṃ.
             Atisītaṃ atiuṇhaṃ               atisāyamidaṃ ahu
             iti vissaṭṭhakammante           atthā accenti māṇave.
             Yo ca 3- sītañca uṇhañca,      tiṇā bhiyyo na maññati.
             Karaṃ purisakiccāni,             so sukhaṃ na vihāyatī"ti ca. 4-
             "bhoge saṃharamānassa           bhamarasseva irīyato
             bhogā sannicayaṃ yanti           vammikovūpacīyatī"ti ca
evamādi. 5-
         Evaṃ imissāpi gāthāya mātuupaṭṭhānaṃ pituupaṭṭhānaṃ puttadārassa
saṅgaho, anākulā ca kammantāti cattāri maṅgalāni vuttāni, putsadārassa
saṅgahaṃ vā dvidhā katvā pañca, mātāpituupaṭṭhānaṃ vā ekameva katvā tīṇi.
Maṅgalattañca nesaṃ tattha tattha vibhāvitamevāti.
           Niṭṭhitā mātāpituupaṭṭhānanti imissā gāthāya atthavaṇṇanā.
                          ------------
                        Dānañcātigāthāvaṇṇanā
     [7] Idāni dānañcāti ettha dīyate imināti dānaṃ, attano
santakaṃ parassa paṭipādīyatīti vuttaṃ hohi. Dhammassa cariyā dhammā vā anapetā
@Footnote: 1 cha.Ma., i. evaṃ  2 khu.su. 25/189/370, saṃ. sagā. 15/426/25 āḷavakasutta
@3 cha.Ma. yodha  4 dī. pāṭi.11/253/160 siṅgālakasutta
@5 dī. pāṭi. 11/265/163 siṅgālakasutta

---------------------------------------------------------------------------------------------
page122.
Cariyā dhammacariyā. Ñāyante "amhākaṃ ime "iti ñātakā. Na avajjāni
anavajjāni, aninditāni agarahitānīti vuttaṃ hoti. Sesaṃ vuttanayamevāti. Ayaṃ
padavaṇṇanā.
         Atthavaṇṇanā pana evaṃ veditabbā:- dānaṃ nāma paraṃ uddissa
subuddhipubbikā 1- annādidasadānavatthupariccāgacetanā, taṃ sampayutto vā alobho.
Alobhena hi taṃ vatthuṃ parassa paṭipādeti, tena vuttaṃ "diyyate imināti
dānanan"ti. Taṃ bahujjanapiyādīnaṃ 2- diṭṭhadhammikasamparāyikānaṃ phalavisesānaṃ
adhigamahetuto maṅgalanti vuttaṃ. "dāyako sīha dānapati bahuno janassa piyo hoti manāpo"ti
evamādīni 3- cettha suttāni anussaritabbāni.
         Aparo nayo:- dānaṃ nāma dubbidhaṃ āmisadānañca dhammadānañca,
tattha āmisadānaṃ vuttappakārameva. Idhalokaparalokadukkhakkhayasukhāvahassa pana
sammāsambuddhappaveditassa dhammassa paresaṃ hitakāmatāya desanā dhammadānaṃ,
imesañca dvinnaṃ dānānaṃ etadeva aggaṃ. Yathāha:-
                "sabbadānaṃ dhammadānaṃ jināti,
                 sabbarasaṃ dhammaraso jināti.
                 Sabbaratiṃ dhammarati jināti,
                 taṇhakkhayo sabbadukkhaṃ jinātī"ti. 4-
         Tattha āmisadānassa maṅgalattaṃ vuttameva. Dhammadānampana yasmā
atthapaṭisaṃveditādīnaṃ guṇānaṃ padaṭṭhānaṃ, tasmā maṅgalanti vuccati. Vuttañhetaṃ
bhagavatā:-
         "yathā yathā bhikkhave bhikkhu yathāsutaṃ yathāpariyattaṃ dhammaṃ vitthārena
    paresaṃ deseti, tathā tathā so tasmiṃ dhamme atthapaṭisaṃvedī ca hoti
    dhammapaṭisaṃvedī cā"ti evamādi. 5-
         Dhammacariyā nāma dasakusalakammapathacariyā. Yathāha "tividhā kho gahapatayo
kāyena dhammacariyā samacariyā hotī"ti evamādi. 6- Sā panesā dhammacariyā
@Footnote: 1 Sī. santuṭṭhipubbikā  2 cha.Ma. bahujanapiyamanāpatādīnaṃ, i. bahujanapiyatādīnaṃ
@3 aṃ. pañcaka. 22/34/41 sīhasenāpatisutta (sayā) 4 khu.dha. 25/354/78 sakkadevarājavatthu
@5 aṃ. pañcaka. 22/26/23 vimuttāyanasutta (sayā) 6 Ma.mū. 12/441/390,
@392. sāreyyakasutta

---------------------------------------------------------------------------------------------
page123.
Saggalokūpapattihetuto maṅgalanti veditabbā. Vuttañhetaṃ bhagavatā "dhammacariyā-
samacariyāhetu kho gahapatayo evamidhekacce sattā kāyassa bhedā parammaraṇā sugatiṃ
saggaṃ lokaṃ upapajjantī"ti. 1-
         Ñātakā nāma mātito vā pitito vā yāva sattamā pitāmahayuga-
sambandhā, tesaṃ bhogapārijuññena vā byādhipārijuññena vā abhihatānaṃ attano
samīpaṃ āgatānaṃ yathābalaṃ ghāsacchādanadhaññādīhi 2- saṅgaho pasaṃsādīnaṃ diṭṭhadhammikānaṃ
sugatigamanādīnañca samparāyikānaṃ visesādhigamānaṃ hetuto maṅgalanti vuccati.
         Anavajjāni kammāni nāma uposathaṅgasamādānaveyyāvaccakaraṇa-
ārāmavanaropanasetukaraṇādīni kāyavacīmanosucaritakammāni tīṇi 3- hi
nānappakārahitasukhādhigamanahetuto maṅgalanti vuccati. "ṭhānaṃ kho panetaṃ visākhe vijjati
yaṃ idhekacco itthī vā puriso vā aṭṭhaṅgasamannāgataṃ uposathaṃ upavasitvā kāyassa
bhedā parammaraṇā cātummahārājikānaṃ devānaṃ sahabyataṃ upapajjeyyā"ti evamādīni cettha
suttāni 4- anussaritabbāni.
         Evaṃ imissā gāthāya dānañca dhammacariyā ca ñātakānañca saṅgaho
anavajjāni kammānīti cattāri maṅgalāni vuttāni. Maṅgalattañca nesaṃ tattha tattha
vibhāvitamevāti.
               Niṭṭhitā dānañcāti imissā gāthāya atthavaṇṇanā.
                            ---------
                         Āratītigāthāvaṇṇanā
         [8] Idāni āratī vīratīti ettha āratīti āramaṇaṃ, viratīti viramaṇaṃ,
viramanti vā etāya sattāti virati. Pāpāti akusalā. Madanīyaṭṭhena majjaṃ,
majjassa pānaṃ pajjapānaṃ, tato majjapānā saṃyamanaṃ saṃyamo. Appamajjanaṃ
appamādo. Dhammesūti kusalesu. Sesaṃ vuttanayamevāti. Ayaṃ padavaṇṇanā.
         Atthavaṇṇanā pana evaṃ veditabbā:- ārati nāma pāpe ādīnavadassino
manasā eva anabhirati. Virati nāma kammadvāravasena kāyavācāhi viramaṇaṃ,
sā cesā virati nāma sampattavirati samādānavirati samucchedaviratīti tividhā hoti,
@Footnote: 1 Ma.mū. 12/441/390, 392 sāreyyakasatta  2 cha.Ma. ghāsacchādanadhanadhaññādīhi
@3 cha.Ma. tāni  4 aṃ. aṭṭhaka. 23/133/43/262 visākhāsutta (sayā)

---------------------------------------------------------------------------------------------
page124.
Tattha yā kulaputtassa attano jātiṃ vā kulaṃ vā gottaṃ vā paṭicca "na me
taṃ paṭirūpaṃ, 1- yvāhaṃ imaṃ pāṇaṃ haneyyaṃ, adinnaṃ ādiyeyyan"ti ādinā nayena
sampattavatthuto virati, ayaṃ sampattavirati nāma. Sikkhāpadasamādānavasena pana
pavattā samādānavirati nāma, yassā pavattito pabhūti 2- kulaputto pāṇātipātādīni
na samācarati. 3- Ariyamaggasampayuttā samucchedavirati nāma, yassā pavattito pabhūti
ariyasāvakassa pañca bhayāni verāni vūpasantāni honti. Pāpaṃ nāma yantaṃ
"pāṇātipāto kho gahapatiputta kammakileso, adinnādānaṃ .pe. Kāmesumicchācāro
.pe. Musāvādo"ti 4- evaṃ vitthāretvā:-
        "pāṇātipāto adinnādānaṃ,        musāvādo ca vuccati.
         Paradāragamanañceva,              nappasaṃsanti  paṇḍitā"ti. 4-
Evaṃ gāthāya saṅgahitaṃ kammakilesasaṅkhātaṃ catubbidhamakusalaṃ, tato pāpā. Sabbā
cesā 5- ārati virati ca diṭṭhadhammikasamparāyikabhayaverappahānādinānappakāravisesādhigama-
hetuto maṅgalanti vuccati. "pāṇātipātā paṭivirato kho gahapatiputta ariyasāvako"ti
ādīni cettha suttāni anussaritabbāni.
         Majjapānā ca saṃyamo nāma pubbe vuttasurāmerayamajjapamādaṭṭhānā
veramaṇiyā evetaṃ adhivacanaṃ. Yasmā pana majjapāyī atthaṃ na jānāti, dhammaṃ na
jānāti, mātu antarāyaṃ karoti, pitu buddhapaccekabuddhatathāgatasāvakānampi antarāyaṃ
karoti, diṭṭhadhamme 6- garahaṃ samparāye duggatiṃ aparāpariyāyena 7- ummādaṃ 8-
pāpuṇāti. Majjapānā pana saṃyamo tesaṃ dosānaṃ vūpasamaṃ tabbiparītaguṇasampadañca pāpuṇāti,
tasmā ayaṃ majjapānā saṃyamo maṅgalanti veditabbo.
         Kusalesu dhammesu appamādo nāma "kusalānaṃ vā dhammānaṃ bhāvanāya
asakkaccakiriyatā asātaccakiriyatā  anaṭṭhitaririyatā olīnavuttitā nikkhittachandatā
nikkhittadhuratā asevanā 9- abhāvanā abahulīkammaṃ anadhiṭṭhānaṃ ananuyogo pamādo.
Yo evarūpo pamādo pamajjanā pamajjitattaṃ, ayaṃ vuccati pamādo"ti 10- ettha
@Footnote: 1 cha.Ma. patirūpaṃ evamuparipi  2 cha.Ma. pabhuti evamuparipi  3 cha.Ma. karoti
@4-4 dī. pāṭi. 11/245/157 siṅgālasutta  5 cha.Ma., i. sabbāpesā  6 cha.Ma. diṭṭheva
@dhamme  7 cha.Ma., i. aparāpariye  8 ummādañca
@9 cha.Ma., i. pāli anāsevanā  10 abhi. vibhaṅga, 35/846/427 ekakaniddesa

---------------------------------------------------------------------------------------------
page125.
Vuttassa pamādassa paṭipakkhavasena 1- atthato kusalesu dhammesu satiyā avippavāso
veditabbo. So nānappakārakusalādhigamahetuto vā 2- amatādhigamahetuto vā 2- maṅgalanti
vuccati. Tattha "appamattassa ātāpino"ti 3- ca, "appamādo amataṃ padan"ti ca,
evamādi 4- satthu sāsanaṃ anussaritabbaṃ.
         Evaṃ imissā gāthāya pāpā virati, majjapānā saṃyamo, kusalesu
dhammesu appamādoti tīṇi maṅgalāni vuttāni. Maṅgalattañca nesaṃ tattha tattha
vibhāvitamevāti.
                Niṭṭhitā āratīti imissā gāthāya atthavaṇṇanā.
                          -------------
                        Gāravocātigāthāvaṇṇanā
         [9] Idāni gāravo cāti ettha gāravoti garubhāvo. Nivātoti
nīcavuttitā. Santuṭṭhīti santoso. Katassa jānanatā kataññutā. Kālenāti khaṇena
samayena. Dhammassa savanaṃ  dhammassavanaṃ. Sesaṃ vuttanayamevāti ayaṃ padavaṇṇanā.
         Atthavaṇṇanā pana evaṃ veditabbā:- gāravo nāma garukārappayogārahesu
buddhapaccekabuddhatathāgatasāvakaācariyupajjhāyamātāpitujeṭṭhabhātubhaginīādīsu 5-
yathānurūpaṃ garukāro garukaraṇaṃ sagāravatā. Svāyaṃ gāravo yasmā sugatigamanādīnaṃ
hetu. Yathāha:-
         "garukātabbaṃ garukaroti, mānetabbaṃ māneti, pūjetabbaṃ pūjeti,
    so tena kammena evaṃ samattena evaṃ samādinnena kāyassa bhedā
    parammaraṇā sugatiṃ saggaṃ lokaṃ upapajjati. No ce kāyassa .pe.
    Upapajjati, sace manussattaṃ āgacchati, yattha yattha paccājāyati, tattha
    tattha uccākulino hotī"ti. 6-
@Footnote: 1 ka. paṭipakkhanayena  2-2 cha.Ma. ca  3 Ma.Ma. 13/20/16 aṭṭhakanāgarasutta
@4 khu. dhamMa. 25/21/19 sāmāvatīvatthu
@5 cha.Ma.....jeṭṭhakabhātikabhaginīādīsu,
@i.....ācariyūpajjhāyamātipitijeṭṭhabhātibhaginiādīsu
@6 Ma. upari. 14/295/266 cūḷakammavibhaṅgasutta

---------------------------------------------------------------------------------------------
page126.
         Yathāha "sattime bhikkhave aparihāniyā dhammā. Katame satta,
satthusagāravatā"ti ādi, 1- tasmā maṅgalanti vuccati.
         Nivāto nāma nīcamanatā nivātavuttitā, yāya nivātavuttitāya
samannāgato puggalo nihatamāno nihatadappo pādapuñchanacoḷakasamo chinnavisāṇūsabhasamo 2-
uddhatadāṭhasappasamo ca hutvā saṇho sakhilo sukhasambhāso ca hoti,
ayaṃ nivāto nāma. Svāyaṃ yasādiguṇapaṭilābhahetuto maṅgalanti vuccati. Āha ca
"nivātavutti atthaddho, tādiso labhate yasan"ti evamādi. 3-
         Santuṭṭhī nāma itarītarapaccayasantoso, so dvādasavidho hoti.
Seyyathīdaṃ? cīvare yathālābhasantoso yathābalasantoso yathāsāruppasantosoti tividho.
Evaṃ piṇḍapātādīsu.
         Tassāyaṃ pabhedasaṃvaṇṇā:- idha bhikkhu cīvaraṃ labhati sundaraṃ vā asundaraṃ
vā, so teneva yāpeti, aññaṃ na pattheti, 4- labhantopi na gaṇhāti, ayamassa
cīvare yathālābhasantoso. Atha pana bhikkhu ābādhiko hoti, garucīvaraṃ pārupanto
onamati 5- vā kilamati vā, so sabhāgena bhikkhunā saddhiṃ taṃ parivattetvā lahukena
yāpentopi santuṭṭhova hoti, ayamassa cīvare yathābalasantoso. Aparo bhikkhu
paṇītapaccayalābhī hoti, so pattacīvarādīnaṃ 6- aññataraṃ mahagghaṃ cīvaraṃ labhitvā "idaṃ
therānaṃ cirapabbajitānaṃ bahussutānañca anurūpan"ti tesaṃ taṃ datvā 7- attanā
saṅkārakūṭā vā araññato 8- vā kutoci nantakāni uccinitvā saṅghāṭiṃ karitvā
dhārentopi santuṭṭhoyeva hoti, ayamassa cīvare yathāsāruppasantoso.
         Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva
yāpeti, aññaṃ na pattheti, 9- labhantopi na gaṇhāti, ayamassa piṇḍapāte
yathālābhasantoso. Atha pana bhikkhu ābādhiko hoti, lūkhaṃ piṇḍapātaṃ bhuñjitvā
bāḷharogātaṅkaṃ  10- pāpuṇāti, so sabhāgassa bhikkhuno taṃ datvā tassa hatthato
@Footnote: 1 aṅ. sattaka. 23/30-2/30 appamādagāravasutta (sayā.)
@2 cha.Ma. pādapuñchanakacoḷasadiso chinnavisāṇausabhasamo
@3 dī. pāṭi. 11/273/167 siṅgālakasutta  4 ka. paṭṭheti  5 cha.Ma.oṇamati  6 cha.Ma.,
@i. paṭṭacīvarādinaṃ  7 cha.Ma., i. tesaṃ datvā  8 cha.Ma., i. aññato  9 ka. paṭṭheti
@evamuparipi  10 cha.Ma., i. gāḷhaṃ rogātaṅkaṃ

---------------------------------------------------------------------------------------------
page127.
Sappimadhukhīrādīni bhuñjitvā samaṇadhammaṃ karontopi santuṭṭho nāma 1- hoti,
ayamassa piṇḍapāte yathābalasantoso. Aparo bhikkhu paṇītaṃ piṇḍapātaṃ labhati, so
"ayaṃ piṇḍapāto therānaṃ cirapabbajitānaṃ aññesañca paṇītaṃ piṇḍapātaṃ vinā
ayāpentānaṃ sabrahmacārīnaṃ anurūpo"ti tesaṃ taṃ 2- datvā attanā piṇḍāya
caritvā missakāhāraṃ bhuñjantopi santuṭṭhova hoti, ayamassa piṇḍapāte
yathāsāruppasantoso.
         Idha pana bhikkhuno senāsanaṃ pāpuṇāti, so teneva santussati, puna
aññaṃ sundaratarampi pāpuṇantaṃ na gaṇhāti, ayamassa senāsane yathālābhasantoso.
Atha pana bhikkhu ābādhiko hoti, nivātasenāsane vasanto ativiya pittarogādīhi
āturīyati, so sabhāgassa bhikkhuno taṃ datvā pāpuṇake savātasītalasenāsane 3-
vasitvā samaṇadhammaṃ karontopi santuṭṭhova hoti, ayamassa senāsane yathābalasantoso.
Aparo bhikkhu sundaraṃ senāsanaṃ sampattampi 4- na sampaṭicchati "sundaraṃ
senāsaṃ pamādaṭṭhānaṃ, tatra nisinnassa thīnamiddhaṃ okkamati, niddābhibhūtassa ca
puna paṭibujjhato kāmavitakko samudācaratī"ti. So taṃ paṭikkhipitvā abbhokāsarukkha-
mūlapaṇṇakuṭīsu yattha katthaci nivasantopi santuṭṭhova hoti, ayamassa senāsane
yathāsāruppasantoso.
         Idha pana bhikkhu bhesajjaṃ labhati harītakaṃ vā āmalakaṃ vā, so teneva
yāpeti, aññehi laddhaṃ sappimadhuphāṇitādimpi na pattheti, 5- labhantopi na gaṇhāti,
ayamassa gilānapaccaye yathālābhasantoso. Atha pana bhikkhu ābādhiko hoti,
telenatthiko phāṇitaṃ labhati, so taṃ sabhāgassa bhikkhuno datvā tassa hatthato
telena bhesajjaṃ katvā samaṇadhammaṃ karontopi santuṭṭhova hoti, ayamassa
gilānapaccaye yathābalasantoso. Aparo bhikkhu ekasmiṃ bhājane pūtimuttaharītakaṃ
ṭhapetvā ekasmiṃ catumadhuraṃ "gaṇhāhi 6- bhante yadicchasī"ti vuccamāno sacassa tesaṃ
dvinnaṃ aññatarenapi byādhi vūpasamati. Atha "pūtimuttaharītakaṃ nāma buddhādīhi
@Footnote: 1 cha.Ma., i. santuṭṭho va  2 cha.Ma. taṃ saddo na dissati
@3 cha.Ma. pāpuṇane savāte sītalasenāsane, i. pāpuṇanake pavātasītalasenāsane
@4 cha.Ma., i. pattampi  5 ka. paṭṭheti evamuparipi  6 cha.Ma., i. gaṇhatha

---------------------------------------------------------------------------------------------
page128.
Vaṇṇitan"ti 1- ayañca 2- "pūtimuttabhesajjaṃ nissāya pabbajjā, tattha te yāvajīvaṃ
ussāho karaṇīyoti vuttan"ti 3- ca cintento catumadhurabhesajjaṃ paṭikkhipitvā
pūtimuttaharītakena 4- bhesajjaṃ karontopi paramasantuṭṭhova hoti. Ayamassa gilānapaccaye
yathāsāruppasantoso.
         Evaṃpabhedo sabbopeso santoso santuṭṭhīti vuccati. Sā
atricchatāmahicchatāpāpicchatādīnaṃ pāpadhammānaṃ pahānādhigamahetuto sugatihetuto
ariyamaggasambhārabhāvato cātuddisādibhāvahetuto ca maṅgalanti veditabbā. Āha ca:-
               "cātuddiso appaṭigho ca hoti,
                santussamāno itarītarenā"ti evamādi. 5-
         Kataññutā nāma appassa vā bahussa vā yena kenaci katassa
upakārassa punappunaṃ anussaraṇabhāvena jānanatā. Apica nerayikādidukkhaparittānato 6-
puññāni eva pāṇinaṃ bahūpakārāni, yato 7- tesampi upakārānussaraṇatā
kataññutāti veditabbā. Sā sappurisehi pasaṃsanīyādinānappakāravisesādhigamahetuto
maṅgalanti vuccati. Āha ca "dveme bhikkhave puggalā dullabhā lokasmiṃ, katame
dve, yo ca pubbakārī yo ca kataññūkatavedī"ti. 8-
         Kālena dhammassavanaṃ nāma yasmiṃ kāle uddhaccasahagataṃ cittaṃ hoti,
kāmavitakkādīnaṃ vā aññatarena abhibhūtaṃ, tasmiṃ kāle tesaṃ vinodanatthaṃ dhammassavanaṃ.
Apare āhu "pañcame pañcame divase dhammassavanaṃ kālena dhammassavanaṃ nāma.
Yathāha āyasmā anuruddho  `pañcāhikaṃ kho pana mayaṃ bhante sabbarattiṃ dhammiyā
kathāya sannisīdāmā'ti. 9-
         Apica yasmiṃ kāle kalyāṇamitte upasaṅkamitvā sakkā hoti 10-
attano kaṅkhāpaṭivinodanakaraṃ 11-  dhammaṃ sotuṃ, tasmiṃ kālepi dhammassavanaṃ kālena
@Footnote: 1 ka. vaṇṇitaṃ  2 cha.Ma. ca  3 vi. mahā. 4/128/139 mahākhandhaka
@4 ka. muttaharītakena  5 khu.su. 25/42/343 khaggavisāṇasutta  6 cha.Ma....parittāṇato
@7 cha.Ma. tato  8 aṅ. duka. 20/120/83 āsāduppajahavagga
@9 Ma.mū. 12/327/291 cūḷagosiṅgasutta, vi. mahā. 5/466/250 pācīnavaṃsadāyagamanakathā
@10 ka. hoti saddo na disasti  11 cha.Ma. kaṅkhāvinodakaṃ, i. kaṅkhāpaṭivinodakaṃ

---------------------------------------------------------------------------------------------
page129.
Dhammassavananti veditabbaṃ. Yathāha "te kālena kālaṃ upasaṅkamitvā paripucchati
paripañhatī"ti ādi. 1- Tadetaṃ kālena dhammassavanaṃ nīvaraṇappahānacaturānisaṃsa-
āsavakkhayādhigamādanānappakāravisesādhigamahetuto maṅgalanti veditabbaṃ. Vuttañhetaṃ
bhagavatā:-
         "yasmiṃ bhikkhave samaye ariyasāvako aṭṭhikatvā manasikatvā
    sabbacetaso 2- samannāharitvā ohitasoto dhammaṃ suṇāti, pañcassa nīvaraṇā
    tasmiṃ samaye na hontī"ti ca 3-
         "sotānugatānaṃ bhikkhave dhammānaṃ .pe. Supaṭividdhānaṃ cattāro
    ānisaṃsā pāṭikaṅkhā"ti ca. 4-
         "cattārome bhikkhave kālā kālena 5- sammābhāviyamānā
    sammāanuparivattiyamānā anupubbena āsavānaṃ khayaṃ pāpenti. Katame cattāro?
    kālena dhammassavanan"ti ca evamādi. 6-
         Evamimissā gāthāya gāravo, nivāto, santuṭṭhī, kataññutā, kālena
dhammassavananti pañca maṅgalāni vuttāni. Maṅgalattañca nesaṃ tattha tattha
vibhāvitamevāti.
              Niṭṭhitā gāravo cāti imissā gāthāya atthavaṇṇanā.
                           -----------
                        Khantī cātigāthāvaṇṇanā
         [10]  Idāni khantī cāti ettha khamanaṃ khanti. Padakkhiṇaggāhitāya
sukhaṃ vaco asminti suvaco, suvacassa kammaṃ sovacassaṃ, sovacassassa bhāvo
sovacassatā. Kilesānaṃ samitattā samaṇā. Dassananti pekkhanaṃ. Dhammassa sākacchā
dhammasākacchā. Sesaṃ vuttanayamevāti ayaṃ padavaṇṇanā.
         Atthavaṇṇanā pana evaṃ veditabbā:- khanti nāma adhivāsanakhanti,
yāya 7- samannāgato bhikkhu dasahi akkosavatthūhi akkosante vadhabandhanādīhi vā
@Footnote: 1 dī. pāṭi. 11/358/262 dasuttarasutta  2 cha.Ma. sabbaṃ cetasā
@3 saṃ. mahā. 19/219/85 bojjhaṅgasaṃyutta  4 aṅ. catukka. 21/191/210 sotānugatasutta
@5 cha.Ma. bhikkhave dhammā kālena kālaṃ sammābhāviyamānā... i. bhikkhave dhammā kālena
@sammā...  6 aṅ. catukka. 21/147/159 dutiyakālasutta  7 cha.Ma. tāya

---------------------------------------------------------------------------------------------
page130.
Vihiṃsante 1- puggale asuṇanto viya ca apassanto viya ca nibbikāro hoti
khantivādī viya. Yathāha:-
        "ahu atītamaddhān          samaṇo khantidīpano.
         Taṃ khantiyāyeva ṭhitaṃ        kāsirājā achedayī"ti. 2-
       Bhadrakato vā manasikaroti tato uttariṃ aparādhābhāvena āyasmā
puṇṇatthero viya. Yathāha so:-
        "sace maṃ  bhante sunāparantakā manussā akkosissanti
         paribhāsissanti, tattha me evaṃ bhavissati subhaddakā vatime
         sunāparantakā manussā, subhaddakā vatime sunāparantakā
         manussā, yaṃ me nayime pāṇinā pahāraṃ dentī"ti ādi. 3-
       Yāya ca samannāgato isīnampi pasaṃsanīyo hoti. Yathāha sarabhaṅgo isi:-
               "kodhaṃ vadhitvā na kadāci socati,
                makkhappahānaṃ isayo vaṇṇayanti.
                Sabbesaṃ vuttaṃ pharusaṃ khametha,
                etaṃ khantiṃ uttamamāhu santo"ti 4-
       devatānampi pasaṃsanīyo hoti. Yathāha sakko devānamindo:-
        "yo have balavā santo,    dubbalassa titikkhati
         tamāhu paramaṃ khantiṃ,        niccaṃ khamati dubbalo"ti. 5-
       Buddhānampi pasaṃsanīyo hoti. Yathāha bhagavā:-
        "akkosaṃ vadhabandhañca,       aduṭṭho yo titikkhati.
         Khantibalaṃ balāṇikaṃ,         tamahaṃ brūmi brāhmaṇan"ti. 6-
       Sā panesā khanti etesañca idha vaṇṇitānaṃ aññesañca guṇānaṃ
adhigamahetuto maṅgalanti veditabbā.
@Footnote: 1 cha.Ma. vihesante  2 khu.jā. catukka. 27/552/137 (sayā),
@3 Ma. upari. 14/396/341-2, saṃ. saḷā. 18/115/77 (sayā)
@4 khu.jā. cattālīsa. 27/2458/538 sarabhaṅgajātaka (syā)
@5 saṃ. sagā. 15/250-1/266-269 6 khu. dhamMa. 25/399/86

---------------------------------------------------------------------------------------------
page131.
         Sovacassatā nāma sahadhammikaṃ vuccamāne vikkhepaṃ vā tuṇhībhāvaṃ vā
guṇadosacintanaṃ vā anāpajjitvā ativiya ādarañca gāravañca nīcamanañca 1-
purakkhitvā sādhūti vacanakaraṇatā. Sā sabrahmacārīnaṃ santikā ovādānusāsanippaṭilābha-
hetuto dosappahānaguṇādhigamahetuto ca maṅgalanti vuccati.
         Samaṇānaṃ dassanaṃ nāma upasamitakilesānaṃ bhāvitakāyavacīcittapaññānaṃ
uttamadamathasamathasamannāgatānaṃ pabbajitānaṃ upasaṅkamanūpaṭṭhānānussaraṇasavanadassanaṃ,
sabbampi lāmakadesanāya 2- dassananti vuttaṃ, taṃ maṅgalanti veditabbaṃ. Kasmā?
bahūpakārattā. Āha ca "dassanampahaṃ bhikkhave tesaṃ bhikkhūnaṃ bahūpakāranti 3-
vadāmī"ti ādi. 4- Yato hitakāmena kulaputtena sīlavante bhikkhū gharadvāraṃ sampatte
disvā yadi deyyadhammo atthi, yathābalaṃ deyyadhamme paṭimānetabbā. 5- Yadi natthi,
pañcapatiṭṭhitaṃ katvā vanditabbā. Tasmiṃpi asampajjamāne añjaliṃ paggahetvā
namassitabbā, tasmiṃpi asampajjamāne pasannacittena piyacakkhūhi sampassitabbā. Evaṃ
dassanamūlakenāpi hi puññena anekāni jātisahassāni cakkhumhi  rogo vā doso 6-
vā ussadā vā pīḷakā vā na honti, vippasannāni pañcavaṇṇasassirikāni
honti. Cakkhūni ratanavimāne ugghāṭitamaṇikavāṭasadisāni, satasahassakappamattaṃ devesu
ca manussesu ca sabbasampattīnaṃ lābhī hoti. Anacchariyañcetaṃ, yaṃ manussabhūto
sapaññajātiko sammā pavattitena samaṇadassanamayena puññena evarūpaṃ vipākasampattiṃ
anubhaveyya, yattha tiracchānagatānampi kevalaṃ saddhāmattakajanitassa 7- samaṇadassanassa
evaṃ vipākasampattiṃ vaṇṇayanti.
                    Ulūko 8- maṇḍalakkhiko
                    vediyake 9- ciradīghavāsiko.
                    Sukhito vata kosiyo ayaṃ,
                    kāluṭṭhitaṃ passati buddhavaraṃ.
@Footnote: 1 cha.Ma., i. nīcamanatañca  2 cha.Ma. omakadesanāya, Ma. vilāsitadesanāya
@3 cha.Ma. bahūpakāraṃ, i. bahukāraṃ  4 khu. iti. 25/104/323 sīlasampannasutta.
@5 cha.Ma., i. deyyadhammena patimānetabbā  6 cha.Ma. dāho
@7 cha.Ma. saddhāmattakena katassa  8 ka. ullukako, i. ulūkako  9 Ma. vedisake

---------------------------------------------------------------------------------------------
page132.
            Mayi cittaṃ pasādetvā       bhikkhusaṃghe anuttare
            kappānaṃ 1- satasahassāni     duggatiṃ so na gacchati. 2-
            Devalokā cavitvāna 3-     kusalakammena codito.
            Bhavissati anantañāṇo        somanassoti vissutoti. 4-
         Kālena dhammasākacchā nāma padose vā paccūse vā dve suttantikā
bhikkhū aññamaññaṃ suttantaṃ sākacchanti, vinayadharā vinayaṃ, abhidhammikā abhidhammaṃ,
jātakabhāṇakā jātakaṃ, aṭṭhakathikā aṭṭhakathaṃ, līnuddhatavicikicchāparetacittavisodhanatthaṃ vā
tamhi tamhi kāle sākacchanti, ayaṃ kālena dhammasākacchā. Sā āgamabyattiādīnaṃ
guṇānaṃ hetuto maṅgalanti vuccatīti.
         Evamimissā gāthāya khantī ca 5- sovacassatā samaṇānañca dassanaṃ
kālena dhammasākacchāti cattāri maṅgalāni vuttāni. Maṅgalattañca nesaṃ tattha tattha
vibhāvitamevāti.
               Niṭṭhitā khantī cāti imissā gāthāya atthavaṇṇanā.
                           -----------
                        Tapo cātigāthāvaṇṇanā
         [11] Idāni tapo cāti ettha pāpake dhamme tapatīti taPo.
Brahmaṃ cariyaṃ brahmacariyaṃ brahmānaṃ vā cariyaṃ brahamacariyaṃ. Seṭṭhacariyanti vuttaṃ
hoti. Ariyasaccānaṃ dassanaṃ ariyasaccānadassanaṃ. Ariyasaccāni dassanantipi eke,
taṃ na sunadaraṃ. Nikkhantaṃ vānatoti nibbānaṃ, sacchikaraṇaṃ sacchikiriyā, nibbānassa
sacchikiriyā nibbānasacchikiriyā. Sesaṃ vuttanayamevāti ayaṃ padavaṇṇanā.
         Atthavaṇṇanā pana evaṃ veditabbā:- tapo nāma abhijjhādomanassādīnaṃ
tapanato indriyasaṃvaro, kosajjassa vā tapanato viriyaṃ, tehi
samannāgato puggalo ātāpīti vuccati. Svāyaṃ abhijjhādippahānajhānādipaṭilābhahetuto
maṅgalanti veditabbo.
@Footnote: 1 Sī., i. kappāni  2 cha.Ma. duggateso na gacchati  3 cha.Ma. sa devalokā cavitvā
@4 papañcasūdanī 2/22 idha ca passitabbaṃ  5 cha.Ma. ca saddo na dissati

---------------------------------------------------------------------------------------------
page133.
         Brahmacariyaṃ nāma methunaviratisamaṇadhammasāsanamaggānaṃ adhivacanaṃ. Tathā hi
"abrahmacariyaṃ pahāya brahmacārī hotī"ti evamādīsu 1- methunavirati brahmacariyanti
vuccati. "bhagavati no āvuso brahamcariyaṃ vussatīti evamāvuso"ti evamādīsu 2-
samaṇadhammo. "na tāvāhaṃ pāpima parinibbāyissāmi, yāva me idaṃ brahmacariyaṃ
na iddhañceva bhavissati phītañca vitthārikaṃ bāhujaññan"ti evamādīsu 3- sāsanaṃ.
"ayameva kho bhikkhave 4- ariyo aṭṭhaṅgiko maggo brahmacariyaṃ. Seyyathīdaṃ?
Sammādiṭṭhī"ti evamādīsu 5- maggo. Idha pana ariyasaccadassanena parato maggassa
saṅgahitattāva 6- avasesaṃ sabbampi vaṭṭati. Tañcetaṃ uparūpari nānappakāravisesādhigama-
hetuto maṅgalanti veditabbaṃ.
         Ariyasaccāna dassanaṃ nāma kumārapaṇhe 7- vuttānaṃ 8- catunnaṃ ariyasaccānaṃ
abhisamayavasena maggadassanaṃ, taṃ saṃsāradukkhavītikkamahetuto maṅgalanti vuccati.
         Nibbānasacchikiriyā nāma idha arahattaphalaṃ nibbānanti adhippetaṃ.
Tampi hi pañcagativānena 9- vānasaññitāya taṇhāya nikkhantattā nibbānanti
vuccati, tassa patti vā paccavekakhaṇā vā sacchikiriyāti vuccati. Itarassa pana
nibbānassa ariyasaccānadassaneneva sacchikiriyā siddhā, tenetaṃ idha anadhippetaṃ
evamesā nibbānasacchikiriyā ca diṭṭhadhammasukhavihārādihetuto 10- maṅgalanti
veditabbāti.
         Evamimissā gāthāya tapo ca brahmacariyaṃ ca ariyasaccānadassanaṃ 11-
nibbānasacchikiriyāti cattāri maṅgalāni vuttāni. Maṅgalattañca nesaṃ tattha tattha
vibhāvitamevāti.
              Niṭṭhitā tapo cāti imissā  gāthāya atthavaṇṇanā.
                           -----------
@Footnote: 1 dī.Sī. 9/8/4; 194/64, Ma.mū. 12/292/256  2 Ma.mū. 12/257/217 rathavinītasutta.
@3 dī. mahā. 10/168/95, saṃ. mahā. 19/822/229, khu.u. 25/51/183
@4 cha.Ma., i. bhikakhu  5 saṃ. mahā. 19/6/6 maggasaṃyutta.  6 cha.Ma., i. saṅgahitattā
@7 i. kumārakapañhesu  8 Sī. vuttatthānaṃ  9 cha.Ma. pañcagativānanena
@10 cha.Ma. diṭṭhadhammikasukha....  11 cha.Ma. tapo, brahcariyaṃ, ariyasaccānaṃ dassanaṃ.

---------------------------------------------------------------------------------------------
page134.
                    Phuṭṭhassa lokadhammehīti gāthāvaṇṇanā
         idāni phuṭṭhassa lokadhammehīti ettha phuṭṭhassāti phusitassa chupitassa
sampattassa. Loke dhammā lokadhammā, yāva lokappavatti, tāva anivattikā 1-
dhammāti vuttaṃ hoti. Cittanti mano mānasaṃ. Yassāti navassa vā majjhimassa
vā therassa vā. Na kampatīti na calati na vedhati. Asokanti nissokaṃ
abbūḷhasokasallaṃ. Virajanti vigatarajaṃ viddhaṃsitarajaṃ. 2- Khemanti abhayaṃ nirūpaddavaṃ.
Sesaṃ vuttanayamevāti ayaṃ padavaṇṇanā.
         Atthavaṇṇanā pana evaṃ veditabbā:- phuṭṭhassa lokadhammehi cittaṃ
yassa na kampati nāma yassa lābhālābhādīhi aṭṭhahi lokadhammehi phuṭṭhassa
ajjhotthatassa 3- cittaṃ na kampati na calati na vedhati, tassa taṃ cittaṃ kenaci
dhammena akampanīyaṃ lokuttaramaggabhāvāvahanato 4- maṅgalanti veditabbaṃ. Kassa ca
etehi phuṭṭhassa cittaṃ na kampati? arahato khīṇāsavassa, na aññassa kassaci.
Vuttañcetaṃ 5-:-
              "selo yathā ekakghano  vātena na samīrati.
               Evaṃ rūpā rasā saddā  gandhā phassā ca kevalā.
               Iṭṭhā dhammā aniṭṭhā ca nappavedhenti tādino.
               Ṭhitacittaṃ vippamuttaṃ      vayañcassānupassatī"ti. 6-
         Asokaṃ nāma khīṇāsavasseva cittaṃ. Tañhi yo 7- "soko socanā
socitattaṃ antosoko antoparisoko cetaso parinijjhāyitattan"ti ādinā 8- nayena
vuccati soko, tassa abhāvato asokaṃ. Keci nibbānaṃ vadanti, taṃ purimapadena
nānusandhiyati. Yathā ca asokaṃ, evaṃ virajaṃ khemanti 9- khīṇāsavasseva cittaṃ. Tañhi
rāgadosamoharajānaṃ vigatattā virajaṃ, catūhi ca yogehi khemattā khemaṃ, yato
etaṃ tena tenākārena tamhi pavattikkhaṇe gahetvā niddiṭṭhavasena tividhaṃ 11-
@Footnote: 1 cha.Ma. anivattakā  2 i.Sī. viddhastarajaṃ  3 cha.Ma., i. ajjhotthatassa
@4 cha.Ma., i. kenaci akampanīyalokuttamabhāvāvahanato  5 cha.Ma. vuttañhetaṃ
@6 vinaya, mahā. 5/244/8 cammakkhandhaka. 7 cha.Ma. yvāyaṃ
@8 abhi. vibhaṅga. 25/194, 237/118, 164 saccavibhaṅga...  9 cha.Ma. khemantipi
@11 cha.Ma. tividhampi

---------------------------------------------------------------------------------------------
page135.
Cittaṃ appavattakkhandhatādilokuttamabhāvāvahanato āhuneyyādibhāvāvahanato ca
maṅgalanti veditabbaṃ.
         Evamimissā gāthāya aṭṭhalokadhammehi akampitacittaṃ, asokacittaṃ,
virajacittaṃ, khemacittanti cattāri maṅgalāni vuttāni. Maṅgalattañca nesaṃ tattha tattha
vibhāvitamevāti.
           Niṭṭhitā phuṭṭhassa lokadhammehīti imissā gāthāya atthavaṇṇanā.
                          ------------
                       Etādisānīti gāthāvaṇṇanā
         [13] Evaṃ bhagavā asevanā ca bālānanti ādīhi dasahi gāthāhi
aṭṭhatiṃsa maṅgalāni kathetvā idāni etāneva attanā vuttamaṅgalāni 1- thunanto
"etādisāni katvānāti imaṃ avasānagāthamabhāsi.
         Tassāyaṃ atthavaṇṇanā:- etādisānīti īdisāni 2- mayā vuttappakārāni
bālānamasevanādīni. Katvānāti katvā. Katvāna katvā karitvāti hi atthato
anaññaṃ. Sabbatthamaparājitāti sabbattha khandhakilesābhisaṅkhāradevaputtamārappabhedesu
catūsu paccatthikesu ekenapi aparājitā hutvā, sayameva te cattāro māre
parājitvāti 3- vuttaṃ hoti. Makāro cettha padasandhikaraṇamattoti 4- viññātabbo.
         Sabbattha sotthiṃ gacchantīti etādisāni maṅgalāni katvā catūhi
mārehi aparājitā hutvā sabbattha idhalokaparalokesu ṭhānacaṅkamādīsu ca sotthiṃ
gacchanti, bālasevanādīhi ye uppajeyyuṃ āsavavighātapariḷāhā, tesaṃ abhāvā sotthiṃ
gacchanti, anupaddavā 5- anupasaggā 5- khemino appaṭibhayā gacchantīti vuttaṃ hoti.
Anunāsiko cettha gāthābandhasukhatthaṃ vuttoti veditabbo.
         Tantesaṃ maṅgalamuttamanti iminā gāthāpadena bhagavā desanaṃ
niṭṭhāpesi. Kathaṃ? evaṃ devaputta ye etādisāni karonti, te yasmā sabbattha
@Footnote: 1 Ma. yathāvuttamaṅgalāni  2 cha.Ma., i. etāni īdisāni  3 cha.Ma., i.  parājetvāti
@4 cha.Ma. padasandhikaramattoti  5-5 cha.Ma., i. anupaddutā anupasaṭṭhā

---------------------------------------------------------------------------------------------
page136.
Sotthiṃ gacchanti, tasmā taṃ bālānaṃ asevanādi aṭṭhatiṃsavidhampi tesaṃ etādisakārakānaṃ
maṅgalamuttamaṃ seṭṭhaṃ pavaranti gaṇhāhīti.
         Evañca bhagavatā niṭṭhāpitāya desanāya pariyosāne koṭisatasahassadevatāyo
arahattaṃ pāpuṇiṃsu, sotāpattisakadāgāmianāgāmiphalappattānaṃ 1- gaṇanā
asaṅkheyyā ahosi. Atha bhagavā dutiyadivase ānandattheraṃ āmantesi "imaṃ pana
ānanda rattiṃ aññatarā devatā maṃ upasaṅkamitvā maṅgalapañhaṃ pucchi, athassāhaṃ
aṭṭhatiṃsa maṅgalāni abhāsiṃ, uggaṇhāhi ānanda imaṃ maṅgalapariyāyaṃ, uggahetvā
bhikkhū vācehī"ti. Thero uggahetvā bhikkhū vācesi. Tayidaṃ ācariyaparamparāya ābhataṃ
yāva ajjattanā pavattati, evamidaṃ brahmacariyaṃ iddhañceva phītañca vitthārikaṃ
bāhujaññaṃ puthubhūtaṃ yāvadeva manussehi 2- supakāsitanti veditabbaṃ.
         Idāni etesveva maṅgalesu ñāṇaparicayapāṭavatthaṃ ayaṃ ādito pabhūti
yojanā:-
         evamime idhalokaparalokalokuttarasukhakāmā sattā bālajanasevanaṃ pahāya,
paṇḍite nissāya, pūjaneyye pūjetvā, paṭirūpadesavāsena pubbe katapuññatāya ca
kusalappavattiyaṃ codiyamānā, attānaṃ sammāpaṇidhāya bāhusaccasippavinayehi
alaṅkatattabhāvā, vinayānurūpaṃ subhāsitaṃ bhāsamānā, yāva gihibhāvaṃ na vijahanti, tāva
mātāpitupaṭṭhānena 3- porāṇaṃ iṇamūlaṃ visodhayamānā, puttadārasaṅgahena navaṃ iṇamūlaṃ
payojayamānā, anākulakammantatāya dhanadhaññādisamiddhiṃ pāpuṇantā, dānena bhogasāraṃ
dhammacariyāya jīvitasārañca gahetvā, ñātisaṅgahena sakajanahitaṃ anavajjakammantatāya
parajanahitañca karontā, pāpaviratiyā parūpaghātaṃ majjapānasaṃyamena attūpaghātañca
vivajjetvā, dhammesu appamādena kusalapakkhaṃ vaḍhḍhetvā, vaḍḍhitakusalatāya
gihibyañjanaṃ ohāya pabbajitabhāve ṭhitāpi buddhabuddhasāvakūpajjhāyācariyādīsu 4-
gāravena nivātena ca vattasampadaṃ ārādhetvā, paramasantuṭṭhiyā paccayagedhaṃ
pahāya, kataññutāya sappurisabhūmiyaṃ ṭhatvā, dhammasavanena līnacittaṃ 5- pahāya, khantiyā
@Footnote: 1 cha.Ma....phalasampattānaṃ  2 cha.Ma., i. yāva devamanussehi
@3 cha.Ma. mātāpitūpaṭṭhānena, i. mātāpituupaṭṭhānena
@4 cha.Ma. buddhasāvakūpajjhāyācariyādīsu, i. buddhabuddhasāvakūpajjhācariyādīsu  5 cha.Ma.,
@i. cittalīnataṃ

---------------------------------------------------------------------------------------------
page137.
Sabbaparissaye abhibhavitvā sovacassatāya sanāthamattānaṃ katvā samaṇadassanena
paṭipattiyogaṃ 1- passantā, dhammasākacchāya kaṅkhaṭṭhāniyesu dhammesu kaṅkhaṃ
paṭivinodetvā indriyasaṃvaratapena sīlavisuddhiṃ patvā 2- samaṇadhammabrahmacariyena
cittavisuddhiṃ patvā 2- tato aparā ca catasso visuddhiyo sampādetvā, 3- imāya
paṭipadāya ariyasaccadassanapariyāyaṃ 4- ñāṇadassanavisuddhiṃ patvā arahattaphalasaṅkhayaṃ 5-
nibbānaṃ sacchikaronti, yaṃ sacchikatvā sinerupabbato viya vātavuṭṭhīhi aṭṭhahi
lokadhammehi avikampamānacittā asokā virajā khemino honti, ye ca khemino honti, te
sabbattha ekenapi aparājitā honti, sabbattha ca sotthiṃ gacchanti. Tenāha
bhagavā:-
         "etādisāni katvāna     sabbatthamaparājitā.
         Sabbattha  sotthiṃ gacchanti   tantesaṃ maṅgalamuttaman"ti.
             Paramatthajotikāya khuddakapāṭhaṭṭhakathāya
                maṅgalasuttavaṇṇanā  niṭṭhitā.
                    ----------
@Footnote: 1 cha.Ma., i. paṭipattipayogaṃ  2-2 cha.Ma., i. ayaṃ saddo na dissati
@3 cha.Ma. sampādentā  4 Sī. ariyasaccadassanapariyosānaṃ  5 i. arahattaphalasaṅkhātaṃ

---------------------------------------------------------------------------------------------
page138.
                         6. Ratanasuttavaṇṇanā
                           nikkhepappayojanaṃ
         idāni yānīdha bhūtānīti evamādinā maṅgalasuttānantaraṃ nikkhittassa
ratanasuttassa atthavaṇṇākkamo anuppatto.  tassa idha nikkhepappayojanaṃ vatvā
tato paraṃ suparisuddhena titthena nadītaḷākādīsu salilajjhogāhanamiva suparisuddhena
nidānena imassa suttassa atthajjhogāhanaṃ 1- dassetuṃ:-
               yena vuttaṃ yadā yattha,        yasmā cetaṃ imaṃ nayaṃ.
               Pakāsayitvāna 2- etassa,     karissāmatthavaṇṇanaṃ.
         Tattha yasmā maṅgalasuttena attarakkhā akalyāṇakaraṇakalyāṇākaraṇapaccayānañca
āsavānaṃ paṭighāto dassito, imañca suttaṃ pararakkhaṃ 3- amanussādipaccayānañca
āsavānaṃ paṭighātaṃ sādheti, tasmā tadanantaraṃ nikkhittaṃ siyāti.
                    Idaṃ tāvassa idha nikkhepappayojanaṃ.
                        ----------------
                            Vesālivatthu
         idāni "yena vuttaṃ yadā yattha, yasmā cetan"ti etthāha "kena
panetaṃ suttaṃ vuttaṃ, kadā kattha kasmā ca vuttan"ti. Vuccate:- idaṃ hi bhagavatā
eva vuttaṃ, na sāvakādīhi. Tañca yadā dubbhikkhādīhi upaddavehi upaddutāya
vesāliyā licchavīhi rājagahato yācitvā bhagavā vesāliṃ ānīto, tadā vesāliyaṃ
tesaṃ upaddavānaṃ paṭighātatthāya vuttanti. Ayameva 4- tesaṃ pañhānaṃ saṅkhepavisajjanā.
Vitthārato pana vesālīvatthutoppabhūti 5- porāṇehi vaṇṇīyati.
         Tatrāyaṃ vaṇṇanā:- bārāṇasīrañño kira aggamahesinā ucchimhi
gabbho saṇṭhāti, 6- sā gabbhasaṇṭhitaṃ ñatvā 7- rañño nivedesi, rājā gabbhaparihāraṃ
adāsi, sā sammā parihariyamānagabbhā gabbhaparipākakāle vijāyanagharaṃ pāvisi.
Puññavantīnaṃ paccūsasamaye gabbhavuṭṭhānaṃ hoti, sā ca tāsaṃ aññatarā, tena
@Footnote: 1 cha.Ma.....gāhaṇaṃ  2 cha.Ma. pakāsetvāna  3 cha.Ma. parārakkhaṃ  4 cha.Ma.,i. ayaṃ
@5 cha.Ma.....vatthuto pabhuti evamuparipi  6 cha.Ma. saṇṭhāsi  7 cha.Ma. sā taṃ katvā,
@i. sā ñatvā

---------------------------------------------------------------------------------------------
page139.
Paccūsamaye allattakapaṭalabandhujīvakapupphasadisaṃ maṃsapesiṃ vijāyi. Tato "aññā deviyo
suvaṇṇabimbasadise putte vijāyanti, aggamahesī maṃsapesinti rañño purato mama
avaṇṇo uppajjeyyā"ti  cintetvā tena avaṇṇabhayena taṃ maṃsapesiṃ ekasmiṃ
bhājane pakkhipitvā aññatarena bhājanena 1- paṭikujjhitvā rājamuddikāya lañcetvā 2-
gaṅgāya sote pakkhipāpesi. Manussehi chaḍḍitamatte devatā rakkhaṃ saṃvidahiṃsu.
Suvaṇṇapaṭikañcettha 3- jātihiṅgulakena "bārāṇasīrañño aggamahesiyā pajā"ti
likkhitvā bandhiṃsu. Tato taṃ bhājanaṃ ummibhayādīhi anupaddutaṃ gaṅgāya sotena pāyāsi.
         Tena ca samayena aññataro tāpaso gopālakulaṃ nissāya gaṅgātīre
vasati, 4- so pātova gaṅgaṃ otiṇṇo 5- taṃ bhājanaṃ āgacchantaṃ disvā paṃsukūlasaññāya
aggahesi. Tato tattha taṃ akkharapaṭikaṃ 6- rājamuddikāya lañcanañca 7- disvā
muñcitvā taṃ maṃsapesiṃ addasa, disvānassa etadahosi "siyā gabbho, tathā
hissa duggandhapūtibhāvo natthī"ti. Taṃ assamaṃ netvā suddhe okāse ṭhapesi. Atha
aḍḍhamāsaccayena dve maṃsapesiyo ahesuṃ, tāpaso taṃ disvā sādhutaraṃ ṭhapesi, tato
puna aḍḍhamāsaccayena ekamekissā maṃsapesiyā hatthapādasīsānamatthāya pañca pañca
pīḷakā uṭṭhahiṃsu. Tāpaso disvā puna sādhutaraṃ ṭhapesi. Atha tato aḍḍhamāsaccayena
ekā maṃsapesi suvaṇṇabimbasadiso dārako ekā dārikā ahosi. Tesu tāpasassa
puttasineho uppajjati. Aṅguṭṭhakato cassa khīraṃ nibbatti,  tato pabhūti ca khīrabhattaṃ
labhati, so bhattaṃ bhuñjitvā khīraṃ dārakānaṃ mukhe āsiñcati. Tesaṃ yaṃ yaṃ udare 8-
paviṭṭhaṃ, taṃ sabbaṃ maṇibhājanagataṃ viya dissati. Evaṃ nicchavī 9- ahesuṃ. Apare
panāhu "sibbitvā 10- ṭhapitā viya nesaṃ aññamaññaṃ līnācchavī ahosī"ti. Evante
nicchavitāya vā līnacchavitāya vā licchavīti paññāyiṃsu.
         Tāpaso dārake posento ussūre gāmaṃ bhikkhāya 11- pavisati, atidivā
paṭikkamati. Tassa taṃ byāpāraṃ ñatvā gopālakā āhaṃsu "bhante pabbajitānaṃ
dārakaposanaṃ palibodho, amhākaṃ dārake detha, mayaṃ posissāma, 12- tumhe attano
@Footnote: 1 cha.Ma. ayaṃ saddo na dissati  2 cha.Ma. lañchitvā, i. lañchetvā
@3 cha.Ma. suvaṇṇapaṭṭakañcettha  4 cha.Ma., i. viharati  5 cha.Ma. otaranto  6 cha.Ma.,
@akkharapaṭṭakaṃ, i. akkharapaṭṭikaṃ  7 cha.Ma., i. rājamudikālañchanañca  8 cha.Ma. udaraṃ
@9 cha.Ma. licchavī  10 cha.Ma., i. sibbetvā  11 cha.Ma., i. piṇḍāya
@12  cha.Ma. posessāma

---------------------------------------------------------------------------------------------
page140.
Kammaṃ karothā"ti. Tāpaso "sādhū"ti paṭisuṇi. Gopālakā dutiyadivase maggaṃ samaṃ
katvā pupphehi okiritvā dhajapaṭākāni 1- ussāpetvā turiyehi vajjamānehi
assamaṃ  āgatā. Tāpaso "bhaṇe 2- mahāpuññā dārakā, appamādeneva vaḍḍhetha,
vaḍḍhetvā ca aññamaññaṃ āvāhavivāhaṃ karotha, pañcagorasena rājānaṃ tosetvā
bhūmibhāgaṃ gahetvā nagaraṃ māpetha, tattha kumāraṃ abhisiñcethā"ti 3- vatvā dārake
adāsi. Te "sādhū"ti paṭisuṇitvā dārake netvā posesuṃ.
         Dārakā vuḍḍhimanvāya kīḷantā vivādaṭṭhānesu aññe gopāladārake
hatthenapi pādenapi paharanti, te rodanti. "kissa rodathā"ti evaṃ 4- mātāpitūhi
puṭṭhā 4- "ime nimmātāpitikā tāpasapositā amhe atīva paharantī"ti vadanti
tato tesaṃ mātāpitaro "ime dārakā aññe dārake viheṭhenti 5- dukkhāpenti,
na ime saṅgahetabbā, ime vajjitabbā"ti āhaṃsu. Tato pabhūti kira so padeso
"vajjī"ti vuccati, yojanasataparimāṇena. 6- Atha naṃ padesaṃ gopālakā rājānaṃ
tosetvā aggahesuṃ. Tattha pana 7- nagaraṃ māpetvā soḷasavassuddesikaṃ kumāraṃ
abhisiñcitvā rājānaṃ akaṃsu. Tāya cassa dārikāya saddhiṃ vāreyyaṃ katvā katikaṃ
akaṃsu "na bāhirato dārikā ānetabbā, ito dārikā na kassaci dātabbā"ti.
Tesaṃ paṭhamasaṃvāsena dve dārakā jātā dhītā ca putto ca, evaṃ soḷasakkhattuṃ
dve dve jātā, tato tesaṃ dārakānaṃ yathākkamaṃ vaḍḍhentānaṃ 8-
ārāmuyyānanivāsanaṭṭhānaparivārasampattiṃ gahetuṃ appahontaṃ taṃ nagaraṃ tikkhattuṃ
gāvuttantarena gāvuttantarena pākārena parikkhipiṃsu, tassa punappunaṃ visālikatattā
vesālītveva nāmaṃ jātaṃ. Idaṃ vesālīvatthu.
                           Bhagavato nimantanaṃ
         ayampana vesālī bhagavato uppannakāle iddhā vepullappattā ahosi.
Tattha hi rājūnaṃyeva satta sahassāni satta satāni satta ca rājāno ahesuṃ. Tathā
yuvarājasenāpatibhaṇḍāgārikappabhūtīnaṃ. Yathāha:-
@Footnote: 1 cha.Ma. dhajapaṭākaṃ, i. dhajapaṭākā  2 cha.Ma., i. ayaṃ saddo na dissati 3 cha.Ma.,
@i. abhisiñcatha...  4-4 cha.Ma., i. ca mātāpitūhi vuttā  5 i. vināsenti 6 cha.Ma.,
@i. tiyojanasataṃ parimāṇena  7 cha.Ma. tattheva nagaraṃ māpetvā, i. tattha
@ca...  8 cha.Ma. vaḍḍhantānaṃ

---------------------------------------------------------------------------------------------
page141.
         "tena kho pana samayena vesālī iddhā ceva hoti phītā ca bahujanā
    ca ākiṇṇamanussā ca subhikkhā ca, satta ca pāsādasahassāni satta ca
    pāsādasatāni satta ca pāsādā, satta ca kūṭāgārasahassāni satta ca
    kūṭāgārasatāni satta ca kūṭāgārāni, satta ca ārāmasahassāni satta ca
    ārāmasatāni satta ca ārāmā, satta ca pokkharaṇīsahassāni satta ca
    pokkharaṇīsatāni satta ca pokkharaṇiyo"ti. 1-
         Sā aparena samayena dubbhikkhā ahosi dubbuṭṭhikā dussassā. Paṭhamaṃ
duggatamanussā maranti, te bahiddhā chaḍḍenti. Matamanussānaṃ kuṇapagandhena
amanussā nagaraṃ pavisiṃsu, tato bahutarā miyyanti. 2- Tāya pāṭikulyatāya 3- ca
sattānaṃ ahivātakarogo uppajji. Iti tīhi dubbhikkhaamanussarogabhayehi upaddutāya
vesāliyā nagaravāsino upasaṅkamitvā rājānamāhaṃsu "mahārāja imasmiṃ nagare tividhaṃ
bhayaṃ uppannaṃ, ito pubbe yāva sattamā rājakulaparivaṭṭā evarūpaṃ anuppannapubbaṃ,
tumhākaṃ maññe adhammikattenetarahi 4- uppannan"ti. Rājā sabbe saṇṭhāgāre
sannipātāpetvā "mayhaṃ adhammikabhāvaṃ vicinathā"ti āha. Te sabbaṃ paveṇiṃ
vicinantā na kiñci addasaṃsu.
         Tato rañño dosaṃ adisvā "idaṃ bhayaṃ amhākaṃ kathaṃ vūpasameyyā"ti
cintayiṃsu. Tattha ekacce cha satthāre apadisiṃsu "etehi okkantamatte
vūpasamessatī"ti. Ekacce āhaṃsu "buddho kira idha loke uppanno, so bhagavā
sabbasattahitāya dhammaṃ deseti mahiddhiko mahānubhāvo, tena okkamantamatte 5-
sabbabhayāni vūpasameyyun"ti. Tena te attamanā hutvā "kahampana so bhagavā
etarahi viharati, amhehi pesite āgaccheyyā"ti 6- āhaṃsu. Athāpare āhaṃsu
"buddhā nāma anukampakā, kissa nāgaccheyyuṃ so pana bhagavā etarahi
rājagahe viharati, rājā ca bimbisāro 7- upaṭṭhahati, kadāci 8- so āgantuṃ na
@Footnote: 1 vinaYu. mahā. 5/326/123 cīvarakkhandhaka  2 cha.Ma. maranti  3 cha.Ma. paṭikūlatāya
@4 cha.Ma. adhammikattena taṃ etarahi  5 cha.Ma. okkantamatte
@6 cha.Ma. amhehi pesito na āgaccheyyāti  7 cha.Ma. rājā bimbisāro taṃ..., i. rājā
@ca naṃ bimbisāro  8 cha.Ma. ayaṃ saddo na dissati

---------------------------------------------------------------------------------------------
page142.
Dadeyyā"ti. 1- "tenahi rājānaṃ saññāpetvā ānessāmā"ti 2- dve licchavīrājāno
mahatā balakāyena pahūtaṃ paṇṇākāraṃ datvā rañño santikaṃ pesesuṃ 3- "bimbisāraṃ
saññāpetvā bhagavantaṃ ānethā"ti. Te gantvā rañño paṇṇākāraṃ datvā taṃ
pavattiṃ nivedetvā "mahārāja bhagavantaṃ amhākaṃ nagaraṃ pesehī"ti āhaṃsu. Rājā
na sampaṭicchi, "tumheyeva jānāthā"ti āha. Te "sādhū"ti 4- bhagavantaṃ upasaṅkamitvā
vanditvā evamāhaṃsu "bhante amhākaṃ nagare tīṇi bhayāni uppannāni, sace bhagavā
āgaccheyya, sotthi no bhaveyyā"ti. Tato 5- bhagavā āvajjitvā 6- "vesāliyaṃ
ratanasutte vutte sā rakkhā koṭisatasahassānaṃ cakkavāḷānaṃ 7- pharissati,
suttapariyosāne caturāsītiyā pāṇasahassānaṃ dhammābhisamayo bhavissatī"ti adhivāsesi. Atha
rājā bimbisāro bhagavato adhivāsanaṃ sutvā "bhagavatā  vesālīgamanaṃ adhivāsitan"ti
nagare ugghosanaṃ 8- kārāpetvā bhagavantaṃ upasaṅkamitvā āha "kiṃ bhante
sampaṭicchatha vesālīgamanan"ti. Āma mahārājāti. Tenahi bhante tāva āgametha,
yāva maggaṃ paṭiyādemīti.
         Athakho rājā bimbisāro rājagahassa ca gaṅgāya ca antare 9-
pañcayojanaṃ bhūmiṃ samaṃ katvā yojane yojane vihāre 10- māpetvā bhagavato
gamanakālaṃ paṭivedesi. Bhagavā pañcahi bhikkhusatehi parivuto pāyāsi. Rājā
pañcayojanamaggaṃ pañcavaṇnehi pupphehi jāṇumattaṃ okirāpetvā dhajapaṭākapuṇṇaghaṭakaddali-
ādīni ussāpetvā bhagavato dve setacchattāni ekamekassa ca bhikkhussa
ekamekaṃ ukkhipāpetvā saddhiṃ attano parivārena pupphagandhādīhi pūjaṃ karonto
ekamekasmiṃ vihāre bhagavantaṃ vasāpetvā mahādānāni datvā pañcahi divasehi
gaṅgātīraṃ nesi. Tattha sabbālaṅkārehi nāvaṃ alaṅkaronto vesālikānaṃ lekhaṃ 11-
pesesi "āgato bhagavā, maggaṃ paṭiyādetvā sabbe bhagavato paccuggamanaṃ
@Footnote: 1 i.na deyYu... 2 cha.Ma. āneyyāMa...  3 cha.Ma. pesiṃsu  4 cha.Ma., i.ayaṃ saddo na
@dissati  5 cha.Ma., i. ayaṃ saddo na dissati  6 cha.Ma., i. āvajjetvā
@7 cha.Ma. koṭisatasahassaṃ cakkavāḷānaṃ, i. koṭisatasahassacakkavāḷe,
@Ma. koṭisatasahassacakkavāḷānaṃ  8 cha.Ma., i. ghosanaṃ  9 cha.Ma., i. antarā  10 cha.Ma.,
@i. vihāraṃ 11 cha.Ma. sāsanaṃ

---------------------------------------------------------------------------------------------
page143.
Karothā"ti. Te "diguṇaṃ pūjaṃ karissāmā"ti vesāliyā ca gaṅgāya ca antare 1-
tiyojanaṃ bhūmiṃ samaṃ katvā bhagavato cattāri 2- cattāri 2- ekamekassa ca bhikkhussa
dve dve setacchattāni sajjitvā 3- pūjaṃ kurumānā gaṅgātīraṃ āgantvā aṭṭhaṃsu.
         Atha bimbisāro dve nāvāyo saṃghāṭtevā 4- maṇḍapaṃ katvā
pupphadāmādīhi alaṅkaritvā tattha sattaratanamayaṃ 5- buddhāsanaṃ paññapesi, bhagavā
tasmiṃ 6- nisīdi. Pañcasatā bhikkhūpi nāvaṃ abhirūhitvā 7- yathānurūpaṃ nisīdiṃsu. Rājā
bhagavantaṃ anugacchanto galappamāṇaṃ udakaṃ orohitvā 8- "yāva bhante bhagavā
āgacchati, tāvāhaṃ idheva gaṅgātīre vasissāmī"ti vatvā nivatto. Upari
devatā yāva akaniṭṭhabhavanaṃ 9- pūjamakaṃsu. Heṭṭhā gaṅgānivāsino kambalassatarādayo
nāgarājāno pūjamakaṃsu. Evaṃ mahatiyā pūjāya bhagavā yojanamattaṃ addhānaṃ gaṅgāya
gantvā vesālikānaṃ sīmantaraṃ paviṭṭho.
         Tato licchavīrājāno tena bimbisārena katapūjāya diguṇaṃ karontā
galappamāṇe udake bhagavantaṃ paccuggacchiṃsu. Teneva khaṇena tena muhuttena
vijjuppabhāvinaddhandhakāravisaṭakūto gaḷagaḷāyanto catūsu disāsu mahāmegho vuṭṭhāsi.
Atha bhagavatā paṭhamapāde gaṅgāya tīre nikkhittamatte pokkharavassaṃ vassi. Ye
temitukāmā, 10- te eva tementi, ye atemitukāmā, te na tementi. Sabbattha
jaṇṇukamattaṃ 11- ūrumattaṃ kaṭimattaṃ galappamāṇaṃ udakaṃ vahati, sabbakuṇapāni udakena
gaṅgāya 12- pavesitāni, parisuddho bhūmibhāgo ahosi.
         Licchavirājāno bhagavantaṃ antarā yojane yojane vasāpetvā 13-
mahādānāni datvā 14- tīhi divasehi diguṇaṃ pūjaṃ karontā vesāliṃ nayiṃsu. Vesāliṃ
sampatte bhagavati sakko devānamindo devasaṅghapurakkhito 15- āgacchi. Mahesakkhānaṃ
devānaṃ sannipātena amanussā yebhuyyena palāyiṃsu. Bhagavā nagaradvāre ṭhatvā
ānandattheraṃ āmantesi "imaṃ ānanda ratanasuttaṃ uggahetvā balikammūpakaraṇāni
@Footnote: 1 cha.Ma., i. antarā evamuparipi  2-2 cha.Ma., i. cattāri  3 cha.Ma., i. sajjetvā,
@i māpetvā  4 cha.Ma. saṃghaṭetvā  5 cha.Ma., i. sabbaratanamayaṃ  6 cha.Ma. tattha
@7 cha.Ma. āruhitvā  8 cha.Ma. ogāhetvā  9 cha.Ma., i. akaniṭṭhabhavanā
@10 cha.Ma. temetukāmā  11 cha.Ma. jāṇumattaṃ  12 cha.Ma. gaṅgaṃ
@13 cha.Ma. vāsāpetvā, i. vāsetvā  14 i. katvā  15 cha.Ma., i. devasaṅghapurakkhato

---------------------------------------------------------------------------------------------
page144.
Gahetvā licchavirājakumārehi saddhiṃ vesāliyā tipākārantare vicaranto parittaṃ
karohī"ti ratanasuttaṃ abhāsi. Evaṃ "kena panetaṃ suttaṃ vuttaṃ, kadā kattha
kasmā ca vuttan"ti etesaṃ pañhānaṃ visajjanā vitthārena vesālivatthuto pabhūti
porāṇehi vaṇṇīyati.
         Evaṃ bhagavato vesāliṃ anuppattadivaseyeva vesālīnagaradvāre tesaṃ
upaddavānaṃ paṭighātatthāya vuttamidaṃ ratanasuttaṃ uggahetvā āyasmā ānando
parittatthāya bhāsamāno bhagavato pattena udakamādāya sabbaṃ nagaraṃ abbhukkiranto
anuvicari. Yaṃ kiñcīti vuttamatteyeva pana therena ye pubbe apalātā
saṅkārakūṭabhittipadesādinissitā amanussā, te catūhi dvārehi palāyiṃsu, dvārāni
anokāsāni ahesuṃ. Tato ekacce dvāresu okāsaṃ alabhamānā pākāraṃ bhinditvā
palātā. Amanussesu gatesu 1- manussānaṃ gattesu rogo vūpasamanto, 2- te
nikkhamitvā sabbagandhapupphādīhi theraṃ pūjesuṃ. Mahājano nagaramajjhe saṇṭhāgāraṃ
sabbagandhehi vilimpitvā 3- ratanakhacitaṃ vitānaṃ katvā sabbālaṅkārehi alaṅkaritvā
tattha buddhāsanaṃ paññāpetvā bhagavantaṃ ānesi.
         Bhagavā saṇṭhāgāraṃ pavisitvā paññatte āsane nisīdi. Bhikkhusaṃghopi kho
rājāno manussā ca paṭirūpe paṭirūpe okāse 4- nisīdiṃsu. Sakkopi devānamindo
dvīsu devalokesu devaparisāya saddhiṃ upanisīdati aññe ca devā, ānandattheropi
sabbaṃ vesālimanuvicaranto rakkhaṃ katvā vesālīnagaravāsīhi saddhiṃ āgantvā
ekamantaṃ nisīdi. Tattha bhagavā sabbesaṃ tadeva ratanasuttaṃ abhāsīti.
         Ettāvatā ca yā sā 5- "yena vuttaṃ yadā yattha, yasmā cetaṃ imaṃ
nayaṃ pakāsetvānā"ti mātikā nikkhittā, sā sabbappakārena vitthāritā hoti.
                        Yānīdhāti gāthāvaṇṇanā
         [1] Idāni "etassa karissāmatthavaṇṇanan"ti vuttattā atthavaṇṇanā
ārabhiyate. 6- Apare pana vadanti "ādito pañceva gāthā bhagavatā vuttā, sesā
@Footnote: 1 cha.Ma. gatamattesu  2 cha.Ma. vūpasanto  3 cha.Ma., i. limpitvā
@4 cha.Ma. āsane  5 cha.Ma. sāsaddo na dissati  6 cha.Ma. ārabbhate

---------------------------------------------------------------------------------------------
page145.
Parittakaraṇasamaye ānandattherenā"ti. Yathā vā tathā vā hotu kinno imāya
aparikkhāya 1- parittāya, 2- sabbatthāpi etassa ratanasuttassa karissāmatthavaṇṇanaṃ.
         Yānīdha bhūtānīti paṭhamāgāthā. Tattha yānīti yādisāni appesakkhāni
vā mahesakkhāni vā. Idhāti imasmiṃ padese, tasmiṃ khaṇe sannipātaṭṭhānaṃ
sandhāyāha. Bhūtānīti kiñcāpi bhūtasaddo "bhūtasmiṃ pācittiyan"ti evamādīsu 3-
vijjamānaṃ. 4- "bhūtamidanti bhikkhave samanupassathā"ti evamādīsu 5- khandhapañcakaṃ. 6-
"cattāro kho bhikkhave mahābhūtā hetū"ti evamādīsu 7- catubbidhe paṭhavīdhātvādirūpe.
"yo ca kālaghaso bhūto"ti evamādīsu 8- khīṇāsavaṃ 9- "sabbeva nikkhipissanti, bhūtā
loke samussayan"ti evamādīsu 10- sabbasatte. "bhūtagāmapātabyatāyā"ti evamādīsu 11-
rukkhādike. "bhūtaṃ bhūtato sañjānātī"ti evamādīsu 12- cātummahārājikānaṃ heṭṭhā
sattanikāyaṃ upādāya vattati. Idha pana avisesato amanussesu daṭṭhabbo.
         Samāgatānīti sannipatitāni. Bhummānīti bhūmiyaṃ nibbattāni. Vāiti
vikappane. Tena yānīdha bhummāni vā bhūtāni samāgatānīti imamekaṃ vikappaṃ katvā
puna dutiyaṃ vikappaṃ kātuṃ "yāni va antalikkhe"ti āha. Antalikkhe vā yāni
bhūtāni nibbattāni, tāni sabbāni idha samāgatānīti attho. Ettha ca yāmato
yāva akaniṭṭhaṃ, tāva nibbattāni bhūtāni ākāse pātubhūtavimāne nibbattattā
"antalikkhe bhūtānī"ti veditabbāni. Tato heṭṭhā sineruto pabhūti yāva bhūmiyaṃ
rukkhalatādīsu adhivaṭṭhāni bhūmiyañca nibbattāni bhūtāni, tāni sabbāni bhūmiyaṃ
paṭibaddhesu ca rukkhalatāpabbatādīsu nibbattattā "bhummāni bhūtānī"ti veditabbāni.
         Evaṃ bhagavā sabbāneva amanussabhūtāni "bhummāni vā yāniva
antalikkhe"ti davīhi padehi vikappetvā puna ekena padena pariggahetvā dassetuṃ
@Footnote: 1 cha.Ma. parikkhāya, i. parikkhanāya Ma. aparikkhatāya parikkhatāya  2 cha.Ma., i. ayaṃ saddo
@na dissati  3 vinaYu. mahāvi. 2/69/143 pācittiyakaṇḍa  4 cha.Ma. vijjamāne
@5 Ma.mū. 12/401/358 mahātaṇhakkhayasutta  6 cha.Ma. khandhapañcake
@7 Ma. upari. 14/86/68 mahāpuṇṇamasutta  8 khu.jā. duka. 27/340/95 mūlapariyāyajātaka
@9 cha.Ma. khīṇāsave  10 dī. mahā. 10/220/137 parinibbutakathā
@11 vinaYu. mahāvi. 2/90/160  12 Ma.mū. 12/3, 7/2, 5 mūlapariyāyasutta

---------------------------------------------------------------------------------------------
page146.
"sabbeva bhūtā sumanā bhavantū"ti āha. Sabbeti anavasesā. Evāti avadhāraṇe,
ekampi anapanetvāti adhippāyo. Bhūtāti amanussā. Sumanā bhavantūti sukhitamanā
pītisomanassajātā bhavantu. Athopīti kiccantarasanniyojanatthaṃ vākyopādāne
nipātadvayaṃ. Sakkaccaṃ suṇantu bhāsitanti aṭṭhikatvā 1- manasikatvā sabbacetaso 2-
samannāharitvā dibbasampattilokuttarasukhāvahaṃ mama desanaṃ suṇantu.
         Evamettha bhagavā "yānīdha bhūtāni samāgatānī"ti aniyamitavacanena
bhūtāni pariggahetvā puna "bhummāni vā yāniva antalikkhe"ti dvidhā vikappetvā
tato "sabbeva bhūtā"ti puna ekajjhaṃ katvā "sumanā bhavantū"ti iminā vacanena
āsayasampattiyaṃ niyojento "sakkacca suṇantu bhāsitan"ti payogasampattiyaṃ, tathā
yonisomanasikārasampattiyaṃ paratoghosasampattiyañca, tathā attasammāpaṇidhisappurisūpa-
nissayasampattīsu samādhipaññāhetusampattīsu ca niyojento gāthaṃ samāpesi. 3-
                        Tasmā hīti gāthāvaṇṇanā
         [2] Tasmā hi bhūtāti dutiyagāthā. Tattha tasmāti kāraṇavacanaṃ.
Bhūtāti āmantanavacanaṃ. Nisāmethāti suṇātha. Sabbeti anavasesā. Kiṃ vuttaṃ hoti?
Yasmā tumhe dibbaṭṭhānāni tattha upabhogaparibhogasampadañca pahāya dhammassavanatthaṃ
idha samāgatā, na naṭṭanāṭakādidassanatthaṃ, 4- tasmā hi bhūtā nisāmetha sabbe. 5-
Athavā "sumanā bhavantu, sakkacca suṇantū"ti vacanena tesaṃ sumanabhāvaṃ sakkaccasotukamyatañca
disvā āha "yasmā tumhe sumanabhāvena attasammāpaṇidhiyonisomanasikārāsayasuddhīhi
ca yuttā 6- sakkaccasotukamyatāya sappurisūpanissayaparatoghosapadaṭṭhānato
payogasuddhīhi ca yuttā, tasmā hi bhūtā nisāmetha sabbe"ti. Alavā yaṃ purimagāthāya
ante "bhāsitan"ti vuttaṃ, taṃ kāraṇabhāvena apadisanto āha "yasmā mama bhāsitaṃ
nāma atidullabhaṃ sabbakkhaṇaparivajjitassa 7-  khaṇassa dullabhattā, anekānisaṃsañca
@Footnote: 1 cha.Ma. aṭṭhiṃ katvā  2 cha.Ma. sabbaṃ cetasā  3 Ma. samādapesi
@4 cha.Ma. naṭanaccanādidassanatthaṃ, i. naṭanaṭṭakādi..., Ma. naṭakādi...  5 cha.Ma. sabbeti
@6 cha.Ma. yuttā-iti pāṭho na dissati  7 cha.Ma. aṭṭhakkhaṇaparivajjitassa

---------------------------------------------------------------------------------------------
page147.
Paññākaruṇādiguṇena 1- pavattattā, tañcāhaṃ vattukāmo `suṇantu bhāsitan'ti avocaṃ,
tasmā hi bhūtā nisāmetha sabbe"ti. Idaṃ iminā gāthāpadena vuttaṃ hoti.
         Evametaṃ kāraṇaṃ niropento attano bhāsitanisāmane niyojetvā
nisāmetabbaṃ vattumāraddho "mettaṃ karotha mānusiyā pajāyā"ti. Tassattho:-
yāyaṃ tīhi upaddavehi upaddutā mānusī pajā, tassā mānusiyā pajāya mettaṃ
mitatabhāvaṃ hitajjhāsayataṃ paccupaṭṭhapethāti. Keci pana "mānusikan"ti 2- paṭhanti,
taṃ bhummaṭṭhāsambhavā na yujjati. Yampi caññe 3- atthaṃ vaṇṇayanti, sopi
na yujjati. Adhippāyo panettha:- nāhaṃ buddhoti issariyabalena vadāmi, apica
pana yaṃ tumhākañca imissā ca mānusiyā pajāya hitatthaṃ vadāmi "mettaṃ karotha
mānusiyā pajāyā"ti. Ettha ca:-
                   "ye sattasaṇḍaṃ paṭhaviṃ vijetvā, *-
                    rājisayo yajamānānupariyagā.
                    Assamedhaṃ purisamedhaṃ sammāpāsaṃ,
                    vājapeyyaṃ niragagaḷaṃ.
                    Mettassa cittassa subhāvitassa,
                    kalampi te nānubhavanti soḷasiṃ.
                    Ekampi ce pāṇamaduṭṭhacitto,
                    mettāyati kusalo tena hoti.
                    Sabbe ca pāṇe manasānukampaṃ
                    pahūtamariyo pakaroti puññan"ti 4-
evamānīnaṃ suttānaṃ ekādasānisaṃsānañca vasena ye mettaṃ karonti, tesaṃ 5-
mettā hitāti veditabbā.
                   "devatānukampito poso
                    sadā bhadrāni passatī"ti 6-
@Footnote: 1 cha.Ma., i. paññākaruṇāguṇena  2 cha.Ma. mānusikaṃ pajanti  3 na.Ma. yampi aññe
@* pāli. cha.Ma. vijitvā (khu.iti.), syā. jinitvā (aṅ. aṭṭhaka.)
@4 khu. iti. 25/27/251, aṅ. aṭṭhaka. 23/91/152  5 cha.Ma. etesaṃ
@6 khu.u. 25/76/224 pāṭaligāmiyasutta, vinaYu. mahā. 5/636/64

---------------------------------------------------------------------------------------------
page148.
Evamādīnaṃ sattānaṃ vasena yesu kayiranti, 1- tesampi hitāti veditabbā. Evaṃ
ubhayesampi hitāti veditabbā. 2-
         Evaṃ ubhayesampi hitabhāvaṃ dassento "mettaṃ karotha mānusiyā
pajāyā"ti vatvā idāni upakāraṃ 3- dassento āha "divā ca ratto ca haranti
ye baliṃ, tasmā hi ne rakkhatha appamattā"ti.
         Tassattho:- ye manussā cittakammakaṭṭhakammādīhipi devatā katvā
cetiyarukkhādīni ca upasaṅkamitvā devatā uddissa divā ca baliṃ karonti,
kāḷapakkhādīsu ca rattiṃ baliṃ karonti, salākabhattādīni vā datvā ārakkhadevatā
upādāya yāva brahmadevatānaṃ 4- pattidānaniyyātanena divā baliṃ karonti,
chattāropanadīpamālāya sabbarattiṃ dhammassavanādīni kārāpetvā pattidānaniyyātanena
ca rattiṃ baliṃ karonti, te kathaṃ na rakkhitabbā. Yato evaṃ divā ca ratto
ca tumhe uddissa karonti ye baliṃ, tasmā hi ne rakkhathāti, tasmā
balikammakaraṇāpi ne manusse rakkhatha gopatha, 5- ahitañca nesaṃ apanetha, hitaṃ
upanetha appamattā hutvā taṃ kataññubhāvaṃ hadaye katvā niccamanussarantāti.
                        Yaṃ kiñcīti gāthāvaṇṇanā
         [3] Evaṃ devatāsu manussānaṃ upakārabhāvaṃ 6- dassetvā tesaṃ
upaddavavūpasamanatthaṃ buddhādiguṇappakāsanena ca devamanussānaṃ dhammasavanatthaṃ "yaṃ kiñci
vittan"ti ādinā nayena saccavacanaṃ payuñjitumāraddho. Tattha yaṃ kiñcīti
aniyamitavasena anavasesaṃ pariyādiyati yaṃkiñci tattha tattha vohārūpagaṃ. Vittanti dhanaṃ.
Tañhi vittiṃ janetīti vittaṃ. Idha vāti manussalokaṃ niddissati 7- huraṃ vāti tato
paraṃ avasesalokaṃ, tena ca ṭhapetvā manusse sabbalokagahaṇe sampatte 8- "saggesu
vāti parato vuttattā ṭhapetvā manusse ca sagge ca avasesānaṃ nāgasupaṇṇādīnaṃ
gahaṇaṃ veditabbaṃ.
@Footnote: 1 cha.Ma., i. kayirati  2 cha.Ma., i. evaṃ .pe. veditabbā pāṭho na dissati
@3 cha.Ma. upakārampi  4 i. brahmadevānaṃ  5 cha.Ma., i. gopayatha
@6 cha.Ma., i. upakārakakāvaṃ  7 cha.Ma., i. niddisati  8 cha.Ma., i. patte

---------------------------------------------------------------------------------------------
page149.
         Evamimehi dvīhi padehi yaṃ manussānaṃ vohārūpagaṃ alaṅkāra-
paribhogūpabhogañca 1- jātarūparajatamuttāmaṇiveḷuriyapavālalohitaṅkamasāragallādikaṃ, yañca
muttāmaṇivālukatthatāya bhūmiyā ratanamayavimānesu anekayojanasatavitthatesu bhavanesu
uppannānaṃ nāgasupaṇṇādīnaṃ vittaṃ, taṃ niddiṭṭhaṃ hoti. Saggesu vāti kāmāvacara-
rūpāvacaradevalokesu. Te hi sobhaṇena kammena iriyanti gammantīti  2- saggā.
Suṭṭhu vā aggātipi saggā. Yanti yaṃ sassāmikaṃ vā assāmikaṃ vā. Ratananti
ratiṃ nayati vahati janeti 3- vaḍḍhetīti ratanaṃ. Yaṃkiñci cittikataṃ mahagghaṃ atulaṃ
dullabhadassanaṃ anomasattaparibhogañca, tassetaṃ adhivacanaṃ. Yathāha:-
                "cittīkataṃ mahagghañca      atulaṃ  dullabhadassanaṃ
                 anomasattaparibhogaṃ      ratanantena vuccatī"ti.
         Paṇītanti uttamaṃ seṭṭha anappakaṃ 4- manāpaṃ. Evaṃ iminā gāthāpadena
yaṃ saggesu anekayojanasatappamāṇasabbaratanamayavimānasudhammavejayantappabhūtīsu sassāmikaṃ,
yañca buddhuppādavirahena apāyameva paripūrentesu saggesu 5- suññavimānapaṭibaddhaṃ
assāmikaṃ, yaṃ vā panaññampi paṭhavīmahāsamuddahimavantādinissitamassāmikaṃ ratanaṃ, taṃ
niddiṭṭhaṃ hoti.
         Na no samaṃ atthi tathāgatenāti naiti paṭisedhe. Noiti
avadhāraṇe. Samanti tulyaṃ. Atthīti vijjati. Tathāgatenāti buddhena. Kiṃ vuttaṃ
hoti? yaṃ etaṃ vittañca ratanañca pakāsitaṃ, ettha ekampi buddharatanasadisaṃ ratanaṃ
nevatthi. Yampi hi taṃ vittaṃ cittikataṭṭhena ratanaṃ. Seyyathīdaṃ? rañño cakkavattissa
cakkaratanaṃ maṇiratanañca, yamhi uppanne mahājano na aññattha cittikāraṃ karoti,
na koci pupphagandhādīni gahetvā yakkhaṭṭhānaṃ vā bhūtaṭṭhānaṃ vā gacchati, sabbopi
jano cakkaratanaṃ maṇiratanameva cittiṃ karoti 6- pūjeti, taṃ taṃ varaṃ pattheti,
patthitapatthitañcassa ekaccaṃ samijjhati, tampi ratanaṃ buddharatanena samaṃ natthi. Yadi hi
cittikataṭṭhena ratanaṃ, tathāgatova ratanaṃ. Tathāgate hi uppanne yekeci mahesakkhā
devamanussā na te aññatra cittikāraṃ karonti, na kiñci aññaṃ pūjenti. Tathā
@Footnote: 1 cha.Ma. alaṅkāraparibhogūpagañca  2 cha.Ma. ajiyantīti  3 cha.Ma., i. janayati
@4 cha.Ma. atappakaṃ  5 cha.Ma. sattesu  6 cha.Ma. cittīkāraṃ karoti, i. cittikaroti

---------------------------------------------------------------------------------------------
page150.
Hi brahmā sahampati sinerumattena ratanadāmena tathāgataṃ pūjesi, yathābalañca
aññe devā manussā ca bimbisārakosalarājaanāthapiṇḍikādayo. Parinibbutampi
bhagavantaṃ uddissa channavutikoṭidhanaṃ visajjetvā asokamahārājā sakalajambūdīpe
caturāsīti vihārasahassāni patiṭṭhāpesi, ko pana vādo aññesaṃ cittikārānaṃ.
Apica kassapassa 1- parinibbutassāpi jātibodhidhammacakkappavattanaparinibbānaṭṭhānāni
paṭimācetiyādīni vā uddissa evaṃ cittīkāragarukāro pavattati yathā bhagavato. Evaṃ
cittikaṭṭhenāpi tathāgatasamaṃ ratanaṃ natthi.
         Tathā yampi taṃ mahagghaṭṭhena ratanaṃ. Seyyathāpi? 2- kāsikavatthaṃ. Yathāha
"jiṇṇampi bhikkhave kāsikavatthaṃ vaṇṇavantañceva hoti sukhasamphassañca mahagghañcā"ti
3-, tampi buddharatanena samaṃ natthi. Yadi hi mahagghaṭṭhena ratanaṃ, tathāgatova ratanaṃ.
Tathāgato hi yesaṃ paṃsukūlampi 4- paṭiggaṇhāti, tesantaṃ hoti. Mahapphalaṃ mahānisaṃsaṃ
seyyathāpi asokassa rañño, idamassa mahagghatāya. Evaṃ mahagghaṭṭhenāpi
tathāgatasamaṃ ratanaṃ natthi evaṃ mahagghatāya vacanena 6- cettha dosābhāvasādhakaṃ idaṃ
suttapadaṃ veditabbaṃ:-
         "yesaṃ yo pana 7- paṭiggaṇhāti cīvarapiṇḍapātasenāsanagilānapaccaya-
    bhesajjaparikkhāraṃ, tesantaṃ mahapphalaṃ hoti mahānisaṃsaṃ. Idamassa mahagghatāya
    vadāmi. Seyyathāpi taṃ bhikkhave kāsikavatthaṃ mahagghaṃ, tathūpamāhaṃ bhikkhave
    imaṃ puggalaṃ vadāmī"ti. 8-
Evaṃ mahagghaṭṭhenāpi tathāgatasamaṃ ratanaṃ natthi.
         Tathā yampi taṃ atulaṭṭhena ratanaṃ. Seyyathīdaṃ? rañño cakkavattissa
Cakkaratanaṃ uppajjati indanīlamaṇimayanābhi sattaratanamayasahassāraṃ pavāḷamayanemi
rattasuvaṇṇamayasandhi, yassa dassanaṃ dassanaṃ 9- arānamupari ekaṃ muṇḍāraṃ 10- hoti
vātaṃ gahetvā saddakaraṇatthaṃ, yena kato saddo sūkusalappatāḷitapañcaṅgikaturiyasaddo
@Footnote: 1 cha.Ma. kassaññassa  2 cha.Ma. seyyathidaṃ  3 aṅ. tika. 20/100/241 potthakasutta
@4 cha.Ma. paṃsukampi  5-5 ime pāṭhā na dissati  6 cha.Ma. mahagghatāvacanena
@i. mahagghatāvacane  7 cha.Ma. yesaṃ kho pana so, i. yesaṃ kho pana  8 aṅ. tika. 20/100/242
@9 cha.Ma., i. dasannaṃ dasannaṃ  10 Sī., i. muddhāraṃ

---------------------------------------------------------------------------------------------
page151.
Viya hoti, yassa nābhiyā ubhosu passesu 1- dve sīhamukhāni honti, abbhantaraṃ
sakaṭacakkasseva susiraṃ. Tassa kattā vā kāretā vā natthi, kammapaccayena utunā 2-
samuṭṭhāti. Yaṃ rājā dasavidhaṃ cakkavattivattaṃ pūretvā tadahuposathe puṇṇamīdivase
sīsanhāto uposathiko uparipāsādavaragato sīlāni visodhento nisinno puññacandaṃ
viya suriyaṃ viya ca uṭṭhentaṃ passati, yassa dvādasayojanato pabhūti saddo suyyati,
tiyojanato vaṇṇo dissati, yaṃ mahājanena "dutiyo maññe cando vā suriyo vā
uṭṭhito"ti ativiya kotuhalajātena dissamānaṃ nagarassa upari āgantvā rañño
antepurassa pācīnapasse nātiuccaṃ nātinīcaṃ hutvā mahājanassa gandhapupphādīhi
pūjituṃ yuttaṭṭhāne akkhāhataṃ viya tiṭṭhati.
         Tadeva anubandhamānaṃ hatthiratanaṃ uppajjati, sabbaseto rattapādo
sattappatiṭṭho iddhimā vehāsaṅgamo uposathakulā vā chaddantakulā vā āgacchati,
uposathakulā ce āgacchanto sabbajeṭṭhako āgacchati, ce chaddantakulā
sabbakaniṭṭho sikkhitasikkho damathūpeto, so dvādasayojanaṃ parisaṃ gahetvā
sakalajambūdīpaṃ anusaṃyāyitvā pure pātarāsameva sakaṃ rājadhāniṃ āgacchati.
         Tampi anubandhamānaṃ assaratanaṃ āgacchati, 3- sabbaseto rattapādo
kākasīso  4- muñjakeso valāhakassarājakulā āgacchati. Sesamettha hatthiratanasadisameva.
         Tampi anubandhamānaṃ maṇiratanaṃ uppajjati. So hoti maṇi veḷuriyo
subho jātimā aṭṭhaṃso suparikammakato āyāmato lagganābhisadiso, 5- vepullapabbatā
āgacchati, so caturaṅgasamannāgatepi andhakāre rañño dhajaggato yojanaṃ
obhāseti, yassobhāsena manussā "divā"ti maññamānā kammante payojenti,
antamaso kuṇṭhakipillikampi upādāya passanti.
         Tampi anubandhamānaṃ itthīratanaṃ uppajjati, pakatiaggamahesī vā hoti,
uttarakuruto vā āgacchati maddarājakulato vā, atidīghādichadosavivajjitā 6-
atikkantā mānusikavaṇṇaṃ 7- appattā dibbavaṇṇaṃ, yassā rañño sītakāle
@Footnote: 1 Sī.Ma. ubhatopasse  2 cha.Ma. ututo  3 cha.Ma. uppajjati
@4 cha.Ma. kāḷasīso  5 cha.Ma. cakkanābhi...  6 cha.Ma. atidīghatādi
@7 cha.Ma. atikkantā mānusavaṇṇaṃ. i. atikkantā mānusaṃ vaṇṇaṃ

---------------------------------------------------------------------------------------------
page152.
Uṇhāni gattāni honti, uṇhakāle sītāni, sattadhā 1- positatūlapicuno 2-
viya samphassova hoti, kāyato candanagandho vāyati, mukhato upalagandho,
pubbuṭṭhāyikādianekaguṇasamannāgatā 3- ca hoti.
         Tampi anubandhamānaṃ gahapatiratanaṃ uppajjati, rañño pakatikammakaro
seṭṭhī, 4- yassa cakkaratane uppannamatte dibbacakkhuṃ pātubhavati, yena samannāgato
samantato yojanamatte nidhiṃ passati sassāmikampi assāmikampi, so rājānaṃ
upasaṅkamitvā pavāreti "appossukko tvaṃ deva hohi, ahante dhanena
dhanakaraṇīyaṃ karissāmī"ti.
         Tampi anubandhamānaṃ parināyakaratanaṃ uppajjati rañño pakatijeṭṭhaputto,
cakkaratane uppannamatte atirekapaññāveyyattiyena samannāgato hoti, so
dvādasayojanāya parisāya cetasā cittaṃ parijānitvā niggahapaggahakaraṇasamattho
hoti, so ca rājānaṃ upasaṅkamitvā pavāreti "appossukko tvaṃ deva hohi,
ahante rajjaṃ anusāsissāmī"ti. Yaṃ vā panaññampi evarūpaṃ atulaṭṭhena ratanaṃ,
yassa na sakkā tulayitvā tīrayitvā aggho kātuṃ "sataṃ vā sahassaṃ vā agghati
koṭiṃ vā"ti. Tattha ekaṃ ratanampi buddharatanena samaṃ natthi. Yadi hi atulaṭṭhena
ratanaṃ, tathāgatova ratanaṃ. Tathāgato hi na sakkā sīlato vā samādhito vā
paññādīnaṃ aññatarato vā kenaci tulayitvā tīrayitvā "ettakā guṇā samā vā 5-
sappaṭibhāgo vā"ti paricchindituṃ. Evaṃ atulaṭṭhenāpi tathāgatasamaṃ ratanaṃ natthi.
         Tathā yampi taṃ dullabhadassanaṭṭhena ratanaṃ, seyyathāpi 6- dullabhapātubhāvo 7-
rājā cakkavattī, cakkādīni ca tassa ratanāni, tampi buddharatanena samaṃ
natthi. Yadi hi dullabhadassanaṭṭhena ratanaṃ, tathāgatova ratanaṃ, kuto cakkavattiādīnaṃ
ratanatyaṃ tāni hi ekasmiṃyeva kappe anekāni uppajajnti. Yasmā pana asaṅkheyyepi
@Footnote: 1 cha.Ma., i. satadhā  2 Ma. pothita..., cha.Ma., i. phoṭita...
@3 cha.Ma. pubuṭṭhāyinitādi... i. pubbuṭṭhāyitādi... 4 cha.Ma. pakatikammakāro seṭṭhi
@5 cha.Ma. ettakaguṇo vā iminā samo vā sampaṭibhāgovā"ti i. ettakaguṇo iminā
@samodhānetvā...  6 cha.Ma. seyyathidaṃ  7 Sī., i. dullabhapātubhāvato

---------------------------------------------------------------------------------------------
page153.
Kappe tathāgatasuñño loko hoti, tasmā tathāgato eva kadāci karahaci
uppajjanato dullabhadassano. Vuttañcetaṃ 1- bhagavatā parinibbānasamaye:-
         "devatā ānanda ujjhāyanti `dūrā ca vatamhā āgatā tathāgataṃ
    dassanāya, kadāci karahaci tathāgatā loke uppajjanti arahanto
    sammāsambuddhā, ajjeva rattiyā paccūsasamaye 2- tathāgatassa parinibbānaṃ
    bhavissati, ayañca mahesakkho bhikkhu bhagavato purato ṭhito nivārento, 3-
    na mayaṃ labhāma pacchime kāle tathāgataṃ dassanāyā"ti. 4-
Evaṃ dullabhadassanaṭṭhenāpi tathāgatasamaṃ ratanaṃ natthi.
         Tathā yampi taṃ anomasattaparibhogaṭṭhena ratanaṃ. Seyyathīdaṃ? rañño
Cakkavattissa cakkaratanādi. Tañhi koṭisatasahassadhanānampi sattabhūmipāsādavaratale
nivasantānampi 5- caṇḍālaveṇanesādarathakārapukkusādīnaṃ nīcakulikānaṃ omakapurisānaṃ
supinantenāpi 6- paribhogatthāya na nibbattati. Ubhato sujātassa pana rañño
cakkavattisseva 7- paripūritadasavidhacakkavattivattassa paribhogatthāya nibbattanato
anomasattaparibhogaṃyeva hoti tampi buddharatanasamaṃ natthi. Yadi hi anomasattaparibhogaṭṭhena
ratanaṃ, tathāgatova ratanaṃ. Tathāgato hi loke omakasattasammatānampi
anupanissayasampannānaṃ viparītadassanānaṃ pūraṇakassapādīnaṃ channaṃ satthārānaṃ
aññesañca evarūpānaṃ supinantenāpi 8- aparibhogo. Upanissayasampannānañca pana
catuppadāyapi gāthāya pariyosāne arahattamadhigantuṃ samatthānaṃ nibbedhikaññāṇa-
dassanānaṃ bāhiyadārucīriyappabhūtīnaṃ aññesañca mahākulappasutānaṃ mahāsāvakānaṃ
paribhogo, te hi taṃ dassanānuttariyasavanānuttariyapāricariyānuttariyādīni sādhentā
tathāgataṃ paribhuñjanti. Evaṃ anomasattaparibhogaṭṭhenāpi tathāgatasamaṃ ratanaṃ natthi.
         Yampi taṃ avisesato ratijananaṭṭhena ratanaṃ. Seyyathāpi? 9- rañño
Cakkavattissa cakkaratanaṃ. Taṃ hi disvāva rājā cakkavattī attamano hoti,
evaṃpi taṃ rañño ratiṃ janeti. Puna ca paraṃ rājā cakkavattī vāmena hatthena
@Footnote: 1 cha.Ma. vuttampi cetaṃ  2 cha.Ma. pacchime yāme  3 cha.Ma., i. ovārento
@4 dī. mahā. 10/200/122  5 cha.Ma. vasantānampi  6 cha.Ma., i. supinantepi
@7 cha.Ma. khattiyasseva  8 cha.Ma. supinantepi  9 cha.Ma. seyyathidaṃ

---------------------------------------------------------------------------------------------
page154.
Suvaṇṇabhiṅgāraṃ 1- gahetvā dakkhiṇena hatthena cakkaratanaṃ abbhukkirati "pavattatu bhavaṃ
cakkaratanaṃ, abhivijinātu bhavaṃ cakkaratanan"ti. Tato cakkatanaṃ pañcāṅgikaturiyaṃ viya 2-
madhurassaraṃ niccharantaṃ ākāsena puratthimadisaṃ gacchati, anvadeva rājā cakkavattī
cakkānubhāvena dvādasayojanavitthiṇṇāya caturaṅginiyā senāya nātiuccaṃ nātinīcaṃ
uccarukkhānaṃ heṭṭhābhāgena nīcarukkhānaṃ uparibhāgena rukkhesu pupphaphala-
pallavādipaṇṇākāraṃ gahetvā āgatānaṃ hatthano paṇṇākārañca gaṇhanto "ehi kho
mahārājā"ti evamādinā paramanipaccakārena āgate paṭirājāno "pāṇo na
hantabbo"ti ādinā nayena anusāsanto gacchati. Yattha pana rājā bhuñjitukāmo
vā divā seyyaṃ vā kappetukāmo hotu tattha cakkaratanaṃ ākāsato orohitvā 3-
udakādisabbakiccakkhame same bhūmibhāge akkhāhataṃ viya tiṭṭhati. Puna rañño
gamanacitte uppanne purimanayeneva saddaṃ karontaṃ gacchati, yaṃ 4- sutvā
dvādasayojanikāpi parisā ākāsena  gacchati. Cakkaratanaṃ anupubbena puritthimasamuddaṃ
ajjhogāhati, tasmiṃ ajjhogāhante udakaṃ yojanappamāṇaṃ apagantvā  bhittikataṃ viya
tiṭṭhati. Mahājano yathākāmaṃ satta ratanāni gaṇhāti. Puna rājā suvaṇṇabhiṅgāraṃ 5-
gahetvā "ito paṭṭhāya mama rajjan"ti udakena abbhukkiritvā nivattati. Senā
purato hoti, cakkaratanaṃ pacchato, rājā majjhe. Cakkaratanena osakkitosakkitaṭṭhānaṃ
udakaṃ paripūrati. Eteneva upāyena dakkhiṇapacchimuttarepi samudde gacchati.
         Evaṃ catuddisaṃ anusaṃyāyitvā cakkaratanaṃ tiyojanasatappamāṇaṃ 6- ākāsaṃ
ārohati. Tattha ṭhito rājā cakkaratanānubhāvena attanā vijitavijayo
pañcasataparittadīpapaṭimaṇḍitaṃ sattayojanasahassaparimaṇḍalaṃ pubbavidehaṃ, tathā
aṭṭhayojanasahassaparimaṇḍalaṃ uttarakuruṃ, sattayojanasahassaparimaṇḍalaṃyeva amaragoyānaṃ 7-
dasayojanasahassaparimaṇḍalaṃ  jambūdīpañcāti evaṃ catumahādīpadvisahassaparittadīpa-
paṭimaṇḍitaṃ ekaṃ cakkavāḷaṃ suphullapuṇḍarīkavanaṃ viya oloketi. Evaṃ olokayato cassa
anappakā 8- rati uppajjati. Evampi taṃ cakkaratanaṃ rañño ratiṃ janeti, tampi
@Footnote: 1 cha.Ma. suvaṇṇabhiṅkāraṃ  2 cha.Ma. pañcaṅgikaṃ viya tūriyaṃ  3 i. otāritvā
@4 cha.Ma. taṃ  5 cha.Ma. suvaṇṇabhiṅkāraṃ, i. bhiṅkāraṃ evamuparipi  6 cha.Ma.,
@i. tiyojanappamāṇaṃ  7 cha.Ma., i. aparagoyānaṃ  8 Sī., i. anappikā

---------------------------------------------------------------------------------------------
page155.
Buddharatanasamaṃ natthi. Yadi hi ratijananaṭṭhena ratanaṃ, tathāgatova ratanaṃ, kiṃ karissati
etaṃ chavaṃ 1- cakkaratanaṃ. Tathāgato hi yassā dibbāya ratiyā cakkaratanādīhi
sabbehipi janitā cakkavattirati saṅkhampi kalampi kalabhāgampi na upeti, tatopi
ratito uttaritarañca paṇītatarañca attano ovādapaṭikarānaṃ asaṅkheyyānampi
devamanussānaṃ paṭhamajjhānaratiṃ, dutiyatatiyacatutthapañcamajjhānaratiṃ, ākāsānañcāyatanaratiṃ,
viññāṇañcāyatanaākiñcaññāyatananevasaññānāsaññāyatanaratiṃ, sotāpattimaggaratiṃ,
sotāpattiphalaratiṃ, sakadāgāmianāgāmiarahattamaggaphalaratiñca janeti. Evaṃ
ratijananaṭṭhenāpi tathāgatasamaṃ ratanaṃ natthīti.
         Apica ratanannāmetaṃ dubbidhaṃ hoti saviññāṇakañca aviññāṇakañca.
Tattha aviññāṇakaṃ cakkaratanaṃ maṇiratanañca, yaṃ vā panaññampi anindriyabaddhaṃ
suvaṇṇarajatādi, saviññāṇakaṃ hatthiratanādi parināyakaratanapariyosānaṃ, yaṃ vā
panaññampi evarūpaṃ indriyabaddhaṃ. Evaṃ dubbidhe cettha saviññāṇakaratanaṃ
aggamakhāyati. Kasmā? yasmā aviññāṇakaṃ suvaṇṇarajatamaṇimuttādiratanaṃ saviññāṇakānaṃ
hatthiratanādīnaṃ alaṅkāratthāya upanīyati.
         Saviññāṇakaratanampi dubbidhaṃ tiracchānagataratanaṃ manussaratanañca. Tattha
manussaratanaṃ aggamakkhāyati. Kasmā? yasmā tiracchānagataratanaṃ manussaratanassa
upaguyhaṃ 2- hoti. Manussaratanampi dubbidhaṃ itthīratanaṃ purisaratanañca. Tattha purisa-
ratanaṃ aggamakkhāyati. Kasmā? yasmā itthīratanaṃ purisaratanassa paricārikattaṃ āpajjati.
Purisaratanampi dubbidhaṃ āgārikaratanaṃ anāgārikaratanañca 3- tattha anāgārikaratanaṃ
aggamakkhāyati. Kasmā?  yasmā āgārikaratanesu aggo cakkavattīpi sīlādi-
guṇayuttaṃ 4- anāgārikaratanaṃ pañcapatiṭṭhitena vanditvā upaṭṭhahitvā payirupāsitvā
ca 5- dibbamānusikā ca 5- sampattiyo pāpuṇitvā ante nibbānasampattiṃ
pāpuṇāti.
@Footnote: 1 cha.Ma. ayaṃ saddo na dissati  2 cha.Ma. opavayhaṃ, i. opavuyhaṃ
@3 cha.Ma. agārika...anagārika... evamuparipi  4 Ma. pañcasīlādiguṇayuttaṃ
@5-5 cha.Ma. ca-saddo na dissati

---------------------------------------------------------------------------------------------
page156.
         Evaṃ anāgārikaratanampi dubbidhaṃ ariyaputhujjanavasena. Ariyaratanampi
dubbidhaṃ sekkhāsekkhavasena. 1- Asekkharatanampi dubbidhaṃ sukkhavipassakasamathayānikavasena.
Samathayānikaratanampi dubbidhaṃ sāvakapāramippattamappattañca. Tattha sāvakapāramippattaṃ
aggamakkhāyati. Kasmā? guṇamahantatāya. Sāvakapāramippattaratanatopi paccekabuddharatanaṃ
aggamakkhāyati. Kasmā? guṇamahantatāya. Sāriputtamoggallānasadisāpi hi anekasatā
sāvakā ekassa paccekasambuddhassa 2- guṇānaṃ 3- neva saṅkhaṃ na kalaṃ na kalabhāgampi
upenti. 3- Paccekasambuddharatanatopi 4- sammāsambuddharatanampi aggamakkhāyati.
Kasmā? guṇamahantatāya. Yadi 5- hi sakalampi 5- jambūdīpaṃ pūretvā pallaṅkena pallaṅkaṃ
Ghaṭentā nisinnāpi paccekasambuddhā 6- ekassa sammāsambuddhassa guṇānaṃ neva
saṅkhaṃ na kalaṃ na kalabhāgaṃ upenti. Vuttampi cetaṃ bhagavatā "yāvatā bhikkhave
sattā apadā vā dipadā vā .pe. Tathāgato tesaṃ aggamakkhāyatī"ti ādi. 7-
Evaṃ kenaci pariyāyena tathāgataratanasamaṃ 8- ratanaṃ natthi. Tenāha bhagavā "na no
samaṃ atthi tathāgatenā"ti.
         Evaṃ bhagavā buddharatanassa aññehi ratanehi asamataṃ vatvā idāni
tesaṃ sattānaṃ uppannūpaddavavūpasamanatthaṃ 9- neva jātiṃ na gottaṃ na kolaputtiyaṃ na
vaṇṇapokkharatādīni 10- nissāya, apica kho avīcimupādāya bhavaggapariyante loke
sīlasamādhikkhandhādīhi guṇehi buddharatanassa asadisabhāvaṃ nissāya saccavacanaṃ payuñjati
"idampi buddhe ratanaṃ paṇītaṃ, etena saccena suvatthi hotū"ti.
         Tassattho:- idampi idha vā huraṃ vā saggesu vā yaṃkiñci atthi
vittaṃ vā ratanaṃ vā, tena saddhiṃ tehi tehi guṇehi asamattaṃ 11- buddhe ratanaṃ
paṇītaṃ. Yadi 12- etaṃ saccaṃ, atha etena saccena imesaṃ pāṇīnaṃ sotthi 13- hotu.
Sobhaṇānaṃ atthitā hotu arogatā nirupaddavatāti. Ettha ca yathā "cakkhuṃ 14-
@Footnote: 1 cha.Ma. sekhāsekhavasena  2 cha.Ma., i. paccekabuddhassa
@3-3 cha.Ma., i. guṇānaṃ satabhāgampi na upenti  4 cha.Ma., i. paccekabuddharatanatopi
@5-5 cha.Ma. sakalampi hi  6 cha.Ma. paccekabuddhā evamuparipi
@7 aṅ. catukka. 21/34/39, aṅ. pañcaka. 22/32/37 (syā.)
@khu. iti. 25/90/308 (mahācuḷā.)  8 cha.Ma., i. tathāgatasamaṃ  9 cha.Ma....samatthaṃ
@evamuparipi  10 cha.Ma., i....pokkharatādiṃ  11 cha.Ma., i. asamattā  12 cha.Ma. yadi hi
@13 cha.Ma. suvatthi  14 cha.Ma. cakkhu evamuparipi

---------------------------------------------------------------------------------------------
page157.
Kho ānanda suññaṃ attena vā attaniyena vā"ti evamādīsu 1- attabhāvena vā
attaniyabhāvena vāti attho. Itarathā hi cakkhuṃ attaṃ 2- vā attaniyaṃ vāti
appaṭisiddhameva siyā. Evaṃ ratanaṃ paṇītanti ratanattaṃ paṇītaṃ, ratanabhāvo paṇītoti
ayamattho veditabbo. Itarathā hi buddho neva ratananti sijjheyya. Na hi yattha
ratanaṃ atthi, taṃ ratananti na sijjhati. Yattha pana cittikatādiatthasaṅkhātaṃ yena
vā tena vā vidhinā sambuddhagataṃ 3- ratanattaṃ 4- atthi, yasmā taṃ ratanattamupādāya
ratananti paññāpiyati, tasmā tassa ratanattassa 5- atthitāya ratananti sijjhati.
Athavā idampi buddhe ratananti imināpi pakārena buddhova ratananti evamattho
veditabbo. Vuttamattāya ca bhagavatā imāya gāthāya rājakulassa sotthi
jātā, bhayaṃ vūpasantaṃ. Imāya 6- gāthāya āṇā koṭisatasahassacakkavāḷesu amanussehi
paṭiggahitāti.
                       Khayaṃ virāganti gāthāvaṇṇanā
         [4] Evaṃ buddhaguṇena saccaṃ vatvā idāni nibbānadhammaguṇena
vattumāraddho "khayaṃ virāgan"ti. Tattha yasmā nibbānasacchikiriyāya rāgādayo khīṇā
honti parikkhīṇā, yasmā vā tantesaṃ anuppādanirodhakkhayapattaṃ, 7- yasmā ca taṃ
rāgādivippayuttaṃ sampayogato ca ārammaṇto ca, yasmā vā tamhi sacchikate
rāgādayo accantaviratā 8- honti vigatā viddhaṃsitā, 9- tasmā khayanti ca virāganti
ca vuccati. Yasmā panassa na uppādo paññāyati, na vayo, na ṭhitassa
aññathattaṃ, tasmā taṃ na jāyati na jiyyati na miyyatīti katvā amatanti vuccati.
Uttamaṭṭhena pana atappakaṭṭhena ca paṇītanti. Yadajjhagāti yaṃ ajjhagā vindi
paṭilabhi, attano ñāṇabalena sacchākāsi. Sakyamunīti sakyakulappasutattā sakyo,
moneyyadhammasamannāgatattā muni, sakyo eva muni sakyamuni. Samāhitoti
ariyamaggasamādhinā samāhitacitto. Na tena dhammena samatthi kiñcīti tena
khayādināmakena sakyamuninā adhigatena dhammena samaṃ kiñci dhammajātaṃ natthi. Tasmā
@Footnote: 1 saṃ. saḷā. 18/102/67 channavagga (syā)  2 cha.Ma., i. attā  3 cha.Ma.,
@i. sambandhagataṃ  4 cha.Ma. ratanaṃ  5 cha.Ma. ratanassa  6 cha.Ma. imissā
@7 cha.Ma., i. nirodhakkhayamattaṃ  8 cha.Ma. accantaṃ virattā  9 cha.Ma., i. viddhastā

---------------------------------------------------------------------------------------------
page158.
Suttantarepi vuttaṃ "yāvatā bhikkhave dhammā saṅkhatā vā asaṅkhatā vā, virāgo
tesaṃ aggamakkhāyatī"tiādi. 1-
         Evaṃ bhagavā nibbānadhammassa aññehi dhammehi asamataṃ vatvā
idāni tesaṃ sattānaṃ uppannūpaddavavūpasamanatthaṃ khayavirāgāmatapaṇītatādiguṇehi
nibbānadhammaratanassa asadisabhāvaṃ nissāya saccavacanaṃ payuñjati "idampi dhamme ratanaṃ
paṇītaṃ, etena saccena suvatthi hotū"ti. Tassattho purimagāthāya vuttanayeneva
veditabbo. Imissāpi gāthāya āṇā koṭisatasahassacakkavāḷesu amanussehi
paṭiggahitāti.
                      Yambuddhaseṭṭhoti gāthāvaṇṇanā
         [5] Evaṃ nibbānadhammaguṇena saccaṃ vatvā idāni maggadhammaguṇena
vattumāraddho "yambuddhaseṭṭho"ti.
         Tattha "bujjhitā saccānī"ti ādinā nayena buddho, uttamo pasaṃsanīyo
cāti seṭṭho, buddho ca so seṭṭho cāti buddhaseṭṭho. Anubuddha-
paccekabuddhākhyesu 2- vā buddhesu seṭṭhoti buddhaseṭṭho. So buddhaseṭṭho yaṃ
parivaṇṇayi "aṭṭhaṅgiko ca 3- maggānaṃ, khemaṃ nibbānapattiyā"ti ca 4- "ariyaṃ vo
bhikkhave sammāsamādhiṃ desessāmi saupanisaṃ  saparikkhāran"ti ca 5- evamādinā nayena
tattha tattha pasaṃsi pakāsayi. Sucinti kilesamalasamucchedakaraṇato accantavodānaṃ.
Samādhimānantarikaññamāhūti yañca attano pavattisamanantaraṃ niyameneva phalappadānato
"ānantarikasamādhī"ti āhu. Na hi maggasamādhimhi uppanne tassa
phaluppattinisedhako 6- koci antarāyo atthi. Yathāha:-
         "ayañca puggalo sotāpattiphalasacchikiriyāya paṭipanno assa, kappassa
    ca uḍḍayhanavelā assa, neva tāva kappo uḍḍaheyya, yāvāyaṃ puggalo
@Footnote: 1 aṅ. catukka. 21/34/39, khu. iti. 25/90/308 aggappasādasutta
@2 cha.Ma. anubuddhapaccekabuddhasutabuddhakhyesu, i....paccekabuddhasaṃkhātesu  3 cha.Ma. va
@4 Ma.Ma. 13/215/191 māgaṇḍiyasutta.  5 Ma. upari. 14/136/121 mahācattārīsakasutta
@6 Ma. phaluppattinibandhako

---------------------------------------------------------------------------------------------
page159.
    Na sotāpattiphalaṃ sacchikaroti, ayaṃ vuccati puggalo ṭhitakappī. Sabbepi
    maggasamaṅgino puggalā ṭhitakappino"ti. 1-
         Samādhinā tena samo na vijjatīti tena buddhaseṭṭhaparivaṇṇitena
sucinā anantarikasamādhinā samo rūpāvacarasamādhi vā arūpāvacarasamādhi vā koci na
vijjati. Kasmā? tesambhāvitattā tattha tattha brahmaloke uppannassāpi puna
nirayādīsupi upapattisambhavato, imassa ca arahattasamādhissa bhāvitattā ariyapuggalassa
sabbūpapattisamugghātasambhavato. Tasmā suttantarepi vuttaṃ "yāvatā bhikkhave dhammā
saṅkhatā vā asaṅkhatā vā ariyo aṭṭhaṅgiko maggo, tesaṃ aggamakkhāyatī"ti
ādi. 2-
         Evaṃ bhagavā ānantarikasamādhissa aññehi samādhīhi asamataṃ vatvā
idāni purimanayeneva maggadhammaratanassa asadisabhāvaṃ nissāya saccavacanaṃ payuñjati
"idampi dhamme pe. Hotū"ti. Tassattho pubbe vuttanayeneva veditabbo.
Imissāpi gāthāya āṇā koṭisatasahassacakkavāḷesu amanussehi paṭiggahitāti.
                       Ye puggalāti gāthāvaṇṇanā
         [6] Evaṃ maggadhammaguṇenāpi saccaṃ vatvā idāni saṃghaguṇenāpi
vattumāraddho "ye puggalā"ti. Tattha yeti aniyametvā uddeso. Puggalāti
sattā. Aṭṭhāti tesaṃ gaṇanaparicchedo. Te hi cattāro ca paṭipannā cattāro
ca phaleṭṭhitāti aṭṭha honti. Sataṃ pasatthāti sappurisehi buddhapaccekabuddha-
buddhasāvakehi aññehi ca devamanussehi pasatthā. Kasmā? sahajātasīlādiguṇayogā. Tesaṃ
hi campakabakulakusumādīnaṃ sahajātavaṇṇagandhādayo viya sahajātā sīlasamādhiādayo
guṇā, tena te vaṇṇagandhādisampannāni viya pupphāni devamanussānaṃ sataṃ piyā
manāpā pasaṃsanīyā ca honti. Tena vuttaṃ "ye puggalā aṭṭhasataṃ pasatthā"ti.
         Athavā yeti aniyametvā uddeso. Puggalāti sattā. Aṭṭhasatanti
tesaṃ gaṇanaparicchedo. Te hi ekavījikolaṃkolasattakhattuṃparamāti 3- tayo sotāpannā.
@Footnote: 1 abhi. pu. 36/17/120 ekakapuggalapaññatti.  2 aṅ. catukka. 21/34/39,
@khu. iti. 25/90/308  3 cha.Ma. ekabījīkolaṃkolosattakkhattuparamoti

---------------------------------------------------------------------------------------------
page160.
Kāmarūpārūpabhavesu adhigataphalā tayo sakadāgāmino. Te sabbepi catunnaṃ paṭipadānaṃ vasena
catuvīsati. Antarāparinibbāyī upahaccaparinibbāyī sasaṅkhāraparinibbāyī
asaṅkhāraparinibbāyī uddhaṃsoto akaniṭṭhāgāmīti avihesu pañca. Tathā
atappāsudassāsudassīsu. Akaniṭṭhesu pana udadhaṃsotavajjā cattāroti catuvīsati
anāgāmino. Sukkhavipassako samathayānikoti dve arahanto. Cattāro maggaṭṭhāti
catupaññāsa. Te sabbepi saddhādhurapaññādhurānaṃ vasena dviguṇā hutvā aṭṭhasataṃ
honti. Sesaṃ vuttanayameva
         cattāri etāni yugāni hontīti te sabbepi aṭṭha vā aṭṭhasataṃ
vāti vitthāravasena uddiṭṭhā puggalā saṅkhepavasena sotāpattimaggaṭṭho phalaṭṭhoti
ekaṃ yugaṃ, evaṃ yāva arahattamaggaṭṭho phalaṭṭhoti ekekaṃ 1- yuganti cattāri yugāni
honti. Te dakkhiṇeyyāti ettha teti pubbe aniyametvā uddiṭṭhānaṃ
niyametvā niddeso. Ye puggalā vitthāravasena aṭṭha vā aṭṭhasataṃ vā
saṅkhepavasena pana 2- cattāri yugāni hontīti vuttā, sabbepi te dakkhiṇaṃ
arahantīti dakkhiṇeyyā. Dakkhiṇā nāma kammañca kammavipākañca saddahitvā me
imaṃ vejjakammaṃ vā jaṅghapesanīyaṃ 3- vā karissatī"ti evamādīni anapekkhitvā
diyyamāno deyyadhammo, taṃ arahanti nāma sīlādiguṇayuttā puggalā, ime ca
tādisā, tena vuccanti "te dakkhiṇeyyā"ti.
         Sugatassa sāvakāti bhagavā sobhaṇena gamanena yuttattā, sobhaṇañcaṭṭhānaṃ
gatattā, suṭṭhu ca gatattā, suṭṭhuyeva gatattā 4- sugato, tassa sugatassa.
Sabbepi te vacanaṃ suṇantīti sāvakā. Kāmañca aññepi suṇanti, na pana sutvā
kattabbakiccaṃ karonti, ime pana sutvā kattabbaṃ dhammānudhammāpaṭipattiṃ katvā
maggaphalāni pattā, tasmā "sāvakā"ti vuccanti. Etesu dinnāni mahapphalānīti
etesu sugatassa sāvakesu appakānipi dānāni dinnāni paṭiggāhakato dakkhiṇānaṃ
visuddhibhāvaṃ 5- upagatattā mahapphalāni honti. Tasmā suttantarepi vuttaṃ:-
@Footnote: 1 cha.Ma. ekaṃ  2 cha.Ma. ayaṃ saddo na dissati  3 cha.Ma. jaṅghapesanikaṃ
@4 cha.Ma. suṭṭhu eva ca gadattā  5 cha.Ma., i. dakkhiṇāvisuddhibhāvaṃ

---------------------------------------------------------------------------------------------
page161.
         "yāvatā bhikkhave saṃghā vā gaṇā vā tathāgatasāvakasaṃgho, tesaṃ
    aggamakkhāyati, yadidaṃ cattāri purisayugāni aṭṭha purisapuggalā, esa
    bhagavato sāvakasaṃgho .pe. Aggo vipāko hotī"ti. 1-
         Evaṃ bhagavā sabbesampi maggaṭṭhaphalaṭṭhānaṃ vasena saṃgharatanassa guṇaṃ
vatvā idāni tameva guṇaṃ nissāya saccavacanaṃ payuñjati "idampi saṃghe"ti.
Tassattho pubbe vuttanayeneva veditabbo. Imissāpi gāthāya āṇā
koṭisatasahassacakkavāḷesu amanussehi paṭiggahitāti.
                      Ye suppayuttāti gāthāvaṇṇanā
         [7] Evaṃ maggaṭṭhaphalaṭṭhānaṃ vasena saṃgharatanassa guṇena saccaṃ vatvā
idāni tato ekaccānaṃ phalasamāpattisukhamanubhavantānaṃ khīṇāsavapuggalānaṃyeva guṇena
vattumāraddho "ye suppayuttā"ti. Tattha yeti aniyamituddesavacanaṃ. Suppayuttāti
suṭṭhu payuttā, anekavihitaṃ anesanaṃ pahāya suddhājīvitaṃ nissāya vipassanāya attānaṃ
payuñjitumāraddhāti attho. Athavā suppayuttāti  2- visuddhakāyavacīpayogasamannāgatā,
tena tesaṃ sīlakkhandhaṃ dasseti. Manasā daḷhenāti daḷhena manasā, thirasamādhiyuttena
cetasāti attho. Tena tesaṃ samādhikkhandhaṃ dasseti. Nikkāminoti kāye
ca jīvite ca anapekkhā hutvā paññādhurena viriyena sabbakilesehi katanikkamanā, 3-
tena tesaṃ viriyasampannaṃ paññākkhandhaṃ dasseti.
         Gotamasāsanamhīti gottato gotamassa tathāgatasseva sāsanamhi. Tena
ito bahiddhā nānappakārampi amaratapaṃ  karontānaṃ suppayogādiguṇābhāvato kilesehi
katanikkamanābhāvaṃ 4- dīpeti. 5- Teti pubbe uddiṭṭhānaṃ niddesavacanaṃ.
Pattipattāti ettha pattabbāti patti, pattabbā nāma pattuṃ arahā, yaṃ patvā
accantayogakkhemino honti, arahattaphalassetaṃ adhivacanaṃ, taṃ pattiṃ pattāti
pattipattā. Amatanti nibbānaṃ. Vigayhāti ārammaṇavasena vigāhitvā. Laddhāti
labhitvā. Mudhāti abyayena kākaṇikamattampi byayaṃ akatvā. Nibbutinti
paṭippassaddhakilesadarathaṃ
@Footnote: 1 aṅ. catukka. 21/34/40, aṅ. pañcaka. 22/32/38, khu. iti. 25/90/308
@2 cha.Ma. suvisuddha...  i. parisuddha...  3 Sī., i. katanikkhamanā
@4 cha.Ma. nikkamanābhāvaṃ, i. nikkhamanābhāvaṃ  5 cha.Ma. dasseti

---------------------------------------------------------------------------------------------
page162.
Phalasamāpattiṃ. Bhuñjamānāti anubhavamānā. Kiṃ vuttaṃ hoti? ye imamhi 1-
gotamasāsanamhi sīlasampannattā suppayuttā, samādhisampannattā manasā daḷhena,
paññāsampannattā nikāmino, te imāya sammāpaṭipadāya amataṃ vigayha mudhā
laddhā phalasamāpattisaññitaṃ nibbutiṃ bhuñjamānā pattipattā nāma hontīti.
         Evaṃ bhagavā phalasamāpattisukhamanubhavantānaṃ khīṇāsavapuggalānaṃyeva vasena
saṃgharatanassa guṇaṃ vatvā idāni tameva guṇaṃ nissāya saccavacanaṃ payuñjati "idampi
saṃghe"ti. Tassattho pubbe vuttanayeneva veditabbo. Imissāpi gāthāya āṇā
koṭisatasahassacakkavāḷesu amanussehi paṭiggahitāti.
                       Yathindakhīloti gāthāvaṇṇanā
         [8] Evaṃ khīṇāsavapuggalānaṃ guṇena saṃghādhiṭṭhānaṃ saccaṃ vatvā idāni
bahujanapaccakkhena sotāpannasseva guṇena vattumāraddho "yathindakhīlo"ti. Tattha
yathāti upamāvacanaṃ. Indakhīloti nagaradvārasaṃvaraṇatthaṃ vivaraṇatthaṃ 2- ummārabbhantare
aṭṭha vā dasa vā hatthe paṭhaviṃ khaṇitvā ākoṭitassa sāradārumayathambhassetaṃ adhivacanaṃ.
Paṭhavinti bhūmiṃ. Sitoti anto paṭhaviṃ 3- pavisitvā nissito. Siyāti bhaveyya.
Catubbhi vātehīti catūhi disāhi āgatavātehi. Asampakampiyoti kampetuṃ vā cāletuṃ
vā asakkuṇeyyo. Tathūpamanti tathāvidhaṃ. 4- Sappurisanti uttamapurisaṃ. Vadāmīti
bhaṇāmi. Yo ariyasaccāni avecca passatīti yo cattāri ariyasaccāni paññāya
ajjhogahetvā 5- passati. Tattha ariyasaccāni kumārapañhe 6- ca visudadhimagge ca
vuttanayeneva veditabbānīti.
         Ayampanettha saṅkhepattho:- yathā ca 7- indakhīlo gambhīranematāya paṭhaviṃ
sito catubbhi vātebhi asampakampiyo siyā, imampi sappurisaṃ tathūpameva vadāmi, yo
ariyasaccāni evacca passati. Kasmā? yasmā sopi indakhīlo viya catūhi vātehi
sabbatitthiyavādavātehi asampakampiyo hoti, tamhā dassanā kenaci kampetuṃ vā
cāletuṃ vā asakkuṇeyyo. Tasmā suttantarepi vuttaṃ:-
@Footnote: 1 cha.Ma. imasmiṃ  2 cha.Ma., i. nagaradvāravinivāraṇatthaṃ  3 cha.Ma., i. ayaṃ saddo na
@dissati  4 Ma. tathāvidhiṃ  5 cha.Ma. ajjhogāhetvā  6 ka. visudadhimagge
@7 cha.Ma. hi, i. ayaṃ saddo na dissati

---------------------------------------------------------------------------------------------
page163.
         "seyyathāpi bhikkhave ayokhīlo vā indakhīlo vā gambhīranemo
    sunikkhāto acalo asampakampi, puratthimāya cepi disāya āgaccheyya bhusā
    vātavuṭṭhi, neva naṃ saṅkampeyya na sampakampeyya na sampacāleyya 1- pacchimāya
    .pe. Dakkhiṇāya, uttarāya cepi .pe. Na sampacāleyya. 2- Taṃ kissa
    hetu? gambhīrattā bhikkhave nemassa, sunikkhātattā indakhīlassa. Evameva
    kho bhikkhave yekeci samaṇā vā brāhmaṇā vā `idaṃ dukkhanti .pe.
    Paṭipadā'ti yathābhūtaṃ pajānanti, te na aññassa samaṇassa vā brāhmaṇassa
    vā mukhaṃ olokenti 3- `ayaṃ nūna bhavaṃ jānaṃ jānāti, passaṃ passatī'ti.
    Taṃ kissa hetu? sudiṭṭhattā bhikkhave catunnaṃ ariyasaccānan"ti. 4-
         Evaṃ bhagavā bahujanapaccakkhassa sotāpannasseva vasena saṃgharatanassa
guṇaṃ vatvā idāni tameva guṇaṃ nissāya saccavacanaṃ payuñjati "idampi saṃghe"ti.
Tassattho pubbe vuttanayeneva veditabbo. Imissāpi gāthāya āṇā
koṭisatasahassacakkavāḷesu amanussehi paṭiggahitāti.
                     Ye ariyasaccānīti gāthāvaṇṇanā
         [9] Evaṃ avisesato sotāpannassa guṇena saṃghādhiṭṭhānaṃ saccaṃ vatvā
idāni ye te tayo sotāpannā ekabījī kolaṃkolo sattakkhattuparamoti. Yathāha:-
         "idhekacco puggalo tiṇṇaṃ saṃyojanānaṃ parikkhayā sotāpanno hoti
    .pe. So ekaṃyeva mānusakaṃ bhavaṃ nibbattetvā dukkhassantaṃ karoti,
    ayaṃ ekabījī. Tathā dve vā tīṇi vā kulāni sandhāvitvā saṃsaritvā
    dukkhassantaṃ karonati, ayaṃ kolaṃkolo. Tathā sattakkhattuṃ deve ca manusse
    ca sandhāvitvā saṃsaritvā dukkhassantaṃ karoti, ayaṃ sattakkhattuparamo"ti. 5-
         Tesaṃ sabbakaniṭṭhassa sattakkhattuparamassa guṇena vattumāraddho "ye
ariyasaccānī"ti. Tattha ye ariyasaccānīti evaṃ 6- vuttanayameva. Vibhāvayantīti
@Footnote: 1 ka. sañcāleyya  2 ka. na sañcāleyya
@3 Sī.Ma. ullokenti  4 saṃ. mahā. 19/1109/387 indakhīlasutta
@5 abhi. pug. 36/31/122 ekakapuggalapaññatati  6 cha.Ma. etaṃ

---------------------------------------------------------------------------------------------
page164.
Paññāobhāsena saccapaṭicchādakaṃ kilesandhakāraṃ vidhamitvā attano pakāsāni
pākaṭāni karonti. Gambhīrapaññenāti appameyyapaññatāya sadevakassapi lokassa
ñāṇena alabbhaneyyapatiṭṭhapaññena, sabbaññunāti vuttaṃ hoti. Sudesitānīti
samāsabyāsasākalyavekalyādīhi tehi tehi nayehi suṭṭhu desitāni. Kiñcāpi te
honti bhusappamattāti te vibhāvitaariyasaccā puggalā kiñcāpi
devarajjacakkavattirajjādipamādaṭṭhānaṃ āgamma bhusappamattā honti, tathāpi
sotāpattimaggañāṇena abhisaṅkhāraviññāṇassa nirodhena ṭhapetvā sattabhave anamatagge
saṃsāre ye uppajjeyyuṃ nāmañca rūpañca, tesaṃ niruddhattā aṭṭhaṅgatattā na aṭṭhamaṃ
bhavaṃ ādiyanti, sattamabhave eva pana vipassanaṃ ārabhitvā arahattaṃ pāpuṇissantīti.
         Evaṃ bhagavā sattakkhattuparamavasena saṃgharatanassa guṇaṃ vatvā idāni
tameva guṇaṃ nissāya saccavacanaṃ payuñjati "idampi saṃghe"ti. Tassattho pubbe
vuttanayeneva veditabbo. Imissāpi gāthāya āṇā koṭisatasahassacakkavāḷesu
amanussehi paṭiggahitāti.
                       Sahāvassāti gāthāvaṇṇanā
         [10] Evaṃ sattakkhattuparamassa aṭṭhamabhavaṃ anādiyaguṇena 1- saṃghādhiṭṭhānaṃ
saccaṃ vatvā idāni tasseva satta bhave ādiyatopi aññehi appahīnabhavādānehi
puggalehi visiṭṭhena ca guṇena vattumāraddho "sahāvassā"ti. Tattha sahāvāti
saddhiṃyeva. Assāti "na te bhavaṃ aṭṭhamaṃ ādiyantī"ti vuttesu aññatarassa.
Dassanasampadāyāti sotāpattimaggasampattiyā. Sotāpattimaggo hi nibbānaṃ disvā
kattabbakiccasampadāya sabbapaṭhamaṃ nibbānadassanato  "dassanan"ti vuccati, tassa
attani pātubhāvo dassanasampadā, tāya dassanasampadāya saha eva. Tayassu dhammā
jahitā bhavantīti ettha suiti 2- padapūraṇamatte nipāto "idaṃ su me sāriputta
mahāvikaṭabhojanasmiṃ hotī"ti evamādīsu 3- viya. Yato sahāvassa dassanasampadāya tayo
dhammā jahitā bhavanti pahīnā bhavantīti  4- ayamettha attho.
@Footnote: 1 cha.Ma. anādiyanaguṇena  2 cha.Ma. assu-iti
@3 Ma.mū. 12/256/121 mahāsīhanādasutta  4 cha.Ma. hontīti

---------------------------------------------------------------------------------------------
page165.
         Idāni jahitadhammassa dassanatthaṃ āha "sakkāyadiṭṭhi vicikicchitañca,
sīlabbataṃ vāpi yadatthi kiñcī"ti. Tattha sati kāye vijjamāne upādānakkhandha-
pañcakākhye kāye vīsativatthukā diṭṭhi sakkāyadiṭṭhi, sati vā tattha kāye diṭṭhītipi
sakkāyadiṭṭhi, yathāvuttappakāre kāye vijjamānā diṭṭhīti attho. Satiyeva vā kāye
diṭṭhītipi sakkāyadiṭṭhi, yathāvuttappāre kāye vijjamāne rūpādisaṅkhāto attāti
evampavattā diṭṭhīti attho. Tassā ca pahīnattā sabbadiṭṭhigatāni pahīnāniyeva
honti. Sāpi 1- nesaṃ mūlaṃ. Sabbakilesabyādhivūpasamanato paññā "cikicchitan"ti
vuccati, taṃ paññāya cikicchitaṃ ito vigataṃ, tato vā paññācikicchitā idaṃ vigatanti
vicikicchitaṃ. "satthari kaṅkhatī"tiādinā 2- nayena vuttāya aṭṭhavatthukāya vimatiyā
etaṃ adhivacanaṃ. Tassā ca pahīnattā sabbānipi vicikicchitāni pahīnāni honti. Tañhi
tesaṃ mūlaṃ. "ito bahiddhā samaṇabrāhmaṇānaṃ `sīlena suddhi, vatena suddhī"ti
evamādīsu 3- āgataṃ gosīlakukkurasīlādikaṃ nānāvidhaṃ 4- sīlaṃ govatakukkuravatādikañca
vattaṃ 5- sīlabbatanti vuccati. Tassa pahīnattā sabbampi 6- naggiyamuṇḍikādi-
amaratapaṃ 6- pahīnaṃ hoti. Tañhi tassa mūlaṃ, tena 7- sabbadāvasāne 8- vuttaṃ
"yadatthi kiñcī"ti. Dukkhadassanasampadāya cettha sakkāyadiṭṭhi pahīyati, 9- samudaya-
dassanasampadāya vicikicchitaṃ pahīyati, 9- maggadassananibbānadassanasampadāya sīlabbataṃ
pahīyatīti viññātabbaṃ.
                       Catūhapāyehīti gāthāvaṇṇanā
         [11] Evamassa kilesavaṭṭappahānaṃ dassetvā idāni tasmiṃ kilesavaṭṭe
sati yena vipākavaṭṭena bhavitabbaṃ, tappahānā tassāpi pahānaṃ dīpento āha
"catūhapāyehi ca vippamutto"ti. Tattha cattāro apāyā nāma nirayatiracchānagata-
pittivisayaasurakāyā. Tehi esa satta bhave upādiyantopi 10- vippamuttoti attho.
@Footnote: 1 cha.Ma. sā hi  2 abhi. saṅgaṇi. 34/1008/242, abhi. vibhaṅga. 35/915/446
@3 abhi. saṅgaṇi. 34/1222/280, abhi. vibhaṅga. 35/938/457  4 cha.Ma. ayaṃ saddo na
@dissati  5 cha.Ma., i. vataṃ  6 cha.Ma. naggiyamuṇḍikāamaratapaṃ  7 cha.Ma. teneva
@8 cha.Ma., i. sabbāvasāne  9-9 cha.Ma., i. ayaṃ na dissati  10 cha.Ma. ādiyantopi

---------------------------------------------------------------------------------------------
page166.
         Evamassa vipākavaṭṭappahānaṃ dassetvā idāni yaṃ imassa 1-
vipākavaṭṭassa mūlabhūtaṃ kammavaṭṭaṃ, tassāpi pahānaṃ dassento āha "../../bdpicture/chaccābhiṭhānāni
abhabbo 2- kātunti. Tattha abhiṭhānānīti oḷārikaṭṭhānāni, tāni esa cha abhabbo
kātuṃ. Tāni ca "aṭṭhānametaṃ bhikkhave anavakāso, yaṃ diṭṭhisampanno puggalo mātaraṃ
jīvitā voropeyyā"ti ādinā 3- nayena ekakanipāte vuttāni mātughātapitughāta-
arahantaghātalohituppādasaṃghabhedaaññasatthāruddesakammānīti veditabbāni. Tāni hi
kiñcāpi diṭṭhisampasno ariyasāvako kuṇṭhakipillikampi 4- jīvitā na voropeti,
apica kho pana puthujjanabhāvassa vigarahaṇatthaṃ vuttāni. Puthujjano hi adiṭṭhisampannattā
eva mahāsāvajjāni 5- abhiṭhānānipi karoti, dassanasampanno pana abhabbo tāni
kātunti. Abhabbaggahaṇañcettha bhavantarepi akaraṇadassanatthaṃ. Bhavantarepi hi esa
attano ariyasāvakabhāvaṃ ajānantopi dhammatāya eva etāni vā cha pāpakāni
pāṇātipātādīni 6- vā pañca verāni aññasatthāruddesena saha chaṭṭhānāni na
karoti, yāni sandhāya ekacce "../../bdpicture/cha cābhiṭhānānī"tipi 7- paṭhanti. Matamacchagāhādayo
cettha ariyasāvikā gāmadārikā 8- nidassanaṃ.
         Evaṃ bhagavā satta bhave ādiyatopi ariyasāvakassa aññehi
appahīnabhavādānehi puggalehi visiṭṭhaguṇabhāvavasena 9- saṃgharatanassa guṇaṃ vatvā idāni
tameva guṇaṃ nissāya saccavacanaṃ payuñjati "idampi saṃghe"ti. Tassattho pubbe
vuttanayeneva veditabbo. Imissāpi gāthāya āṇā koṭisatasahassacakkavāḷesu
amanussehi paṭiggahitāti.
                       Kiñcāpi soti gāthāvaṇṇanā
         [12] Evaṃ satta bhave ādiyatopi aññehi appahīnabhavādānehi
puggalehi visiṭṭhaguṇena saṃghādhiṭṭhānaṃ saccaṃ vatvā idāni na kevalaṃ dassanasampanno
@Footnote: 1 Ma. yamassa  2 cha.Ma. abhabba
@3 aṅ. ekaka. 20/271/28, Ma. upari. 14/128/114, abhi. vibhaṅga. 35/809/409-500
@4 cha.Ma., i. kuntha... 5 cha.Ma. evaṃmahāsāvajjāni  6 cha.Ma., i. pakatipāṇātipātādīni
@7 cha.Ma. cha chābhiṭhānānītipi. 8 cha.Ma. ariyasāvakagāmadārakānaṃ, i. ariyasāvakadārakā
@9 cha.Ma., i. visiṭṭhaguṇavasena

---------------------------------------------------------------------------------------------
page167.
Cha abhiṭhānāni abhabbo kātuṃ, kintu appamattakampi pāpakammaṃ katvā tassa
paṭicchādanāyapi abhabboti pamādavihārinopi dassanasampannassa katapaṭicchādanābhāvaguṇena
vattumāraddho "kiñcāpi so kammaṃ karoti pāpakan"ti.
         Tassattho:- so dassanasampanno kiñcāpi satisammosena pamādavihāraṃ
āgamma yantaṃ bhagavatā lokavajjaṃ sañciccātikkamanaṃ 1- sandhāya vuttaṃ "yaṃ mayā
sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī"ti, 2- taṃ
ṭhapetvā aññaṃ kuṭikārasahaseyyādiṃ vā paṇṇattivajjavītikkamasaṅkhātaṃ buddha-
paṭikuṭṭhaṃpi 3- kāyena pāpakammaṃ karoti, padasodhammaṃ uttarichappañacavācā dhammadesanaṃ
samphappalāpapharusavacanādiṃ vā vācāya uda cetasā vā katthaci lobhadosuppādanaṃ
jātarūpādisādiyanaṃ cīvarādiparibhogesu apaccavekkhaṇādiṃ vā pāpakammaṃ karoti.
Abhabbo so tassa paṭicchadāya na so taṃ "idaṃ akappiyaṃ akaraṇīyan"ti
jānitvā muhuttampi paṭicchādeti,  taṃ khaṇaṃ  eva pana satthari vā viññūsu vā
jānitvā muhuttampi paṭicchādeti, taṃ khaṇaṃ eva pana satthari vā viññūsu vā
sabrahmacārīsu āvīkatvā yathādhammaṃ paṭikaroti, "na puna karissāmī"ti evaṃ
saṃvaritabbaṃ vā saṃvarati. Kasmā? yasmā abhabbatā diṭṭhapadassa vuttā,
evarūpampi pāpakammaṃ katvā tassa paṭicchādāya diṭṭhanibbānapadassa
dassanasampannassa puggalassa abhabbatā vuttāti attho.
    Kathaṃ?
         "seyyathāpi bhikkhave daharo kumāro mando uttānaseyyako hatthena
    vā pādena vā aṅgāraṃ akkamitvā khippameva paṭisaṃharati, evameva kho
    bhikkhave dhammatā esā diṭṭhisampannassa puggalassa, kiñcāpi tathārūpiṃ
    āpattiṃ āpajjati, yathārūpāya āpattiyā vuṭṭhānaṃ paññāyati. Athakho naṃ
    khippameva satthari vā viññūsu vā sabrahmacārīsu vā deseti vivarati
    uttānīkaroti, desetvā vivaritvā uttānīkaritvā 4- āyatiṃ
    saṃvaramāpajjatī"ti. 5-
@Footnote: 1 Ma., Sī. sañciccānatikkamanaṃ
@2 vinaYu. cūḷa. 7/385/208, aṅ. aṭṭhaka. 23/109(19)/203-4(syā),
@khu.i. 25/45/168 uposathasutta  3 cha.Ma. buddhapatikuṭṭhaṃ  4 pāli. cha.Ma.,
@i. uttānīkatvā  5 Ma.mū. 12/496/439 kosambiyasutta

---------------------------------------------------------------------------------------------
page168.
         Evaṃ bhagavā pamādavihārinopi dassanasampannassa katapaṭicchādanābhāvaguṇena
saṃgharatanassa guṇaṃ vatvā idāni āyatiṃ 1- tameva guṇaṃ nissāya saccavacanaṃ
payuñjati "idampi saṃghe"ti. Tassattho pubbe vuttanayeneva veditabbo. Imissāpi
gāthāya āṇā koṭisatasahassacakkavāḷesu amanussehi paṭiggahitāti.
                       Vanappagumbeti gāthāvaṇṇanā
         [13] Evaṃ saṃghapariyāpannānaṃ puggalānaṃ tena tena guṇappakārena
saṃghādhiṭṭhānaṃ saccaṃ vatvā idāni yvāyaṃ bhagavatā ratanattayaguṇaṃ dīpentena idha
saṅkhepena aññattha ca vitthārena pariyattidhammo desito, tena puna 2-
buddhādhiṭṭhānaṃ saccaṃ vattumāraddho "vanappagumbe yathā phussitagge"ti. Tattha
āsannasannivesavavatthitānaṃ rukkhānaṃ samūho vanaṃ, mūlasārapheggutacasākhāpalāsehi
pabuddho 3- gumbo pagumbo, vane pagumbo 4- vanappagumbo. Svāyaṃ "vanappagumbe"ti
vutto, evampi hi vanasaṇḍoti 5- vattuṃ labbhati "atthi savitakkasavicārepi, atthi
avitakkaavicāramattepi, sukhe dukkhe jīve"tiādīsu 6- viya. Yathāti upamāvacanaṃ. 7-
Phussitāni aggāni assāti phussitaggo, sabbasākhāpasākhāsu sañjātapupphoti attho.
So  pubbe vuttanayeneva "phussitagge"ti vutto. Gimhānamāse paṭhamasmiṃ gimheti
ye cattāro gimhamāsā, 8- tesaṃ catunnaṃ gimhānaṃ 9- ekasmiṃ māse. Katamasmiṃ māse
iti ce? paṭhamasmiṃ gimhe, citramāseti attho. So hi "paṭhamagimho"ti ca
"bālavassāno"ti pavuccati. 10- Tato paraṃ padatthato pākaṭameva.
         Ayampanettha piṇḍattho:- yathā paṭhamagimhanāmake bālavassāne 11-
nānāvidharukkhagahaṇe 12- vane supupphitaggasākho 13- taruṇarukkhagacchapariyāyanāmo pagumbo
ativiya sassirīko hoti, evameva 14- khandhāyatanādīhi satipaṭṭhānasammappadhānādīhi
@Footnote: 1 cha.Ma. ayaṃ saddo na dissati  2 cha.Ma., i. tampi nissāya puna...
@3 cha.Ma., i. pavuddho  4 cha.Ma. vanassa, vane vā pagumbo
@5 cha.Ma. ayaṃ saddo na dissati  6 dī.Sī. 9/174/56, Ma.Ma. 13/228/202
@7 Sī. opammavacanaṃ  8 cha.Ma. gimhānaṃ māsā
@9 cha.Ma. gimhamāsānaṃ  10 balāvasantoti ca vuccati  11 bālavasante
@12 Ma.Sī. nānāvidharukkhe gahane vane  13 Ma. suphussitaggasākho  14 Sī. evametaṃ

---------------------------------------------------------------------------------------------
page169.
Sīlasamādhikkhandhādīhi vā nānappakārehi atthappabhedasupupphehi 1- ativiya
sassirīkattā tathūpamaṃ nibbānagāmimaggadīpanato nibbānagāmiṃ pariyattidhammavaraṃ neva
lābhahetu na sakkārādihetu, kevalantu mahākaruṇāya abbhussāhitamānaso 2- sattānaṃ paramaṃ
hitāya adesayīti. Paramaṃ hitāyāti ettha ca gāthābandhasukhatthaṃ anunāsiko. Ayaṃ
panattho:- paramahitāya nibbānāya adesayīti.
         Evaṃ bhagavā imaṃ supupphitaggavanappagumbasadisaṃ pariyattidhammaṃ vatvā idāni
tameva guṇaṃ 3- nissāya buddhādhiṭṭhānaṃ saccavacanaṃ payuñjati "idampi buddhe"ti.
Tassattho pubbe vuttanayeneva veditabbo. Kevalantu 4- idampi yathāvuttappakāra-
pariyattidhammasaṅkhātaṃ buddharatanaṃ 5- paṇītanti 5- evaṃ yojetabbaṃ. Imissāpi gāthāya
āṇā koṭisatasahassacakkavāḷesu amanussehi paṭiggahitāti.
                      Varo  varaññūti gāthāvaṇṇanā
         [14] Evaṃ bhagavā pariyattidhammena buddhādhiṭṭhānaṃ saccaṃ vatvā
idāni lokuttaradhammena vattumāraddho "varo varaññū"ti. Tattha varoti
paṇītādhimuttikehi icchito 6- "aho vata mayampi evarūpā assāmā"ti, varaguṇayogato
vā varo uttamo seṭṭhoti attho. Varaññūti nibbānaññū. Nibbānañhi
sabbadhammānaṃ uttamaṭṭhena varaṃ, tañcesa bodhimūle sayaṃ paṭivijjhitvā aññāsi.
Varadoti pañcavaggiyabhaddavaggiyajaṭilādīnaṃ aññesañca devamanussānaṃ nibbedhabhāgiyaṃ
vā vāsanābhāgiyaṃ vā varadhammamadāsīti 7- attho. Varāharoti varassa maggassa
āharattā 8- varāharoti vuccati. So hi bhagavā dīpaṅkaratoppabhūti samatiṃsa pāramiyo
pūrento pubbakehi sammāsambuddhehi anuyātaṃ purāṇaṃ maggavaramāhari, tena
"varāharo"ti vuccati.
         Apica sabbaññutañāṇapaṭilābhena varo, nibbānasacchikiriyāya varaññū,
sattānaṃ vimuttisukhadānena varado, uttamapaṭipadāharaṇena varāharo, etehi
lokuttaraguṇehi adhikassa kassaci guṇassa abhāvato anuttaro.
@Footnote: 1 cha.Ma. atthappabhedappphehi  2 cha.Ma. abbhussāhitahadayo
@3 cha.Ma., i. ayaṃ saddo na dissati  4 cha.Ma., i. kevalaṃ pana  5-5 cha.Ma. buddhe ratanaṃ
@paṇītanti  6 Ma. icchitabbato  7 cha.Ma., i. nibbedhabhāgiyavāsanābhāgiyavaradhammadāyīti
@8 cha.Ma., i. āhaṭattā

---------------------------------------------------------------------------------------------
page170.
         Aparo nayo:- varo upasamādhiṭṭhānaparipūraṇena, varaññū paññādhiṭṭhānaparipūraṇena,
varado cāgādhiṭṭhānaparipūraṇena, varāharo saccādhiṭṭhānaparipūraṇena,
varaṃ maggasaccamāharīti. Tathā varo puññussayena, varaññū paññussayena, varado
buddhabhāvatthikānaṃ tadupāyasampadānena, varāharo paccekabuddhabhāvatthikānaṃ
tadupāyāharaṇena, anuttaro tattha tattha asadisatāya, attanā vā anācariyako hutvā
paresaṃ vā 1- ācariyabhāvena, dhammavaraṃ adesayi sāvakābhāvatthikānaṃ tadatthāya
svākkhātatādiguṇayuttassa dhammavarassa desanato. Sesaṃ vuttanayamevāti.
         Evaṃ bhagavā navavidhena lokuttaradhammena attano guṇaṃ vatvā idāni
tameva guṇaṃ nissāya buddhādhiṭṭhānaṃ saccavacanaṃ payuñjati "idampi buddhe"ti.
Tassattho pubbe vuttanayeneva veditabbo. Kevalantaṃ yaṃ 2- varaṃ lokuttaradhammaṃ esa
aññāsi, yañca adāsi, yañca āhari, yañca adesesi, 3- idampi buddhe ratanaṃ
paṇītanti evaṃ yojetabbaṃ. Imissāpi gāthāya āṇā koṭisatasahassacakkavāḷesu
amanussehi paṭiggahitāti.
                         Khīṇanti gāthāvaṇṇanā
         [15] Evaṃ bhagavā pariyattidhammañca navalokuttaradhammañca nissāya
dvīhi gāthāhi buddhādhiṭṭhānaṃ saccaṃ vatvā idāni ye taṃ pariyattidhammaṃ assosuṃ,
suttānusāreneva 4- paṭipajjitvā navappakārampi lokuttaradhammaṃ adhigamiṃsu, tesaṃ
anupādisesanibbānappattiguṇaṃ nissāya puna saṃghādhiṭṭhānaṃ saccaṃ vattumāraddho "khīṇaṃ
purāṇan"ti. Tattha khīṇanti parikkhīṇaṃ samucchinnaṃ vā. 5- Purāṇanti purātanaṃ.
Navanti sampatti 6- vattamānaṃ. Natthi sambhavanti avijjamānapātubhāvaṃ. Virattacittāti
vītarāgacittā. Āyatike bhavasminti anāgatamaddhānaṃ punabbhave. Teti yesaṃ khīṇaṃ
purāṇaṃ navaṃ natthi sambhavaṃ, ye ca āyatike bhavasmiṃ virattacittā, te khīṇāsavā bhikkhū
eva. 7- Khīṇabījāti ucchinnabījā. Aviruḷhichandāti viruḷhiyā chandavirahitā.
Nibbantīti vijjhāyanti. Dhīrāti dhitisampannā. Yathāyampadīpoti ayaṃ padīpo viya.
@Footnote: 1 cha.Ma., i. vā-saddo na dissati  2 cha.Ma. kevalaṃ pana yaṃ  3 cha.Ma. desesi
@4 cha.Ma. sutānusārena ca  5 cha.Ma. khīṇanti samucchinnaṃ.  6 cha.Ma. sampati
@7 cha.Ma. eva-saddo na dissati

---------------------------------------------------------------------------------------------
page171.
         Kiṃ vuttaṃ hoti? yantaṃ sattānaṃ uppajjitvā niruddhampi purāṇaṃ
atītakālikaṃ kammaṃ taṇhāsinehassa appahīnattā paṭisandhiāharaṇasamatthatāya 1-
akhīṇaṃyeva hoti, taṃ purāṇaṃ kammaṃ nesaṃ 2- arahattamaggena taṇhāsinehassa sositattā
agginā daḍḍhabījamiva āyatiṃ vipākadānāsamatthatāya khīṇaṃ. Yañca nesaṃ buddhapūjādivasena
idāni pavattamānaṃ kammaṃ navanti vuccati, tañca tañhāpahāneneva
chinnamūlapādapapupphamiva āyatiṃ phaladānāsamatthatāya yesaṃ natthi sambhavaṃ, ye ca
taṇhappahāneneva āyatike bhavasmiṃ virattacittā, te khīṇāsavā bhikkhū "kammaṃ
khettaṃ viññāṇaṃ bījan"ti 3- ettha vuttapaṭisandhiviññāṇassa kammakkhayeneva khīṇattā
khīṇabījā. Yopi pubbe punabbhavasaṅkhātāya viruḷhayā chando ahosi, tassāpi
samudayappahāneneva pahīnattā pubbe viya cutikāle asambhavena aviruḷhichandā
dhitisampannattā dhīrā purimaviññāṇanirodhena 4- yathāyampadīpo  nibbuto, evaṃ
nibbanti, puna "rūpino vā arūpino vā"ti evamādipaññattipathaṃ accentīti.
Tasmiṃ kira samaye nagaradevatānaṃ pūjanatthāya jalitesu 5- padīpesu eko padīpo
vijjhāyi, taṃ dassento āha "yathāyampadīpo"ti.
         Evaṃ bhagavā ye taṃ purimāhi dvīhi gāthāhi vuttaṃ pariyattidhammaṃ
assosuṃ, suttānusāreneva 6- paṭipajjitvā navappakārampi lokuttaradhammaṃ adhigamiṃsu,
tesaṃ anupādisesanibbānappattiguṇaṃ vattā idāni tameva guṇaṃ nissāya
saṃghādhiṭṭhānaṃ saccavacanaṃ payuñjanto desanaṃ samāpesi "idampi saṃghe"ti.
Tassattho pubbe vuttanayeneva veditabbo. Kevalantu 7- idaṃpi yathāvuttappakārena
khīṇāsavabhikkhūnaṃ nibbānasaṅkhātaṃ saṃghe ratanaṃ paṇītanti evaṃ yojetabbaṃ. Imissāpi
gāthāya āṇā koṭisatasahassacakkavāḷesu amanussehi paṭiggahitāti.
         Desanāpariyosāne rājakulassa sotthi ahosi, sabbūpaddavā vūpasamiṃsu,
caturāsītiyā pānasahassānaṃ dhammābhisamayo ahosi.
@Footnote: 1 Ma. paṭisandhiārohanasamatthatāya  2 cha.Ma. yesaṃ
@3 aṅ. tika. 20/77/217 paṭhamabhavasutta  4 cha.Ma., i. carimaviññāṇanirodhena
@5 cha.Ma. jālitesu  6 cha.Ma. sutānusārena ca  7 cha.Ma., i. kevalaṃ pana

---------------------------------------------------------------------------------------------
page172.
                       Yānīdhāti gāthāttayavaṇṇanā
         [16] Atha sakko devānamindo "bhagavatā ratanattayaguṇaṃ nissāya
saccavacanaṃ payuñjamānena nāgarassa sotthi katā, mayāpi nāgarassa sotthitthaṃ 1-
ratanattayaguṇaṃ nissāya yaṅkiñci 2- vattabban"ti cintetvā avasāne gāthāttayaṃ
abhāsi "yānīdha bhūtānī"ti. Tattha yasmā buddho yathā lokahitatthāya ussukkaṃ
āpannehi āgantabbaṃ, tathā āgatato, yathā ca tehi 3- gantabbaṃ, tathā gatato,
yathā ca tehi ājānitabbaṃ. Tathā ājānanato, yathā ca jānitabbaṃ, tathā
jānanato, yañca tatheva hoti, tassa gamanato 4- "tathāgato"ti vuccati. Yasmā ca
so devamanussehi pupphagandhādināpi 5- bahi nibbattena upakaraṇena, 6-
dhammānudhammapaṭipattādinā ca attani nibbattena ativiya pūjito, tasmā sakko
devānamindo sabbaṃ devaparisaṃ attanā saddhiṃ sampiṇḍitvā āha "tathāgataṃ
devamanussapūjitaṃ, buddhaṃ namassāma suvatthi hotū"ti.
         [17] Yasmā pana dhamme maggadhammo yathā yuganaddhasamathavipassanābalena 7-
gantabbaṃ kilesapakkhasamucchindanena, 8- tathā gato. 9- Nibbānadhammopi yathā gato 10-
paññāya paṭividdho sabbadukkhavighātāya sampajjati, buddhādīhi tathā gato, 11- tasmā
"tathāgato"ti 12- vuccati. Yasmā ca saṃghopi yathā attahitāya paṭipannehi
gantabbaṃ tena tena maggena, tathā gatato 13- "tathāgato "tveva vuccati. Tasmā
avasesagāthādvayepi tathāgataṃ dhammaṃ namassāma suvatthi hotu, tathāgataṃ saṃghaṃ
namassāma suvatthi hotūti vuttaṃ. Sesaṃ vuttanayamevāti.
         Evaṃ sakko devānamindo imaṃ gāthāttayaṃ bhāsitvā bhagavantaṃ
padakkhiṇaṃ katvā devapurameva tato saddhiṃ devaparisāya. Bhagavā pana tadeva ratanasuttaṃ
dutiyadivasepi desesi, puna caturāsītiyā pāṇasahassānaṃ dhammābhisamayo ahosi, evaṃ
yāva sattamadivase desesi, divase divase tatheva dhammābhisamayo ahosi. Bhagavā
@Footnote: 1 Sī., i., Ma. sotthatthaṃ  2 cha.Ma. kiñci  3 i. yathā etehi
@4 cha.Ma. gadanato ca, i. gadanato  5 cha.Ma. pupphagandhādinā  6 cha.Ma. upakārakena
@7 cha.Ma. yuganandha...  8 cha.Ma. samucchindantena  9 cha.Ma. tathā gatoti tathāgato
@10 Sī.,Ma. yāthāvato  11 cha.Ma. avagato  12 cha.Ma. "tathāgato"tveva, i. tathā gato tathāgatoti
@13 cha.Ma. gatoti

---------------------------------------------------------------------------------------------
page173.
Aḍḍhamāsameva vesāliyaṃ viharitvā rājūnaṃ "gacchāmā"ti paṭivedesi, tato rājāno
diguṇena sakkārena puna tīhi divasehi bhagavantaṃ gaṅgātīraṃ nayiṃsu. Gaṅgāya
nibbattā nāgarājāno cintesuṃ "manussā tathāgatassa sakkāraṃ karonti, mayaṃ kiṃ
na karissāmā"ti suvaṇṇarajatamaṇimayā nāvāyo māpetvā suvaṇṇarajatamaṇimaye eva
pallaṅke paññāpetvā pañcavaṇṇapadumasañchannaṃ udakaṃ karitvā "amhākaṃ anuggahaṃ
karothā"ti bhagavantaṃ yāciṃsu. Bhagavā adhivāsesi. 1- Adhivāsetvā ratananāvamārūḷho,
pañca 2- bhikkhusatāni sakaṃ sakaṃ nāvaṃ āruyhanti. 2- Nāgarājāno bhagavantaṃ saddhiṃ
bhikkhusaṃghena nāgabhavanaṃ pavesesuṃ. Tatra sudaṃ bhagavā sabbarattiṃ nāgaparisāya dhammaṃ
desesi, dutiyadivase dibbehi khādanīyabhojanīyehi mahādānaṃ akaṃsu, bhagavā anumoditvā
nāgabhavanā nikkhami.
         Bhummaṭṭhadevā "manussā ca nāgā ca tathāgatassa sakkāraṃ karonti,
mayaṃ kiṃ na karissāmā"ti cintetvā vanappagumbarukkhapabbatādīsu chattātichattāni
ukkhipiṃsu. Eteneva upāyena yāva akaniṭṭhabrahmabhavanaṃ, tāva mahāsakkāraviseso
nibbatti. Bimbisāropi licchavīhi āgatakāle katasakkārato dviguṇamakāsi, pubbe
vuttanayeneva pañcahi divasehi bhagavantaṃ rājagahaṃ ānesi.
         Rājagahamanuppatte bhagavati pacchābhattaṃ maṇḍalamāḷe sannipatitānaṃ
bhikkhūnaṃ ayamantarā kathā udapādi "aho buddhassa bhagavato ānubhāvo, yaṃ uddissa
gaṅgāya orato ca pārato ca aṭṭhayojano bhūmibhāgo ninnañca thalañca samaṃ
katvā vālikāya okiritvā pupphehi sañchanno, yojanappamāṇaṃ gaṅgāya udakaṃ
nānāvaṇṇehi padumehi sañchannaṃ, yāva akaniṭṭhabhavanaṃ, tāva chattātichattāni
ussitānī"ti. Bhagavā taṃ pavattiṃ ñatvā gandhakuṭito nikkhamitvā taṃkhaṇānurūpena
pāṭihāriyena maṇḍalamāḷaṃ gantvā paññatte pavarabuddhāsane nisīdi. Nisajja kho
bhagavā bhikkhū āmantesi "kāyanuttha bhikkhave etarahi kathāya sannisinnā"ti. Bhikkhū
sabbaṃ ārocesuṃ. Bhagavā etadavoca "na bhikkhave ayaṃ pūjāviseso mayhaṃ
būddhānubhāvena nibbatto, nāpi 3- nāgadevabrahmānubhāvena, apica kho pubbe
@Footnote: 1 cha.Ma., i. adhivāsesi-saddo na dissati
@2-2 cha.Ma. pañca ca bhikkhusatāni pañcasataṃ nāvāyo abhiruḷhā.  3 cha.Ma., i. na

---------------------------------------------------------------------------------------------
page174.
Appamattakapariccāgānubhāvena nibbatto"ti. Bhikkhū āhaṃsu "na mayaṃ bhante taṃ
appamattakaṃ pariccāgaṃ jānāma, sādhu no bhagavā tathā kathetu, yathā mayaṃ taṃ
jāneyyāmā"ti.
         Bhagavā āha:- bhūtapubbaṃ bhikkhave takkasilāyaṃ saṅkho nāma brāhmaṇo
ahosi, tassa putto susimo 1- nāma māṇavo. So soḷasavassuddesiko vayena,
ekadivasaṃ pitaraṃ upasaṅkamitvā abhivādetvā ekamantaṃ aṭṭhāsi, atha taṃ pitā
āha "kiṃ tāta susimā"ti. So āha "icchāmahaṃ tāta bārāṇasiṃ gantvā sippaṃ
uggahetun"ti. "tenahi tāta susima asuko nāma brāhmaṇo mama sahāyako,
tassa santikaṃ gantvā uggaṇhāhī"ti kahāpaṇasahassaṃ adāsi. So taṃ gahetvā
mātāpitaro abhivādetvā anupubbena bārāṇasiṃ gantvā upacārayuttena vidhinā
ācariyaṃ upasaṅkamitvā abhivādetvā  attānaṃ  nivedesi. Ācariyo "mama sahāyakassa
putto"ti māṇavaṃ sampaṭicchitvā sabbaṃ pāhuneyyamakāsi. 2- So addhānakilamathaṃ
paṭivinodetvā 3- taṃ kahāpaṇasahassaṃ ācariyassa pādamūle ṭhapetvā sippaṃ uggahetuṃ
okāsaṃ yāci, ācariyo okāsaṃ katvā uggaṇhāpesi.
         So lahuñca gaṇhanto bahuñca ganhanto gahitagahitañca suvaṇṇabhājane
pakkhittatelamiva avinassamānaṃ dhārento dvādasavassikaṃ sippaṃ katipayamāseneva
pariyosāpesi. So sajjhāyaṃ karonto ādimajjhaṃyeva passati, no pariyosānaṃ. Atha
ācariyaṃ upasaṅkamitvā āha "imassa sippassa ādimajjhameva passāmi, pariyosānaṃ
na passāmī"ti. Ācariyo āha "ahaṃpi tāta evamevā"ti. Atha ko ācariya
imassa sippassa pariyosānaṃ jānātīti. Isipatane tāta isayo atthi, te
jāneyyunti. Te upasaṅkamitvā pucchāmi ācariyāti. Puccha  tāta yathāsukhanti. So
isipatanaṃ gantvā paccekabuddhe upasaṅkamitvā pucchi "api bhante pariyosānaṃ
jānāthā"ti. Āma āvuso jānāmāti. Taṃ mampi sikkhāpethāti. Tena hāvuso
pabbajjāhi, na sakkā apabbajitena sikkhitunti. 4- Sādhu bhante pabbājetha maṃ
@Footnote: 1 cha.Ma. susīmo evamuparipi  2 cha.Ma. pāhuneyyavattamakāsi  3 cha.Ma. vinodetvā
@4 cha.Ma. sikkhāpetunti

---------------------------------------------------------------------------------------------
page175.
Tathā icchatha, 1- taṃ katvā pariyosānaṃ jānāpethāti. Te taṃ pabbājetvā
kammaṭṭhāne niyojetuṃ asamatthā "evante nivāsetabbaṃ, evante 2- pārupitabban"ti-
ādinā nayena abhisamācārikaṃ sikkhāpesuṃ. So tattha sikkhanto upanissayasampannattā
nacireneva paccekabodhiṃ abhisambujjhi. Sakalabārāṇasiyaṃ "susimo paccekabuddho
jāto"ti 3- pākaṭo ahosi lābhaggayasaggappatto sampannaparivāro. So
appāyukasaṃvattanikassa kammassa katattā nacireneva parinibbāyi, tassa paccekabuddhā ca
mahājanakāyo ca sarīrakiccaṃ katvā dhātuyo gahetvā nagaradvāre thūpaṃ patiṭṭhāpesuṃ.
         Atha kho saṅkho brāhmaṇo "putto me ciraṃ gato, tassa 4- pavattiṃ
na jānāmī"ti puttaṃ daṭṭhukāmo takkasilāya nikkhamitvā anupubbena bārāṇasiṃ
patvā 5- mahājanakāyaṃ sannipatitaṃ disvā "addhā bahūsu janakāyesu 6- ekopi me
puttassa pavattiṃ jānissatīti cintento tattha 7- upasaṅkamitvā pucchi "susimo
nāma māṇavo idha āgato atthi, api nu tassa pavattiṃ jānāthā"ti. Te "āma
brāhmaṇa jānāma, imasmiṃ nagare brāhmaṇassa santike tiṇṇaṃ vedānaṃ pāragū
hutvā paccekabuddhānaṃ santike pabbajitvā paccekabuddho hutvā anupādisesāya
nibbānadhātuyā parinibbāyi, ayamassa thūpo patiṭṭhāpito"ti āhaṃsu. So bhūmiṃ
hatthena paharitvā roditvā ca paridevitvā ca taṃ cetiyaṅgaṇaṃ gantvā tiṇāni
uddharitvā uttarasāṭakena vālikaṃ 8- ānetvā paccekabuddhacetiyaṅgaṇe
ākiritvā 9- kamaṇḍalutodakena samantato bhūmiṃ paripphosetvā 10- vanapupphehi pūjaṃ
katvā uttarasāṭakena paṭākaṃ āropetvā thūpassa upari attano chattaṃ bandhitvā
pakkāmīti.
         Evaṃ atītaṃ desetvā taṃ jātakaṃ paccuppannena anusaṃsandhento 11-
bhikkhūnaṃ dhammaṃ 12- kathesi "siyā kho pana vo bhikkhave evamassa `añño nūna
tena samayena saṅkho brāhmaṇo ahosī'ti, na kho panetaṃ evaṃ daṭṭhabbaṃ,
@Footnote: 1 cha.Ma. vā maṃ, yaṃ vā icchatha  2 cha.Ma. evaṃ  3 cha.Ma. "susīmapaccekabuddho"ti
@4 cha.Ma. cassa  5 cha.Ma. gantvā  6 cha.Ma. ayaṃ saddo na dissati
@7 cha.Ma. ayaṃ saddo na dissati  8 cha.Ma. vālukaṃ  9 cha.Ma. okiritvā
@10 cha.Ma., i. paripphositvā  11 cha.Ma., i. anusandhento  12 cha.Ma., i. dhammakathaṃ

---------------------------------------------------------------------------------------------
page176.
Ahantena samayena saṅkho brāhmaṇo ahosiṃ. Mayā susimassa paccekabuddhassa
cetiyaṅgaṇe tiṇāni uddharitāni, 1- tassa me kammassa nissandena aṭṭhayojanamaggaṃ
vihatakhāṇukaṇṭakaṃ 2- katvā samaṃ suddhamakaṃsu. Mayā tattha vālikā 3- okiṇṇā, tassa
me nissandena aṭṭhayojane magge vālikaṃ 4- okiriṃsu. Mayā tattha vanakusumehi
pūjā katā, tassa me nissandena navayojane magge thale ca udake ca
nānāpupphehi pupphasantharaṃ akaṃsu. Mayā tattha kamaṇḍaludakena bhūmi paripphositā,
tassa me nissandena vesāliyaṃ pokkharavassaṃ vassi. Mayā tasmiṃ cetiye paṭākā
āropitā, chattañca bandhaṃ, 5- tassa me nissandena yāva akaniṭṭhabhavanā paṭākā
ca āropitā, chattātichattāni ca ussitāni. Iti kho bhikkhave ayaṃ mayhaṃ
pūjāviseso neva buddhānubhāvena nibbatto, na nāgadevabrahmānubhāvena, apica
kho appamattakapariccāgānubhāvena nibbatto"ti dhammakathāya pariyosāne imaṃ
gāthaṃ abhāsi:-
                "mattāsukhapariccāgā        passe ce vipulaṃ sukhaṃ.
                 Caje mattāsukhaṃ dhīro       sampassaṃ vipulaṃ sukhan"ti. 6-
                       Paramatthajotikāya  khuddakapāṭhaṭṭhakathāya
                           ratanasuttavaṇṇanā. Niṭṭhitā.
                               ----------
@Footnote: 1 cha.Ma., i. uddhaṭāni  2 cha.Ma., i. vigatakhāṇukaṇṭakaṃ  3 cha.Ma. vālukā
@4 cha.Ma. vālukaṃ  5 cha.Ma. baddhaṃ  6 khu. dhamMa. 25/290/67 attano pubbakammavatthu

---------------------------------------------------------------------------------------------
page177.
                        7. Tirokuḍḍasuttavaṇṇanā
                           nikkhepappayojanaṃ
         idāni "tirokuḍḍesu tiṭṭhantī"tiādinā ratanasuttānantaraṃ nikkhittassa
tirokuḍḍassa 1- atthavaṇṇanākkamo anuppatto, tassa idha nikkhepappayojanaṃ vatvā
atthavaṇṇanaṃ karissāma.
         Tattha idaṃ hi tirokuḍḍaṃ iminānukkamena bhagavatā avuttampi yāyaṃ
ito pubbe nānappakārena kusalakammapaṭipatti dassitā, tattha pamādaṃ āpajjamāno
nirayatiracchānayonīhi kiliṭṭhatarepi 2- ṭhāne uppajjamāno yasmā evarūpesu petesu
uppajjati, tasmā  na ettha pamādo karaṇīyoti dassanatthaṃ, yehi ca bhūtehi
upaddutāya vesāliyā upaddavavūpasamanatthaṃ ratanasuttaṃ vuttaṃ, tesu ekaccāni
evarūpānīti dassanatthaṃ vā vuttanti. Idamassa idha nikkhepappayojanaṃ veditabbaṃ.
                           Anumodanākathā
         yasmā panassa atthavaṇṇanā:-
             yena yattha yadā yasmā       tirokuḍḍaṃ  pakāsitaṃ
             pakāsayittha 3- taṃ sabbaṃ       kariyamānā yathākkamaṃ
             sukatā hoti tasmāhaṃ         karissāmi tatheva tanti. 4-
         Kena panetaṃ pakāsitaṃ, kattha kadā kasmā cāti. Vuccate:- bhagavatā
pakāsitaṃ, tañca 5- pana rājagahe dutiyadānadivase 6- rañño māgadhassa anumodanatthaṃ.
Imassa ca atthassa vibhāvanatthaṃ ayamettha vitthārakathā veditabbā:-
         ito dvānavutikappe kāsi nāma nagaraṃ ahosi, tattha jayaseno
nāma rājā, tassa sirimā nāma devī, tassā kucchiyaṃ pusso nāma bodhisatto
nibbattitvā anupubbena sammāsambodhiṃ abhisambujjhi. Jayaseno rājā "mama
putto abhinikkhamitvā buddho jāto, mayhameva buddho, mayhaṃ dhammo, mayhaṃ saṃgho"ti
mammattaṃ 7- uppādetvā sabbakālaṃ sayameva upaṭṭhahati, aññesaṃ okāsaṃ na deti.
@Footnote: 1 cha.Ma., i. tirokuḍḍasuttassa  2 cha.Ma. visiṭaṭhatarepi  3 cha.Ma., i. pakāsetvāna
@4 cha.Ma., i. taṃ  5 cha.Ma., i. taṃ kho  6 cha.Ma., i. dutiyadivase  7 cha.Ma., i. mamattaṃ

---------------------------------------------------------------------------------------------
page178.
         Bhagavato kaniṭṭhabhātaro vemātikā tayo bhātaro cintesuṃ "buddhā nāma
sabbalokahitatthāya uppajjanti, na cekasseva atthāya, amhākañca pitā aññesaṃ
okāsaṃ na deti, kathannu mayaṃ labheyyāma bhagavantaṃ upaṭṭhātun"ti. Tesaṃ etadahosi
"handa mayaṃ kiñci upāyaṃ karomā"ti. Te paccantaṃ kuppitaṃ viya kārāpesuṃ. Tato
rājā "paccanto kuppito"ti sutvā tayopi putte paccantaṃ vūpasamanatthaṃ pesesi.
Te paccantaṃ vūpasametvā āgatā, rājā tuṭṭho varaṃ adāsi "yaṃ icchatha, taṃ
gaṇhathā"ti. Te "mayaṃ bhagavantaṃ upaṭṭhātuṃ icchāmā"ti āhaṃsu. Rājā "etaṃ
ṭhapetvā aññaṃ gaṇhathā"ti āha. Te "mayaṃ aññena anatthikā"ti āhaṃsu.
"tenahi paricchedaṃ katvā gaṇhathā"ti. Te satta vassāni yāciṃsu, rājā nādāsi.
Evaṃ cha pañca cattāri tīṇi dve ekaṃ saṃvaccharaṃ, satta māsāni cha pañca
cattāri yāva temāsaṃ yāciṃsu. Rājā "gaṇhathā"ti adāsi.
         Te varaṃ labhitvā paramatuṭṭhā bhagavantaṃ upasaṅkamitvā vanditvā āhaṃsu
"icchāma mayaṃ bhante bhagavantaṃ temāsaṃ upaṭṭhātuṃ, adhivāsetu no bhante bhagavā
imaṃ temāsaṃ vassāvāsan"ti. Adhivāsesi bhagavā tuṇhībhāvena. Tato te attano
janapadesu niyuttakapurisassa lekhaṃ pesesuṃ "imaṃ temāsaṃ amhehi bhagavā
upaṭṭhātabbo, vihāraṃ ādiṃ katvā sabbaṃ bhagavato upaṭṭhānasambhāraṃ sampādehī"ti. 1-
So taṃ sabbaṃ sampādetvā lekhaṃ paṭipesesi. 2- Te kāsāyavatthanivatthā hutvā
aḍḍhateyyehi purisasahassehi veyyāvaccakarehi bhagavantaṃ sakkaccaṃ upaṭṭhahamānā
janapadaṃ netvā vihāraṃ niyyādetvā vassaṃ vasāpesuṃ.
         Tesaṃ bhaṇḍāgāriko eko gahapatiputto sapajāpatiko saddho ahosi
pasanno, so buddhappamukhassa  saṃghassa dānavattaṃ sakkaccaṃ adāsi. Janapade
niyuttakapuriso taṃ gahetvā jānapadehi ekādasamattehi purisasahassehi saddhiṃ
sakkaccameva dānaṃ pavattāpesi. Tattha keci jānapadā paṭihatacittā ahesuṃ, te
dānassa antarāyaṃ katvā deyyadhamme attanāpi khādiṃsu, puttānampi adaṃsu 3-
@Footnote: 1 cha.Ma., i. karohīti  2 cha.Ma., i. sampādetvā lekhaṃ paṭinivedesi.
@3 cha.Ma., i. puttānampi adaṃsūti na dissati.

---------------------------------------------------------------------------------------------
page179.
Bhattasālañca agginā dahiṃsu. Pavārite rājaputtā bhagavato mahantaṃ sakkāraṃ katvā
bhagavantaṃ purakkhitvā 1- pituno sakāsameva agamaṃsu. Tattha gantvāva bhagavā parinibbāyi.
Rājā ca rājaputtā ca janapade niyuttakapuriso ca bhaṇḍāgāriko ca anupubbena
kālaṃ katvā saddhiṃ parisāya sagge uppajjiṃsu, paṭihatacittā janā nirayesu
uppajjiṃsu. 2- Evaṃ tesaṃ dvinnaṃ gaṇānaṃ saggato saggaṃ nirayato nirayaṃ
upapajjantānaṃ dvānavuti kappā vītivattā.
         Atha imasmiṃ bhaddakappe kassapabuddhakāle te paṭihatacittā janā
petesu uppannā. Tadā manussā attano ñātakānaṃ petānaṃ atthāya dānaṃ
datvā uddisanti "idaṃ amhākaṃ ñātīnaṃ hotū"ti. Te sampattiṃ labhanti. Atha
imepi petā taṃ disvā bhagavantaṃ kassapaṃ upasaṅkamitvā pucchiṃsu "kinnukho bhante
mayampi evarūpaṃ sampattiṃ labheyyāmā"ti. Bhagavā āha "idāni na labhatha, apica
kho 3- anāgate gotamo nāma buddho bhavissati, tassa bhagavato kāle bimbisāro
nāma rājā bhavissati, so tumhākaṃ ito dvānavutikappe ñāti ahosi, so
buddhassa dānaṃ datvā tumhākaṃ uddisissati, tadā labhissathā"ti. Evaṃ vutte kira
tesaṃ petānaṃ taṃ vacanaṃ "sve labhissathā"ti vuttaṃ viya ahosi.
         Atha ekasmiṃ buddhantare vītivatte amhākaṃ bhagavā loke uppajji.
Tepi tayo rājaputtā tehi aḍḍhateyyehi purisasahassehi saddhiṃ devalokato
cavitvā magadharaṭṭhe brāhamṇakulesu uppajjitvā anupubbena isipabbajjaṃ
pabbajitvā gayāsīse tayo jaṭilā ahesuṃ, janapade niyuttakapuriso rājā ahosi
bimbisāro, bhaṇḍāgāriko gahapatiputto visākho nāma mahāseṭṭhī ahosi, tassa
pajāpatī dhammadinnā nāma seṭṭhidhītā ahosi. Evaṃ sabbāpi avasesā parisā
bimbisārarañño eva parivārā hutvā nibbāttā. 4-
         Amhākampi bhagavā loke uppajjitvā sattasattāhaṃ atikkamitvā
anupubbena bārāṇasiṃ āgamma dhammacakkaṃ pavattetvā pañcavaggiye ādiṃ katvā
@Footnote: 1 cha.Ma., i. purakkhatvā  2 cha.Ma., i. nibbattiṃsu
@3 cha.Ma., i. kho saddo na dissati  4 i. nibbatti.

---------------------------------------------------------------------------------------------
page180.
Yāva aḍḍhateyyasahassaparivāre tayo jaṭile vinetvā rājagahaṃ agamāsi. Tattha ca
tadahupasaṅkamantaṃyeva rājānaṃ bimbisāraṃ sotāpattiphale patiṭṭhāpesi ekādasanahutehi 1-
māgadhakehi brāhmaṇagahapatikehi saddhiṃ. Atha raññā svātanāya bhattena nimantito
bhagavā adhivāsetvā dutiyadivase sakkena devānamindena purato purato gacchantena:-
                  "danto dantehi saha purāṇajaṭilehi
                   vippamutto vippamuttehi.
                   Siṅgīnikkhasuvaṇṇo 2-
                   rājagahaṃ pāvisi bhagavā"ti 3-
         evamādīhi gāthāhi abhitthaviyamāno rājagahaṃ pavisitvā rañño
nivesane mahādānaṃ sampaṭicchi. Te petā "idāni rājā amhākaṃ dānaṃ uddisissati,
idāni amhākaṃ 4- dānaṃ 4- uddisissatī"ti āsāya samparivāretvā 5-
aṭṭhaṃsu.
         Rājā dānaṃ datvā "kattha nukho bhagavā vihareyyā"ti bhagavato
vihāraṭṭhānameva cintesi, na taṃ dānaṃ kassaci uddisi. Petā chinnāsā hutvā
rattiṃ rañño nivesane ativiya bhiṃsanakaṃ vissaramakaṃsu. Rājā bhayasaṃvegasantāsamāpajjitvā
6- tato pabhātāya rattiyā bhagavato ārocesi "evarūpaṃ saddamassosiṃ, kinnukho me
bhante bhavissatī"ti. Bhagavā āha "mā bhāyi mahārāja, na te kiñci pāpakaṃ
bhavissati, apica kho te purāṇañātakā petesu uppannā sanati, te ekaṃ
buddhantaraṃ tameva paccāsiṃsamānā 7- vicaranti `buddhassa dānaṃ datvā amhākaṃ
uddisissatī'ti, na tesaṃ tvaṃ hiyyo 8- uddisi, te chinnāsā tathārūpaṃ
vissaramakaṃsū"ti.
         So āha "idāni pana me bhante dinne labheyyun"ti. Āma
mahārājāti. Tenahi me bhante adhivāsetu bhagavā ajjatanāya dānaṃ, tesaṃ
uddisissāmīti. Bhagavā adhivāsesi. Rājā nivesanaṃ gantvā mahādānaṃ paṭiyādetvā
bhagavato kālamārocāpesi. Bhagavā rājantepuraṃ gantvā paññatte āsane nisīdi
saddhiṃ bhikkhusaṃghena. Te 9- petā "api nāma ajja labheyyāmā"ti gantvā
@Footnote: 1 cha.Ma. ekādasanavutehi  2 cha.Ma. siṅgīnikkhasavaṇṇo
@3 vinaYu. mahā. 4/58/49 bimbisārasamāgamakathā  4-4 cha.Ma., i. ime pāṭhā na dissanti
@5 cha.Ma., i. parivāretvā  6 cha.Ma....samāpajji  7 cha.Ma. paccasīsamānā  8 Sī. hīyo
@9 cha.Ma. tepi kho, i. tepi

---------------------------------------------------------------------------------------------
page181.
Tirokuḍḍādīsu aṭṭhaṃsu. Bhagavā tathā akāsi, yathā te sabbeva rañño pākaṭā
ahesuṃ. Rājā dakkhiṇodakaṃ dento "idaṃ me ñātīnaṃ hotū"ti uddisi, taṃkhaṇaññeva
tesaṃ petānaṃ padumasañchannā pokkharaṇiyo nibbattiṃsu. Te tattha nahātvā ca
pivitvā ca paṭippassaddhadarathakilamathapipāsā suvaṇṇavaṇṇā ahesuṃ. Atha rājā
yāgukhajjakabhojanādīni 1- datvā uddisi, tesaṃ taṃkhaṇaññeva dibbayāgukhajjakabhojanāni
nibbattiṃsu. Te tāni paribhuñjitvā pīṇindriyā ahesuṃ. Atha rājā vatthasenāsanādīni
2- datvā uddisi, tesaṃ dibbavatthadibbayānadibbapāsādapaccattharaṇaseyyādi-
alaṅkāravidhayo nibbattiṃsu. Sāpi tesaṃ sampatti yathā sabbāva pākaṭā ahosi, 3-
tathā bhagavā adhiṭṭhāsi. Rājā ativiya attamano ahosi. Tato bhagavā bhuttāvī
pavārito rañño māgadhassa anumodanatthaṃ "tirokuḍḍesu tiṭṭhantī"ti imā gāthā
abhāsi.
         Ettāvatā ca "yena yattha yadā yasmā, tirokuḍḍaṃ pakāsitaṃ,
pakāsayitvā taṃ sabban"ti ayaṃ mātikā saṅkhepato vitthārato ca vibhattā hoti.
                          Paṭhamagāthāvaṇṇanā
         [1] Idāni imassa tirokuḍḍassa yathākkamaṃ atthavaṇṇanaṃ karissāma.
Seyyathīdaṃ? paṭhamāgāthāya tāva tirokuḍḍāti kuḍḍānaṃ parabhāgā vuccanti. Tiṭṭhantīti
Nisajjādipaṭikkhepato ṭhānakappanavacanametaṃ. Tena yathā pākāraparabhāgañca
pabbataparabhāgañca gacchantaṃ "tiropākāraṃ tiropabbataṃ asajjamāno gacchatī"ti vadanti,
evamidhāpi kuḍḍaparabhāgesu tiṭṭhante "tirokuḍḍesu tiṭṭhantī"ti āha.
Sandhisiṅghāṭakesu cāti tattha 4- sandhiyoti catukkoṇaracchāyo 5- vuccanti
gharasandhibhittisandhiālokasandhiyo cāpi. Siṅghāṭakāti tikoṇaracchā vuccanti,
tadekajjhaṃ katvā purimena saddhiṃ saṃsandhento "sandhisiṅghāṭakesu cā"ti āha.
Dvārabāhāsu tiṭṭhantīta nagaradvāragharadvārānaṃ bāhā nissāya tiṭṭhanti. Āgantvāna
sakaṃ gharanti ettha sakaṃ gharaṃ nāma pubbañātigharampi attano 6- sāmikabhāvena
ajjhāvutthapubbagharampi,
@Footnote: 1 cha.Ma., i. bhojanāni  2 cha.Ma., i. atha vatthasenāsanāni  3 cha.Ma., i. hoti
@4 cha.Ma., i. ettha  5 cha.Ma. catukkoṇaracchā  6 cha.Ma. attanā

---------------------------------------------------------------------------------------------
page182.
Tadubhayampi yasmā te sakagharasaññāya āgacchanti, tasmā "āgantvāna sakaṃ
gharan"ti āha.
                          Dutiyagāthāvaṇṇanā
         [2] Evaṃ bhagavā pubbe anajjhāvutthapubbampi pubbañātigharaṃ
bimbisāranivesanaṃ sakaṃ gharasaññāya āgantvā tirokuḍḍasandhisiṅghāṭakadvārabāhāsu
ṭhite issāmacchariyaphalaṃ anubhavante, appekacce dīghamassukesandhakāravadane
sithilabandhanavilambamānakisapharusakāḷakaṅgapaccaṅge tattha tattha 1- ṭhapitavanaḍāhadaḍḍhatāla-
rukkhasadise, appekacce pipāsāraṇinimmathanena 2- udarato uṭṭhāya mukhato
viniccharantāya aggijālāya pariḍayhamānasarīre, appekacce
sūcichiddāṇumattakaṇṭhabilatāya pabbatākārakucchitāya ca laddhāpi 3- pānabhojanaṃ yāvadatthaṃ
bhuñjitumasamatthatāya khuppipāsarasato 4- aññaṃ rasamavindamāne, appekacce aññamaññassa
aññesaṃ vā sattānaṃ pabhinnagaṇḍapīḷakamukhā paggharitarudirapubbalasikādiṃ laddhā amatamiva
sāyamāne ativiya duddasikavirūpabhayānakasarīre bahū pete rañño nidassento:-
                   "tirokuḍḍesu tiṭṭhanti    sandhisiṅghāṭakesu ca
                    dvārabāhāsu tiṭṭhanti   āgantvāna sakaṃ gharan"ti
vatvā puna tehi katassa kammassa dāruṇabhāvaṃ dassento "pahūte annapānamhī"ti
dutiyaṃ gāthamāha.
         Tattha pahūteti anappake bahumhi, yāvadatthiketi vuttaṃ hoti.
Bakārassa hi pakāro labbhati "pahu santo na bharatī"tiādīsu 5- viya. Keci pana
"bahūte"iti ca "bahūke"iti ca paṭhanti. Pamādapāṭhā ete. Anne ca pānamhi
ca annapānamhi. Khajje ca bhojje ca khajjabhojje, etena asitapītakhāyitasāyita-
vasena catubbidhaṃ āhāraṃ dasseti. Upaṭṭhiteti upagamma ṭhite, sajjite
paṭiyatte samohiteti vuttaṃ hoti. Na tesaṃ koci sarati, sattānanti tesaṃ
pittivisaye 6- uppannānaṃ sattānaṃ koci mātā vā putto vā pitā vā na
@Footnote: 1 cha.Ma., i. ṭhitavana...  2 cha.Ma., i. jighacchāpipāsāraṇinimmathanena  3 cha.Ma. laddhampi
@4 cha.Ma., i. khuppipāsāparete
@5 khu.su. 25/98/355 parābhavasutta. 6 cha.Ma. pettivisaye

---------------------------------------------------------------------------------------------
page183.
Sarati. Kiṃkāraṇā?  kammapaccayā,  attanā katassa adānadānapaṭisedhanādibhedassa
kadariyakammassa paccayā. Tañhi tesaṃ kammaṃ ñātīnaṃ sarituṃ na deti.
                          Tatiyagāthāvaṇṇanā
         [3] Evaṃ bhagavā anappakepi annapānādimhi paccupaṭṭhite "api nāma
amhe uddissa kiñci dadeyyun"ti 1- ñātīnaṃ 2- paccāsiṃsantānaṃ vicarataṃ tesaṃ
petasattānaṃ tehi katassa atikaṭukadukkhavipākassa kammassa paccayena kassaci ñātino
anussaraṇamattābhāvaṃ dassento:-
                "pahūte annapānamhi      khajjabhojje  upaṭṭhite
                 na tesaṃ koci sarati      sattānaṃ  kammapaccayā"ti
vatvā puna rañño pittivisayūpapanne ñātake uddissa dinnaṃ dānaṃ pasaṃsanto
"evaṃ dadanti ñātīnan"ti tatiyagāthamāha.
         Tattha evanti upamāvacanaṃ, tassa dvidhā sambandho:- tesaṃ sattānaṃ
kammapaccayā asarantepi kismiñci dadanti ñātīnaṃ, ye evaṃ anukampakā hontīti
ca, yathā tayā mahārāja dinnaṃ, evaṃ suciṃ paṇītaṃ kālena kappiyaṃ pānabhojanaṃ
dadanti ñātīnaṃ, ye honti anukampakāti ca. Tattha 3- dadantīti denti
uddisanti niyyādenti. Ñātīnanti mātito ca pitito ca sambandhānaṃ. Yeti
yekeci puttā vā dhītaro vā bhātaro vā. Hontīti bhavanti. Anukampakāti
atthakāmā hitesino. Sucinti vimalaṃ dassaneyyaṃ manoramaṃ dhammikaṃ dhammaladdhaṃ.
Paṇītanti uttamaṃ seṭṭhaṃ. Kālenāti ñātipetānaṃ tirokuḍḍādīsu āgantvā
ṭhitakālena. Kappiyanti anucchavikaṃ 4- paṭirūpaṃ ariyānaṃ paribhogārahaṃ. Pānabhojananti
pānañca bhojanañca pānabhojanaṃ. Idha pānabhojanamukhena sabbopi deyyadhammo
adhippeto.
                       Catutthagāthāpubbaddhavaṇṇanā
         [4] Evaṃ bhagavā raññā māgadhena petabhūtānaṃ ñātīnaṃ anukampāya
dinnaṃ pānabhojanaṃ pasaṃsanto:-
@Footnote: 1 Sī. dajjāti, i. dajjanti  2 cha.Ma., i. ñātī
@3 cha.Ma., i. ayaṃ saddo na dissati  4 i. anucchaviyaṃ

---------------------------------------------------------------------------------------------
page184.
          "evaṃ dadanti ñātīnaṃ      ye honti anukampakā
           suciṃ paṇītaṃ kālena       kappiyaṃ pānabhojanan"ti.
Vatvā puna yena pakārena dinnaṃ tesaṃ dinnaṃ hoti, taṃ dassento "idaṃ vo
ñātīnaṃ hotū"ti catutthagāthāya pubbaḍḍhaṃ 1- āha. Taṃ tatiyagāthāya pubbaḍḍhena
sambandhitabbaṃ:-
          "evaṃ dadanti ñātīnaṃ,     ye honti anukampakā.
           Idaṃ vo ñātīnaṃ hotu,    sukhitā hontu ñātayo"ti.
Tena "idaṃ vo ñātīnaṃ hotūti evaṃ dadanti, no aññathā"ti ettha ākāraṭṭhena
evaṃ saddena dātabbākāranidassanaṃ kataṃ hoti.
         Tattha idanti deyyadhammanidassanaṃ. Voti "kacci pana vo anuruddhā
samaggā sammodamānā"ti ca, "yehi vo ariyā"ti evamādīsu 2- viya kevalaṃ
vipātamattaṃ, na sāmivacanaṃ. Ñātīnaṃ hotūti pittivisaye 3- uppannānaṃ ñātakānaṃ
hotu. Sukhitā hontu ñātayoti te pattivisayūpapannā ñātayo idaṃ paccanubhavantā
sukhitā hontūti.
                 Catutthagāthāparaddhapañcamagāthāpubbaddhavaṇṇanā
        #[4-5] evaṃ bhagavā yena pakārena pittivisayūpapannānaṃ ñātīnaṃ
dātabbaṃ, taṃ dassento  "idaṃ vo ñātīnaṃ hotu, sukhitā hontu ñātayo"ti
vatvā puna yasmā "idaṃ vo ñātīnaṃ hotū"ti  vuttepi na aññena kataṃ kammaṃ
aññassa phaladaṃ hoti, kevalantu tathā uddissa diyyamānaṃ 4- taṃ vatthuṃ ñātīnaṃ
kusalakammassa paccayo hoti. Tasmā yathā tesaṃ tasmiṃyeva vatthusmiṃ taṃkhaṇaṃ 5-
phalanibbattakaṃ kusalakammaṃ hoti, taṃ dassento "te ca tatthā"ti catutthagāthāya
pacchimaḍḍhaṃ "pahūte annapānamhī"ti pañcamagāthāya pubbaḍḍhañca āha.
         Tesaṃ attho:- te ñātipetā yattha taṃ dānaṃ diyyati, 6- tattha
samantato āgantvā samāgantvā, samodhāya vā ekajjhaṃ hutvāti vuttaṃ hoti,
@Footnote: 1 cha.Ma., i. pubbaddhaṃ, evamuparipi  2 Ma.mū. 12/326/290 cūḷagosiṅgasutta,-
@ vinaYu. mahā. 5/466/248 pācīnavaṃsadāyagamanakathā 3 cha.Ma. pettivisaye, evamuparipi
@4 i., Sī., Ma. uddissamānaṃ  5 cha.Ma., i. taṃkhaṇe, evamuparipi  6 cha.Ma. dīyati

---------------------------------------------------------------------------------------------
page185.
Sammā 1- āgatā samāgatā "idaṃ 2- no ñātayo amhākaṃ atthāya dānaṃ
uddisissantī"ti etadatthaṃ samāgatā 3- hutvāti vuttaṃ hoti. Pahūte annapānamhīta
tasmiṃ attano 4- uddissa diyyamāne pahūte 4- annapānamhi. Sakkaccaṃ anumodareti
abhisaddahantā kammaphalaṃ avijahantā cittikāraṃ avikkhittacittā hutvā "idaṃ no
dānaṃ hitāya sukhāya hotū"ti modanti anumodanti, pītisomanassajātā hontīti.
                  Pañcamagāthāparaddhachaṭṭhagāthāpubbaddhavaṇṇanā
         [5-6] Evaṃ bhagavā yathā pittivisayūpapannānaṃ taṃkhaṇaṃ phalanibbattakaṃ
kusalakammaṃ hoti, taṃ dassento:-
          "te ca tattha samāgantvā         ñātipetā samāgatā
           pahūte annapānamhi             sakkaccaṃ anumodare"ti
vatvā puna ñātake nissāya nibbattaṃ kusalakammaphalaṃ paccanubhontānaṃ tesaṃ ñātī
ārabbha thomanākāraṃ dassento "ciraṃ jīvantū"ti pañcamagāthāya pacchimaḍḍhaṃ 5-
"amhākañca katā pūjā"ti chaṭṭhagāthāya pubbaḍḍhañca 5- āha.
         Tesaṃ attho:- ciraṃ jīvantūti ciraṃ jīvino dīghāyukā hontu. No
ñātīti amhākaṃ ñātakā. Yesaṃ hetūti ye nissāya yesaṃ kāraṇā. Labhāmhaseti 6-
labhāma. Attanā taṃkhaṇaṃ paṭiladdhasampattiṃ apadisantā  bhaṇanti petānañhi attano
anumodanena, dāyakānaṃ uddesena, dakkhiṇeyyasampadāya cāti tīhi aṅgehi dakkhiṇā
samijjhati, taṃkhaṇaṃ phalanibbattikā hoti. Tattha dāyakā visesahetu. Tenāhaṃsu
"yesaṃ hetu labhāmhase"ti. Amhākañca katā pūjāti "idaṃ no ñātīnaṃ hotū"ti
evaṃ imaṃ dānaṃ uddisantehi amhākañca katā pūjā. Dāyakā ca anipphalāti
yamhi santāne pariccāgamayaṃ kammaṃ kataṃ, tassa tattheva phaladānato dāyakā ca
anipphalāti.
@Footnote: 1 Sī., i. samaṃ  2 cha.Ma., i. ime no...  3 cha.Ma. sammā āgatā
@4 cha.Ma., i. attano uddissamāne pahūte  5-5 cha.Ma. pacchimaddhaṃ, pubbaddhañca
@6 cha.Ma. labhāma seti evamuparipi

---------------------------------------------------------------------------------------------
page186.
         Etthāha:- "kimpana pittivisayūpapannā eva ñātayo labhanti, udāhu
aññepi labhantī"ti? vuccate:- bhagavatā evetaṃ byākataṃ jāṇussoṇinā nāma 1-
brāhmaṇena puṭṭhena, kimettha amhehi vattabbaṃ atthi. Vuttañhetaṃ:-
         "mayamassu bho gotama brāhmaṇā nāma dānāni dema, saddhāni
    karoma `idaṃ  dānaṃ petānaṃ ñātisālohitānaṃ upakappatu, idaṃ dānaṃ petā
    ñātisālohitā paribhuñjantū'ti, kacci taṃ bho gotama dānaṃ petānaṃ
    ñātisālohitānaṃ upakappati? kacci te petā ñātisālohitā taṃ dānaṃ
    paribhuñjantī"ti. Ṭhāne kho brāhmaṇa upakappati, no aṭṭhāneti.
         Katamampana taṃ bho gotama ṭhānaṃ, katamaṃ aṭṭhānanti? idha brāhmaṇa
    Ekacco pāṇātipātī hoti .pe. Micchādiṭṭhiko hoti, so kāyassa
    bhedā parammaraṇā nirayaṃ upapajjati. Yo nerayikānaṃ sattānaṃ āhāro,
    tena so tattha yāpeti, tena so tattha tiṭṭhati. Idaṃ kho brāhmaṇa
    aṭṭhānaṃ, yattha ṭhitassa taṃ dānaṃ na upakappati.
         Idha pana brāhmaṇa ekacco pāṇātipātī hoti .pe. Micchādiṭṭhiko
    hoti, so kāyassa bhedā parammaraṇā tiracchānayoniṃ upajjati. Yo
    tiracchānayonikānaṃ sattānaṃ āhāro, tena so tattha yāpeti, tena so
    tattha tiṭṭhati. Idampi kho brāhmaṇa aṭṭhānaṃ, yattha ṭhitassa taṃ dānaṃ
    na upakappati.
         Idha pana brāhmaṇa ekacco pāṇātipātā paṭivirato hoti .pe.
    Sammādiṭṭhiko hoti, so kāyassa bhedā parammaraṇā manussānaṃ sahabyataṃ
    upapajjati .pe. Devānaṃ sahabyataṃ upapajjati. Yo devānaṃ āhāro,
    tena so tattha yāpeti, tena so tattha tiṭṭhati. Idampi kho brāhmaṇa
    aṭṭhānaṃ, yattha ṭhitassa taṃ dānaṃ na upakappati.
         Idha pana brāhmaṇa ekacco pāṇātipātī hoti. .pe.
    Micchādiṭṭhiko hoti, so kāyassa bhedā parammaraṇā pettivisayaṃ upapajjati.
@Footnote: 1 cha.Ma., i. ayaṃ saddo  na dissati

---------------------------------------------------------------------------------------------
page187.
    Yo pettivisayikānaṃ sattānaṃ āhāro, tena so tattha yāpeti, tena so
    tattha tiṭṭhati. Yaṃ vā panassa ito anuppavecchanti mittāmaccā vā
    ñātisālohitā vā, tena so tattha yāpeti, tena so tattha tiṭṭhati.
    Idampi kho brāhmaṇa ṭhānaṃ, yattha ṭhitassa taṃ dānaṃ upakappatīti.
         Sace pana bho gotama so peto ñātisālohito taṃ ṭhānaṃ anupapanno
    hoti, ko taṃ dānaṃ paribhuñjatīti? aññepissa brāhmaṇa petā
    ñātisālohitā taṃ ṭhānaṃ upapannā honti, te taṃ dānaṃ paribhuñjantīti.
         Sace pana bho gotama so ceva peto ñātisālohito taṃ ṭhānaṃ
    anupapanno hoti, aññepissa petā ñātisālohitā taṃ ṭhānaṃ
    anupapannā honti, ko taṃ dānaṃ paribhuñjatīti? aṭṭhānaṃ kho etaṃ
    brāhmaṇa anavakāso, yantaṃ ṭhānaṃ vivittaṃ assa iminā dīghena addhunā
    yadidaṃ petehi ñātisālohitehi. Apica brāhmaṇa dāyakopi anipphalo"ti. 1-
                    Chaṭṭhagāthāparaddhasattamagāthāvaṇṇanā
   #[6-7] evaṃ bhagavā rañño māgadhassa pittivisayūpapannānaṃ pubbañātīnaṃ
    dānasampattiṃ nissāya rājānaṃ thomento 2- "ete te mahārāja ñātī imāya
    dānasampadāya attamanā evaṃ thomentī"ti dassento:-
                "cirañjīvantu no ñātī        yesaṃ hetu labhāmhase
                 amhākañca katā pūjā       dāyakā ca anipphalā"ti
vatvā puna tesaṃ pittivisayūpapannānaṃ aññassa kasigorakkhādino sampattipaṭilābha-
kāraṇassa abhāvaṃ ito dinnena yāpanabhāvañca dassento "na hi tattha kasī
atthī"ti chaṭṭhagāthāya pacchimaḍḍhañca 3- "vaṇijjā tādisī"ti imaṃ sattamagāthañca āha.
         Tatrāyaṃ atthavaṇṇanā:- na hi mahārāja tattha pittivisaye kasi
atthi, yaṃ nissāya te petā sampattiṃ paṭilabheyyuṃ. Gorakkhettha na vijjatīti na
kevalaṃ kasi 4- eva, gorakkhāpi ettha pittivisaye na vijjati, yaṃ nissāya te
@Footnote: 1 aṅ. dasaka. 24/177/221-23 jāṇussoṇisutta  2 cha.Ma., i. sampattiṃ nissāya
@thomento  3 cha.Ma. pacchimaddhaṃ  4 Sī. kasī

---------------------------------------------------------------------------------------------
page188.
Sampattiṃ paṭilabheyyuṃ. Vaṇijjā tādisī natthīti vaṇijjāpi tādisī natthi, yā tesaṃ
sampattipaṭilābhahetu bhaveyya. Hiraññena kayākayanti 1- hiraññena kayavikkayampi tattha
tādisaṃ natthi, yaṃ tesaṃ sampattipaṭilābhahetu bhaveyya. Ito dinnena yāpenti,
petā kālagatā tahinti kevalantu 2- ito ñātīhi vā mittāmaccehi vā dinnena
yāpenti, attabhāvaṃ gamenti. Petāti pittivisayūpapannā sattā. Kālagatāti 3-
attano  maraṇakālena gatā, 4- "kālakatā"ti vā pāṭho, katakālā katamaraṇāti
attho. Tahinti tasmiṃ pittivisaye.
                       Aṭṭhamanavamagāthādvayavaṇṇanā
         [8-9] Evaṃ "ito dinnena yāpenti, petā kālagatā tahin"ti
vatvā idāni upamāhi tamatthaṃ pakāsento "unnamevudakaṃ 5- vuṭṭhan"ti idaṃ
gāthādvayamāha.
         Tassattho:- yathā unnate thale ussāde 6- bhūmibhāge meghehi
abhivuṭṭhaṃ udakaṃ ninnaṃ pavattati, yo yo bhūmibhāgo ninno onato, 7- taṃ taṃ
pavattati gacchati pāpuṇāti, evameva ito dinnaṃ dānaṃ petānaṃ upakappati
nibbattati, pātubhavatīti attho. Ninnamiva hi udakappavattiyā ṭhānaṃ petaloko
dānupakappanāya. Yathāha "idampi kho brāhmaṇa ṭhānaṃ, yattha ṭhitassa taṃ dānaṃ
upakappatī"ti. 8- Yathā ca  kandarapadarasākhāpasākhakusubbhamahākusubbhasannipātehi 9-
vārivahā mahānajjo pūrā hutvā sāgaraṃ paripūrenti, evampi ito dinnaṃ dānaṃ
pubbe vuttanayeneva petānaṃ upakappatīti.
                          Dasamagāthāvaṇṇanā
         [10] Evaṃ bhagavā "ito dinnena yāpenti, petā kālagatā
tahin"ti imaṃ atthaṃ upamāhi pakāsetvā puna yasmā te petā "ito kiñci
@Footnote: 1 Sī., i. kyākkayanti, Ma. kayokayanti 2 cha.Ma., i. kevalaṃ pana
@3 Ma. kālaṅkatāti  4 Ma., i. katā  5 cha.Ma., i. unname udakaṃ  6 Sī. ussade
@7 cha.Ma. oṇato evamuparipi  8 aṅ. dasaka. 24/177/223 jāṇussoṇisutta
@9 cha.Ma. kandarapadarasākhāpasākhakusobbhamahāsobbhasannipātehi,
@i. kandarapadarasākhāpasākhakusobbhamahāsobbhasannipātehi

---------------------------------------------------------------------------------------------
page189.
Lacchāmā"ti āsābhibhūtā ñātigharaṃ āgantvāpi "idaṃ nāma no dethā"ti yācituṃ
asamatthā, tasmā tesaṃ imāni anussaraṇavatthūni anussaranto kulaputto dakkhiṇaṃ
dajjāti dassento "adāsi me"ti imaṃ gāthamāha.
         Tassattho:- "idaṃ nāma me dhanaṃ vā dhaññaṃ vā adāsī"ti ca,
"idannāma me kiccaṃ attanā yogamāpajjanto 1- akāsī"ti  ca, "asuko 2- me
mātito vā pitito vā sambandhattā ñātī"ti ca, sinehavasena tāṇasamatthatāya
"mittā"ti  ca, "asuko me saha paṃsukīḷiko sakhā"ti ca evaṃ sabbamanussaranto
petānaṃ dakkhiṇaṃ dajjā, dānaṃ niyyādeyyāti. Aparo pāṭho "petānaṃ dakkhiṇā
dajjā"ti. Tassattho:- daditabbāti. 3- Dajjā, kā sā? petānaṃ dakkhiṇā, tena
"adāsi me"tiādinā nayena pubbe katamanussaraṃ anussaratāti vuttaṃ hoti.
Karaṇavacanappasaṅgaṭṭhe 4- paccattavacanaṃ veditabbaṃ.
                        Ekādasamagāthāvaṇṇanā
         [11] Evaṃ bhagavā petānaṃ dakkhiṇāniyyādane 5- kāraṇabhūtāni
anussaraṇavatthūni dassento
                   "adāsi me akāsi me      ñātimittā sakhā ca me
                    petānaṃ dakkhiṇaṃ dajjā      pubbe katamanussaran"ti
vatvā puna ye ñātimaraṇena ruṇṇasokādiparā eva hutvā tiṭṭhanti, na tesaṃ
atthāya kiñci denti, tesaṃ taṃ ruṇṇasokādi kevalaṃ attaparitāpanameva hoti, na
petānaṃ kiñci atthaṃ nipphādetīti dassento "na hi ruṇṇaṃ vā"ti imaṃ gāthamāha.
         Tattha ruṇṇanti rodanā roditattaṃ assupātanaṃ, etena kāyaparissamaṃ
dasseti. Sokoti socanā socitattaṃ, etena cittaparissamaṃ dasseti. Yā vaññāti
yā vā 6- ruṇṇasokehi aññā. Paridevanāti ñātibyasanena phuṭṭhassa lālapanā,
"kahaṃ ekaputtaka piyamanāpāti evamādinā nayena guṇasaṃvaṇṇanā, etena
vacīparissamaṃ dasseti.
@Footnote: 1 cha.Ma. uyyogamāpajjanto  2 cha.Ma. amu  3 cha.Ma. dātabbāti
@4 cha.Ma., i. karaṇavacanappasaṅge  5 cha.Ma. dakkhiṇāniyyātane  6 cha.Ma. ca

---------------------------------------------------------------------------------------------
page190.
                         Dvādasamagāthāvaṇṇanā
         [12] Evaṃ bhagavā "ruṇṇaṃ vā soko vā yā vaññā paridevanā,
sabbampi taṃ petānamatthāya na hoti, kevalantu attānaṃ paritāpentā, 1- evaṃ
tiṭṭhanti ñātayo"ti ruṇṇādīnaṃ niratthakabhāvaṃ dassetvā puna yā māgadharājena
dakkhiṇā dinnā, tassā sātthikabhāvaṃ 2- dassento "ayañca kho dakkhiṇā"ti
imaṃ gāthamāha.
         Tassattho:- ayañca kho mahārāja dakkhiṇā tayā ajja attano
ñātigaṇaṃ uddissa dinnā, sā yasmā saṃgho anuttaraṃ puññakkhettaṃ lokassa,
tasmā saṃghamhi suppatiṭṭhitā assa petajanassa dīgharattaṃ hitāya sukhāya upakappati
sampajjati phalatīti vuttaṃ hoti. Upakappatīti ca ṭhānaso upakappati, taṃkhaṇaññeva
upakappati, na cireneva. Yathā hi taṃkhaṇaññeva paṭibhantaṃ "ṭhānaso etaṃ tathāgataṃ
paṭibhātī"ti vuccati, evamidhāpi taṃkhaṇaññeva upakappantā "ṭhānaso upakappatī"ti
vuttā. Yaṃ ṭhānaṃ 3- "idaṃ kho brāhmaṇa ṭhānaṃ, yattha ṭhitassa taṃ dānaṃ upakappatī"ti 4-
vuttaṃ, tattha khuppipāsikavantāsaparadattūpajīvinijjhāmataṇhikādibhedabhinne
ṭhāne upakappatīti vuttaṃ, yathā kahāpaṇaṃ dento "kahāpaṇaṃ 5- so detī"ti 5-
loke vuccatīti. 6- Imasmiñca atthavikappe upakappatīti pātubhavati, nibbattatīti
vuttaṃ hoti.
                         Terasamagāthāvaṇṇanā
         [13] Evaṃ bhagavā raññā dinnāya dakkhiṇāya sātthakabhāvaṃ dassento:-
            "ayañca kho dakkhiṇā dinnā   saṃghamhi suppatiṭṭhitā
             dīgharattaṃ hitāyassa         ṭhānaso upakappatī"ti
vatvā puna yasmā idaṃ dakkhiṇaṃ dentena raññā ñātīnaṃ ñātīhi kattabba-
kiccakaraṇavasena ñātidhammo nidassito, bahujjanassa pākaṭo 8- kato. 8- Nidassanaṃ
@Footnote: 1 cha.Ma. paritāpanamattameva, i. paritāpanamatteva  2 cha.Ma. sātthakabhāvaṃ
@3 Sī., i. yaṃ vā pana taṃ, cha.Ma. yaṃ vā taṃ  4 aṅ. dasaka. 24/177/223
@5-5 cha.Ma. kahāpaṇaso detīti  7 cha.Ma. vccati  8-8 cha.Ma. pākaṭīkato

---------------------------------------------------------------------------------------------
page191.
Vā kato, tumhehipi ñātīnaṃ evameva ñātīhi kattabbakiccakaraṇavasena ñātidhammo
paripūretabbo, na niratthakehi ruṇṇādīhi attā paritāpetabboti ca pete
dibbasampattiṃ adhigamentena petānaṃ pūjā ca katā uḷārā, buddhappamukhañca
bhikkhusaṃghaṃ annapānādīhi santappentena bhikkhūnaṃ balamanuppadinnaṃ, anukampādiguṇa-
parivārañca cāgacetanaṃ nibbattenatena anappakaṃ puññaṃ pasutaṃ, tasmā bhagavā imehi
yathābhuccaguṇehi rājānaṃ sampahaṃsento:-
                   "so ñātidhammo ca ayaṃ nidassito
                    petānapūjā ca katā uḷāRā.
                    Balañca bhikkhūnamanuppadinnaṃ
                    tumhehi puññaṃ pasutaṃ anappakan"ti
imāya gāthāya desanaṃ pariyosāpeti.
         Athavā "so ñātidhammo ca ayaṃ nidassito"ti iminā gāthāpadena
bhagavā rājānaṃ dhammiyā kathāya sandasseti. Ñātidhammanidassanameva hi ettha
sandassanaṃ. Petānapūjā ca katā uḷārāti iminā samādapesi. Uḷārāti
pasaṃsanameva hi ettha punappunaṃ pūjākaraṇena samādapanaṃ. Balañca bhikkhūnamanuppadinnanti
iminā samuttejeti. Bhikkhūnaṃ balānuppadānameva hi ettha evaṃ dānaṃ,
balānuppadānatāti tassa ussāhavaḍḍhanena samuttejanaṃ. Tumhehi puññaṃ pasutaṃ
anappakanti iminā sampahaṃseti. Puññapasavanakittanameva 1- hi ettha tassa
yathābhuccaguṇasaṃvaṇṇanabhāvena sampahaṃsanajanato sampahaṃsananti veditabbaṃ.
         Desanāpariyosāne ca pittivisayūpapattiādīnavasaṃvaṇṇanena saṃviggānaṃ
yoniso padahataṃ caturāsītiyā pāṇasahassānaṃ dhammābhisamayo ahosi. Dutiyadivasepi
bhagavā devamanussānaṃ idameva tirokuḍḍaṃ desesi. Evaṃ yāva sattamadivasā tādiso
eva dhammābhisamayo ahosīti.
                   Paramatthajotikāya  khuddakapāṭhaṭṭhakathāya
                     tirokuḍḍasuttavaṇṇanā  niṭṭhitā.
@Footnote: 1 cha.Ma. puññappasutakittanameva

---------------------------------------------------------------------------------------------
page192.
                     8. Nidhikaṇḍasuttavaṇṇanā
                         nikkhepakāraṇaṃ
         idāni yadidaṃ tirokuḍḍānantaraṃ "nidhiṃ nidheti puriso"tiādinā
nidhikaṇḍaṃ nikkhittaṃ, tassa:-
             bhāsitvā nidhikaṇḍassa       idha nikkhepakāraṇaṃ
             atthuppattiñca dīpetvā     karissāmatthavaṇṇanaṃ.
         Tattha idha nikkhepakāraṇaṃ tāvassa evaṃ veditabbaṃ. Idañhi nidhikaṇḍaṃ
bhagavatā iminā anukkamena avuttampi yasmā anumodanavasena vuttattā 1-
anumodanāvasena 1- vuttassa tirokuḍḍassa mithunabhūtaṃ, 2- tasmā idha nikkhittaṃ.
Tirokuḍḍena vā puññavirahitānaṃ vipattiṃ dassetvā iminā katapuññānaṃ
sampattidassanatthampi idaṃ idha nikkhittanti veditabbaṃ. Idamassa idha
nikkhepakāraṇaṃ.
                            Suttatthuppatti
         atthuppatti panassa:- sāvatthiyaṃ kira aññataro kuṭumbiko addho 3-
mahaddhano mahābhogo, so ca saddho hoti pasanno vigatamalamaccherena cetasā
agāraṃ ajjhāvasati. So ekasmiṃ divase buddhappamukhassa bhikkhusaṃghassa dānaṃ deti.
Tena ca samayena rājā dhanatthiko hoti, so tassa santike purisaṃ pesesi "gaccha
bhaṇe itthannāmaṃ kuṭumbikaṃ ānehī"ti. So gantvā taṃ kuṭumbikaṃ āha "rājā
taṃ gahapati āmantetī"ti. Kuṭambiko saddhādiguṇasamannāgatena cetasā buddhappamukhaṃ
bhikkhusaṃghaṃ parivisanto āha "gaccha bho purisa, pacchā āgamissāmi, idāni
tāvamhi nidhiṃ nidhento ṭhito"ti. Atha kho 4- bhagavā bhuttāvī pavārito idameva 5-
puññasampadaṃ paramatthato nidhīti dassetuṃ tassa kuṭumbikassa anumodanatthaṃ
"nidhiṃ nidheti puriso"ti imā gāthāyo abhāsi. Ayamassāpi 6- atthuppatti.
         Evamassa:-
                bhāsitvā nidhikaṇḍassa   idha  nikkhepakāraṇaṃ.
                Atthuppattiñca dīpetvā karissāmatthavaṇṇanaṃ.
@Footnote: 1 cha.Ma., i. ime pāṭhā na dissati  2 Sī., i., Ma. vijānabhūtaṃ  3 cha.Ma. aḍḍho
@4 cha.Ma. khosaddo na dissati  5 cha.Ma. tameva  6 cha.Ma. pisaddo na dissati

---------------------------------------------------------------------------------------------
page193.
                          Paṭhamagāthāvaṇṇanā
         [1] Tattha nidhiṃ nidheti purisoti nidhiyatīti nidhi, ṭhapiyati rakkhiyati
gopiyatīti attho. So catubbidho thāvaro jaṅgamo aṅgasamo anugāmikoti. Tattha
thāvaro nāma bhūmigataṃ vā vehāsaṭṭhaṃ vā hiraññaṃ vā suvaṇṇaṃ vā khettaṃ vā
vatthu vā, yaṃ vā panaññampi evarūpaṃ iriyāpathavirahitaṃ, ayaṃ thāvaro nidhi. Jaṅgamo
nāma dāsīdāsaṃ hatthigavāssavaḷavaṃ 1- ajeḷakaṃ kukkuṭasūkaraṃ, yaṃ vā panaññampi
evarūpaṃ iriyāpathapaṭisaṃyuttaṃ, ayaṃ jaṅgamo nidhi. Aṅgasamo nāma kammāyatanaṃ
sippāyatanaṃ vijjāṭṭhānaṃ bāhusaccaṃ, yaṃ vā panaññampi evarūpaṃ sikkhitvā gahitaṃ
aṅgapaccaṅgamiva attabhāvapaṭibaddhaṃ, ayaṃ aṅgasamo nidhi. Anugāmiko nāma dānamayaṃ
puññaṃ sīlamayaṃ bhāvanāmayaṃ dhammassavanamayaṃ dhammadesanāmayaṃ, yaṃ vā panaññampi
evarūpaṃ puññaṃ tattha tattha anugantvā viya iṭṭhaphalamanuppādeti, ayaṃ anugāmiko
nidhi. Tesu 2- imasmiṃ pana gāthāpade 3-  thāvaro adhippeto.
         Nidhetīti ṭhapeti paṭisāmeti gopeti. Purisoti manusso. Kāmañca
purisopi itthīpi paṇḍakopi nidhiṃ nidheti, idha pana purisasīsena desanā katā,
atthato pana tesampi idha samodhānaṃ daṭṭhabbaṃ. Gambhīre odakantiketi
ogāhetabbaṭṭhena gambhīraṃ, udakassa antikabhāvena odakantikaṃ. Atthi gambhīraṃ na
odakantikaṃ jaṅgale bhūmibhāge satikaporiso āvāto viya, atthi odakantikaṃ na
gambhīraṃ ninne pallale ekadvividatthiko āvāto viya, atthi gambhīrañceva
odakantikañca jaṅgale bhūmibhāge yāva idāni udakaṃ āgacchissatīti, 4- tāva khato
āvāto  viya. Taṃ sandhāya idaṃ vuttaṃ "gambhīre odakantike"ti. Atthe kicce
samuppanneti atthā anapetanti atthaṃ, atthāvahaṃ hitāvahanti vuttaṃ hoti.
Kātabbanti kiccaṃ, kiñcadeva karaṇīyanti vuttaṃ hoti. Uppannaṃyeva samuppannaṃ,
kattabbabhāvena upaṭṭhitanti vuttaṃ hoti. Tasmiṃ atthe kicce samuppanne.
Atthāya me bhavissatīti nidhinidhānappayojanadassanametaṃ. 5- Etadatthañhi so nidheti
@Footnote: 1 cha.Ma. hatthigavassavaḷavaṃ  2 cha.Ma., i. ayaṃ na dissati  3 cha.Ma. ṭhāne
@4 cha.Ma. āgamissatīti  5 cha.Ma. nidhānappayojananidassanametaṃ

---------------------------------------------------------------------------------------------
page194.
"atthāvahe me kismiñdeva karaṇīye samuppanne atthāya me bhavissati, tassa me
kiccassa nipphattiyā bhavissatī"ti. Kiccanipphattiyeva hi tassa kiccasamuppanne
atthoti veditabbo
                          dutiyagāthāvaṇṇanā
         evaṃ nidhānappayojanaṃ dassento atthādhigamādhippāyaṃ dassetvā idāni
anatthādhigamādhippāyaṃ 1- dassetumāha:-
          [2] "rājato vā duruttassa        corato pīḷitassa vā
               iṇassa vā pamokkhāya        dubbhikkhe āpadāsu vā"ti.
         Tassattho "atthāya me bhavissatī"ti ca "iṇassa vā pamokkhāyā"ti
ca ettha vuttehi dvīhi bhavissati pamokkhāya padehi saddhiṃ yathāsambhavaṃ yojetvā
veditabbo.
         Tatthāyaṃ yojanā:- na kevalaṃ atthāya me bhavissatīti eva puriso nidhiṃ
nidheti, kintu "ayaṃ coro"ti vā "pāradāriko"ti vā "suṅkaghātako"ti vā
evamādinā nayena paccatthikehi paccāmittehi duruttassa me sato rājato vā
pamokkhāya bhavissati, sandhicchedādīhi dhanaharaṇena vā, "ettakaṃ hiraññaṃ suvaṇṇaṃ
dehī"ti jīvaggāhena vā corehi me pīḷitassa sato corato vā pamokkhāya
bhavissati. Santi me iṇāyikā, te maṃ "iṇaṃ dehī"ti codessanti, tehi me
codiyamānassa iṇassa vā pamokkhāya bhavissati. Hoti so samayo, yaṃ samayaṃ 2-
dubbhikkhaṃ hoti dussassaṃ dullabhapiṇḍaṃ, tattha na sukaraṃ appadhanena yāpetuṃ,
tathāvidhe āgate dubbhikkhe vā me bhavissati. Yathārūpā āpadā uppajjanti
aggito vā udakato vā appiyadāyādato vā, tathārūpāsu vā uppannāsu
āpadāsu me bhavissatītipi puriso nidhiṃ nidhetīti.
         Evamatthādhigamādhippāyaṃ anatthāpagamādhippāyanti 3- dvīhi gāthāhi dubbidhaṃ
nidhānappayojanaṃ dassetvā idānissetameva 4- dubbidhampi 5- payojanaṃ nigamento
āha:-
@Footnote: 1 cha.Ma. anatthāpagamādhippāyaṃ  2 cha.Ma., i. ayaṃ saddo na dissati
@3 cha.Ma. anatthāpagamādhippāyañcāti  4 cha.Ma., i. idāni tameva  5 cha.Ma., i. duvidhaṃ

---------------------------------------------------------------------------------------------
page195.
              Etadatthāya lokasmiṃ    nidhi nāma nidhiyyatīti.
         Tassattho:- yvāyaṃ "atthāya me bhavissatī"ti ca "rājato vā
duruttassā"ti evamādīhi ca atthādhigamo anatthāpagamo ca dassito, etadatthāya
etesaṃ nipphādanatthāya imasmiṃpi okāsaloke yokoci hiraññasuvaṇṇādibhedo nidhi
nāma nidhiyyati ṭhapiyati paṭisāmiyatīti.
                          Tatiyagāthāvaṇṇanā
         idāni yasmā evaṃ nihitopi so nidhi puññavataṃyeva adhippetatthasādhako
hoti, na aññesaṃ, tasmā tamatthaṃ dīpento āha:-
         [3]  "tāvassu nihito santo       gambhīre  odakantike
               na sabbo sabbadāyeva       tassa taṃ upakappatī"ti.
         Tassattho:- so nidhipi tāva sunihito santo, tāva suṭṭhu nikhaṇitvā
ṭhapitopi 1- samānoti vuttaṃ hoti. 2- Kīvasuṭṭhūti,? gambhīre odakantiketa,
yāva gambhīre odakantike sunihitoti 3- saṅkhayaṃ 4- gacchati, tāva suṭṭhūti vuttaṃ
hoti. Na sabbo sabbadāyeva, tassa taṃ upakappatīti yena purisena nihito, tassa
sabbopi sabbakālaṃ  na upakappati na sampajjati, yathāvuttakiccakaraṇasamattho na
hotīti vuttaṃ hoti. Kintu kocideva kadācideva upakappati, neva vā upakappatīti.
Ettha ca tanti padapūraṇamatte nipāto daṭṭhabbo "yathā taṃ appamattassa
ātāpino"ti evamādīsu 5- viya. Liṅgabhedaṃ vā katvā "so"ti vattabbe "tan"ti
vuttaṃ. Evañhi vuccamāne so attho sukhaṃ bujjhatīti.
                        Catutthapañcamagāthāvaṇṇanā
         evaṃ "na sabbo sabbadāyeva, tassa taṃ upakappatī"ti vatvā idāni
yehi kāraṇehi na upakappati, tāni dassento āha:-
         [4] "nidhi vā ṭhānā cavati    saññā vāssa vimuyhati
              nāgā vā apanāmenti  yakkhā vāpi haranti naṃ.
@Footnote: 1 cha.Ma., i. pisaddo na dissati  2 Ma. kiṃva  3 cha.Ma., i. nihitoti  4 cha.Ma.,
@i. saṅkhaṃ  5 Ma.Ma. 13/13/13  aṭṭhakanāgarasutta,
@Ma. upari. 19/154/137 kāyagatāsatisutta

---------------------------------------------------------------------------------------------
page196.
         [5] Appiyā vāpi dāyādā uddharanti apassatoti.
         Tassattho:- yasmiṃ ṭhāne sunihito hoti nidhi, so vā nidhi tamhā
ṭhānā cavati apeti vigacchati, acetanopi samāno puññakkhayavasena aññaṃ ṭhānaṃ
gacchati. Saññā vāssa vimuyhati, yasmiṃ ṭhāne nihito nidhi, taṃ ṭhānaṃ na
sañjānāti, 1- assa puññakkhayacoditā nāgā vā taṃ nidhiṃ apanāmenti aññaṃ
ṭhānaṃ gamenti. Yakkhā vāpi haranti yenicchakaṃ ādāya gacchanti. Apassato vā
assa appiyā vā dāyādā bhūmiṃ khaṇitvā taṃ nidhiṃ uddharanti. Evamassa etehi
ṭhānā cavanādīhi kāraṇehi so nidhi na upakappatīti.
         Evaṃ ṭhānā cavanādīni lokasammatāni anupakappanakāraṇāni vatvā
idāni yantaṃ etesampi kāraṇānaṃ mūlabhūtaṃ ekaññeva puññakkhayasaññitaṃ kāraṇaṃ,
taṃ dassento āha:-
              yadā puññakkhayo hoti     sabbametaṃ vinassatīti.
         Tassattho:- yasmiṃ samaye bhogasampattinipphādakassa puññassa khayo
hoti, bhogapārijuññasaṃvattanikaṃ apuññamokāsaṃ katvā ṭhitaṃ hoti, atha yaṃ nidhiṃ
nidhentena nihitaṃ hiraññasuvaṇṇādidhanajātaṃ, sabbametaṃ vinassatīti.
                          Chaṭaṭhagāthāvaṇṇanā
         evaṃ bhagavā tena tena adhippāyena nihitampi yathādhippāyaṃ
anupakappantaṃ nānappakārehi vinassanadhammaṃ 2- lokasammataṃ nidhiṃ vatvā idāni yaṃ
puññasampadameva 3- paramatthato nidhīti dassetuṃ tassa kuṭumbikassa anumodanatthamidaṃ
nidhikaṇḍamāraddhaṃ, taṃ dassento āha:-
         [6] Yassa dānena sīlena     saññamena 4- damena ca
             nidhi sunihito hoti       itthiyā purisassa vāti.
         Tattha dānanti "dānañca dhammacariyā cā"ti ettha vuttanayena gahetabbaṃ.
Sīlanti kāyikavācasiko avītikkamo. Pañcaṅgaaṭṭhaṅgadasaṅgapāṭimokkhasaṃvarādi vā
@Footnote: 1 cha.Ma., i. taṃ na jānāti  2 cha.Ma., i. nassanadhammaṃ
@3 cha.Ma., i. puññasampadaṃ  4 cha.Ma. saṃyamena

---------------------------------------------------------------------------------------------
page197.
Sabbampi sīlaṃ idha sīlanti adhippetaṃ. Saññamoti saññamanaṃ saññamo, cetaso
nānārammaṇagatinivāraṇanti vuttaṃ hoti, samādhissetaṃ adhivacanaṃ. Yena saññamena
samannāgato "hatthasaññato pādasaññato vācāsaññato saññatuttamo"ti. Ettha
saññatuttamoti vutto. Apare āhu "saññamanaṃ saññamo, saṃvaraṇanti vuttaṃ hoti,
indriyasaṃvarassetaṃ adhivacanan"ti. Damanaṃ damo, 1- kilesūpasamananti vuttaṃ hoti,
paññāyetaṃ adhivacanaṃ. Paññā hi katthaci paññātveva vuccati "sussūsaṃ 2- labhate
paññanti evamādīsu. 3- Katthaci dhammoti "saccaṃ damo dhiti cāgo"ti evamādīsu. 3-
Katthaci damoti "yadi saccā damā cāgā, khantyā  bhiyyo na vijjatī"ti evamādīsu. 3-
         Evaṃ dānādīni ñatvā idāni evaṃ imissā gāthāya sampiṇḍetvā
attho veditabbo:- yassa itthiyā vā purisassa vā dānena sīlena saññamena
damena cāti imehi catūhi dhammehi yathā hiraññena suvaṇṇena muttāya maṇinā
vā dhanamayo nidhi tesaṃ suvaṇṇādīnaṃ ekattha pakkhipanena nidhiyati, evaṃ puññamayo
nidhi tesaṃ dānādīnaṃ ekacittasantāne cetiyādimhi vā vatthumahi suṭṭhu karaṇena
sunihito hotīti.
                          Sattamagāthāvaṇṇanā
         evaṃ bhagavā "yassa dānenā"ti imāya gāthāya puññasampadāya
paramatthato nidhibhāvaṃ dassetvā idāni yattha nihito so nidhi sunihito hoti, taṃ
vatthuṃ dassento āha:-
         [7]  "cetiyamhi  ca saṃghe vā        puggale atithīsu vā
               mātari pitari cāpi            atho jeṭṭhamhi bhātarī"ti.
         Tattha cayitabbanti cetiyaṃ, pūjetabbanti vuttaṃ hoti, citattā vā cetiyaṃ.
Tampanetaṃ tividhaṃ hoti paribhogacetiyaṃ uddissakacetiyaṃ sadhātukacetiyanti. 4- Tattha
bodhirukkho paribhogacetiyaṃ, buddhapaṭimā uddissakacetiyaṃ, dhātugabbhā thūpā sadhātuka-
cetiyaṃ nāma. 5- Saṃghoti buddhappamukhādīsu yokoci. Puggaloti gahaṭṭhapabbajitādīsu 6-
yokoci.
@Footnote: 1 cha.Ma., i. damoti damanaṃ  2 cha.Ma., i. sussūsā  3 khu.su. 25/188/370 āḷavakasutta
@4 cha.Ma., i. dhātukacetiyaṃ  5 cha.Ma., i. sadhātukādhātukacetiyaṃ  6 cha.Ma.,
@i. gahaṭṭhapabbajitesu

---------------------------------------------------------------------------------------------
page198.
Natthi assa tithi, yamhi vā tamhi vā divase āgacchatīti atithi. Taṃkhaṇaṃ 1-
āgatapāhunakassetaṃ adhivacanaṃ. Sesaṃ vuttanayameva.
         Evaṃ cetiyādīni ñatvā idāni evaṃ imissā gāthāya sampiṇḍetvā
attho veditabbo:- yo so nidhi "sunihito hotī"ti vutto, so imesu vatthūsu
nihito sunihito hoti. Kasmā? dīgharattaṃ iṭṭhaphalānuppadānasamatthatāya. Tathā hi
appakampi cetiyamhi datvā dīgharattaṃ iṭṭhaphalalābhino honti. Yathāha:-
             "ekapupphaṃva datvāna 2-      asīti kappakoṭiyo.
              Duggatiṃ nābhijānāmīti ca, 3-  pupphadānassidaṃ phalan"ti ca.
             "mattāsukhapariccāgā         passe ce vipulaṃ sukhan"ti ca. 4-
         Evaṃ dakkhiṇāvisuddhivelāmasuttādīsu 5- vuttanayena saṃghādivatthūsupi
dānaphalavibhāgo veditabbo. Yathā ca cetiyādīsu dānassa pavatti phalavibhūti ca
dassitā, ekaṃ 6- yathāyogaṃ sabbattha taṃ taṃ ārabhitvā cārittavāritavasena sīlassa,
buddhānussatādivasena saññamassa, tabbatthukavipassanāmanasikārapaccavekkhaṇavasena damassa
ca pavatti tassa tassa ca phalavibhūti veditabbā.
                          Aṭṭhamagāthāvaṇṇanā
         evaṃ bhagavā dānādīhi nidhiyamānassa puññamayanidhino cetiyādibhedaṃ vatthuṃ
dassetvā idāni etesu vatthūsu nihitassa tassa nidhino gambhīre udakantike
nihitanidhito visesaṃ dassento āha:-
         [8] "eso nidhi sunihito          ajeyyo anugāmiko
              pahāya  gamanīyesu           etaṃ ādāya gacchatī"ti.
         Tattha pubbapadena taṃ dānādīhi sunihitanidhiṃ niddisati "eso nidhi
sunihito"ti. Ajeyyoti parehi jetvā gahetuṃ na sakkā, 7- ajayyotipi 8- pāṭho,
@Footnote: 1 cha.Ma., i. taṅkhaṇe  2 cha.Ma., i. yajitvāna  3 cha.Ma. nābhijānāmi
@4 khu.dha. 25/290/67 attano pubbakammavatthu 5 aṅ. navaka. 23/224/405 (syā)
@6 cha.Ma., i. evaṃ  7 i. sakko  8 cha.Ma. acceyyotipi, Sī.,i. ajjeyyotipi

---------------------------------------------------------------------------------------------
page199.
Tassa ajitabbo ajināraho 1- hitasukhatthikena upacitabboti attho. Etasmiṃ ca
pāṭhe eso nidhi ajeyyoti sambandhitvā puna "kasmā"ti anuyogaṃ dassetvā
"yasmā sunihito anugāmiko"ti sambandhitabbaṃ. Itarathā hi sunihitassa ajeyyattaṃ
vuttaṃ bhaveyya, na ca sunihito ajayyo ajjito 2- eva hi soti. Anugacchatīti
anugāmiko, paralokaṃ gacchantampi tattha tattha phalappadānena na vijahatīti attho.
         Pahāya gamanīyesu etaṃ ādāya gacchatīti maraṇakāle paccupaṭṭhite
sabbabhogesu pahāya gamanīyesu etaṃ nidhiṃ ādāya paralokaṃ gacchatīti ayaṃ kira
etassa attho. So pana na yujjati. Kasmā? bhogānaṃ agamanīyato. Pahātabbā
eva hi te te bhogā, na gamanīyā, gamanīyā pana te te gativisesā. Yato yadi
esa attho siyā, pahāya bhoge gamanīyesu gativisesesu iti vadeyya. Tasmā
evamettha attho veditabbo:- "nidhi vā ṭhānā cavatī"ti evamādinā pakārena
pahāya maccaṃ bhogesu gacchantesu etaṃ ādāya gacchatīti. Eso hi anugāmikattā
taṃ na pajahatīti.
         Tattha siyā "gamanīyesūti ettha gantabbesūti attho, na gacchantesū"ti.
Taṃ na ekaṃsato gahetabbaṃ. Yathā hi "ariyā niyyānikā"ti 3- ettha niyyāti
attho, na niyyātabbāti, evamidhāpi gacchantesūti attho, na gantabbesūti.
         Athavā yasmā esa maraṇakāle kassaci dātukāmo bhoge āmasitumpi
na labhati, tasmānena te bhogā pubbaṃ kāyena pahātabbā, pacchā vihatāsena
cetasā gantabbā, atikkamitabbāti vuttaṃ hoti. Tasmā pubbaṃ kāyena pahāya
pacchā cetasā gamanīyesu bhogesūti evamettha attho daṭṭhabbo. Purimasmiñca 4-
atthe niddhāraṇe bhummavacanaṃ, pahāya gamanīyesu bhogesu ekamevetaṃ puññanidhibhogaṃ 5-
tato nīharitvā ādāya gacchatīti. Pacchimettha bhāvena bhāvalakkhaṇe bhummavacanaṃ.
Bhogānaṃ hi gamanīyabhāvena etassa nidhissa ādāya gamanīyabhāvo lakkhīyatīti.
@Footnote: 1 cha.Ma. accitabbo  accanāraho, Sī., i. ajitabbo ajjanāraho
@2 cha.Ma. accanīyo. accito Sī., i. ajjaniyo ajjito
@3 dī. mahā. 10/141/73 bhikkhuaparihāniyadhamma  4 cha.Ma. ca saddo na dissati
@5 cha.Ma. puññanidhivibhavaṃ, i. puññanidhivibhāgaṃ

---------------------------------------------------------------------------------------------
page200.
                          Navamagāthāvaṇṇanā
         evaṃ bhagavā imassa puññanidhino gambhīre odakantike nihitanidhito
visesaṃ dassetvā puna attano bhaṇḍaguṇasaṃvaṇṇanena kayikajanassa 1- ussāhaṃ
janento uḷārabhaṇḍavāṇijo viya attanā desitapuññanidhiguṇasaṃvaṇṇanena tasmiṃ
puññanidhimhi devamanussānaṃ ussāhaṃ janento āha:-
         [9]  "asādhāraṇamaññesaṃ          acorāharaṇo nidhi
               kayirātha dhīro puññāni       yo nidhi anugāmiko"ti.
         Tattha asādhāraṇamaññesanti asādhāraṇo aññesaṃ, makāro
padasandhikaro "adukkhamasukhāya vedanāya sampayuttā"ti ādīsu viya. Na corehi āharaṇo
acorāharaṇo, corehi ādātabbo na hotīti attho. Nidhātabboti nidhi. Evaṃ
dvīhi pubbapadehi 2- puññanidhiguṇaṃ vaṇṇetvā 3- tato dvīhi tattha ussāhaṃ janeti
"kayirātha dhīro puññāni, yo nidhi anugāmiko"ti. Tassattho:- yasmā
puññanidhi 4- nāma asādhāraṇo aññesaṃ, acorāharaṇo ca nidhi hoti. Na kevalañca
asādhāraṇo acorāharaṇo ca nidhi, apica kho pana 5- "eso nidhi sunihito,
ajeyyo anugāmiko"ti evaṃ 6- vutto yo nidhi anugāmiko, so ca yasmā
puññanidhiyeva hoti, 7- tasmā kayirātha kareyya dhīro buddhisampanno dhitisampanno
ca puggalo puññānīti.
                          Dasamagāthāvaṇṇanā
         evaṃ bhagavā guṇasaṃvaṇṇane puññanidhimhi devamanussānaṃ ussāhaṃ
janetvā idāni ye ca ussahitvā taṃ puññanidhikiriyāya sampādenti, tesaṃ so yaṃ
phalaṃ deti, taṃ saṅkhepato dassento āha:-
         [10] Esa devamanussānaṃ         sabbakāmadado nidhīti.
         Idāni yasmā patthanāya paṭibaddhitassa sabbakāmadadattaṃ, na vinā
patthanaṃ hoti. Yathāha:-
@Footnote: 1 cha.Ma., i. kayajanassa  2 cha.Ma., i. padehi  3 cha.Ma., i. saṃvaṇṇetvā 4 cha.Ma.,
@i. puññāniyeva

Page 201-227.

page201.
         "ākaṅkheyya ce gahapatayo dhammacārī samacārī `aho vatāhaṃ kāyassa
    bhedā parammaraṇā khattiyamahāsālānaṃ sahabyataṃ upapajjeyyan'ti, ṭhānaṃ kho
    panetaṃ vijjati, yaṃ so kāyassa bhedā parammaraṇā .pe. Upapajjeyya.
    Taṃ kissa hetu? tathā hi so dhammacārī samacārī ". 1-
         Evaṃ "anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā
    sacchikatvā upasampajja vihareyya. Taṃ kissa hetu? tathā hi so
    dhammacārī samacārī"ti. 2-
  Tathā cāha:-
         "idha bhikkhave bhikkhu saddhāya samannāgato hoti, sīlena samannāgato,
    sutena samannāgato, cāgena samannāgato, paññāya samannāgato hoti,
    tassa evaṃ hoti `aho vatāhaṃ kāyassa bhedā parammaraṇā khattiyamahāsālānaṃ
    sahabyataṃ upapajjeyyan'ti. So taṃ cittaṃ padahati, taṃ cittaṃ adhiṭṭhāti,
    taṃ cittaṃ bhāveti. Tassa te saṅkhārā ca vihārā ca evaṃ bhāvitā evaṃ
    bahulīkatā tatrūpapattiyā saṃvattantī"ti 3- evamādi.
         Tasmā taṃ tathā tathā ākaṅkhapariyāyaṃ cittapadahanādhiṭṭhānabhāvanāparikkhāraṃ
patthanaṃ tassa sabbakāmadadatte hetuṃ dassento āha:-
                "yaṃ yaṃ devābhipatthenti    sabbametena labbhatī"ti.
                        Ekādasamagāthāvaṇṇanā
         [11]  Idāni yantaṃ sabbaṃ etena labbhati, taṃ odhiso odhiso
dassento "suvaṇṇatā susaratā"ti evamādigāthāyo āha.
         Tattha paṭhamagāthāya tāva suvaṇṇatā nāma sundaracchavivaṇṇatā
kañcanasannibhatacatā, sāpi etena puññanidhinā labbhati. Yathāha:-
         "yampi bhikkhave tathāgato purimaṃ jātiṃ purimaṃ bhavaṃ purimaṃ niketaṃ pubbe
    manussabhūto samāno akkodhano ahosi anupāyāsabahulo, bahumpi vutto
@Footnote: 1 Ma.mū. 12/442/392 sāleyyakasutta  2 Ma.mū. 12/442/393
@3 Ma. upari 14/161/147/ saṅkhārūpapattisutta

---------------------------------------------------------------------------------------------
page202.
    Samāno nābhisajji na kuppi na byāpajji na patitthīyi, 1- na kopañca
    dosañca appaccayañca pātvākāsi, dātā ca ahosi sukhumānaṃ mudukānaṃ
    attharaṇānaṃ pāpuraṇānaṃ 2- khomasukhumānaṃ kappāsikasukhumānaṃ koseyyasukhumānaṃ
    kambalasukhumānaṃ. So tassa kammassa katattā upacitattā .pe. So
    tato cuto itthattaṃ āgato samāno imaṃ mahāpurisalakkhaṇaṃ paṭilabhati.
    Suvaṇṇavaṇṇo hoti kañcanasannibhataco"ti. 3-
    Susaratā nāma brahmasaratā karavīkabhāṇitā, sāpi etena labbhati. Yathāha:-
         "yampi bhikkhave tathāgato purimaṃ jātiṃ purimaṃ bhavaṃ purimaṃ niketaṃ
    pubbe manussabhūto samāno pharusaṃ vācaṃ pahāya pharusāya vācāya paṭivirato
    ahosi, yā sā vācā nelā kaṇṇasukhā pemanīyā hadayaṅgamā porī
    bahujanakantā bahujanamanāpā tathārūpiṃ vācaṃ bhāsitā ahosi. So tassa
    kammassa katattā upacitattā .pe. So tato cuto itthattaṃ āgato
    samāno imāni dve mahāpurisalakkhaṇāni paṭilabhati. Pahūtajivho ca hoti
    brahmasaro ca karavīkabhāṇī cā"ti. 4-
    Susaṇṭhānāti suṭṭhu saṇṭhānatā, samapītavaṭṭitayuttaṭṭhānesu 5- aṅgapaccaṅgānaṃ
samapītavaṭṭitabhāvena 5- sannivesoti vuttaṃ hoti. Sāpi etena labbhati. Yathāha:-
         "yampi bhikkhave tathāgato purimaṃ jātiṃ .pe. Pubbe manussabhūto
    samāno bahujanassa atthakāmo ahosi hitakāmo phāsukakāmo yogakkhemakāmo
    `kinti me saddhāya vaḍḍheyyuṃ, sīlena sutena buddhiyā cāgena dhammena
    paññāya dhanadhaññena khettavatthunā dvipadacatuppadehi puttadārehi
    dāsakammakaraporisehi ñātīhi mittehi bandhavehi vaḍḍheyyun'ti, so tassa
    kammassa katattā upacitattā .pe. So tato cuto itthattaṃ āgato
    samāno imāni tīṇi mahāpurisalakkhaṇāni paṭilabhati, sīhapubbaḍḍhakāyo ca
    hoti pītantaraṃso ca samavaṭṭakkhandho cā"ti 6- evamādi.
@Footnote: 1 ka. patiṭṭhayi  2 cha.Ma. pāvuraṇānaṃ  3 dī. pāṭi. 11/218/137-8 lakkhaṇasutta
@4 dī. pāṭi. 11/236/150  5-5 cha.Ma. samacita..., Sī.,i. samupacita...
@6 dī. pāṭi. 11/224/142 lakkhaṇasutta

---------------------------------------------------------------------------------------------
page203.
         Iminā nayena ito paresupi iminā puññanidhinā paṭilābhasādhakāni
suttapadāni tato tato ānetvā vattabbāni. Ativitthārabhayena tu idāni
avatvāva sesapadānaṃ 1- vaṇṇanaṃ karissāmi.
         Surūpatāti ettha sakalasarīraṃ rūpanti veditabbaṃ "ākāso parivārito
rūpantve saṅkhyaṃ gacchatīti ādīsu viya, tassa rūpassa sundaratā  surūpatā
nātidīghatā nātirassatā nātikīsatā nātithūlatā nātikāḷatā naccodātatāti
vuttaṃ hoti. Ādhipaccanti adhipatibhāvo, khattiyamahāsālādibhāvena sāmikabhāvoti
attho. Parivāroti āgārikānaṃ sajanaparijanasampatti, anāgārikānaṃ parisasampatti,
ādhipaccañca parivāro ca ādhipaccaparivāro. Ettha ca suvaṇṇatādīhi sarīrasampatti,
ādhipaccena bhogasampatti, parivārena sajanaparijanasampatti vuttāti veditabbā.
Sabbametena labbhatīti yantaṃ "yaṃ yaṃ devābhipatthenti, sabbametena labbhatī"ti
vuttaṃ, tattha idampi tāva paṭhamaṃ odhiso vuttaṃ suvaṇṇatādi sabbametena
labbhatīti veditabbanti dasseti.
                         Dvādasamagāthāvaṇṇanā
         [12] Evamimāya gāthāya puññānubhāvena labhitabbaṃ rajjasampattito
oraṃ devamanussampattiṃ dassetvā idāni tadubhayaṃ rajjasampattiṃ dassento:-
          "padesarajjaṃ issariyaṃ        cakkavattisukhaṃ piyaṃ
           devarajjampi dibbesu       sabbametena labbhatī"ti
imaṃ gāthamāha.
         Tattha padesarajjanti ekadīpampi sakalaṃ apāpuṇitvā paṭhaviyā
ekamekasmiṃ padesarajjaṃ. Issarassa bhāvo issariyaṃ, iminā dīpacakkavattirajjaṃ
dasseti. Cakkavattisukhaṃ piyanti iṭṭhaṃ kantaṃ manāpaṃ cakkavattisukhaṃ. Iminā
cāturantaṃ cakkavattirajjaṃ dasseti. Devesu rajjaṃ devarajjaṃ, etena mandhātādīnaṃ
manussānampi devarajjaṃ dassitaṃ hoti. Api dibbesūti iminā ye te
divibhavattā "dibbā"ti vuccanti, tesu dibbesu kāyesu uppannānampi devarajjaṃ
@Footnote: 1 cha.Ma., i. ativitthārabhayena tu saṅkhittaṃ, idāni avasesapadānaṃ...

---------------------------------------------------------------------------------------------
page204.
Dasseti. Sabbametena labbhatīti yantaṃ "yaṃ yaṃ devābhipatthenti, sabbametena
labbhatī"ti vuttaṃ, tattha idaṃ dutiyampi odhiso padesarajjādi sabbametena labbhatīti
veditabbanti dasseti.
                         Terasamagāthāvaṇṇanā
         [13] Evamimāya gāthāya puññānubhāvena labhitabbaṃ devamanussarajjasampattiṃ
dassetvā idāni dvīhipi gāthāhi vuttasampattiṃ samāsato purakkhatvā
nibbānasampattiṃ dassento:-
            "mānussikā ca sampatti    devaloke ca yā rati
             yā ca nibbānasampatti    sabbametena labbhatī"ti
imaṃ gāthamāha.
         Tassāyaṃ padavaṇṇanā:- manussānaṃ ayanti mānussī, mānussī eva
mānussikā. Sampajjanaṃ sampatti. Devānaṃ loko devaloko. Tasmiṃ devaloke.
Yāti anavasesapariyādānaṃ, ramanti etāya ajjhattaṃ uppannāya bahiddhā vā
upakaraṇabhūtāyāti rati, sukhassa sukhavatthuno cetaṃ adhivacanaṃ. Yāti aniyatavacanaṃ.
Casaddo pubbasampattiyā saha sampiṇḍanattho. Nibbānaṃyeva nibbānasampatti.
         Ayaṃ pana atthavaṇṇanā:- yā esā "suvaṇṇatā"tiādīhi padehi
mānussikā ca sampatti devaloke ca yā rati vuttā, sā ca sabbā, yā
cāyamaparā saddhānusāribhāvādivasena pattabbā nibbānasampatti, sā cāti idaṃ
tatiyampi odhiso sabbametena labbhatīti.
         Athavā yā pubbe suvaṇṇatādīhi avuttā "sūrā satimanto idha
brahmacariyavāso"ti evamādinā 1- nayena niddiṭṭhā paññāveyyattiyādibhedā ca
mānussikā sampatti, aparā devaloke ca yā jhānādirati, yā ca yathāvuttappakārā
nibbānasampatti cāti idampi tatiyaṃ odhiso sabbametena labbhatīti. Evamettha
atthavaṇṇanā veditabbā.
@Footnote: 1 aṅ. navaka. 23/225 (21)/409 tiṭhānasutta

---------------------------------------------------------------------------------------------
page205.
                         Cuddasamagāthāvaṇṇanā
         [14] Evamimāya gāthāya puññānubhāvena labhitabbaṃ saddhānusāribhāvādi-
vasena pattabbaṃ nibbānasampattimpi dassetvā idāni tevijjaubhatobhāgavimutti-
vasībhāvavasenāpi pattabbaṃ tameva tassa upāyañca dassento:-
           "mittasampadamāgamma         yoniso ce payuñjato
            vijjāvimuttivasībhāvo       sabbametena labbhatī"ti
imaṃ gāthamāha.
         Tassāyaṃ padavaṇṇanā:- sampajjati etāya guṇavibhūtiṃ pāpuṇātīti
sampadā, mitto eva sampadā mittasampadā, taṃ mittasampadaṃ. Āgammāti nissāya.
Yonisoti upāyena. Payuñjatoti yogānuṭṭhānaṃ karoto. Vijānāti etāyāti
vijjā, vimuccati etāya, sayaṃ vā vimuccatīti vimutti, vijjā ca vimutti ca
vijjāvimuttiyo, vijjāvimuttīsu vasībhāvo vijjāvimuttivasībhāvo.
         Ayampana atthavaṇṇanā:- yvāyaṃ mittasampadamāgamma satthāraṃ vā
aññataraṃ vā garuṭṭhāniyaṃ sabrahmacāriṃ nissāya tato ovādañca anusāsaniñca
gahetvā yathānusiṭṭhaṃ  paṭipattiyā yoniso payuñjato pubbenivāsādīsu tīsu vijjāsu
"tattha katamā vimutti, cittassa ca adhimutti nibbānañcā"ti 1- evamāgatāya
aṭṭhasamāpattinibbānabhedāya vimuttiyā ca tathā tathā adandhāyitattena vasībhāvo,
idampi catutthaṃ odhiso sabbametena labbhatīti.
                         Paṇṇarasamagāthāvaṇṇanā
         [15] Evamimāya gāthāya pubbe kathitavijjāvimuttivasībhāvabhāgiyapuññā-
nubhāvena labhitabbaṃ tevijjaubhatobhāgavimuttivasenāpi pattabbaṃ nibbānasampattiṃ
dassetvā idāni yasmā vijjāvimuttivasībhāvappattā tevijjaubhatobhāgavimuttāpi
te sabbe paṭisambhidādiguṇavibhūtiṃ labhanti, imāya ca puññasampadāya tassā
guṇavibhūtiyā padaṭṭhānavasena tathā tathā sāpi labbhati, tasmā tampi dassento:-
@Footnote: 1 abhi. saṅgaṇi. 34/1381/307

---------------------------------------------------------------------------------------------
page206.
              "paṭisambhidā vimokkhā ca    yā ca sāvakapāramī
               paccekabodhi buddhabhūmi      sabbametena labbhatī"ti
imaṃ gāthamāha.
         Yato sammā katena yā cāyaṃ dhammatthaniruttipaṭibhāṇesu pabhedagatā
paññā paṭisambhidāti vuccati, ye cime "rūpī rūpāni passatī"ti ādinā 1- nayena
aṭṭha vimokkhā, yā cāyaṃ bhagavato sāvakehi pattabbā sāvakasampattisādhikā
sāvakapāramī, yā ca sayambhūbhāvasādhikā paccekabodhi, yā ca sabbasattuttamabhāvasādhikā
buddhabhūmi, idampi pañcamaṃ odhiso sabbametena labbhatīti veditabbaṃ.
                         Soḷasamagāthāvaṇṇanā
        [16] Evaṃ bhagavā yantaṃ "yaṃ yaṃ devābhipatthenti sabbametena
labbhatī"ti vuttaṃ, taṃ imāhi pañcahi gāthāhi odhiso odhiso dassetvā idāni
sabbamevidaṃ sabbakāmadadanidhisaññitaṃ puññasampadaṃ pasaṃsanto:-
              "evaṃ mahatthikā esā       yadidaṃ puññasampadā
               tasmā dhīrā pasaṃsanti        paṇḍitā katapuññatan"ti
imāya gāthāya desanaṃ niṭṭhāpesi.
         Tassāyaṃ padavaṇṇanā:- evanti  atītatthanidassanaṃ. Mahanto attho
assāti mahatthikā, mahato atthāya saṃvattatīti vuttaṃ hoti, mahiddhikātipi pāṭho.
Esāti uddesavacanaṃ, tena "yassa dānena sīlenā"ti itoppabhūti yāva "kayirātha
dhīro puññānī"ti vuttaṃ puññasampadaṃ uddisati. Yadidanti abhimukhakaraṇatthe
nipāto, tena esāti uddiṭṭhaṃ niddisituṃ yā esāti abhimukhaṃ karoti. Puññānaṃ
sampadā puññasampadā. Tasmāti kāraṇavacanaṃ. Dhīrāti dhitimanto. Pasaṃsantīti
vaṇṇayanti. Paṇḍitāti  paññāsampannā. Katapuññatanti katapuññabhāvaṃ.
         Ayampana atthavaṇṇanā:- iti bhagavā suvaṇṇatādibuddhabhūmipariyosānaṃ
puññasampadānubhāvena adhigantabbamatthaṃ  vaṇṇayitvā idāni tamevatthaṃ sampiṇḍitvā
@Footnote: 1 dī. mahā. 10/129/63, dī. pāṭi. 11/358/271 aṭṭhadhammā

---------------------------------------------------------------------------------------------
page207.
Dassento tenevatthena yathāvuttappakārāya puññasampadāya mahatthikattaṃ niropento 1-
āha:- evaṃ mahato atthassa āvahanena mahatthikā esā, yadidaṃ mayā "yassa
dānena sīlenā"ti ādinā nayena desitā puññasampadā, tasmā mādisā sattānaṃ
hitasukhāvahāya dhammadesanāya akilāsutāya yathābhūtañāṇena 2- ca dhīrā paṇḍitā
"asādhāraṇamaññesaṃ, acorāharaṇo nidhī"ti ādīhi idha vuttehi ca, avuttehi ca
"mā bhikkhave puññānaṃ bhāyittha, sukhassetaṃ bhikkhave adhivacanaṃ, yadidaṃ puññānī"ti *-
ādīhi 3- vacanehi anekākāravokāraṃ katapuññataṃ pasaṃsanti, na pakkhapātenāti.
         Desanāpariyosāne so upāsako bahujanehi saddhiṃ sotāpattiphale
patiṭṭhāsi, so ca rañño pasenadikosalassa santikaṃ gantvā etamatthaṃ
ārocesi, rājā ativiya tuṭṭho hutvā "sādhu gahapati, sādhu kho tvaṃ
gahapati mādisehipi aharaṇīyaṃ 4- nidhiṃ nidhesī"ti sambhāvetvā 5- tassa mahantaṃ
pūjamakāsīti.
                    Paramatthajotikāya khuddakapāṭhaṭṭhakathāya
                      nidhikaṇḍasuttavaṇṇanā niṭṭhitā.
                            ---------
@Footnote: 1 cha.Ma., i. thunanto  2 cha.Ma., i. yathābhūtaguṇena
@* pāli. puññānanti  3 aṅ. sattaka. 23/59/90 (syā), khu. iti. 25/22/245
@4 cha.Ma., i. anāharaṇīyaṃ  5 cha.Ma. saṃrādhetvā

---------------------------------------------------------------------------------------------
page208.
                         9. Mettasuttavaṇṇanā
                           nikkhepappayojanaṃ
         idāni yo nidhikaṇḍānantaraṃ nikkhittassa mettasuttassa
atthavaṇṇanākkamo anuppatto, tassa idha nikkhepappayojanaṃ vatvā tato paraṃ:-
             "yena vuttaṃ yadā yattha    yasmā cetesa dīpanā
              nidānaṃ sodhayitvāssa     karissāmatthavaṇṇanan"ti.
         Tattha yasmā nidhikaṇḍena dānasīlādipuññasampadā vuttā, sā ca
sattesu mettāya katāya mahapphalā hoti yāva buddhabhūmiṃ pāpetuṃ samatthā, tasmā
tassā puññasampadāya upakāradassanatthaṃ, yasmā vā saraṇehi sāsane otaritvā
sikkhāpadehi sīle patiṭṭhitānaṃ dvattiṃsākārehi rāgappahānasamatthaṃ kumārapañhena
mohappahānasamatthañca kammaṭṭhānaṃ dassetvā maṅgalasuttena tassa pavattiyā
maṅgalabhāvo attarakkhā ca ratanasuttena tassānurūpā pararakkhā tirokuḍḍena
ratanasutte vuttabhūtesu ekaccabhūtesu ekaccabhūtadassanaṃ vuttappakārāya
puññasampattiyā pamajjamānānaṃ 1- vipatti ca nidhikaṇḍena tirokuḍḍe
vuttavipattipaṭipakkhabhūtā sampatti ca dassitā, dosappahānasamatthampana kammaṭṭhānaṃ
adassitameva, tasmā taṃ dosappahānasamatthaṃ kammaṭṭhānaṃ dassetuṃ idaṃ
mettasuttaṃ idha nikkhittaṃ. Evañhi suparipūro hoti khuddakapāṭhoti idamassa idha
nikkhepappayojanaṃ.
                            Nidānasodhanaṃ
       idāni yāyaṃ:-
                 "yena vuttaṃ yadā yattha   yasmā cetesa dīpanā
                  nidānaṃ sodhayitvāssa    karissāmatthavaṇṇanan"ti.
         Mātikā nikkhittā, tattha idaṃ mettasuttaṃ bhagavatāva vuttaṃ, na
sāvakādīhi, tañca pana yadā himavantapassato devatāhi ubbāḷhā bhikkhū bhagavato
santikaṃ āgatā, tadā sāvatthiyaṃ tesaṃ bhikkhūnaṃ parittatthāya kammaṭṭhānatthāya ca
vuttanti evaṃ tāva saṅkhepato etesaṃ padānaṃ dīpanānidānasodhanā veditabbā.
@Footnote: 1 cha.Ma. pamajjantānaṃ, Sī., i. pamajjanā

---------------------------------------------------------------------------------------------
page209.
         Vitthārato pana evaṃ veditabbā:- ekaṃ samayaṃ bhagavā sāvatthiyaṃ viharati
upakaṭṭhāya vassūpanāyikāya, tena kho pana samayena sambahulā nānāverajjakā
bhikkhū bhagavato santike kammaṭṭhānaṃ gahetvā tattha tattha vassaṃ upagantukāmā
bhagavantaṃ upasaṅkamanti. Tatra sudaṃ bhagavā rāgacaritānaṃ saviññāṇakaaviññāṇakavasena
ekādasavidhaṃ asubhakammaṭṭhānaṃ, dosacaritānaṃ catubbidhaṃ mettādikammaṭṭhānaṃ, mohacaritānaṃ
maraṇānussatikammaṭṭhānādīni, vitakkacaritānaṃ ānāpānassatipaṭhavīkasiṇādīni,
saddhācaritānaṃ buddhānussatikammaṭṭhānādīni, buddhicaritānaṃ catudhātuvavatthānādīnīti
iminā nayena caturāsītisahassappabhedacaritānukulāni kammaṭṭhānāni katheti. Atha kho
pañcamattānaṃ bhikkhusatāni bhagavato santike kammaṭṭhānaṃ uggahetvā sappāyasenāsanañca
gocaragāmañca pariyesamānāni anupubbena gantavā paccante himavantena saddhiṃ
ekābaddhaṃ nīlakācamaṇisannibhasilātalaṃ sītalaghanacchāyanīlavanasaṇḍamaṇḍitaṃ muttādalarajatapaṭa-
sadisavālikākiṇṇabhūmibhāgaṃ 1- sucisātasītūdakaṭṭhānaparivāritaṃ 2- pabbatamaddasaṃsu. Atha
kho 3- te bhikkhū disvā 4- tatthevekarattiṃ vasitvā pabhātāya rattiyā sarīraparikammaṃ
katvā tassāvidūre aññataraṃ gāmaṃ piṇḍāya pavisiṃsu. Gāmo ghananivesanasanniviṭṭhakula-
sahassayutto, manussā cettha saddhā pasannā, te paccante pabbajitadassanassa
dullabhatāya bhikkhū disvā eva pītisomanassajātā hutvā te bhikkhū bhojetvā
"idheva bhante temāsaṃ vasathā"ti yācitvā pañca padhānakuṭisatāni kārāpetvā
tattha mañcapīṭhapānīyaparibhojanīyaghaṭādīni sabbūpakaraṇāni paṭiyādesuṃ.
         Bhikkhū tatiyadivase 5- aññaṃ gāmaṃ piṇḍāya pavisiṃsu, tatthapi manussā
tatheva upaṭṭhahitvā vassāvāsaṃ yāciṃsu. Bhikkhū "asati antarāye"ti adhivāsetvā
taṃ vanasaṇḍaṃ pavisitvā sabbarattindivaṃ āraddhaviriyā yāmagaṇḍikaṃ koṭṭetvā
yonisomanasikārabahulā viharantā rukkhamūlāni upagantvā nisīdiṃsu. Sīlavantānaṃ
bhikkhūnaṃ tejena vihatatejā rukkhadevatā attano attano vimānā oruyha dārake gahetvā
ito cito ca vicaranti, seyyathāpi nāma rājūhi vā rājamahāmattehi vā gāmakāvāsaṃ
@Footnote: 1 cha.Ma., i. muttājālarajatapaṭṭasadisavālukā....  2 cha.Ma. sucisātasītalajalāsayaparivāritaṃ
@3 cha.Ma., i. khosaddo na dissati  4 cha.Ma., i. ayaṃ saddo na dissati
@5 cha.Ma. dutiyadivase

---------------------------------------------------------------------------------------------
page210.
Gatehi gāmavāsīnaṃ gharesu okāse gahite gharamānusakā 1- gharāni chaḍḍitvā 2- aññatra
vasantā "kadā nu gamissantī"ti dūratova olokenti, evameva devatā attano
attano vimānāni chaḍḍetvā ito cito ca vicarantiyo dūratova olokenti
"kadānu bhaddantā gamissantī"ti. Tato evaṃ samacintesuṃ "paṭhamavassūpagatā bhikkhū
avassaṃ temāsaṃ vasissanti, mayampana tāvaciraṃ dārake gahetvā okkamma vasituṃ
na sakkoma, handa mayaṃ bhikkhūnaṃ bhayajanakaṃ 3- ārammaṇaṃ dassemā"ti. Tā rattiṃ
bhikkhūnaṃ samaṇadhammakaraṇavelāya bhiṃsanakāni yakkharūpāni nimminitvā purato purato
tiṭṭhanti, bheravasaddañca karonti. Bhikkhūnaṃ tāni rūpāni passitvā 4- tañca saddaṃ
sutvā hadayaṃ phandati 5- dubbaṇṇā ca ahesuṃ uppaṇḍuppaṇḍukajātā. Tena te
bhikkhū cittaṃ ekaggaṃ nāsakkhiṃsu kātuṃ, tesaṃ anekaggacittānaṃ bhayena ca punappunaṃ
saṃviggānaṃ sati pamussati, 6- tato tesaṃ muṭṭhassatīnaṃ duggandhāni ārammaṇāni
payojesuṃ, tesaṃ tena duggandhena nimmathiyamānamiva matthaluṅgaṃ ahosi, bāḷhā
sīsavedanā uppajjiṃsu, na ca taṃ pavattiṃ aññamaññassa ārocesuṃ.
         Athekadivasaṃ saṃghattherassa upaṭṭhānakāle sabbesu sannipatitesu
saṃghatthero pucchi "tumhākaṃ āvuso imaṃ vanasaṇḍaṃ paviṭṭhānaṃ katipāhaṃ ativiya
parisuddho chavivaṇṇo ahosi pariyodāto, vippasannāni ca indriyāni, etarahi
panattha kisā dubbaṇṇā uppaṇḍuppaṇḍukajātā, kiṃ vo idha asappāyan"ti.
Tato eko bhikkhu āha "ahaṃ bhante rattiṃ īdisañca īdisañca bheravārammaṇaṃ
passāmi ca suṇāmi ca, īdisañca gandhaṃ ghāyāmi, tena me cittaṃ na samādhiyatī"ti,
eteneva upāyena sabbeva te taṃ pavattiṃ ārocesuṃ. Saṃghatthero āha "bhagavatā
āvuso dve vassūpanāyikā paññattā, amhākañca imaṃ 7- senāsanaṃ asappāyaṃ,
āyāmāvuso bhagavato santikaṃ gantvā aññaṃ sappāyasenāsanaṃ pucchāmā"ti.
"sādhu bhante"ti te bhikkhū therassa paṭisuṇitvā sabbeva senāsanaṃ saṃsāmetvā
pattacīvaramādāya anupalitattā kulesu kañci anāmantetvā eva yena sāvatthī tena
cārikaṃ pakkamiṃsu. Anupubbena sāvatthiṃ gantvā bhagavato santikaṃ āgamiṃsu. 8-
@Footnote: 1 cha.Ma. gharāmanussakā  2 cha.Ma., i. gharā nikkhamitvā 3 cha.Ma. bhayānakaṃ  4 cha.Ma.,
@i. disvā  5 cha.Ma., i. phandi  6 cha.Ma., i. sammussi 7 cha.Ma., i. idaṃ
@8 i. agamaṃsu

---------------------------------------------------------------------------------------------
page211.
         Bhagavā te bhikkhū disvā etadavoca "na bhikkhave antovassaṃ cārikā
caritabbāti mayā sikkhāpadaṃ paññattaṃ, kissa tumhe cārikaṃ carathā"ti.
Te bhagavato sabbaṃ ārocesuṃ. Bhagavā āvajjento sakalajambūdīpe antamaso
catupādapīṭhakaṭṭhānamattampi tesaṃ aññaṃ 1- sappāyasenāsanaṃ nāddasa. Atha te bhikkhū
āha "na bhikkhave tumhākaṃ aññaṃ sappāyasenāsanamatthi, tattheva tumhe
viharantā āsavakkhayaṃ pāpuṇeyyātha, 2- gacchatha bhikkhave, tameva senāsanaṃ upanissāya
viharatha, sace pana devatāhi abhayaṃ icchatha, imaṃ parittaṃ uggaṇahatha. Etañhi
vo parittañca kammaṭṭhānañca bhavissatī"ti imaṃ suttamabhāsi.
         Apare āhu 3-:- "gacchatha bhikkhave tameva senāsanaṃ upanissāya
viharathā"ti idaṃ vatvā bhagavā āha "apicakho āraññikena pariharaṇaṃ ñātabbaṃ.
Seyyathīdaṃ? sāyaṃ pātaṃ karaṇavasena dve mettā dve parittā dve asubhā dve
Maraṇassatī aṭṭhamahāsaṃvegavatthusamāvajjanañca, aṭṭhamahāsaṃvegavatthūni nāma jāti jarā
byādhi maraṇaṃ cattāri apāyadukkhānīti, athavā jātijarābyādhimaraṇāni cattāri,
apāyadukkhaṃ pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ,
paccupannaāhārapariyeṭṭhimūlakaṃ dukkhan"ti. Evaṃ bhagavā pariharaṇaṃ ācikkhitvā tesaṃ
bhikkhūnaṃ mettatthañca parittatthañca vipassanāpādakajjhānatthañca imaṃ suttamabhāsi.
Evaṃ vitthāratopi "yena vuttaṃ yadā yattha, yasmā ce"ti etesaṃ padānaṃ dīpanā
nidānasodhanāva veditabbā.
         Ettāvatā ca yā sā "yena vuttaṃ yadā yattha, yasmā cetesa
dīpanā. Nidānaṃ sodhayitvā"ti mātikā ṭhapitā, sā sabbappakārena 4- vitthāritā hoti.
                          Paṭhamagāthāvaṇṇanā
         [1]  Idāni "assa karissāmatthavaṇṇanan"ti vuttattā evaṃ
katanidānasodhanassa assa suttassa atthavaṇṇanā ārabbhate. Tattha karaṇīyamatthakusalenāti
imissā paṭhamagāthāya tāva ayaṃ padavaṇṇanā:- karaṇīyanti kātabbaṃ,
@Footnote: 1 cha.Ma. ayaṃ saddo na dissati  2 cha.Ma. pāpuṇissatha
@3 cha.Ma. panāhu  4 cha.Ma., i. sabbākārena

---------------------------------------------------------------------------------------------
page212.
Karaṇārahanti attho. Atthoti paṭipadā, yaṃ vā kiñci attano hitaṃ, taṃ sabbaṃ
araṇīyato atthoti vuccati, araṇīyato nāma upagantabbato. Atthe kusalena
atthakusalena, atthacchekenāti vuttaṃ hoti. Yanti aniyamitapaccattaṃ. Tanti
niyamitaupayogaṃ, ubhayampi vā yantanti paccattavacanaṃ, santaṃ padanti upayogavacanaṃ,
tattha lakkhaṇato santaṃ, pattabbato padaṃ, nibbānassetaṃ adhivacanaṃ. Abhisameccāti
abhisamāgantvā. Sakkotīti sakko, samattho paṭibaloti vuttaṃ hoti. Ujūti
ajjavayutto. Suṭṭhu ujūti suhujū. Sukhaṃ vaco asminti 1- suvaco. Assāti
bhaveyya. Mudūti maddavayutto. Na atimānīti anatimānī.
         Ayampanettha atthavaṇṇanā:- karaṇīyamatthakusalena, yantaṃ santaṃ padaṃ
abhisameccāti ettha tāva atthi karaṇīyaṃ, atthi akaraṇīyaṃ. Tattha saṅkhepato
sikkhattayaṃ karaṇīyaṃ. Sīlavipatti diṭṭhivipatti ācāravipatti ājīvavipattītievamādi
akaraṇīyaṃ. Tathā atthi atthakusalo, atthi anatthakusalo.  tattha yo imasmiṃ sāsane
pabbajitvā na attānaṃ sammā payojeti, khaṇḍasīlo hoti, ekavīsatividhaṃ anesanaṃ
nissāya jīvitaṃ 2- kappeti. Seyyathīdaṃ? veḷudānaṃ pattadānaṃ pupphadānaṃ phaladānaṃ
dantakaṭṭhadānaṃ mukhodakadānaṃ sinānadānaṃ cuṇṇadānaṃ mattikādānaṃ pātukamyataṃ 3- mugga-
sūpyataṃ pāribhaṭyataṃ jaṅghapesanikaṃ vejjakammaṃ dūtakammaṃ pahiṇagamanaṃ piṇḍapaṭipiṇḍaṃ
dānānuppadānaṃ vatthuvijjaṃ 4- nakkhattavijjaṃ aṅgavijjanti. Chabbidhe ca agocare
carati. Seyyathīdaṃ? vesiyāgocare vidhavagocare thullakumārikapaṇḍakabhikkhunī-
pānāgāragocareti. Saṃsaṭṭho ca viharati rājūhi rājamahāmattehi titthiyehi
titthiyasāvakehi ananulomikena gihisaṃsaggena, yāni vā pana tāni kulāni assaddhāni
appasannāni anopānabhūtāni akkosakaparibhāsakāni anatthakāmāni ahitakāmāni
aphāsukakāmāni ayogakkhemakāmāni bhikkhūnaṃ bhikkhunīnaṃ .pe. Upāsakānaṃ
upāsikānaṃ, tathārūpāni kulāni sevati bhajati payirupāsati. Ayaṃ anatthakusalo.
         Yo pana imasmiṃ sāsane pabbajitvā attānaṃ sammā payojeti,
anesanaṃ pahāya catupārisuddhisīle patiṭṭhātukāmo saddhāsīsena pāṭimokkhasaṃvaraṃ,
@Footnote: 1 cha.Ma. tasminti  2 cha.Ma., i. jīvikaṃ
@3 cha.Ma., i. cāṭukamyataṃ  4 Ma., i. vatthuvijjaṃ khettavijjaṃ

---------------------------------------------------------------------------------------------
page213.
Satisīsena indriyasaṃvaraṃ, viriyasīsena ājīvapārisuddhiṃ, paññāsīsena paccayapaṭisevanaṃ
pūreti. Ayaṃ atthakusalo.
         Yo vā sattāpattikkhandhasodhanavasena pāṭimokkhasaṃvaraṃ, chadvāre
ghaṭṭitārammaṇesu abhijjhādīnaṃ anuppattivasena indriyasaṃvaraṃ, anesanaparivajjanavasena
viññūpasaṭṭhabuddhabuddhasāvakavaṇṇitapaccayapaṭisevanena ca ājīvapārisuddhiṃ, yathāvutta-
paccavekkhaṇavasena paccayapaṭisevanaṃ, catuiriyāpathaparivattane sātthakatādīnaṃ
paccavekkhaṇavasena sampajaññaṃ sodheti. Ayampi atthakusalo.
         Yo vā yathā usodakaṃ 1- paṭicca saṅkiliṭṭhavatthaṃ pariyodāyati, chārikaṃ
paṭicca ādāso, ukkāmukhaṃ paṭicca jātarūpaṃ, tathā ñāṇaṃ paṭicca sīlaṃ vodāyatīti
ñatvā ñāṇodakena dhovanto sīlaṃ pariyādāpeti. 2- Yathā ca kikī sakuṇikā aṇḍaṃ,
cāmarīmigī 3- vāladhiṃ, ekaputtikā nārī piyaṃ ekaputtakaṃ, ekanayano puriso taṃ
ekanayanañca rakkhati, tathā ativiya appamatto attano sīlakkhandhaṃ rakkhati, sāyaṃ
pātaṃ paccavekkhamāno anumattampi vajjaṃ na passati. Ayampi atthakusalo.
         Yo vā pana avippaṭisārakare sīle patiṭṭhāya kilesavikkhambhanapaṭipadaṃ
paggaṇhāti, taṃ paggahetvā kasiṇaparikammaṃ karoti, kasiṇaparikammaṃ katvā samāpattiyo
nibbatteti. Ayampi atthakusalo.
         Yo vā pana samāpattito vuṭṭhāya saṅkhāre sammasitvā arahattaṃ
pāpuṇāti, ayaṃ atthakusalānaṃ aggo. Tattha ye ime yāva avippaṭisārakare sīle
patiṭṭhānena yāva vā kilesavikkhambhanapaṭipadāyapaggaṇhanena 4- vaṇṇitā atthakusalā,
te imasmiṃ atthe atthakusalāti adhippetā. Tathāvidhā ca te bhikkhū. Tena
bhagavā te bhikkhū sandhāya ekapuggalādhiṭṭhānāya desanāya "karaṇīyamatthakusalenā"ti
āha.
         Tato paraṃ 5- "kiṃ karaṇīyan"ti tesaṃ sañjātakaṅkhānaṃ āha "yantaṃ
santaṃ padaṃ abhisameccā"ti. Ayañhetthādhippāyo 6-:- taṃ buddhānubuddhehi vaṇṇitaṃ
@Footnote: 1 cha.Ma. ūsodakaṃ  2 cha.Ma., i. pariyodāpeti  3 cha.Ma. camarī migo, camaramigo
@4 cha.Ma., i....paggahaṇena  5 cha.Ma., i. ayaṃ saddo na dissati 6 cha.Ma. ayamettha
@adhippāyo

---------------------------------------------------------------------------------------------
page214.
Santaṃ nibbānapadaṃ paṭivedhavasena abhisamecca viharitukāmena yaṃ karaṇīyanti. Ettha
ca yanti imassa gāthāpadassa ādito vuttameva karaṇīyanti adhikārato anuvattati,
taṃ santaṃ padaṃ abhisameccāti. Ayampana yasmā sāvasesapāṭho attho, tasmā
viharitukāmenāti vuttanti veditabbaṃ.
         Athavā santaṃ padaṃ abhisameccāti anussavādivasena lokiyapaññāya
nibbānapadaṃ "santan"ti ñatvā taṃ adhigantukāmena yantaṃ karaṇīyanti adhikārato
anuvattati, taṃ karaṇīyamatthakusalenāti evamettha adhippāyo veditabbo. Athavā
"karaṇīyamatthakusalenā"ti vutte "kin"ti cintentānaṃ āha "yantaṃ santaṃ padaṃ
abhisameccā"ti. Tassevaṃ adhippāyo veditabbo:- lokiyapaññāya santaṃ padaṃ
abhisamecca yaṃ karaṇīyaṃ kātabbaṃ, taṃ karaṇīyaṃ, karaṇārahameva tanti vuttaṃ hoti.
         Kimpana tanti?  kimaññaṃ siyā aññatra tadadhigamupāyato, kāmañcetaṃ
Karaṇārahatthena sikkhattayadīpakena ādipadeneva vuttaṃ. Tathā hi tassa atthavaṇṇanāya
avocumha "atthi karaṇīyaṃ, atthi akaraṇīyaṃ. Tattha saṅkhepato sikkhattayaṃ karaṇīyan"ti.
Atisaṅkhepena desitattā pana tesaṃ bhikkhūnaṃ kehici viññātaṃ, kehici na viññātaṃ.
Tato yehi na viññātaṃ, tesaṃ viññāpanatthaṃ yaṃ visesato āraññikena bhikkhunā
kātabbaṃ, taṃ vitthārento "sakko ujū ca suhujū ca, suvaco cassa mudu
anatimānī"ti imaṃ tāva upaḍḍhagāthamāha.
         Kiṃ vuttaṃ hoti? santaṃ padaṃ abhisamecca viharitukāmo, lokiyapaññāya
Vā taṃ abhisamecca tadadhigamāya paṭipajjamāno āraññiko bhikkhu dutiyacatutthapadhāniyaṅga-
samannāgamena kāye ca jīvite ca anapekkho hutvā saccapaṭivedhāya paṭipajjituṃ
sakko assa, tathā kasiṇaparikammavattasamādānādīsu attano pattacīvarapaṭisaṅkharaṇādīsu
ca yāni tāni sabrahmacārīnaṃ uccāvacāni kiṃkaraṇīyāni, tesu aññesu ca evarūpesu
sakko assa tadakkho 1- analaso samattho. Sakko hontopi ca tatiyapadhāniyaṅga-
samannāgamena uju assa. Uju hontopi ca sakiṃujubhāvena daharakāle vā
ujubhāvena santosaṃ anāpajjitvā yāvajīvaṃ punappunaṃ asithilakaraṇena suṭṭhutaraṃ uju
@Footnote: 1 cha.Ma., i. dakkho

---------------------------------------------------------------------------------------------
page215.
Assa asaṭhakaraṇatāya 1- vā uju amāyāvitāya suhuju, kāyavacīvaṅkappahānena vā
uju, manovaṅkappahānena suhuju. Asantaguṇassa vā anāvikaraṇena uju, asantaguṇena
uppannassa lābhassa anadhivāsanena suhuju. Evaṃ ārammaṇalakkhaṇūpanijjhānehi
purimadvayatatiyasikkhāhi payogāsayasuddhīhi ca uju ca suhuju ca assa.
         Na kevalañca uju ca suhuju ca, apica pana suvaco ca assa. Yo
hi puggalo "idaṃ  na kātabban"ti vutto "kinte diṭṭhaṃ, kinte sutaṃ, ko
me hutvā 2- vadasi, kiṃ upajjhāyo ācariyo sandiṭṭho sambhatto"ti vā vadati 3-
tuṇhībhāvena vā viheṭheti 4- sampaṭicchitvā na tathā karoti, so visesādhigamassa
dūre hoti. Yo pana ovadiyamāno "sādhu bhante suṭṭhu vuttaṃ, attano vajjaṃ
nāma duddasaṃ hoti, punapi maṃ evarūpaṃ disvā vadeyyātha anukampaṃ upādāya,
cirassaṃ me tumhākaṃ santikāva ovādo laddho"ti vadati, yathānusiṭṭhañca paṭipajjati,
so visesādhigamassa avidūre hoti. Tasmā evaṃ parassa vacanaṃ sampaṭicchitvā
karonto suvaco ca assa.
         Yathā ca suvaco, evaṃ mudu assa. Mudūti gahaṭṭhehi dūtagamanapahiṇa-
gamanādīsu niyuñjamāno tattha mudubhāvaṃ akatvā thaddho hutvā vattapaṭipattiyaṃ
sakalabrahmacariye ca mudu assa suparikammakataṃ suvaṇṇaṃ viya tattha tattha viniyogakkhamo.
Athavā mudūti abhākuṭiko uttānamukho sukhasambhāso paṭisanthāravutti sutitthaṃ viya
sukhāvagāho assa. Na kevalañca mudu, apica pana anatimānī assa, jātigottādīhi
atimānavatthūhi pare nātimaññeyya, sāriputtatthero viya caṇḍālakumārakasamena
cetasā vihareyyāti.
                          Dutiyagāthāvaṇṇanā
         [2] Evaṃ bhagavā santaṃ padaṃ abhisamecca viharitukāmassa tadadhigamāya vā
paṭipajjamānassa visesato āraññikassa bhikkhuno ekaccaṃ karaṇīyaṃ vatvā puna
taduttarimpi vattukāmo "santussako cā"ti dutiyaṃ gāthamāha.
@Footnote: 1 cha.Ma., i. asaṭhatāya  2 cha.Ma. sutvā
@3 cha.Ma. sambhatto vāti vadeti,  4 cha.Ma. taṃ viheseti

---------------------------------------------------------------------------------------------
page216.
         Tattha "santuṭṭhī ca kataññutā"ti ettha vuttappabhedena dvādasavidhena
santosena santussatīti santussako. Athavā tussatīti tussako, sakena tussako,
santena tussako, samena tussakoti santussako. Tattha sakaṃ nāma "piṇḍiyālopabhojanaṃ
nissāyā"ti evaṃ upasampadamaṇḍale uddiṭṭhaṃ attanā ca sampaṭicchitaṃ
catupaccayajātaṃ, tena sundarena vā asundarena vā sakkaccamasakkaccaṃ vā dinnena
paṭiggahaṇakāle paribhogakāle ca vikāramadassetvā yāpento "sakena tusasako"ti
vuccati. Santaṃ nāma yaṃ laddhaṃ hoti attano vijjamānaṃ, tena santeneva
tussanto tato paramaṃ 1- apaṭṭhento atricchataṃ pajahanto "santena tussako"ti
vuccati. Samaṃ iṭṭhāniṭṭhesu anunayappaṭighappahānaṃ, tena samena sabbārammaṇesu
tussanto "samena tussako"ti vuccati.
         Sukhena bhariyatīti subharo, supposoti vuttaṃ hoti. Yo hi bhikkhu
manussehi sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva
ca dasseti, tesaṃ vā sammukhāva taṃ piṇḍapātaṃ "kiṃ tumhehi dinnan"ti
apasādento sāmaṇeragahaṭṭhādīnaṃ deti, esa dubbharo. Etaṃ disvā manussā
dūratova parivajjenti "dubbharo bhikkhu na sakkā positun"ti. 2- No pana yaṅkiñci
khūlaṃ vā paṇītaṃ vā appaṃ vā bahuṃ vā labhitvā attamano vippasannamukho hutvā
yāpeti, 3- esa subharo. Etaṃ disvā manussā ativiya vissatthā honti, "amhākaṃ
bhaddantā 4- subharo thokathokenapi tussati, mayameva taṃ posessāmā"ti paṭiññaṃ
katvā posenti. Evarūpo idha subharoti adhippeto.
         Appaṃ kiccamassāti appakicco, na kammārāmatābhassārāmatāsaṅgaṇikārāmatādi-
anekakiccabyāvaṭo, athavā sakalavihāre navakammasaṃghaparibhogasāmaṇeraārāmika-
vosāsanādikiccavirahito, attano kesanakhacchedanapattacīvaraparikammādiṃ katvā
samaṇadhammakiccaparo hotīti vuttaṃ hoti.
         Sallahukā vutti assāti sallahukavutti. Yathā ekacco bahubhaṇḍako 5-
bhikkhu disā pakkamanakāle bahupattacīvarapaccattharaṇatelaguḷādiṃ mahājanena
@Footnote: 1 cha.Ma., i. paraṃ  2 cha.Ma. posetunti  3 i. yāti
@4 cha.Ma., i. bhadanto  5 cha.Ma. bahubhaṇḍo

---------------------------------------------------------------------------------------------
page217.
Sīsabhārakaṭibhārādīhi uccārāpetvā 1- pakkamati, evaṃ ahutvā yo appaparikkhāro
hoti, pattacīvarādiaṭṭhasamaṇaparikkhāramattameva pariharati, disāpakkamanakāle pakkhī
sakuṇo viya samādāyeva pakkamati, evarūpo idha sallahukavuttīti adhippeto. Santāni
indriyāni assāti santindriyo, iṭṭhārammaṇādīsu rāgādivasena anuddha-
tindriyoti vuttaṃ hoti. Nipakoti viññū vibhāvī paññavā, sīlānurakkhaṇapaññāya
cīvarādivicāraṇapaññāya āvāsādisattasappāyaparijānanapaññāya ca samannāgatoti adhippāyo.
         Na pagabbhoti appagabbho, aṭṭhaṭṭhānena kāyapāgabbhiyena catuṭṭhānena
vacīpāgabbhiyena anekaṭṭhānena manopāgabbhiyena ca virahitoti attho.
         Aṭṭhaṭṭhānaṃ kāyapāgabbhiyannāma 2- saṃghagaṇapuggalabhojanasālājantāghara-
nhānatitthabhikkhācāramaggaantaragharappavesanesu kāyena appaṭirūpakaraṇaṃ. Seyyathīdaṃ?
idhekacco saṃghamajjhe pallatthikāya vā nisīdati pādena pādaṃ ādahetvā 3-
vāti evamādi. Tathā gaṇamajjhe catuparisasannipāte, tathā vuḍḍhatare puggale.
Bhojanasālāyampana vuḍḍhānaṃ āsanaṃ na deti, navānaṃ āsanaṃ paṭibāhati. Tathā
jantāghare, vuḍḍhe cettha anāpucchā aggijālanādīni karoti. Nhānatitthe ca
yadidaṃ "daharo vuḍḍhoti pamāṇaṃ akatvā āgatapaṭipāṭiyā nhāyitabban"ti vuttaṃ,
tampi anādiyanto pacchā āgantvā udakaṃ otaritvā vuḍḍhe ca nave ca
bādheti. Bhikkhācāramagge pana aggāsanaaggodakaaggapiṇḍatthaṃ vuḍḍhānaṃ purato
purato yāti, bāhāya bāhaṃ paharanto. Antaragharappavesane  vuḍḍhānaṃ paṭhamataraṃ
pavisati, daharehi kāyakīḷanaṃ karotīti evamādi.
         Catuṭṭhānaṃ vacīpāgabbhiyannāma 4- saṃghagaṇapuggalaantaragharesu
appaṭirūpavācānicchāraṇaṃ. Seyyathīdaṃ? idhekacco saṃghamajjhe anāpucchā dhammaṃ bhāsati,
tathā pubbe vuttappakāre gaṇe vuḍḍhatare puggale ca, tattha manussehi pañhaṃ puṭṭho
vuḍḍhataraṃ anāpucchā visajjeti, antaraghare pana "itthannāme kiṃ atthi, kiṃ yāgu
udāhu khādanīyaṃ vā bhojanīyaṃ vā, kimme dassasi, kimajja  khādissāmi, kiṃ
bhuñjissāmi, kiṃ pivissāmī"ti evamādiṃ bhāsati.
@Footnote: 1 cha.Ma. ubbahāpetvā, i. uddharāpetvā
@2 khu. mahā. 29/399/272 purābhedasuttaniddesa (syā)  3 cha.Ma. pāde pādamodahitvā,
@Sī. pādena pādamādahitvā, i. pāde pādaṃ ādahitvā  4 khu. mahā. 29/399/274

---------------------------------------------------------------------------------------------
page218.
         Anekaṭṭhānaṃ manopāgabbhiyannāma 1- tesu tesuṭṭhānesu kāyavācāhi
ajjhācāraṃ anāpajjitvāpi manasā eva kāmavitakkādinānappakāraṃ appaṭirūpavitakkanaṃ.
         Kulesu ananugiddhoti yāni upāsakakulāni 3- upasaṅkamati, tesu
paccayataṇhāya vā ananulomikagihisaṃsaggavasena vā ananugiddho, na sahasokī, na
sahanandī, na sukhitesu sukhito, na dukkhitesu dukkhito, na uppannesu kiccakaraṇīyesu
attanā vā yogamāpajjitāti 4- vuttaṃ hoti. Imissāya ca gāthāya yaṃ "suvaco
cassā"ti ettha vuttaṃ assāti vacanaṃ, taṃ sabbapadehi saddhiṃ santussako ca assa,
subharo ca assāti evaṃ yojetabbaṃ.
                          Tatiyagāthāvaṇṇanā
         [3] Evaṃ bhagavā santaṃ padaṃ abhisamecca viharitukāmassa tadadhigamāya
vā paṭipajjitukāmassa visesato āraññikassa bhikkhuno taduttarimpi karaṇīyaṃ
ācikkhitvā idāni akaraṇīyampi ācikkhitukāmo "na ca khuddaṃ samācare kiñci,
yena viññū pare upavadeyyun"ti imaṃ upaḍḍhagāthamāha.
         Tassattho:- evamimaṃ karaṇīyaṃ karonto yantaṃ kāyavacīmanoduccaritaṃ
khuddaṃ lāmakanti vuccati, taṃ na ca khuddaṃ samācare, asamācaranto ca na kevalaṃ
oḷārikaṃ, kintu 5- kiñci na samācare, appamattakampi anumattakampi 6- na samācareti
vuttaṃ hoti.
         Tato tassa samācāre sandiṭṭhikameva ādīnavaṃ dasseti "yena viññū
pare upavadeyyun"ti. Ettha ca yasmā aviññū pare appamāṇaṃ. Te hi anavajjaṃ
vā sāvajjaṃ karonti, appasāvajjaṃ vā mahāsāvajjaṃ karonti. Viññū eva pana
pamāṇaṃ. Te hi anuvicca pariyogāhetvā avaṇṇārahassa avaṇṇaṃ bhāsanti,
vaṇṇārahassa vaṇṇaṃ bhāsanti. Tasmā "viññū pare"ti vuttaṃ.
         Evaṃ bhagavā imāhi aḍḍhateyyagāthāhi santaṃ padaṃ abhisamecca
viharitukāmassa tadadhigamāya vā paṭipajjitukāmassa visesato āraññikassa,
@Footnote: 1 khu. mahā. 29/399/276 (syā)  2 cha.Ma. kulesvananugiddhoti  3 cha.Ma. yāni tāni
@kulāni  4 cha.Ma. uyyogamāpajjitāti, i. voyogamāpajjitāti  5 Sī. kiṃ pana
@6 cha.Ma. aṇumattakampi

---------------------------------------------------------------------------------------------
page219.
Āraññikasīsena ca sabbesampi kammaṭṭhānaṃ gahetvā viharitukāmānaṃ karaṇīyākaraṇīyabhedaṃ
kammaṭṭhānūpacāraṃ vatvā idāni tesaṃ bhikkhūnaṃ tassa devatābhayassa paṭighātāya
parittatthaṃ vipassanāpādakajjhānavasena kammaṭṭhānatthañca "sukhino vā khemino vā
hontū"tiādinā nayena mettakathaṃ kathetumāraddho.
         Tattha sukhinoti sukhasamaṅgino. 1- Kheminoti khemavanto, abhayā
nirūpaddavāti vuttaṃ hoti. Sabbeti anavasesā. Sattāti pāṇino. Sukhitattāti
sukhitacittā. Ettha ca kāyikena sukhena sukhino, mānasena sukhena 2- sukhitattā,
tadubhayenāpi sabbabhayūpaddavavigamena vā kheminoti veditabbā. Kasmā pana evaṃ
vuttaṃ? mettābhāvanākāradassanatthaṃ. Evañhi mettā bhāvetabbā "sabbe sattā
sukhino hontū"ti vā, "khemino hontū"ti vā, "sukhitattā hontū"ti vā.
                          Catutthagāthāvaṇṇanā
         [4] Evaṃ yāva upacārato appanākoṭi, tāva saṅkhepena mettābhāvanaṃ
dassetvā idāni vitthārato pana taṃ dassetuṃ "yekecī"ti gāthādvayamāha. Atha
vā yasmā puthuttārammaṇe paricitaṃ cittaṃ na ādikeneva ekagge 3- saṇṭhāti,
ārammaṇappabhedampana anugantvā anugantvā  kameneva 4- saṇṭhāti, tasmā tassa
tasathāvarādidukatikappabhede ārammaṇe anugantvā anugantvā saṇṭhānatthampi
"yekecī"ti gāthādvayamāha. Athavā yasmā yassa yaṃ ārammaṇaṃ vibhūtaṃ hoti, tassa
tattha cittaṃ sukhaṃ tiṭṭhati, tasmā tesaṃ bhikkhūnaṃ yassa yaṃ vibhūtaṃ ārammaṇaṃ, tassa
tattha cittaṃ saṇṭhāpetukāmo tasathāvarādidukatikārammaṇappabhedadīpakaṃ 5- "yekecī"ti
imaṃ gāthadvayamāha.
         Ettha hi tasathāvaradukaṃ diṭṭhādiṭṭhadukaṃ dūrasantikadukaṃ bhūtasambhavesīdukanti
cattāro duke, dīghādīhi ca chahi padehi majjhimapadassa tīsu aṇukathūlapadassa 6- ca
dvīsu tikesu ca atthasambhavato dīgharassamajjhimattikaṃ mahantāṇukamajjhimattikaṃ
thūlāṇukamajjhimattikanti tayo tike ca dīpeti. Tattha yekecīti anavasesavacanaṃ.
@Footnote: 1 cha.Ma. sukhasampannā  2 cha.Ma. ayaṃ saddo na dissati  3 cha.Ma., i. ekatte
@4 cha.Ma., i. kamena  5 cha.Ma....tikārammaṇabhedadīpakaṃ  6 cha.Ma., i. aṇukapadassa

---------------------------------------------------------------------------------------------
page220.
Pāṇā eva bhūtā pāṇabhūtā. Athavā pāṇantīti pāṇā, etena assāsapassāsap-
paṭibaddhe pañcavokārasatte gaṇhāti. Bhavantīti bhūtā, etena ekavokāracatuvokāra-
satte gaṇhāti. Atthīti santi saṃvijjanti.
         Evaṃ "yekeci pāṇabhūtatthī"ti iminā vacanena dukatikehi saṅgahetabbe
sabbasatte ekajjhaṃ 1- dassetvā idāni sabbepi te tasā vā thāvarā vā
anavasesāti iminā dukena saṅgahetvā dasseti.
         Tattha tasantīti tasā, sataṇhānaṃ sabhayānañcetaṃ adhivacanaṃ. Tiṭṭhantīti
thāvarā pahīnataṇhābhayānaṃ arahataṃ etaṃ adhivacanaṃ. Natthi tesaṃ avasesanti
anavasesā, sabbepīti vuttaṃ hoti. Yañca dutiyagāthāya ante vuttaṃ. Taṃ
sabbadukatikehi sambandhitabbaṃ "yekeci pāṇabhūtatthi tasā vā thāvarā vā
anavasesā, imepi sabbe sattā bhavantu sukhitattā. Evaṃ yāva bhūtā vā sambhavesī
vā, imepi sabbe sattā bhavantu sukhitattā"ti.
         Idāni dīgharassamajjhimāditikattayadīpakesu dīghā vātiādīsu chasu padesu
dīghāti dīghattabhāvā nāgamacchagodhādayo. Anekabyāmasatappamāṇāpi hi mahāsamudde
nāgādīnaṃ attabhāvā anekayojanasatappamāṇāpi 2- macchagodhādīnaṃ attabhāvā honti.
Mahantāti mahantattabhāvā jale macchakacchapādayo, thale hatthināgādayo, amanussesu
dānavādayo. Āha ca "rāhuggaṃ attabhāvīnan"ti. 3- Tassa hi attabhāvo ubbedhena
cattāri yojanasahassāni aṭṭha ca yojanasatāni, bāhū dvādasayojanasatapparimāṇā,
paññāsayojanaṃ bhamukantaraṃ, tathā aṅgulantarikā, hatthatalāni dve yojanasatānīti.
Majjhimāti assagoṇamahisasūkarādīnaṃ attabhāvā. Rassakāti tāsu tāsu jātīsu
vāmanādayo dīghamajjhimehi thūlamajjhimehi ca 4- omakappamāṇā sattā. Aṇukāti
maṃsacakkhussa agocarā dibbacakkhuvisayā udakādīsu nibbattā sakhumattabhāvā sattā
ūkādayo vā, apica ye tāsu tāsu jātīsu mahantamajjhimehi thūlamajjhimehi
ca omakappamāṇā sattā, te aṇukāti veditabbā. Thūlāti parimaṇḍalattabhāvā
macchakummasippikasambukādayo 5- sattā.
@Footnote: 1 cha.Ma. ekato  2 cha.Ma., i. anekayojanappamāṇā
@3 aṅ. catukka. 21/15/19 paññattisutta.  4 cha.Ma. ayaṃ saddo na dissati
@5 cha.Ma. sippikasambukādayo

---------------------------------------------------------------------------------------------
page221.
                          Pañcamagāthāvaṇṇanā
         [5] Evaṃ tīhi tikehi anavasesato satte dassetvā idāni "diṭṭhā
vā ye ca adiṭṭhā"tiādīhi tīhi dukehipi te saṅgahetvā dasseti.
         Tattha diṭṭhāti ye attano cakkhussa āpāthamāgatavasena diṭṭhapubbā.
Adiṭṭhāti ye parasamuddaparaselaparacakakavāḷādīsu ṭhitā. "ye ca dūre vasanti avidūre"ti
iminā pana dukena attano attabhāvassa dūre ca avidūre ca vasante satte
dasseti, te apādadvipādavasena veditabbā. Attano hi kāye vasantā sattā
avidūre, bahi kāyato 1- vasantā sattā dūre. Tathā anto upacāre vasantā
avidūre, bahi upacārato 2- vasantā dūre. Anto 3- vihāre gāme janapade dīpe
cakkavāḷe vasantā avidūre, paracakkavāḷe vasantā dūre vasantīti vuccati.
         Bhūtāti jātā abhinibbattā. Ye bhūtā eva, na puna bhavissantīti
saṅkhyaṃ gacchanti. Tesaṃ khīṇāsavānaṃ etaṃ adhivacanaṃ. Sambhavamesantīti sambhaveSī.
Appahīnabhavasaṃyojanattā āyatimpi sambhavaṃ esantānaṃ sekkhaputhujjanānametaṃ adhivacanaṃ.
Athavā catūsu yonīsu aṇḍajajalāmbujā 4- sattā yāva aṇḍakosañca vatthikosañca
na bhindanti, tāva sambhavesī nāma, aṇḍakosañca vatthikosañca bhinditvā bahi
nikkhantā bhūtā nāma. Saṃsedajā opapātikā ca paṭhamacittakkhaṇe sambhavesī nāma,
dutiyacittakkhaṇato pabhūti bhūtā nāma. Yena vā iriyāpathena jāyanti, yāva tato
aññaṃ na pāpuṇanti, tāva sambhavesī nāma, tato paraṃ bhūtāti.
                          Chaṭṭhagāthāvaṇṇanā
         [6] Evaṃ bhagavā "sukhino vā"ti ādīhi aḍḍhateyyāhi gāthāhi
nānappakārato tesaṃ bhikkhūnaṃ hitasukhādhigamanapatthanāvasena satteseu mettābhāvanaṃ
dassetvā idāni ahitadukkhānāgamanapatthanāvasenapi taṃ dassento āha "na paro
paraṃ nikubbethā"ti. Esa porāṇapāṭho, idāni pana "parañhī"tipi paṭhanti, ayaṃ
na sundaro.
@Footnote: 1 cha.Ma. bahi kāye  2 cha.Ma. bahi upacāre
@3 cha.Ma., i. attano  4 cha.Ma., i. aṇḍajajalābujā

---------------------------------------------------------------------------------------------
page222.
         Tattha paroti parajano. Paranti parajanaṃ. Na nikubbethāti na
vambheyya. 1- Nātimaññethāti na atikkamitvā maññeyya. Katthacīti katthaci okāse,
gāme vā khette 2- vā ñātimajjhe vā puggalamajjhe 3- vāti ādi. Nanti etaṃ.
Kañcīti yaṃkañci khattiyaṃ vā brāhmaṇaṃ vā gahaṭṭhaṃ vā pabbajitaṃ vā sukhitaṃ vā
dukkhitaṃ vāti 4- ādi. Byārosanā paṭīghasaññāti kāyavacīvikārehi byārosanāya ca
manovikārena paṭighasaññāya ca. "byārosanāya paṭighasaññāyā"ti hi vattabbe
"byārosanā paṭighasaññā"ti vuccati, yathā "sammadaññāya vimuttā"ti vattabbe
"sammaññā vimuttā"ti, yathā ca "anupubbasikkhāya anupubbakiriyāya anupubba-
paṭipadāyā"ti vattabbe "anupubbasikkhā anupubbakiriyā anupubbapaṭipadā
aññārādhanāti. 5- Nāññamaññassa dukkhamiccheyyāti aññamaññassa dukkhaṃ na
iccheyya. Kiṃ vuttaṃ hoti? na kevalaṃ "sukhino vā khemino vā
hontū"tiādimanasikāravaseneva mettaṃ bhāveyya, kimpana 6- "aho vata yokoci
parapuggalo yaṃkañci parapuggalaṃ vañcanādīhi nikatīhi  na nikubbetha,
jātiādīhi ca navahi mānavatthūhi katthaci padese yaṃkañci parapuggalaṃ nātimaññeyya,
aññamaññassa ca byārosanāya vā paṭighasaññāya vā dukkhaṃ na iccheyyā"ti
evampi manasikaronto bhāveyyāti.
                          Sattamagāthāvaṇṇanā
         [7] Evaṃ ahitadukkhānāgamanapatthanāvasena atthato mettābhāvanaṃ
dassetvā idāni tameva upamāya dassento āha "mātā yathā niyaṃ puttan"ti.
         Tassattho:- yathā mātā niyaṃ puttaṃ attani jātaṃ orasaṃ puttaṃ,
tañca ekaputtameva āyusā anurakkhe, tassa dukkhāgamanapaṭibāhanatthaṃ attano
āyumpi cajitvā taṃ anurakkhe, evampi sabbabhūtesu idaṃ mettāsaṅkhyaṃ mānasaṃ 7-
bhāvaye, punappunaṃ janaye vaḍḍhaye, tañca aparimāṇasattārammaṇavasena ekasmiṃ vā
satte anavasesapharaṇavasena aparimāṇaṃ bhāvayeti.
@Footnote: 1 cha.Ma. vañceyya  2 cha.Ma. gāme vā gāmakhette vā  3 cha.Ma., i. pūgamajjhe
@4 Sī., i. sugataṃ vā duggataṃ vāti  5 cha.Ma., i. ayaṃ saddo na dissati
@6 cha.Ma. kintu  7 Sī., i. mettāmānasaṃ

---------------------------------------------------------------------------------------------
page223.
                          Aṭṭhamagāthāvaṇṇanā
         [8] Evaṃ sabbākārena mettābhāvanaṃ dassetvā idāni tasseva
vaḍḍhanaṃ dassento āha "mettañca sabbalokasmin"ti.
         Tattha mijjati tāyati cāti mitto, hitajjhāsayatāya siniyhati,
ahitāgamanato rakkhati cāti attho. Mittassa bhāvo mettaṃ. Sabbalokasminti
anavasesasattaloke. Manasi bhavanti mānasaṃ. Tañhi cittasampayuttattā evaṃ vuttaṃ.
Bhāvayeti vaḍḍhaye. Nāssa parimāṇanti aparimāṇaṃ, appamāṇasattārammaṇatāya evaṃ
vuttaṃ. Uddhanti upari, tena arūpabhavaṃ gaṇhāti. Adhoti heṭṭhā, tena kāmabhavaṃ
gaṇhāti. Tiriyanti vemajjhaṃ, tena rūpabhavaṃ gaṇhāti. Asambādhanti sambādhavirahitaṃ,
bhinnasīmanti vuttaṃ hoti. Sīmā nāma paccatthiko vuccati, tasmimpi pavattanti
attho. Averanti veravirahitaṃ, antarantarāpi veracetanāpātubhāvavirahitanti vuttaṃ
hoti. 1- Asapattanti vigatapaccatthikaṃ. Mettāvihārī hi puggalo manussānaṃ piyo
hoti, amanussānaṃ piyo hoti, nāssa koci paccatthiko hoti, tenassa taṃ mānasaṃ
vigatapaccatthikattā asapattanti vuccati. Pariyāyavacanaṃ hi taṃ etaṃ, yadidaṃ paccatthiko
sapattoti. Ayaṃ anupadato atthavaṇṇanā.
         Ayampanettha adhippetatthadīpanā:- yadetaṃ 2- "evampi sabbabhūtesu mā
mānasaṃ bhāvaye aparimāṇan"ti vuttaṃ, tañcetaṃ aparimāṇaṃ mettaṃ mānasaṃ
sabbalokasmiṃ bhāvaye vaḍḍhaye, vuḍḍhiṃ viruḷhiṃ vepullaṃ gamaye pāpaye. Kathaṃ?
uddhaṃ adho ca tiriyañca, uddhaṃ yāva bhavaggā, adho yāva avīcito, tiriyaṃ yāva
avasesadisā. Uddhaṃ vā āruppaṃ, adho kāmadhātuṃ, tiriyaṃ rūpadhātuṃ anavasesaṃ
pharanto. Evaṃ bhāventopi ca taṃ yathā asambādhaṃ averaṃ asapattañca hoti, tathā
sambādhaverasapattānaṃ abhāvaṃ karonto bhāvaye. Yaṃ vā taṃ vā bhāvanāsampadaṃ pattaṃ
sabbattha okāsalokavasena 3- asambādhaṃ, attano paresu āghātapaṭivinayena averaṃ,
attani ca paresaṃ āghātapaṭivinayena asapattaṃ hoti, taṃ asambādhaṃ averaṃ asapattaṃ
@Footnote: 1 cha.Ma....virahitanti attho  2 cha.Ma. yadidaṃ  3 Sī., i. okāsalābhavasena

---------------------------------------------------------------------------------------------
page224.
Aparimāṇaṃ mettaṃ mānasaṃ uddhaṃ adho ca tiriyañcāti tividhaparicchedena sabbalokasmiṃ
bhāvaye vaḍḍhayeti.
                          Navamagāthāvaṇṇanā
         [9] Evaṃ mettābhāvanāya vaḍḍhanaṃ dassetvā idāni taṃ bhāvanaṃ
anuyuttassa viharato iriyāpathaniyamābhāvaṃ dassento āha "tiṭṭhañcaraṃ .pe.
Adhiṭṭheyyā"ti.
         Tassattho:- evañcetaṃ mettaṃ mānasaṃ bhāvento so "nisīdati
pallaṅkaṃ ābhujitvā ujuṃ kāyaṃ paṇidhāyā"ti ādīsu viya iriyāpathaniyamaṃ akatvā
yathāsukhaṃ aññataraññataraṃ iriyāpathabādhanavinodanaṃ karonto tiṭṭhaṃ vā caraṃ vā
nisinno vā sayāno vā yāvatā vigatamiddho assa, atha etaṃ mettajjhānassatiṃ
adhiṭṭheyya.
         Atha vā evaṃ mettābhāvanāya vaḍḍhanaṃ dassetvā idāni vasībhāvaṃ
dassento āha "tiṭṭhañcaran"ti. Vasībhāvappatto hi tiṭṭhaṃ vā caraṃ vā
nisinno vā sayāno vā yāvatā iriyāpathena etaṃ mettajjhānassatiṃ adhiṭṭhātukāmo
hoti, atha vā tiṭṭhaṃ vā caraṃ vā .pe. Sayāno vāti na tassaṭṭhānādīni
antarāyakarāni honti, apica kho yāvatā etaṃ mettajjhānassatiṃ adhiṭṭhātukāmo
hoti, tāvatā vigatamiddhova 1- hutvā adhiṭṭhāti, natthi tassa tattha dandhāyitattaṃ.
Tenāha "tiṭṭhañcaraṃ nisinno vā, sayāno vā yāva tassa vigatamiddho. Etaṃ
satiṃ adhiṭṭheyyā"ti.
         Tassāyamadhippāyo:- yantaṃ "mettañca sabbalokasmiṃ, mānasambhāvaye"ti
vuttaṃ, taṃ tathā bhāvaye, yathā ṭhānādīsu yāvatā iriyāpathena ṭhānādīni vā
anādayitvā yāvatā etaṃ mettajjhānassatiṃ adhiṭṭhātukāmo assa, tāvatā
vigatamiddhova hutvā etaṃ satiṃ adhiṭṭheyyāti.
         Evaṃ mettābhāvanāya vasībhāvaṃ dassento "etaṃ satiṃ adhiṭṭheyyā"ti
tasmiṃ mettāvihāre niyojetvā idāni taṃ vihāraṃ thunanto āha "brahmametaṃ
vihāraṃ idhamāhū"ti.
@Footnote: 1 cha.Ma., i. vigatamiddho

---------------------------------------------------------------------------------------------
page225.
         Tassattho:- yvāyaṃ "sukhino vā khemino vā hontū"tiādiṃ katvā
yāva "etaṃ satiṃ adhiṭṭheyyā"ti vaṇṇito mettāvihāro, etaṃ catūsu
dibbabrahmaariyairiyāpathavihāresu niddosattā attanopi paresampi atthakaraṇattā ca
idha ariyassa dhammavinaye brahmavihāramāhu seṭṭhavihāramāhūti, yato satataṃ samitaṃ
abbokiṇṇaṃ tiṭṭhaṃ caraṃ nisinno vā sayāno vā yāvatāssa vigatamiddho, etaṃ
satiṃ adhiṭṭheyyāti.
                          Dasamagāthāvaṇṇanā
         [10] Evaṃ bhagavā tesaṃ bhikkhūnaṃ nānappakārato mettābhāvanaṃ
dassetvā idāni yasmā mettā sattārammaṇattā attadiṭṭhiyā āsannā hoti,
tasmā diṭṭhigahaṇanisedhanamukhena tesaṃ bhikkhūnaṃ tadeva mettajjhānaṃ 1- pādakaṃ katvā
ariyabhūmippattiṃ dassento āha "diṭṭhiñca anupagammā"ti imāya gāthāya desanaṃ
samāpeti. 2-
         Tassattho:- yvāyaṃ "brahmametaṃ vihāraṃ idhamāhū"ti saṃvaṇṇito
mettajjhānavihāro, tato vuṭṭhāya ye tattha vitakkavicārādayo dhammā, te tesañca
vavatthādianusārena rūpadhamme pariggahetvā arūpadhamme 3- pariggahetvā 3- iminā
nāmarūpaparicchedena "suddhasaṅkhārapuñjoyaṃ nayidha sattūpalabbhatī"ti 4- evaṃ diṭṭhiñca
anupagamma anupubbena lokuttarasīlena sīlavā hutvā lokuttarasīlasampayutteneva
sotāpattimaggasammādiṭṭhisaññitena dassanena sampanno tato paraṃ yo cāyaṃ 5-
vatthukāmesu gedho kilesakāmo appahīno hoti, tampi sakadāgāmianāgāmimaggehi
ca tanubhāvena 6- anavasesappahānena ca kāmesu gedhaṃ vineyya vinayitvā vūpasametvā
na hi jātu gabbhaseyyaṃ punareti ekaṃseneva puna gabbhaseyyaṃ na eti,
suddhāvāsesu nibbattitvā tattheva arahattaṃ pāpuṇitvā parinibbātīti.
         Evaṃ bhagavā desanaṃ samāpetvā te bhikkhū āha "gacchatha bhikkhave
tasmiṃyeva vanasaṇḍe viharatha, imañca suttaṃ māsassa aṭṭhasu dhammassavanadivasesu
@Footnote: 1 cha.Ma. mettājhānaṃ  2 cha.Ma., i. samāpesi  3-3 cha.Ma., i. ayaṃ pāṭhā na dissanti
@4 saṃ. sagā. 15/171/163 vajirāsutta  5 cha.Ma., i. yo pāyaṃ 6 Sī.,i. patanubhāvena

---------------------------------------------------------------------------------------------
page226.
Gaṇḍiṃ ākoṭetvā ussāretha, dhammakathaṃ karotha sākacchatha anumodatha, idameva
kammaṭṭhānaṃ āsevatha bhāvetha bahulīkarotha, tepi vo amanussā taṃ bheravārammaṇaṃ na
dassessanti, aññadatthu atthakāmā hitakāmā bhavissantī"ti. Te "sādhū"ti bhagavato
paṭisuṇitvā uṭṭhāyāsanā bhagavantaṃ abhivādetvā padakkhiṇaṃ katvā tattheva
gantvā tathā akaṃsu. Devatāyo ca "bhaddantā amhākaṃ atthakāmā hitakāmā"ti
pītisomanassajātā hutvā sayameva senāsanaṃ sammajjanti, uṇhodakaṃ paṭiyādenti,
tameva mettaṃ bhāvetvā tameva pādakaṃ katvā vipassanaṃ ārabhitvā sabbe tasmiṃyeva
antotemāse aggaphalaṃ arahattaṃ pāpuṇitvā mahāpavāraṇāya visuddhipavāraṇaṃ
pavāresunti.
                   Evañhi 1- atthakusalena tathāgatena
                   dhammissarena kathitaṃ karaṇīyamatthaṃ.
                   Katvānubhuyya paramaṃ hadayassa santiṃ
                   santaṃ padaṃ abhisamenti samattapaññā.
                   Tasmāhi taṃ amatamabbhūtamariyakantaṃ
                   santaṃ padaṃ abhisamecca viharitukāmo.
                   Viññū jano vimalasīlasamādhipaññābhedaṃ
                   kareyya satataṃ karaṇīyamatthanti.
                   Paramatthajotikāya khuddakapāṭhaṭṭhakathāya
                       mettasuttavaṇṇanā niṭṭhitā.
                            ---------
                             Nigamanakathā
         ettāvatā ca yaṃ vuttaṃ:-
                   uttamaṃ vandaneyyānaṃ     vanditvā ratanattayaṃ
                   khuddakānaṃ karissāmi      kesañci atthavaṇṇananti.
@Footnote: 1 cha.Ma. evampi

---------------------------------------------------------------------------------------------
page227.
         Tattha saraṇasikkhāpadadvattiṃsākārakumārapañhamaṅgalasuttaratanasuttatirokuḍḍasutta-
nidhikaṇḍasuttamettasuttavasena navappabhedassa khuddakapāṭhassa tāva atthavaṇṇanā
katā hoti. Tenetaṃ vuccati:-
            idaṃ 1- khuddakapāṭhassa       karontenatthavaṇṇanaṃ
            saddhammaṭṭhitikāmena         yampattaṃ kusalaṃ mayā.
            Tassānubhāvato khippaṃ        dhamme ariyappavedite
            vuḍḍhiṃ viruḷhiṃ vepullaṃ        pāpuṇātu ayaṃ janoti.
         Paramavisuddhisaddhābuddhiviriyaguṇapaṭimaṇḍitena sīlācārajjavamaddavādiguṇa-
samudayasamuditena sakasamayasamayantaragahaṇajjhogāhaṇasamatthena paññāveyyattiyasamannāgatena
tipiṭakapariyattidhammappabhede sāṭṭhakathe satthu sāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhuroḷāravacanalāvaṇṇayuttena
yuttamuttavādinā vādivarena mahākavinā chaḷabhiññāpaṭisambhidādippabhedaguṇapaṭimaṇḍite
uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ
vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena therena
katā ayaṃ paramatthajotikā nāma khuddakapāṭhavaṇṇanā:-
             tāva tiṭṭhatu lokasmiṃ        lokanittharaṇesinaṃ
             dassentī kulaputtānaṃ        nayaṃ sīlādivisuddhiyā.
             Yāva buddhoti nāmampi       suddhacittassa tādino
             lokamhi lokajeṭṭhassa       pavattati mahesinoti.
                    Paramatthajotikāya khuddakapāṭhaṭṭhakathāya
                      khuddakapāṭhavaṇṇanā niṭṭhitā.
                             -------