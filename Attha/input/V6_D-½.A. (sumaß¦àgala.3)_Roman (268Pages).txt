AṬṬHAKATHĀ Book 6 : PĀḶI ROMAN
Dī.A. (sumaṅgala.3)

Page 1-100.

page1.
                            Sumaṅgalavilāsinī
                    dīghanikāyaṭṭhakathā pāṭikavaggavaṇṇanā
                 namo tassa bhagavato arahato sammāsambuddhassa
                         --------------
                           1.  pāṭikasutta
                         sunakkhattavatthuvaṇṇanā
     [1] Evamme sutaṃ .pe. Mallesu viharatīti pāṭikasuttaṃ. Tatrāyaṃ
anupubbapadavaṇṇanā;-
     mallesu viharatīti mallā nāma jānapadino rājakumārā, tesaṃ
nivāso ekopi janapado ruḷhisaddena  "mallā"ti vuccati, tasmiṃ mallesu
janapade. "anupiyaṃ nāma mallānaṃ nigamo"ti anupiyanti evaṃnāmako mallānaṃ
janapadassa eko nigamo, taṃ gocaragāmaṃ katvā ekasmiṃ chāyūdakasampanne
vanasaṇḍe viharatīti attho. Anopiyantipi pāṭho. Pāvisīti paviṭṭho. Bhagavā pana
na tāva paviṭṭho, pavisissāmīti nikkhantattā pana pāvisīti vutto. Yathā  kiṃ,
yathā "gāmaṃ gamissāmī"ti nikkhanto puriso taṃ gāmaṃ appattopi "kuhiṃ
itthannāmo"ti vutte "gāmaṃ gato"ti vuccati, evaṃ. Etadahosīti gāmasamīpe
ṭhatvā suriyaṃ 1- olokentassa etaṃ ahosi. Atippago khoti ativiya pago kho,
na tāva kulesu yāgubhattaṃ niṭṭhitanti. Kiṃ pana bhagavā kālaṃ ajānitvā
nikkhantoti? na ajānitvā. Paccūsakāleyeva hi bhagavā ñāṇajālaṃ pattharitvā
lokaṃ volokento ñāṇajālassa 2- anto paviṭṭhaṃ bhaggavagottaṃ channaparibbājakaṃ
disvā "ajjāhaṃ imassa paribbājakassa mayā pubbe katakāraṇaṃ āharitvā
dhammaṃ kathessāmi, sā dhammakathā assa mayi pasādapaṭilābhavasena saphalā bhavissatī"ti
ñatvāva paribbājakārāmaṃ pavisitukāmo atippagova nikkhami. Tasmā tattha
pavisitukāmatāya evaṃ cittaṃ uppādesi.
@Footnote: 1 cha.Ma. sūriyaṃ evamuparipi. 2 Sī.i. buddhañāṇassa.

---------------------------------------------------------------------------------------------
page2.
     [2] Etadavocāti bhagavantaṃ disvā mānatthaddhataṃ akatvā satthāraṃ
paccuggantvā etaṃ etu kho bhanteti ādikaṃ vacanaṃ avoca. Imaṃ pariyāyanti
imaṃ vāraṃ, ajja imaṃ āgamanavāranti attho. Kiṃ pana bhagavā pubbepi tattha
gatapubbopi? na gatapubbo, lokasamudācāravasena pana evamāha. Lokiyā hi
cirassaṃ āgatampi anāgatapubbampi manāpajātiyaṃ 1- āgataṃ disvā "kuto bhavaṃ
āgato, cirassaṃ bhavaṃ āgato, kathaṃ te idhāgamanamaggo ñāto, kiṃ maggamuḷhosī"ti
ādīni vadanti. Tasmā ayampi lokasamudācāravasena evamāhāti veditabbo.
Idamāsananti attano nisinnāsanaṃ papphoṭetvā dadamāno evamāha.
Sunakkhatto licchaviputtoti sunakkhatto nāma licchavirājaputto. So kira tassa
gihisahāyo hoti, kālena kālaṃ tassa santikaṃ āgacchati. 2- Paccakkhātoti
"paccakkhāmidānāhaṃ bhante bhagavantaṃ, nadānāhaṃ bhante bhagavantaṃ uddissa
viharissāmī"ti evaṃ paṭiakkhāto nissaṭṭho pariccatto.
     [3] Bhagavantaṃ uddissāti "bhagavā me satthā, bhagavato ahaṃ
ovādaṃ paṭikaromī"ti evaṃ apadisitvā. Ko santo kaṃ paccācikkhasīti yācako
vā yācitakaṃ paccācikkheyya, yācitako vā yācakaṃ. Tvaṃ pana neva yācako na
yācitako, evaṃ sante moghapurisa ko santo ko samāno kaṃ paccācikkhasīti
dasseti. Passa moghapurisāti passa tucchapurisa. Yāvañca te idaṃ aparaddhanti
yattakaṃ idaṃ tava aparaddhaṃ, yattako te aparādho, tattako dosoti evāhaṃ
bhavantaṃ 3- dosaṃ āropemīti 4- dasseti. 5-
     [4] Uttarimanussadhammāti pañcasīladasasīlasaṅkhātā manussadhammā
uttari. Iddhipāṭihāriyanti iddhibhūtaṃ pāṭihāriyaṃ. Kate vāti katamhi vā.
Yassatthāyāti yassa dukkhakkhayassa atthāya. So niyyāti takkarassāti so dhammo
takkarassa yathā mayā dhammo desito, tathā kārakassa sammāpaṭipannassa
puggalassa sabbavaṭṭadukkhakkhayāya amatanibbānasacchikiriyāya 6- gacchati, na gacchati
saṃvattati, na saṃvattatīti pucchati. Tatra sunakkhattāti tasmiṃ sunakkhatta mayā
@Footnote: 1 cha.Ma. manāpajātikaṃ      2 cha.Ma. i. gacchati.    3 Ma.i. bhagavantaṃ,
@4 cha.Ma. āropesinti.   5 i. dassesi.        6 i. amatamahānibbāna....

---------------------------------------------------------------------------------------------
page3.
Desite dhamme takkarassa sammādukkhakkhayāya saṃvattamāne kiṃ uttarimanussadhammā
iddhipāṭihāriyaṃ kataṃ karissati, ko tena katena attho? tasmiñhi katepi
akatepi mama sāsanassa parihāni natthi, devamanussānañhi amatanibbānaṃ 1-
sampāpanatthāya ahaṃ pāramiyo pūresiṃ, na pāṭihāriyakaraṇatthāyāti pāṭihāriyassa
niratthakataṃ dassetvā "passa moghapurisā"ti dutiyaṃ dosaṃ āropesi. 2-
     [5] Aggaññanti lokapaññattiṃ. "idaṃ nāma lokassa aggan"ti
evaṃ jānitabbaṃ aggamariyādaṃ na taṃ paññapetīti vadati. Sesamettha
anantaravārānusāreneva veditabbaṃ.
     [6] Anekapariyāyena khoti idaṃ kasmā āraddhaṃ.? sunakkhatto kira
"bhagavato guṇaṃ makkhessāmi, dosaṃ paññapessāmī"ti ettakaṃ vippalapitvā
bhagavato kathaṃ suṇanto appatiṭṭho niravo aṭṭhāsi. 3-
     Atha bhagavā "sunakkhatta evaṃ tvaṃ makkhibhāve ṭhito sayameva garahaṃ
pāpuṇissasī"ti makkhibhāve ādīnavadassanatthaṃ anekapariyāyenāti ādimāha. Tattha
anekapariyāyenāti anekakāraṇena. Vajjigāmeti vajjirājūnaṃ 4- gāme vesālīnagare.
No visahīti nāsakkhi. So avisahantoti so sunakkhatto yassa pubbe tiṇṇaṃ
ratanānaṃ vaṇṇaṃ kathentassa mukhaṃ nappahoti, sodāni teneva mukhena avaṇṇaṃ
katheti, 5- addhā avisahanto asakkonto brahmacariyaṃ carituṃ attano bālatāya
avaṇṇaṃ kathetvā hīnāyāvattoti. Buddho pana subuddhova, dhammo svākkhātova,
saṃgho supaṭipannova. Evaṃ tīṇi ratanāni thomentā manussā tuyheva dosaṃ
dassentīti. Iti kho teti evaṃ kho te sunakkhatta vattāro bhavissanti. Tato
evaṃ dose uppanne satthā atītānāgate appaṭihatañāṇo, mayhaṃ evaṃ doso
uppajjissatīti jānantopi puretaraṃ na kathesīti vattuṃ na lacchasīti dasseti.
Apakkamevāti apakkamiyeva, apakkanto 6- vā cutoti attho. Yathā taṃ āpāyikoti
yathā apāye nibbattanāraho satto niraye nibbattanāraho satto apakkameyya,
evameva apakkamīti attho.
@Footnote: 1 i amatamahānibbāna....     2 Ma. āropeti.       3 Sī. ahosi, i. aṭṭhasi.
@4 cha.Ma. vajjirājānaṃ.          5 i. kathesi.         6 Sī. apasakkanto.

---------------------------------------------------------------------------------------------
page4.
                        Korakkhattiyavatthuvaṇṇanā
     [7] Ekamidāhanti iminā kiṃ dasseti? idaṃ suttaṃ dvīhi padehi
āraddhaṃ iddhipāṭihāriyaṃ na karotīti ca aggaññaṃ na paññapetīti 1- ca. Tattha
"aggaññaṃ na paññapetī"ti idaṃ padaṃ suttapariyosāne dassessati. "pāṭihāriyaṃ
na karotī"ti imassa pana padassa anusandhidassanavasena ayaṃ desanā āraddhā.
     Tattha ekamidāhanti ekasmiṃ ahaṃ. Samayanti samaye, ekasmiṃ kāle
ahanti attho. Thūlūsūti thūlū nāma janapado, tattha viharāmi. Uttarakā nāmāti
itthīliṅgavasena uttarakāti evaṃnāmako thūlūjanapadassa 2- nigamo, taṃ nigamaṃ
gocaragāmaṃ katvāti attho. Aceloti naggo. Korakkhattiyoti antovaṅkapādo
khattiyo. Kukkuravattikoti samādinnakukkuravatto 3- sunakho viya ghāyitvā khādati,
uddhanaṭṭhāne 4- nipajjati, aññaṃpi sunakhakiriyameva karoti. Catukoṇḍikoti
catusaṅghaṭṭiko dve jānūni 5- dve ca kappure bhūmiyaṃ ṭhapetvā vicarati.
Chamānikiṇṇanti bhūmiyaṃ nikiṇṇaṃ pakkhittaṃ ṭhapitaṃ. Bhakkhasanti bhakkhaṃ yaṅkiñci
khādanīyaṃ bhojanīyaṃ. Mukhenevāti hatthena aparāmasitvā khādanīyaṃ mukheneva khādati,
bhojanīyampi mukheneva bhuñjati. Sādhurūpoti sundararūPo. Arahaṃ 6- samaṇoti
arahantasamaṇo 7- ekoti. Tattha vatāti paṭṭhanaṭṭhe nipāto. Evaṃ kirassa paṭṭhanā
ahosi "iminā samaṇena sadiso añño samaṇo nāma natthi, ayañhi
appicchatāya vatthaṃ na nivāseti, `esa papañco'ti maññamāno bhikkhābhājanampi na
pariharati, chamānikiṇṇameva khādati, ayaṃ samaṇo nāma. Mayaṃ pana kiṃ samaṇā"ti.
Evaṃ sabbaññubuddhassa pacchato carantova imaṃ pāpakaṃ vitakkaṃ vitakkesi.
     Etadavocāti bhagavā kira cintesi "ayaṃ sunakkhatto pāpajjhāsayo,
kiṃ nu imaṃ disvā cintesī"ti athevaṃ cintento tassa ajjhāsayaṃ viditvā
"ayaṃ moghapuriso mādisassa sabbaññuno pacchato āgacchanto acelaṃ arahāti
maññati, idhevadānāyaṃ bālo niggahaṃ arahatī"ti anivattitvāva etaṃ tvaṃpi nāmāti
@Footnote: 1 i paññapeti      2 cha.Ma. thūlūnaṃ janapadassa, i, khulūnaṃ.  3 cha.Ma. i.....vato.
@4 cha.Ma. uddhanantare. i. uddhanavāre. 5 cha.Ma. jāṇūni 6 cha.Ma. ayaṃ. 7 cha.Ma.
@ayaṃ arahataṃ samaṇo

---------------------------------------------------------------------------------------------
page5.
Ādivacanamavoca. Tattha tvaṃpi nāmāti garahaṭṭhe pikāro. Garahanto hi naṃ bhagavā
"tvaṃpi nāmā"ti āha. "tvaṃpi nāma evaṃ hīnajjhāsayo, ahaṃ samaṇo
sakyaputtiyoti evaṃ paṭijānissasī"ti ayañhettha adhippāyo. Kiṃ pana maṃ bhanteti
bhante mayhaṃ kiṃ gārayhaṃ disvā bhagavā "evamāhā"ti pucchati. Athassa bhagavā
ācikkhanto "nanu te"ti ādimāha. Maccharāyatīti "mā aññassa arahattaṃ
hotū"ti kiṃ bhagavā evaṃ  arahattassa maccharāyatīti pucchati. Na kho ahanti
ahaṃ moghapurisa sadevakassa lokassa arahattapaṭilābhameva paccāsiṃsāmi, 1-
etadatthameva me bahūni dukkarāni karontena pāramiyo pūritā, na kho ahaṃ
moghapurisa arahattassa maccharāyāmi. Pāpakaṃ diṭṭhigatanti anarahante 2- arahāti,
arahante ca anarahantoti evaṃ tassa diṭṭhi uppannā. Taṃ sandhāya "pāpakaṃ
diṭṭhigatan"ti āha. Yaṃ kho panāti yaṃ etaṃ acelaṃ evaṃ maññasi. Sattamaṃ
divasanti sattame divase. Alasakenāti alasakabyādhinā. Kālaṃ karissatīti
uddhumātakaudaro 3- marissati.
     Kālakañjikāti tesaṃ asurānaṃ nāmaṃ. Tesaṃ kira tigāvuto attabhāvo
appamaṃsalohito purāṇapaṇṇasadiso kakkaṭakānaṃ viya akkhīni nikkhamitvā matthake
tiṭṭhanti, mukhaṃ sūcipāsakasadisaṃ matthakasmiṃ yeva hoti, tena onametvā gocaraṃ
gaṇhanti. Vīraṇatthambhaketi 4- vīraṇatthambho tasmiṃ susāne atthi, tasmā taṃ
vīraṇatthambhakanti vuccati.
     Tenupasaṅkamīti bhagavati ettakaṃ vatvā tasmiṃ gāme piṇḍāya caritvā
vihāraṃ gate vihārā nikkhamitvā upasaṅkami. Yena tvanti yena kāraṇena tvaṃ.
Yasmāpi bhagavatā byākato, tasmāti attho. Mattaṃ mattanti pamāṇayuttaṃ
pamāṇayuttaṃ. "mantā mantā"5- tipi pāṭho, paññāya upaparikkhitvā upaparikkhitvāti
attho. Yathā samaṇassa gotamassāti yathā samaṇassa gotamassa micchāvacanaṃ assa,
tathā kareyyāsīti āha. Evaṃ vutte acelo sunakho viya uddhanaṭṭhāne nipanno
sīsaṃ ukkhipitvā akkhīni ummiletvā olokento kiṃ kathesi "samaṇo nāma
@Footnote: 1 cha.Ma. paccāsīsāmi evamuparipi      2 cha.Ma. i. na arahantaṃ.
@3 cha.Ma. i. uddhumātaudaro.        4 cha.Ma. i. bīra....  5 Ma. mantvā mantvā.

---------------------------------------------------------------------------------------------
page6.
Gotamo amhākaṃ verī visabhāgo, samaṇassa gotamassa uppannakālato paṭṭhāya
mayaṃ suriye uggate khajjopanakā viya jātā. Samaṇo gotamo amhe evaṃ vācaṃ
vadeyya aññathā vā. Verino pana kathā nāma tacchā na hoti, gaccha tvaṃ
ahamettha kattabbaṃ jānissāmī"ti vatvā punadeva nipajji.
     [8] Ekadvīhikāyāti ekaṃ dveti vatvā gaṇesi. Yathā tanti yathā
asaddahamāno koci gaṇeyya, evaṃ gaṇesi. Ekadivasañca tikkhattuṃ upasaṅkamitvā
eko divaso atīto, dve divasā atītāti ārocesi. Sattamaṃ divasanti so
kira sunakkhattassa vacanaṃ  sutvā sattāhaṃ nirāhārova ahosi. Athassa sattame
divase eko upaṭṭhāko "amhākaṃ kulūpakasamaṇassa ajja sattamo divaso gehaṃ
anāgacchantassa aphāsu nu kho jātan"ti sūkaramaṃsaṃ pacāpetvā bhattaṃ ādāya
gantvā purato bhūmiyaṃ nikkhipi. Acelo disvā cintesi "samaṇassa gotamassa
kathā tacchā vā atacchā vā hotu, āhāraṃ pana khāditvā suhitassa me
maraṇaṃpi sumaraṇan"ti dve hatthe ca jānūni 1- ca bhūmiyaṃ ṭhapetvā kucchipūraṃ
bhuñji. So rattibhāge jīrāpetuṃ asakkonto alasakena kālamakāsi. Sacepi hi
so "na bhuñjeyyan"ti cinteyya, tathāpi taṃ divasaṃ bhuñjitvā alasakena kālaṃ
kareyya. Advejjhavacanā hi tathāgatāti.
     Vīraṇatthambhaketi titthiyā kira "kālakato 2- korakkhattiyo"ti sutvā
divasāni gaṇetvā idaṃ tāva saccaṃ jātaṃ, idāni naṃ aññattha chaḍḍetvā
"musāvādena samaṇaṃ gotamaṃ niggaṇhissāmā"ti gantvā tassa sarīraṃ valliyā
bandhitvā ākaḍḍhantā "ettha chaḍḍessāma, ettha chaḍḍessāmā"ti gacchanti.
Gatagataṭṭhānaṃ aṅgaṇameva hoti. Te kaḍḍhamānā vīraṇatthambhakaṃ susānaṃyeva
gantvā susānabhāvaṃ ñatvā "aññattha chaḍḍessāmā"ti ākaḍḍhiṃsu. Atha nesaṃ
valliṃ chijjittha, pacchā cāletuṃ nāsakkhiṃsu. Te tatova pakkantā. Tena vuttaṃ
"vīraṇatthambhake susāne chaḍḍesun"ti.
@Footnote: 1 cha.Ma. jaṇṇukāni.              2 cha.Ma. kālaṅkato.

---------------------------------------------------------------------------------------------
page7.
     [9] Tenupasaṅkamīti kasmā upasaṅkami. So kira cintesi "avasesaṃ
tāva samaṇassa gotamassa vacanaṃ sameti, matassa pana uṭṭhāya aññena saddhiṃ
kathanaṃ nāma natthi, handāhaṃ gantvā pucchāmi. Sace katheti, sundaraṃ.
No ce katheti, samaṇaṃ gotamaṃ musāvādena niggaṇhissāmī"ti iminā kāraṇena
upasaṅkami. Ākoṭṭesīti pahari. Jānāmi āvusoti matasarīraṃ uṭṭhahitvā kathetuṃ
samatthaṃ nāma natthi, idaṃ kathaṃ kathesīti? buddhānubhāvena. Bhagavā kira
korakkhattiyaṃ asurayonito ānetvā sarīre adhimocetvā kathāpesi. Tameva vā
matasarīraṃ 1- kathāpesi, acinteyyo hi buddhavisayo.
     [10] Tatheva taṃ vipākanti tassa vacanassa taṃ vipākaṃ tatheva,
udāhu noti liṅgavipallāso kato, tatheva so vipākoti attho. Keci pana
"vipakkan"tipi paṭhanti, nibbattanti attho.
     Ettha ṭhatvā pāṭihāriyāni samānetabbāni. Sabbāneva hetāni
pañca pāṭihāriyāni honti. "sattame divase marissatī"ti vuttaṃ, so tatheva
mato, idaṃ paṭhamaṃ pāṭihāriyaṃ. "alasakenā"ti vuttaṃ, alasakeneva mato, idaṃ
dutiyaṃ. "kālakañjikesu nibbattissatī"ti vuttaṃ, tattheva nibbatto, idaṃ tatiyaṃ.
"vīraṇatthambhake susāne chaḍḍessantī"ti vuttaṃ, tattheva chaḍḍito, idaṃ catutthaṃ.
"nibbattaṭṭhānato āgantvā sunakkhattena saddhiṃ kathessatī"ti vuttaṃ, 2- so
kathesiyeva, idaṃ pañcamaṃ pāṭihāriyaṃ.
                      Acelakaḷāramajjhakavatthuvaṇṇanā
     [11] Kaḷāramajjhakoti 3- nikkhantadantamajjako. 4- Nāmameva vā
tassetaṃ. Lābhaggappattoti lābhaggaṃ patto, aggalābhaṃ pattoti vuttaṃ hoti.
Yasaggappattoti yasaggaṃ aggaparivāraṃ patto. Vattapadānīti vattāniyeva,
vattakoṭṭhāsā vā. Samattānīti gahitāni. Samādinnānīti tasseva vevacanaṃ.
@Footnote: 1 cha.Ma. i. sarīraṃ.    2 cha.Ma. vutto    3 cha.Ma....maṭṭuko, Sī....maṭṭhuko
@4 cha.Ma. nikkhantadantamattako

---------------------------------------------------------------------------------------------
page8.
Puratthimena vesālinti vesālito avidūre puratthimadisāya. Cetiyanti
yakkhacetiyaṭṭhānaṃ. Esa nayo sabbattha.
     [12] Yena aceloti 1- bhagavato vattaṃ katvā yena acelo
kaḷāramajjhako tenupasaṅkami. Pañhaṃ apucchīti gambhīraṃ tilakkhaṇāhataṃ pañhaṃ
pucchi. Na sampāyāsīti na sammā ñāṇagatiyā sampāyāsi, 2- andho viya
visamaṭṭhāne tattha tattheva pakkhali. Pañhānaṃ 3- neva ādiṃ, na pariyosānamaddasa.
Athavā "na sampāyāsī"ti na sampādesi, sampādetvā kathetuṃ nāsakkhi.
Asampāyantoti kupurakkhīni 4- parivattetvā olokento "asikkhitakassa santike
vuṭṭhosi, anokāsepi pabbajito pañhaṃ pucchanto vicarasi, apehi mā etasmiṃ
ṭhāne aṭṭhāsī"ti vadanto. Kopañca dosañca appaccayañca pātvākāsīti
kuppanākāraṃ kopaṃ, dussanākāraṃ dosaṃ, atuṭṭhākārabhūtaṃ domanassasaṅkhātaṃ
apaccayañca pākaṭamakāsi. Āsādiyimhaseti āsādayimhā 5- ghaṭṭayimhā. Mā vata
no bho ahosīti aho vata me na bhaveyya. Maṃ vata no ahosītipi pāṭho.
Tattha manti sāmivacanaṭṭhe upayogavacanaṃ, ahosi vata nu mamāti attho. Evañca
pana cintetvā ukkuṭikaṃ nisīditvā "khamatha me bhante"ti taṃ khamāpesi. Sopi
ito paṭṭhāya aññaṃ kiñci pañhaṃ nāma na pucchissasīti. Āma na pucchissāmīti.
Yadi evaṃ gaccha, khamāpemi teti taṃ uyyojesi.
     [13] Parihitoti paridahito nivatthavattho. Sānucārikoti anucārikā
vuccati bhariyā, sahānucārikāya sānucāriko, taṃ taṃ brahmacārivattaṃ 6- pahāya
sabhariyoti attho. Odanakummāsanti surāmaṃsato atirekaṃ odanaṃpi kummāsaṃpi
bhuñjamāno. Yasā nihīnoti yaṃ lābhaggayasaggaṃ patto, tato parihīno hutvā.
     [14] "kataṃ hoti uttarimanussadhammā iddhipāṭihāriyan"ti idha
sattavattapadātikkamavasena satta pāṭihāriyāni veditabbāni.
@Footnote: 1 cha.Ma. acelako  2 cha.Ma. i. pāyāsi  3 cha.Ma. i. na dissati
@4 cha.Ma. i. kabarakkhīni, ṭī. kampanakkhīni  5 cha.Ma. i. āsādiyimha
@6 cha.Ma. brahmacariyaṃ, Sī. brahmacarivataṃ

---------------------------------------------------------------------------------------------
page9.
                       Acelapāṭikaputtavatthuvaṇṇanā
     [15] Pāṭikaputtoti pāṭikassa putto. Ñāṇavādenāti ñāṇavādena
saddhiṃ. Upaḍḍhapathanti yojanaṃ ce, no antare bhaveyya, gotamo aḍḍhayojanaṃ,
ahaṃ aḍḍhayojanaṃ. Esa nayo aḍḍhayojanādīsu. Ekapadavāraṃpi atikkamma gacchato
jayo bhavissati, anāgacchato parājayoti. Te tatthāti te mayaṃ tattha
samāgataṭṭhāne. Taddiguṇaṃ taddiguṇāhanti tato tato diguṇaṃ diguṇaṃ ahaṃ karissāmīti,
bhagavatā saddhiṃ pāṭihāriyaṃ kātuṃ asamatthabhāvaṃ jānantopi "uttamapurisena saddhiṃ
paṭṭhapetvā asakkontassāpi 1- pasaṃsā 2- hotī"ti ñatvā evamāha. Nagaravāsinopi
taṃ sutvā "asamattho nāma evaṃ na gajjati, addhā ayaṃpi arahā bhavissatī"ti
tassa mahantaṃ sakkāramakaṃsu.
     [16] Yenāhaṃ tenupasaṅkamīti "sunakkhatto kira pāṭikaputto evaṃ
vadatī"ti assosi. Athassa hīnajjhāsayattā hīnadassanāya cittaṃ udapādi.
     So bhagavato vattaṃ katvā bhagavati gandhakuṭiṃ paviṭṭhe pāṭikaputtassa
santikaṃ gantvā pucchi "tumhe kira evarūpiṃ kathaṃ kathethā"ti. Āma kathemāti.
Yadi evaṃ "mā cintayittha mā bhāyittha vissatthā punappunaṃ evaṃ vadetha, ahaṃ
samaṇassa gotamassa upaṭṭhāko, tassa visayaṃ jānāmi, tumhehi saddhiṃ pāṭihāriyaṃ
kātuṃ nāsakkhissati, ahaṃ samaṇassa gotamassa kathetvā bhayaṃ uppādetvā taṃ
aññato gahetvā gamissāmi, tumhe mā bhāyitthā"ti taṃ assāsetvā bhagavato
santikaṃ gato. Tena vuttaṃ "yenāhaṃ tenupasaṅkamī"ti.
     Taṃ vācanti ādīsu "ahaṃ abuddhova samāno buddhomhīti vicariṃ,
abhūtameva kathitaṃ nāhaṃ buddho"ti vadanto taṃ vācaṃ pajahati nāma. Raho
nisīditvā cintayamāno "ahaṃ `ettakaṃ kālaṃ abuddhova samāno buddhomhī'ti
vicariṃ, itodāni paṭṭhāya nāhaṃ buddho"ti cintayanto taṃ cittaṃ pajahati nāma.
"ahaṃ `ettakaṃ kālaṃ abuddhova samāno buddhomhī'ti pāpikaṃ 3- diṭṭhiṃ gahetvā
@Footnote: 1 cha.Ma. i. asakkuṇantassāpi.    2 cha.Ma. pāsaṃso     3 cha.Ma. pāpakaṃ

---------------------------------------------------------------------------------------------
page10.
Vicariṃ, itodāni paṭṭhāya imaṃ diṭṭhiṃ pajahāmī"ti pajahanto taṃ diṭṭhiṃ
paṭinissajjati nāma. Evaṃ akaronto pana taṃ vācaṃ appahāya taṃ cittaṃ
appahāya taṃ diṭṭhiṃ apaṭinissajjitvāti vuccati. Vipateyyāti bandhanā
muttatālapakkaṃ viya gīvato pateyya, sattadhā vā pana phaleyya.
     [17] Rakkhatetanti rakkhatu etaṃ. Ekaṃsenāti nippariyāyena.
Odhāritāti bhāsitā. Acelo ca bhante pāṭikaputtoti evaṃ ekaṃsena bhagavato
vācāya odhāritāya sace acelo pāṭikaputto. Virūparūpenāti vigatarūpena.
Vigacchitasabhāvena rūpena attano rūpaṃ pahāya adissamānena kāyena.
Sīhabyagghādivasena vā vividharūpena sammukhībhāvaṃ āgaccheyya. Tadassa bhagavato musāti
evaṃ sante bhagavato taṃ vacanaṃ musā bhaveyyāti musāvādena niggaṇhāti. Ṭhapetvā
kira etaṃ na aññena bhagavā musāvādena niggaṇhitabboti  1-.
     [18] Dvayagāminīti sarūpena atthibhāvaṃ, atthena natthibhāvanti
evaṃ dvayagāminī. Alikatucchanipphalavācāya etaṃ adhivacanaṃ.
     [19] Ajitopi nāma licchavīnaṃ senāpatīti so kira bhagavato upaṭṭhāko
ahosi, so kālamakāsi. Athassa sarīrakiccaṃ karitvā manussā pāṭikaputtaṃ pucchiṃsu
"kuhiṃ nibbatto senāpatī"ti. So āha "mahāniraye nibbatto"ti. Idañca pana
vatvā puna āha "tumhākaṃ senāpati mama santikaṃ āgamma ahaṃ tumhākaṃ vacanaṃ
akatvā samaṇassa gotamassa vādaṃ patiṭṭhapetvā niraye nibbattomhī"ti
paroditthāti.
     Tenupasaṅkamiṃ 2- divā vihārāyāti ettha "pāṭihāriyakaraṇatthāyā"ti
kasmā na vadati? abhāvā. Sammukhībhāvopi hissa tena saddhiṃ natthi, kuto
pāṭihāriyakaraṇaṃ, tasmā tathā avatvā "divāvihārāyā"ti āha.
@Footnote: 1 cha.Ma., i. niggahitapubbo       2 cha.Ma. i. tenupasaṅkami.

---------------------------------------------------------------------------------------------
page11.
                       Iddhipāṭihāriyakathāvaṇṇanā
     [20] Gahapatinecayikāti gahapatimahāsālā. Tesañhi mahādhanadhaññanicayo,
tasmā "necayikā"ti vuccanti. Anekasahassāti sahassehipi aparimāṇagaṇanā.
Evaṃ mahatiṃ kira parisaṃ ṭhapetvā sunakkhattaṃ añño sannipātetuṃ
samattho natthi. Teneva bhagavā ettakaṃ kālaṃ sunakkhattaṃ gahetvā vicari.
     [21] Bhayanti cittutrāsabhayaṃ. Chambhitattanti sakalasarīracalanaṃ.
Lomahaṃsoti lomānaṃ uddhaggabhāvo. So kira cintesi "ahaṃ atimahantaṃ kathaṃ
kathetvā sadevake loke aggapuggalena saddhiṃ paṭiviruddho, mayhaṃ kho pana
abbhantare arahattaṃ vā pāṭihāriyakaraṇahetu vā natthi, samaṇo pana gotamo
pāṭihāriyaṃ karissati, athassa pāṭihāriyaṃ disvā mahājano `tvaṃdāni pāṭihāriyaṃ
kātuṃ asakkonto kasmā attano pamāṇaṃ ajānitvā loke aggapuggalena
saddhiṃ paṭimallo hutvā gajjasī'ti kaṭṭhaleḍḍudaṇḍādīhi viheṭhessatī"ti.
Tenassa mahājanasannipātañceva tena bhagavato ca āgamanaṃ sutvā bhayaṃ vā
chambhitattaṃ vā lomahaṃso vā udapādi. So tato dukkhā muñcitukāmo
tiṇḍukakhāṇuparibbājakārāmaṃ agamāsi. Tamatthaṃ dassetuṃ atha kho bhaggavāti ādimāha.
     Tattha upasaṅkamīti na kevalaṃ upasaṅkami, upasaṅkamitvā pana dūraṃ
aḍḍhayojanantaraṃ paribbājakārāmaṃ paviṭṭho, tatthapi cittassādaṃ alabhamāno
antantena āvijjhitvā 1- ārāmapaccante ekaṃ gahanaṭṭhānaṃ upadhāretvā
pāsāṇaphalake nisīdi. Atha bhagavā cintesi "sace ayaṃ bālo kassacideva kathaṃ
gahetvā idhāgaccheyya, mā nassatu bālo"ti "nisinnapāsāṇaphalakaṃ tassa sarīre
allīnaṃ hotū"ti adhiṭṭhāsi. Saha adhiṭṭhānacittena taṃ tassa sarīre alliyi. So
mahāaddubandhanabandho viya chinnapādo viya ca ahosi.
     Assosīti ito cito ca pāṭikaputtaṃ pariyesamānā parisā tassa
anupadaṃ gantvā nisinnaṭṭhānaṃ ñatvā āgatena aññatarena purisena "tumhe
kaṃ pariyesathā"ti vutte pāṭikaputtanti. So "tiṇḍukakhāṇuparibbājakārāme
nisinno"ti vuttavacanena assosi.
@Footnote: 1 Ma. āviñchitvā

---------------------------------------------------------------------------------------------
page12.
     [22] Saṃsappatīti osīdati. Tattheva sañcarati. Pāvaḷā 1- vuccati
ānisadaṭṭhikā.
     [23] Parābhūtarūpoti parājitarūpo, vinaṭṭharūpo vā.
     [25] Goyugehīti goyuttehi satamattehi vā sahassamattehi vā
yugehi. Āviñjeyyāmāti ākaḍḍheyyāma. Chijjeranti chijjeyyuṃ. Pāṭikaputto
vā bandhaṭṭhāne chijjeyya.
     [26] Dārupattikantevāsīti dārupattikassa antevāSī. Tassa kira
etadahosi "tiṭṭhatu tāva pāṭihāriyaṃ, samaṇo gotamo `acelo pāṭikaputto
āsanāpi na vuṭṭhahissatī'ti āha. Handāhaṃ gantvā yena kenaci upāyena
taṃ āsanā vuṭṭhāpemi. Ettāvatā ca samaṇassa gotamassa parājayo bhavissatī"ti.
Tasmā evamāha.
     [27] Sīhassāti cattāro sīhā tiṇasīho ca kāḷasīho ca
paṇḍusīho ca kesarasīho ca. Tesaṃ catunnaṃ sīhānaṃ kesarasīho aggataṃ gato,
so idha adhippeto. Migaraññoti sabbacatuppadānaṃ rañño. Āsayanti nivāsaṃ.
Sīhanādanti abhītanādaṃ. Gocarāya pakkameyyanti āhāratthāya pakkameyyaṃ. Varaṃ
varanti uttamuttamaṃ, thūlaṃ thūlanti attho. Mudumaṃsānīti mudūni maṃsāni.
"madhumaṃsānī"ti pāṭho, madhuramaṃsānīti attho. Ajjhupeyyanti upagaccheyyaṃ. Sīhanādaṃ
naditvāti ye dubbalā pāṇā, te palāyantūti attano sūrabhāvasannissitena
kāruññena naditvā.
     [28] Vighāsasaṃvaḍḍhoti vighāsena saṃvaḍḍho, vighāsaṃ bhakkhitātirittaṃ
maṃsaṃ khāditvā vaḍḍhito. Dittoti dappito 2- thūlasarīro, balavāti balasampanno.
Etadahosīti kasmā ahosi? asmimānadosena.
     Tatrāyaṃ anupubbikathā:- ekadivasaṃ kira so sīho gocarato nivattamāno
taṃ siṅgālaṃ bhayena palāyamānaṃ disvā kāruññajāto hutvā "vayasa mā bhāyi,
tiṭṭha ko nāma tvan"ti āha. Jambuko nāmāhaṃ sāmīti. Vayasa jambuka ito
@Footnote: 1 Sī. pāvuḷā                2 Ma. dabbito

---------------------------------------------------------------------------------------------
page13.
Paṭṭhāya maṃ upaṭṭhātuṃ sakkhissasīti. Upaṭṭhahissāmīti. So tato paṭṭhāya
upaṭṭhāti. Sīho gocarato āgacchanto mahantaṃ mahantaṃ maṃsakhaṇḍaṃ āharati. So
taṃ khāditvā avidūre pāsāṇapiṭṭhe vasati. So katipāhaccayeneva thūlasarīro
mahākhandho jāto. Atha naṃ sīho avoca "vayasa jambuka mama vijambhanakāle
avidūre ṭhatvā `virodha sāmī'ti vattaṃ sakkhissasī"ti. Sakkomi sāmīti. So tassa
vijambhanakāle tathā karoti. Tena sīhassa atireko asmimāno hoti.
     Athekadivasaṃ jarasiṅgālo udakasoṇḍiyaṃ pānīyaṃ pivanto attano chāyaṃ
olokento addasa attano thūlasarīrattañceva mahākhandhattañca. Disvāna
`jarasiṅgālo jarasiṅgālosmī'ti manaṃ akatvā "ahaṃpi sīho jāto"ti maññamāno 1-
tato attanāva attānaṃ etadavoca "vayasa jambuka yuttaṃ nāma tava iminā
attabhāvena parassa ucchiṭṭhamaṃsaṃ khādituṃ, kiṃ tvaṃ puriso na hosi, sīhassāpi
cattāro pādā dve dāḍhā dve kaṇṇā ekaṃ naṅguṭṭhaṃ, tavāpi sabbaṃ
tatheva, kevalaṃ tava kesarabhāramattameva natthī"ti. Tassevaṃ cintayato asmimāno
vaḍḍhi. Athassa tena asmimānadosena etaṃ "ko cāhan"ti ādi maññittamahosi. 2-
Tattha ko cāhanti ahaṃ ko, sīho migarājā ko, na mama ñāti, na
sāmiko, kimahantassa nipaccakāraṃ karomīti adhippāyo. Siṅgālakaṃyevāti siṅgālaravameva.
Bheraṇḍakaṃyevāti appiyaamanāpasaddameva. Ke ca chave siṅgāleti ko ca lāmako
siṅgālo. Ke pana sīhanādeti ko pana sīhanādo, siṅgālassa ca sīhanādassa ca ko
sambandhoti adhippāyo. Sugatāpadānesūti sugatalakkhaṇesu. Sugatassa sāsanasambhūtāsu
tīsu sikkhāsu. Kathaṃ panesa tattha jīvati. Etassa hi cattāro paccaye dadamānā
sīlādiguṇasampannānaṃ sambuddhānaṃ demāti denti, esa 3- abuddho samāno
buddhānaṃ niyāmitapaccaye paribhuñjanto sugatāpadānesu jīvati nāma.
Sugatātirittānīti tesaṃ kira bhojanāni dadamānā buddhānañca buddhasāvakānañca
datvā pacchā avasesaṃ sāyaṇhasamaye denti. Evamesa sugatātirittāni bhuñjati
@Footnote: 1 cha.Ma. i. maññi      2 cha.Ma. i. maññitamahosi     3 Sī. tesaṃ

---------------------------------------------------------------------------------------------
page14.
Nāma. Tathāgateti tathāgataṃ arahantaṃ sammāsambuddhaṃ āsādetabbaṃ ghaṭṭayitabbaṃ.
Athavā "tathāgate"ti ādīni upayogabahuvacanāneva. Āsādetabbanti idaṃpi
bahuvacanameva ekavacanaṃ viya vuttaṃ. Āsādanāti ahaṃ buddhena saddhiṃ pāṭihāriyaṃ
karissāmīti ghaṭṭanā.
     [29] Samekkhiyānāti samekkhitvā, maññitvāti attho. Amaññīti
puna amaññittha. Kotthūti siṅgālo.
     [30] Attānaṃ vighāse samekkhiyāti soṇḍiyaṃ ucchiṭṭhodake thūlaṃ
attabhāvaṃ disvā. Yāva attānaṃ na passatīti yāva ahaṃ sīhavighāsasaṃvaḍḍhitako
jarasiṅgāloti evaṃ yathābhūtaṃ attānaṃ na passati. Byagghoti maññatīti
sīhohamasmīti maññati, sīhena vā samānabalo byagghoyeva ahanti maññati.
     [31] Bhutvāna bheketi āvāṭamaṇḍuke khāditvā. Khalamūsikāyoti
khalesu mūsikāyo ca khāditvā. Kaṭasīsu khittāni ca kūṇapānīti susānesu
chaḍḍitakuṇapāni ca khāditvā. Mahāvaneti mahante mahāvanasmiṃ. Suññavaneti
tucchavane. Vivaḍḍhoti vaḍḍhito. Tatheva so siṅgālakaṃ anadīti evaṃ saṃvaḍḍhopi
migarājāhamasmīti maññitvāpi yathā pubbe dubbalasiṅgālakāle, tatheva so
siṅgālaravaṃyeva aravīti. Imāyapi gāthāya bhekādīni bhutvā vaḍḍhitasiṅgālo viya
lābhasakkāragiddho tvanti pāṭikaputtameva ghaṭṭesi. Nāgehīti hatthīhi.
     [34] Mahābandhanāti mahatā kilesabandhanā mocetvā. Mahāviduggāti
mahāviduggaṃ nāma cattāro oghā. Tato uddharitvā nibbānathale patiṭṭhapetvā.
                       Aggaññapaññattikathāvaṇṇanā
     [36] Iti bhagavā ettakena kathāmaggena pāṭihāriyaṃ na karotīti
padassa anusandhiṃ dassetvā idāni "na aggaññaṃ paññapetī"ti imassa
anusandhiṃ dassento aggaññañcāhanti desanaṃ ārabhi.
     Tattha aggaññañcāhanti ahaṃ bhaggava aggaññañca pajānāmi
lokuppatticariyavattañca. Tañca pajānāmīti na kevalaṃ aggaññameva, tañca

---------------------------------------------------------------------------------------------
page15.
Aggaññaṃ pajānāmi. Tato ca uttaritaraṃ sīlasamādhito paṭṭhāya yāva sabbaññutañāṇā
pajānāmi. Tañca pajānanaṃ na parāmasāmīti tañca pajānantopi ahaṃ idaṃ
nāma pajānāmīti taṇhādiṭṭhimānavasena na parāmasāmi. Natthi tathāgatassa
parāmāsoti dīpeti. Paccattaṃyeva nibbuti viditāti attanāyeva attani
kilesanibbānaṃ viditaṃ. Yadabhijānaṃ tathāgatoti yaṃ kilesanibbānaṃ jānaṃ jānanto.
Tathāgato. No anayaṃ āpajjatīti aviditanibbānā titthiyā viya anayaṃ dukkhaṃ
byasanaṃ nāpajjati.
     [37] Idāni yantaṃ titthiyā aggaññaṃ paññapenti, taṃ dassento
santi bhaggavāti ādimāha. Tattha issarakuttaṃ brahmakuttanti issarakataṃ
brahmakataṃ, issaranimmitaṃ 1- brahmanimmitanti attho. Brahmāeva hi ettha
ādhipaccabhāvena issaroti veditabbo. Ācariyakanti ācariyabhāvaṃ ācariyavādaṃ.
Tattha ācariyavādo aggaññaṃ. Aggaññaṃ pana ettha desitanti katvā so
aggaññantveva vutto. Kathaṃvihitakanti kena vihitaṃ kinti vihitaṃ. Sesaṃ
brahmajāle vitthāritanayeneva veditabbaṃ.
     [41] Khiḍḍāpadosikanti khiḍḍāpadosikamūlaṃ.
     [47] Asatāti avijjānena, avijjamānaṭṭhenāti attho. Tucchāti
tucchena antosāravirahitena. Musāti musāvādena. Abhūtenāti bhūtatthavirahitena.
Abbhācikkhantīti abhiācikkhanti. Viparītoti viparītasañño viparītacitto. Bhikkhavo
cāti na kevalaṃ samaṇo gotamoyeva, ye ca assa anusiṭṭhiṃ karonti, te bhikkhū
ca viparītā. Atha yaṃ sandhāya viparītoti vadanti, taṃ dassetuṃ samaṇo gotamoti
ādi vuttaṃ. Subhaṃ vimokkhanti vaṇṇakasiṇaṃ. Asubhantvevāti subhaṇca asubhañca
sabbaṃ asubhanti evaṃ pajānāti. Subhantveva tasmiṃ samayeti subhantieva ca tasmiṃ
samaye pajānāti, na asubhaṃ. Bhikkhavo cāti ye te evaṃ vadanti, tesaṃ bhikkhavo ca
antevāsikasamaṇā viparītā. Pahotīti samattho paṭibalo.
@Footnote: 1 Sī. issaranimittaṃ

---------------------------------------------------------------------------------------------
page16.
     [48] Dukkaraṃ khoti ayaṃ paribbājako yadidaṃ "evaṃ pasanno ahaṃ
bhante"ti ādimāha, taṃ sāṭheyyena kohaññena āha. Evaṃ kirassa ahosi
"samaṇo gotamo mayhaṃ ettakaṃ dhammakathaṃ kathesi, tamahaṃ sutvāpi pabbajituṃ na
sakkomi, mayā etassa sāsanaṃ paṭipannasadisena bhavituṃ vaṭṭatī"ti. Tato so
sāṭheyyena kohaññena evamāha. Tenassa bhagavā mammaṃ 1- ghaṭṭento viya
"dukkaraṃ kho etaṃ bhaggava tayā aññadiṭṭhikenā"ti ādimāha. Taṃ
poṭṭhapādasutte vuttatthameva. Sādhukamanurakkhāti suṭṭhu anurakkha.
     Iti bhagavā pasādamattānurakkhane paribbājakaṃ niyojesi. Sopi evaṃ
mahantaṃ suttantaṃ sutvāpi nāsakkhi kilesakkhayaṃ kātuṃ. Desanā panassa āyatiṃ
vāsanāya paccayo ahosi. Sesaṃ sabbattha uttānatthamevāti.
                  Iti sumaṅgalavilāsiniyā dīghanikāyaṭṭhakathāya
                       pāṭikasuttavaṇṇanā niṭṭhitā.
                        -----------------
                          2. Udumbarikasutta
                         nigrodhaparibbājakavatthu
     [49] Evamme sutanti udumbarikasuttaṃ. Tatrāyaṃ anupubbapadavaṇṇanā:-
     paribbājakoti channaparibbājako. Udumbarikāya paribbājakārāmeti
udumbarikāya deviyā santike paribbājakārāme. Sandhānoti tassa nāmaṃ. Ayaṃ
pana mahānubhāvo parivāretvā vicarantānaṃ pañcannaṃ upāsakasatānaṃ aggapuriso
anāgāmī so 2- bhagavatā mahāparisamajjhe evaṃ saṃvaṇṇito:-
     "../../bdpicture/chahi bhikkhave aṅgehi samannāgato sandhāno gahapati tathāgate
niṭṭhaṅgato saddhamme iriyati. Katamehi chahi? buddhe aveccappasādena dhamme
aveccappasādena saṃghe aveccappasādena ariyena sīlena ariyena ñāṇena
@Footnote: 1 Ma. dhammaṃ        2 cha.Ma. so. na passati

---------------------------------------------------------------------------------------------
page17.
Ariyāya vimuttiyā. Imehi kho bhikkhave chahi aṅgehi samannāgato sandhāno
gahapati tathāgate niṭṭhaṅgato saddhamme iriyatī"ti. 1-
     So pātoyeva uposathaṅgāni adhiṭṭhāya pubbaṇhasamaye buddhappamukhassa
saṃghassa dānaṃ datvā bhikkhūsu  vihāraṃ gatesu ghare khuddakamahallakānaṃ
dārakānaṃ saddena ubbāḷho satthu santike "dhammaṃ sossāmī"ti nikkhanto.
Tena vuttaṃ divādivasseva 2- rājagahā nikkhamīti. Tattha divādivassevāti divassa 3-
divā nāma majjhantātikkamo, tasmiṃ divassāpi divābhūte atikkantamatte
majjhantike nikkhamīti attho. Paṭisallīnoti tato tato rūpādigocarato cittaṃ
paṭisaṃharitvā nilīno jhānaratisevanāvasena ekībhāvaṃ gato. Manobhāvanīyānanti
manavaḍḍhakānaṃ. Ye ca āvajjato manasikaroto cittaṃ vinīvaraṇaṃ hoti unnamati
vaḍḍhati.
     [50] Unnādiniyāti ādīni poṭṭhapādasutte vitthāritanayeneva
veditabbāni.
     [51] Yāvatāti yattakā. Ayaṃ tesaṃ aññataroti ayaṃ tesaṃ
abbhantaro eko sāvako vā, bhagavato kira sāvakā gihianāgāminoyeva
pañcasatā rājagahe paṭivasanti. Yesaṃ ekekassa pañaca pañaca upāsakasatāni
parivāRā. Te sandhāya "ayaṃ tesaṃ aññataro"ti āha. Appeva nāmāti tassa
upasaṅkamanaṃ paṭṭhayamāno āha. Paṭṭhanākāraṇaṃ pana poṭṭhapādasutte vuttameva.
     [52] Etadavocāti āgacchanto antarāmaggeyeva tesaṃ kathāya
sutattā etaṃ aññathā kho imeti ādivacanaṃ avoca. Tattha aññatitthiyāti
dassanenapi ākappenapi kuttenapi ācārenapi vihārenapi iriyāpathenapi aññe
titthiyāti aññatitthiyā. Saṅgamma samāgammāti saṅgantvā samāgantvā rāsī 4-
hutvā nisinnaṭṭhāne. Arañañavanapatthānīti araññavanapatthāni gāmūpacārato
muttāni dūrasenāsanāni. Pantāni dūratarāni manussūpacāravihiratāni. Appasaddānīti
vihārūpacārena gacchato addhikajanassāpi saddena mandasaddāni.
@Footnote: 1 aṅ. chakka. 22/396/500      2 cha.Ma. divādivassa
@3 cha.Ma., i. divasassa           4 cha.Ma. rāsi

---------------------------------------------------------------------------------------------
page18.
Appanigaghosānīti avibhāvitaṭṭhena nigghosena mandanigghosāni. Vijanavātānīti anto
sañcārino janassa vādena vigatavātāni. Manussarāhasseyyakānīti manussānaṃ
rahassa karaṇassa yuttāni anucchavikāni. Paṭisallānasāruppānīti ekībhāvassa
anurūpāni. Iti sandhāno gahapati "aho mama satthā yo evarūpāni
senāsanāni paṭisevatī"ti añjaliṃ paggayha uttamaṅge sirasmiṃ patiṭṭhapetvā imaṃ
udānaṃ udānento nisīdi.
     [53] Evaṃ vutteti evaṃ sandhānena gahapatinā udānaṃ udānentena
vutte. Nigrodho paribbājako ayaṃ gahapati nāma santike nisinnopi
attano satthāraṃyeva thometi ukkaṃsati, amhe pana atthītipi na maññati,
etasmiṃ uppannaṃ kopaṃ samaṇassa gotamassa upari pātessāmīti sandhānaṃ
gahapatiṃ etadavoca,
     yaggheti codanaṭṭhe nipāto. Jāneyyāsīti bujjheyyāsi passeyyāsi.
Kena samaṇo gotamo saddhiṃ sallapatīti kena kāraṇena kena puggalena
saddhiṃ samaṇo gotamo sallapati vadati bhāsati. Kiṃ vuttaṃ hoti "yadi kiñci
sallāpakāraṇaṃ bhaveyya, yadi vā koci samaṇassa gotamassa santikaṃ
sallāpatthiko gaccheyya, sallāpeyya, na pana kāraṇaṃ atthi, na tassa santikaṃ koci
gacchati, svāyaṃ kena samaṇo gotamo saddhiṃ sallapati, asallapanto kathaṃ
unnādī bhavissatī"ti.
     Sākacchanti saṃsandanaṃ. Paññāveyyattiyanti uttarapaccuttaranayena
ñāṇabyattabhāvaṃ. Suññāgārahatāti suññāgāresu naṭṭhā, samaṇena hi gotamena
bodhimūle appamattikā paññā adhigatā, sāpissa suññāgāresu ekakassa
nisīdato naṭṭhā. Yadi pana mayaṃ viya gaṇasaṅgaṇikaṃ katvā nisīdeyya, nāssa
paññā nasseyyāti dasseti. Aparisāvacaroti avisāradattā parisaṃ otarituṃ na
sakkoti. Nālaṃ sallāpāyāti na samattho allāpasallāpaṃ kātuṃ. Antapantānevāti 1-
koci maṃ pañhaṃ puccheyyāti pañhabhīto antapantāneva pantasenāsanāni sevati.
Gokāṇāti ekakkhihatā kāṇagāvī. Sā kira pariyantacārinī hoti, antapantāneva
@Footnote: 1. cha.Ma. antamantāneva

---------------------------------------------------------------------------------------------
page19.
Sevati. Sā kira kāṇakkhibhāvena vanantābhimukhīpi na sakkoti bhavituṃ. Kasmā?
yasmā pattena vā sākhāya vā kaṇṭakena vā pahārassa bhāyati. Gunnaṃ abhimukhīpi
na sakkoti bhavituṃ. Kasmā? yasmā siṅgena vā kaṇṇena vā vālena vā
pahārassa bhāyati.
     Iṅghāti codanaṭṭhe nipāto. Saṃsādeyyāmāti ekapañhapucchaneneva
saṃsādanaṃ visādamāpannaṃ kareyyāma. Tucchakumbhīva nanti rittaghaṭaṃ viya naṃ.
Orodheyyāmāti vinaddheyyāma. Pūritaghaṭo hi ito cito ca parivattetvā na
suvinaddhiyo hoti. Rittako yathāruci parivattetvā sakkā hoti vinaddhituṃ, evameva
hatapaññatāya rittakumbhisadisaṃ samaṇaṃ gotamaṃ vādavinaddhanena samantā
vinaddhissāmāti vadati.
     Iti paribbājako satthu suvaṇṇavaṇṇaṃ nalāṭamaṇḍalaṃ apassanto
dasabalassa parammukhā attano balaṃ dīpento asambhinnaṃ khattiyakumāraṃ jātiyā
ghaṭṭayanto caṇḍālaputto  viya asambhinnaṃ kesarasīhaṃ migarājānaṃ thāmena
ghaṭṭento  jarasigālo viya ca nānappakāraṃ tucchagajjitaṃ gajji. Upāsako pi
cintesi "ayaṃ paribbājako ativiya gajajati, avīciphusanatthāya pādaṃ,
bhavaggagahaṇatthāya hatthaṃ pasārayanto viya niratthakaṃ vāyamati. Sace me satthā imaṃ ṭhānaṃ
āgaccheyya, imassa paribbājakassa yāva bhavaggā ussitaṃ mānaddhajaṃ ṭhānasova
opāpeyyā"ti.
     [54] Bhagavāpi tesaṃ taṃ kathāsallāpaṃ assosiyeva. Tena vuttaṃ
"assosi kho imaṃ kathāsallāpan"ti.
     Sumāgadhāyāti sumāgadhā nāma pokkharaṇī, yassā tīre nisinno
aññataro puriso padumanāḷantarehi asurabhavanaṃ pavisantaṃ asurasenaṃ addasa.
Moranivāpoti nivāpo vuccati bhattaṃ, yattha morānaṃ abhayena saddhiṃ nivāpo
dinno, taṃ ṭhānanti attho. Abbhokāseti aṅgaṇaṭṭhāne. Assāsappattāti
tuṭṭhippattā somanassappattā. Ajjhāsayanti uttamanissayasambhūtaṃ. 1-
Ādibrahmacariyanti
@Footnote: 1 cha.Ma., i....nissayabhūtaṃ

---------------------------------------------------------------------------------------------
page20.
Purāṇabrahmacariyasaṅkhātaṃ ariyamaggaṃ. Idaṃ vuttaṃ hoti "ko nāma so
bhante dhammo yena bhagavatā sāvakā vinītā ajjhāsayādibrahmacariyabhūtaṃ ariyamaggaṃ
pūretvā arahattādhigamanavasena assāsappattā paṭijānantī"ti.
                        Tapojigucchāvādavaṇṇanā
     [55] Vippakatāti mamāgamanapaccayā aniṭṭhitāva hutvā ṭhitā, kathehi,
ahametaṃ niṭṭhapetvā matthakaṃ pāpetvā dassemīti sabbaññupavāraṇaṃ pavāresi.
     [56] Dujjānaṃ khoti bhagavā paribbājakassa vacanaṃ sutvā "ayaṃ
paribbājako mayā sāvakānaṃ desetabbaṃ dhammaṃ tehi pūretabbapaṭipattiṃ pucchati,
sacassāhaṃ āditova taṃ kathessāmi, kathitaṃpi naṃ na jānissati, ayaṃ pana viriyena
pāpajigucchanavādo, handāhaṃ etasseva visaye pañahaṃ pucchāpetvā
puthusamaṇabrāhmaṇānaṃ laddhiyā niratthakabhāvaṃ dassemi. Atha pacchā imaṃ pañhaṃ
byākarissāmī"ti cintetvā dujjānaṃ kho etanti ādimāha.
     Tattha sake ācariyaketi attano ācariyavāde. Adhijeguccheti viriyena
pāpajigucchanabhāve. Kathaṃ santāti kathaṃ bhūtā. Tapojigucchāti viriyena pāpajigucchā
pāpavirajjanā. 1- Paripuṇṇāti parisuddhā. Kathaṃ aparipuṇṇāti kathaṃ aparisuddhā
hotīti. Evaṃ pucchāti. Yatra hi nāmāti yo nāma.
     [57] Appasadde katvāti nīrave appasadde katvā. So kira
cintesi "samaṇo gotamo ekaṃ pañhaṃpi na katheti, sallāpakathāpissa atibahukā
natthi, ime pana ādito paṭṭhāya samaṇaṃ gotamaṃ anuvattanti ceva pasaṃsanti
ca, handāhaṃ ime nissadde katvā sayaṃ kathemī"ti. So tathā akāsi. Tena
vuttaṃ "appasadde katvā"ti. "tapojigucchavādā"ti ādīsu tapojigucchaṃ vadāma,
manasāpi tameva sārato gahetvā vicarāma, kāyenapi tameva allīnā,
nānappakārakaṃ attakilamathānuyogamanuyuttā viharāmāti attho.
@Footnote: 1 cha.Ma., i. pāpavivajjanā.

---------------------------------------------------------------------------------------------
page21.
                          Upakkilesavaṇṇanā
     [58] Tapassīti tapanissitako. "acelako"ti ādīni sīhanāde
vitthāritanayeneva veditabbāni. Tapaṃ samādiyatīti acelaka bhāvādikaṃ tapaṃ sammā
ādiyati, daḷhaṃ gaṇhāti. Attamano hotīti ko añño mayā sadiso imasmiṃ
tape atthīti tuṭṭhamano hoti. Paripuṇṇasaṅkappoti alamettāvatāti evaṃ
pariyositasaṅkappo, idañca titthiyānaṃ vasena āgataṃ. Sāsanāvacaravasenāpi 1-
dīpetabbaṃ. Ekacco hi dhutaṅgaṃ samādiyati, so tena dhutaṅgena ko añño
mayā sadiso dhutaṅgadharoti attamano hoti paripuṇṇasaṅkapPo. Tapassino
upakkileso hotīti duvidhassāpetassa tapassino ayaṃ upakkileso hoti.
Ettāvatāssa tapo upakkileso hotīti vadāmi.
     Attānukkaṃsetīti "ko mayā sadiso atthī"ti attānaṃ ukkaṃsati
ukkhipati. Paraṃ vambhetīti "ayaṃ na mādiso"ti paraṃ saṃsādeti avakkhipati.
     Majjatīti mānamadakaraṇena majjati. Mucchatīti mucchito hoti gadhito
ajjhāpanno. Pamādamāpajjatīti etadeva sāranti pamādamāpajjati. Sāsane
pabbajitopi dhutaṅgasuddhiko hoti, na kammaṭaṭhānasuddhiko. Dhutaṅgameva arahattaṃ
viya sārato pacceti.
     [59] Lābhasakkārasilokanti ettha cattāro paccayā labbhantīti
lābhā, teyeva paccayā suṭṭhu katvā paṭisaṅkharitvā laddhā 2- sakkāro, vañṇabhaṇanaṃ
siloko. Abhinibbattetīti acelakādibhāvaṃ terasadhutaṅgasamādānaṃ vā nissāya
mahālābho uppajjati, tasmā "abhinibbattetī"ti vutto. Sesamettha
purimavādanayeneva duvidhassāpi tapassino vasena veditabbaṃ.
     [60] Vodāsaṃ āpajjatīti dvebhāgaṃ āpajjati, dve bhāge karoti.
Khamatīti ruccati. Nakkhamatīti na ruccati. Sāpekkho pajahatīti sataṇho pajahati.
Kathaṃ? pātova khīrabhattaṃ bhutto hoti. Athassa maṃsabhojanaṃ upaneti. Tassa evaṃ
@Footnote: 1 cha.Ma., i. sāsanāvacarenāpi pana.       2 i. laddho.

---------------------------------------------------------------------------------------------
page22.
Hoti "idāni evarūpaṃ kadā labhissāma, sace jāneyyāma, pātova khīrabhattaṃ
na bhuñjeyyāma, kiṃ mayā sakkā kātuṃ, gaccha bho, tvameva bhuñjā"ti jīvitaṃ
pariccajanto viya sāpekkho pajahati. Gadhitoti 1- gedhajāto. Mucchitoti
balavataṇhāya mucchito pamuṭṭhassatī 2- hutvā. Ajjhāpannoti āmise atilaggo,
"bhuñjissatha āvuso"ti dhammanimantanamattaṃpi akatvā mahante mahante kabaḷe karoti.
Anādīnavadassāvīti ādīnavamattaṃpi na passati. Anissaraṇapaññoti idha mattaññutā
nissaraṇapaccavekkhaṇaparibhogamattaṃpi na karoti. Lābhasakkārasilokanikkantihetūti
lābhādīsu taṇhāhetu.
     [61] Saṃbhakkhetīti saṅkhādeti. 3- Asanivicakkanti vicakkasaṇṭhānā
asaniyeva. Idaṃ vuttaṃ hoti "asanivicakkaṃ imassa dantakūṭaṃ mūlabījādīsu na
kiñci na saṃbhuñjati. Atha ca pana naṃ samaṇappavādena samaṇoti sañjānantī"ti.
Evaṃ apasādeti avakkhipati. Idaṃ titthiyavasena āgataṃ. Bhikkhuvasena panettha
ayaṃ yojanā, attanā dhutaṅgadharo hoti, so aññaṃ evaṃ apasādeti
"kiṃsamaṇā nāma ime samaṇamhāti vadanti, dhutaṅgamattampi natthi, uddesabhattādīni
pariyesantā paccayabāhullikā vicarantī"ti.
     Lūkhājīvinti acelakādivasena vā dhutaṅgavasena vā lūkhājīviṃ.
Issāmacchariyanti parassa sakkārādisampattikhīyanalakkhaṇaṃ issaṃ,
sakkārādikaraṇaakkhamanalakkhaṇaṃ macchariyañca.
     [62] Āpāthakanisādī hotīti manussānaṃ āpāthe dassanaṭṭhāne
nisīdati. Yattha te passanti, tattha ṭhito vaggulivattaṃ ovadati, 4- pañcatapaṃ
tappati, ekapādena tiṭṭhati, suriyaṃ namassati. Sāsane pabbajitopi samādinnadhutaṅgo
sabbarattiṃ sayitvā manussānaṃ cakkhupathe tapaṃ karoti, sāyaṇhe mahāsayaneyeva
cīvarakuṭiṃ karoti, suriye uggate paṭisaṃharati, manussānaṃ āgatabhāvaṃ ñatvā
gaṇḍiṃ 5- paharitvā cīvaraṃ matthake ṭhapetvā caṅkamaṃ otarati, sammajjaniṃ gahetvā
vihāraṅgaṇaṃ sammajjati.
@Footnote: 1 Sī.,i. gathito.       2 cha.Ma. saṃmuṭṭhassatī,    3 cha.Ma., i. saṅkhādati.
@4 cha.Ma., i.carati.      5 cha.Ma. ghaṇḍiṃ.

---------------------------------------------------------------------------------------------
page23.
     Attānanti attano guṇaṃ. Adassayamānoti ettha akāro
nipātamattaṃ, dassayamānoti attho. Idampi me tapasminti idampi kammaṃ mameva
tapasmiṃ, paccatte vā bhummaṃ, idaṃpi mama tapoti attho. So hi asukasmiṃ ṭhāne
acelako atthi muttācāroti ādīni sutvā amhākaṃ esa tapo, amhākaṃ so
antevāsikoti ādīni bhaṇati. Asukasmiṃ vā pana ṭhāne paṃsukūliko bhikkhu
atthīti ādīni sutvā amhākaṃ esa tapo, amhākaṃ so antevāsikoti
ādīni bhaṇati.
     Kiñcidevāti kiñci vajjaṃ diṭṭhigataṃ vā. Paṭicchannaṃ sevatīti yathā
aññe na jānanti, evaṃ sevati. Akkhamamānaṃ āha khamatīti aruccamānaṃyeva
ruccati meti vadati. Attanā kataṃ mahantaṃpi 1- vajjaṃ appamattakaṃ katvā paññapeti,
parena kataṃ dukkaṭamattaṃ vītikkamampi pārājikasadisaṃ katvā dasseti. Anuññeyyanti
anujānitabbaṃ anumoditabbaṃ.
     [63] Kodhano hoti upanāhīti kujjhanalakakhaṇena kodhena,
veraapaṭinissaggalakkhaṇena upanāhena ca samannāgato. Makkhī hoti paḷāsīti
paraguṇamakkhanalakkhaṇena makkhena, yugaggāhalakkhaṇena palāsena ca samannāgato.
     Issukī hoti maccharīti parasakkārādīsu ussūyanalakkhaṇāya issāya.
Āvāsakulalābhavaṇṇadhammesu maccharāyanalakkhaṇena pañcavidhamaccharena ca samannāgato
hoti. Saṭho hoti māyāvīti kerāṭiyalakkhaṇena 2- sāṭheyyena, katapaṭicchādanalakkhaṇāya
māyāya ca samannāgato hoti. Thaddho hoti atimānīti nissinehanikkaruṇathaddhalakkhaṇena
thambhena, atikkamitvā maññanalakkhaṇena atimānena ca samannāgato
hoti. Pāpiccho hotīti asantasambhāvanapaṭṭhanalakkhaṇāya pāpicchatāya samannāgato
hoti. Pāpikānanti tāsaṃyeva lāmakānaṃ icchānaṃ vasaṃ gato. Micchādiṭṭhikoti
natthi dinnanti ādinayappavattāya ayāthāva diṭṭhiyā upeto. Antaggāhikāyāti
sāyeva diṭṭhi ucchedanassa gahitattā "antaggāhikā"ti vuccati, tāya
samannāgatoti attho. Sandiṭṭhiparāmāsīti ādisu sayaṃ diṭṭhi sandiṭṭhi,
@Footnote: 1 cha.Ma. atimahantampi, i. sumahantampi.    2 cha.Ma. kerāṭikalakkhaṇena.

---------------------------------------------------------------------------------------------
page24.
Sandiṭṭhimeva parāmasati gahetvā caratīti 1- sandiṭṭhiparāmāSī. Ādhānaṃ vuccati
daḷhaṃ suṭṭhu ṭhapitaṃ, tathā katvā gaṇhātīti ādhānaggāhī. Ariṭṭho viya na
sakkā hoti paṭinissajjāpetunti duppaṭinissaggī. Yadimeti yadi ime.
                      Parisuddhapapaṭikappattakathāvaṇṇanā
     [64] Idha nigrodha tapassīti evaṃ bhagavā aññatitthiyehi gahitaladdhiṃ
tesaṃ rakkhitatapaṃ sabbameva saṅkiliṭṭhanti upakkilesapāliṃ dassetvā idāni
parisuddhapāliṃ dassanatthaṃ desanaṃ ārabhanto idha nigrodhāti ādimāha. Tattha "na
attamano"ti ādīni vuttavipakkhavaseneva veditabbāni. Sabbavāresu ca
lūkhatapassino ceva dhutaṅgadharassa ca vasena yojanā yojetabbā. 2- Evaṃ so
tasmiṃ ṭhāne parisuddho hotīti evaṃ so tena na attamanatā na
paripuṇṇasaṅkappabhāvasaṅkhātena kāraṇena parisuddho nirupakkileso hoti, uttariṃ
vāyamamāno kammaṭṭhānasuddhiko hutvā arahattaṃ pāpuṇāti. Iminā nayena
sabbavāresu attho veditabbo.
     [69] Addhā kho bhanteti bhante evaṃ sante ekaṃseneva virīyena
pāpajigucchanavādo parisuddho hotīti anujānāti. Ito parañca aggabhāvaṃ vā
sārabhāvaṃ vā ajānanto aggappattā ca sārappattā cāti āha. Athassa bhagavā
sārappattabhāvaṃ paṭisedhento na kho nigrodhāti ādimāha. Papaṭikappattā hotīti
sāravato rukkhassa sāraṃ phegguṃ tacañca atikkamma bahi papaṭikasadisā hotīti dasseti.
                       Parisuddhatacappattakathāvaṇṇanā
     [70] Aggaṃ pāpetūti desanāvasena aggaṃ pāpetvā desetu, sāraṃ
pāpetvā desetūti dasabalaṃ yācati. Cātuyāmasaṃvarasaṃvutoti catubbidhena saṃvarena
pihito. Na pāṇaṃ atipātetīti 3- pāṇaṃ na hanati. Na bhāvitamāsiṃsatīti 4- bhāvitaṃ
nāma tesaṃ saññāya pañca kāmaguṇā, te na āsiṃsati na sevatīti attho.
@Footnote: 1 cha.Ma. vadatīti.   2 cha.Ma., i. veditabbā.   3 Sī.,i. pāpeti
@4 cha.Ma. bhāvitamāsīsati.

---------------------------------------------------------------------------------------------
page25.
     Aduñcassa hotīti etañcassa idāni vuccamānaṃ "so abhiharatī"ti
ādi lakkhaṇaṃ. Tapassitāyāti tapassibhāvena hoti, tattha so abhiharatīti so taṃ
sīlaṃ abhiharati, uparūpari vaḍḍheti. Sīlaṃ me paripuṇṇaṃ, tapo āraddho,
alamettāvatāti na viriyaṃ visajjeti. No hīnāyāvattatīti hīnāya gihibhāvatthāya
nāvattati. Sīlato uttarivisesādhigamatthāya viriyaṃ karotiyeva, evaṃ karonto so
vivittaṃ senāsanaṃ bhajati. "araññan"ti ādīni sāmaññaphale vitthāritāneva.
"mettāsahagatenā"ti ādīni visuddhimagge vaṇṇitāni.
     [71] Tacappattāti papaṭikato abbhantaraṃ tacaṃ pattā.
                      Parisuddhapheggappattakathāvaṇṇanā
     [72] Phegguppattāti tacato abbhantaraṃ pheggaṃ pattā, pheggusadisā
hotīti attho.
     [74] "ettāvatā kho nigrodha tapojigucchā aggappattā ca
hoti sārappattā cā"ti idaṃ bhagavā titthiyānaṃ vasenāha. Titthiyānañhi
lābhasakkāro rukkhassa sākhāpalāsasadiso. Pañcasīlamattakaṃ papaṭikasadisaṃ.
Aṭṭhasamāpattimattaṃ tacasadisaṃ. Pubbenivāsañāṇāvasānābhiññā pheggusadisā.
Dibbacakkhuṃ panete arahattanti gahetvā vicaranti. Tena nesantaṃ rukkhasārasadisaṃ.
Sāsane pana lābhasakkāro sākhāpalāsasadiso. Sīlasampadā papaṭikasadisā.
Jhānasamāpattiyo tacasadisā. Lokiyābhiññā pheggusadisā. Maggaphalaṃ sāro. Iti
bhagavatā attano sāsanaṃ onatavinataphalabhārabharitarukkhūpamāya upamitaṃ. So
desanākusalatāya tato tava sārasampattito 1- mama sāsanaṃ uttaritarañceva paṇītatarañca,
taṃ tuvaṃ kadā jānissasīti attano desanāya visesabhāvaṃ dassetuṃ "iti kho
nigrodhā"ti desanaṃ ārabhi.
     Te paribbājakāti te tassa parivārā tiṃsasatasaṅkhātā 2- paribbājakā.
Ettha mayaṃ panassāmāti ettha acelakapāliādīsu, idaṃ vuttaṃ hoti "amhākaṃ
@Footnote: 1 Sī. tacasārapattito, cha.Ma., i. tacasārasampattito.  2 cha.Ma. tiṃsasatasaṅkhyā.

---------------------------------------------------------------------------------------------
page26.
Acelakapālimattaṃpi natthi, kuto parisuddhapāli. Amhākaṃ parisuddhapālimattaṃpi
natthi, kuto cātuyāmasaṃvarādīni. Cātuyāmasaṃvaropi natthi, kuto araññavāsādīni.
Araññavāsopi natthi, kuto nīvaraṇappahānādīni. Nīvarappahānaṃpi natthi,
kuto brahmavihārādīni. Brahmavihāramattaṃpi natthi, kuto pubbenivāsādīni.
Pubbenivāsañāṇamattaṃpi natthi, kuto amhākaṃ dibbacakkhu. Ettha mayaṃ sācariyakā
naṭṭhā"ti. Ito bhiyyo uttaritaranti ito dibbacakkhuñāṇādhigamato bhiyyo aññaṃ
uttaraṃ visesādhigamaṃ mayaṃ sutivasenāpi na jānāmāti vadanti.
                        Nigordhapajjhāyanavaṇṇanā
     [75] Atha nigordhaṃ paribbājakanti evaṃ kirassa ahosi "ime
paribbājakā idāni bhagavato bhāsitaṃ sussūsanti, iminā ca nigordhena
bhagavato parammukhā kakkhaḷaṃ durāsadavacanaṃ vuttaṃ, idāni ayaṃpi sotukāmo jāto,
kālodāni me imassa mānaddhajaṃ nipātetvā bhagavato sāsanaṃ ukkhipitun"ti.
Atha nigordhaṃ paribbājakaṃ etadavoca. Aparaṃpissa ahosi "ayaṃ mayi akathente
satthāraṃ na khamāpessati, tadassa anāgate ahitāya dukkhāya saṃvattissati, mayā
pana kathite khamāpessati, tadassa bhavissati dīgharattaṃ hitāya sukhāyā"ti. Atha
nigordhaṃ paribbājakaṃ etadavoca. Aparisāvacaraṃ pana naṃ karothāti ettha panāti
nipāto, atha naṃ aparisāvacaraṃ karothāti attho. "aparisāvacaretan"tipi pāṭho,
aparisāvacaraṃ vā etaṃ karotha, gokāṇādīnaṃ vā aññataranti attho.
     Gokāṇanti etthāpi gokāṇaṃ pariyantacāriniṃ viya karothāti attho.
Tuṇhībhūtoti tuṇhībhāvaṃ upagato. Maṅkubhūtoti nittejataṃ āpanno. Pattakkhandhoti
onatagīvo. Adhomukhoti heṭṭhāmukho.
     [76] Buddho so bhagavā bodhāyāti sayaṃ buddho sattānaṃpi
catusaccaṃ bodhanatthāya dhammaṃ deseti. Dantoti cakkhutopi danto .pe.
Manatopi danto. Damathāyāti aññesaṃpi damanatthāyaeva, na vādatthāya. Santoti
rāgasantatāya santo, dosamohasantatāya sabbākusalasabbābhisaṃkhārasantatāya

---------------------------------------------------------------------------------------------
page27.
Santo. Samathāyāti mahājanassa rāgādisamanatthāya dhammaṃ deseti. Tiṇṇoti
cattāro oghe tiṇṇo. Taraṇāyāti mahājanassa oghanittharaṇatthāya. Parinibbutoti
kilesaparinibbānena parinibbuto. Parinibbānāyāti mahājanassāpi
sabbakilesaparinibbāpanatthāya dhammaṃ deseti.
                   Brahmacariyapariyosānasacchikiriyāvaṇṇanā
     [77] Accayoti ādīni sāmaññaphale vuttāni. Ujujātikoti
kāyavaṅkādivirahito ujusabhāvo. Ahamanusāsāmīti ahaṃ tādisaṃ puggalaṃ anusāsāmi
dhammañcassa desemi. Sattāhanti satta divasāni, idaṃ sabbaṃpi ca bhagavā
dandhapaññaṃ puggalaṃ sandhāyāha. Asaṭho pana amāyāvī ujujātiko taṃmuhutteneva
arahattaṃ pattaṃ sakkhissati. Iti bhagavā "asaṭhan"ti ādivacanena saṭho hi vaṅkavaṅko,
mayāpi na sakkā anusāsitunti dīpento paribbājakaṃ pādesu gahetvā (taṃ)
mahāmerupādatale viya khipittha. Kasmā? ayamhi atisaṭho kuṭilacitto, satthari
evaṃ kathentepi buddhadhammasaṃghesu nādhimuccati, adhimuccanakatthāya sotaṃ na odahati,
kohaññe ṭhito satthāraṃ khamāpeti. Tasmā bhagavā tassa ajjhāsayaṃ viditvā
"etu viññū puriso asaṭho"ti ādimāha. Saṭhaṃ panāhaṃ anusāsituṃ na sakkomīti.
                       Paribbājakapajjhāyanavaṇṇanā
     [78] Antevāsikamyatāti antevāsikamyatāya, amhe antevāsike
icchanto. Evamāhāti "etu viññū puriso"ti ādimāha. Yoeva vo ācariyoti
yoeva tumhākaṃ pakatiyā ācariyo. Uddesā no cāvetukāmoti attano
anusāsaniṃ gāhāpetvā amhe amhākaṃ uddesato cāvetukāmo. Soyeva vo
uddeso hotūti yo tumhākaṃ pakatiyā uddeso, so tumhākaṃyeva hotu, na
mayaṃ tumhākaṃ uddesena anatthikā. Ājīvāti ājīvato. Akusalasaṅkhātāti
akusalāti koṭṭhāsaṃ pattā. Akusalā dhammāti dvādasa akusalacittuppādadhammā

---------------------------------------------------------------------------------------------
page28.
Taṇhāyeva vā visesena. Sā hi punabbhavakaraṇato "ponobbhavikā"ti vuttā.
Sadarathāti kilesadarathasampayuttā. Jātijarāmaraṇiyāti jātijarāmaraṇānaṃ paccayabhūtā.
Saṃkilesikā dhammāti dvādasa akusalacittuppādā. Vodāniyāti samathavipassanādhammā.
Te hi satte vodāpenti tasmā "vodāniyā"ti vuccanti. Paññāpāripūrinti
maggapaññāpāripūriṃ. Vepullattañcāti phalapaññāvepullattaṃ, ubhopi vā etāni
aññamaññavevacanāneva. Idaṃ vuttaṃ hoti "tato tumhe maggapaññañceva
phalapaññañca diṭṭheva dhamme sayaṃ abhiññā sacchikatvā upasampajja viharissathā"ti.
Evaṃ bhagavā paribbājake ārabbha attano ovādānusāsaniyā balaṃ dassento
arahattanikūṭena desanaṃ niṭṭhāpesi.
     [79] Yathā taṃ mārenāti yathā mārena pariyuṭṭhitacittā nisīdanti
evameva tuṇhībhūtā .pe. Appaṭibhāṇā nisinnā.
     Māro kira satthā ativiya gajjanto buddhabalaṃ dīpetvā imesaṃ
paribbājakānaṃ dhammaṃ deseti, kadāci dhammābhisamayo bhaveyya, handāhaṃ
pariyuṭṭhāmīti. So tesaṃ cittāni pariyuṭṭhāsi. Appahīnavipallāsānañhi cittaṃ
mārassa yathākāmakaraṇīyaṃ hoti. Tepi mārena pariyuṭṭhitacittā thaddhaṅgapaccaṅgā
viya tuṇhī appaṭibhāṇā nisīdiṃsu. Atha satthā ime paribbājakā ativiya nīravā
hutvā nisinnā, kiṃ nukhoti āvajjanto 1- mārena pariyuṭṭhitabhāvaṃ aññāsi.
Sace pana tesaṃ maggaphaluppattihetu bhaveyya, māraṃ paṭibāhitvāpi bhagavā dhammaṃ
deseyya, so pana tesaṃ natthi. "sabbepime tucchapurisā"ti aññāsi. Tena
vuttaṃ "athakho bhagavato etadahosi sabbepīme moghapurisā"ti ādi.
     Tattha phuṭṭhā pāpimatāti pāpimatā mārena phuṭṭhā. Yatra hi
nāmāti yesu nāma. Aññāṇatthampīti jānanatthampi. Kiṃ karissati sattāhoti
samaṇena gotamena paricchinnasattāho amhākaṃ kiṃ karissati. Idaṃ vuttaṃ hoti
"samaṇena gotamena `sayaṃ abhiññā sacchikatvā upasampajja viharissati
sattāhan'ti vuttaṃ, so sattāho amhākaṃ kiṃ aphāsukaṃ karissati. Handa mayaṃ
@Footnote: 1 Sī. āvajjento.

---------------------------------------------------------------------------------------------
page29.
Sattāhabbhantare etaṃ dhammaṃ sacchikātuṃ sakkā, na sakkāti aññāṇatthampi
brahmacariyaṃ carissāmā"ti. Athavā jānāma tāvassa dhammanti ekadivase ekavāraṃ
aññāṇatthampi etesaṃ cittānuppannaṃ 1- sattāho pana etesaṃ kusītānaṃ kiṃ
karissati, kiṃ sakkhissanti te sattāhaṃ pūretunti ayamettha adhippāyo.
     Sīhanādanti paravādabhindanaṃ sakavādasamussāpanañca abhītanādaṃ
naditvā. Paccuṭṭhāsīti patiṭṭhito. Tāvadevāti tasmiṃyeva khaṇe. Rājagahaṃ pāvisīti
rājagahameva paviṭṭho. Tesaṃ pana paribbājakānaṃ kiñcāpi imaṃ suttantaṃ sutvā
viseso na nibbatto, āyatiṃ pana nesaṃ vāsanāya paccayo bhavissatīti. Sesaṃ
sabbattha uttānamevāti.
                      Udumbarikasuttavaṇṇanā niṭṭhitā.
                          3. Cakkavattisutta
                         attadīpasaraṇatāvaṇṇanā
     [80] Evamme sutanti cakkavattisuttaṃ. Tatrāyaṃ anuttānapadavaṇṇanā:-
     mātulāyanti evaṃnāmake nagare. Taṃ nagaraṃ gocaragāmaṃ katvā
avidūre vanasaṇḍe viharati. "tatra kho bhagavā bhikkhū āmantesī"ti ettha
ayamanupubbikathā:-
     bhagavā kira imassa suttassa samuṭṭhānasamaye paccūsakāle mahākaruṇāsamāpattito
vuṭṭhāya lokaṃ volokento imāya anāgatavaṃsadīpikāya suttantakathāya
mātulanagaravāsīnaṃ caturāsītiyā pāṇasahassānaṃ dhammābhisamayaṃ disvā pātova
vīsatibhikkhusahassaparivāro mātulanagaraṃ sampatto. Mātulanagaravāsino khattiyā
"bhagavā kira āgato"ti sutvā paccuggamma 2- dasabalaṃ nimantetvā
mahāsakkārena nagaraṃ pavesetvā nisajjaṭṭhānaṃ saṃvidhāya bhagavantaṃ mahārahe pallaṅke
nisīdāpetvā buddhappamukhassa bhikkhusaṃghassa mahādānaṃ adaṃsu. Bhagavā bhattakiccaṃ
@Footnote: 1 cha.Ma. cittaṃ nuppannaṃ      2 Sī. paccuggamanaṃ katvā

---------------------------------------------------------------------------------------------
page30.
Niṭṭhapetvā cintesi "sacāhaṃ imasmiṃ ṭhāne imesaṃ manussānaṃ dhammaṃ
desessāmi, ayaṃ padeso sambādho, manussānaṃ ṭhātuṃ vā nisīdituṃ vā okāso
na bhavissati, mahatā kho pana samāgamena bhavitabban"ti.
     Atha rājakulānaṃ bhattānumodanaṃ 1- akatvāva pattaṃ gahetvā nagarato
nikkhami. Manussā cintayiṃsu "satthā amhākaṃ anumodanaṃpi akatvā gacchati,
addhā bhattaggaṃ amanāpaṃ ahosi, buddhānaṃ nāma na sakkā cittaṃ gahetuṃ,
buddhehi saddhiṃ vissāsakaraṇaṃ nāma samussitaphaṇaṃ āsīvisaṃ gīvāyaṃ gahaṇasadisaṃ
hoti, etha bho, tathāgataṃ khamāpessāmā"ti. Sakalanagaravāsino bhagavatā saheva
nikkhantā.
     Bhagavā gacchantova magadhakkhette ṭhitaṃ sākhāviṭapasampannaṃ saṇḍacchānaṃ 2-
karīsamattabhūmibhāge patiṭṭhitaṃ ekaṃ mātularukkhaṃ disvā imasmiṃ rukkhamūle
nisīditvā dhamme desiyamāne "mahājanassa ṭhānanisajjānaṃ okāso bhavissatī"ti
nivattitvā maggā okkamma rukkhamūlaṃ upasaṅkamitvā dhammabhaṇḍāgārikaṃ
ānandattheraṃ olokesi. Thero olokitasaññāyaeva "satthā nisīditukāmo"ti
ñatavā sugatamahācīvaraṃ paññapetvā adāsi. Nisīdi bhagavā paññatte āsane.
Athassa purato manussā nisīdiṃsu. Ubhosu passesu pacchato ca bhikkhusaṃgho,
ākāse devatā aṭṭhaṃsu, evaṃ mahāparisamajjhagato tatra kho bhagavā bhikkhū
āmantesi.
     Te bhikkhūti tatra upaviṭṭhā dhammapaṭiggāhakā bhikkhū. Attadīpāti
attānaṃ dīpaṃ tāṇaṃ leṇaṃ gatiṃ parāyanaṃ patiṭṭhaṃ katvā viharathāti attho.
Attasaraṇāti idaṃ tasseva vevacanaṃ. Anaññasaraṇāti idaṃ aññasaraṇapaṭikkhepavacanaṃ.
Na hi añño aññassa saraṇaṃ hoti, aññassa vāyāmena aññassa
asujjhanato. 3- Vuttampi cetaṃ "attā hi attano nātho, ko hi nātho paro
siyā"ti. 4- Tenāha "anaññasaraṇā"ti. Ko panettha attā nāma,
@Footnote: 1 Sī. bhuttanumodanaṃ         2 cha.Ma. sandacchāyaṃ
@3 Sī. asijjhanato          4 khu.dha. 25/160/45

---------------------------------------------------------------------------------------------
page31.
Lokiyalokuttaro dhammo. Tenāha "dhammadīpā dhammasaraṇā anaññasaraṇā"ti. "kāye
kāyānupassī"ti ādīni mahāsatipaṭṭhāne vitthāritāni.
     Gocareti carituṃ yuttaṭṭhāne. Saketi attano santake. Pettike
visayeti pitito āgatavisaye. Caratanti vicarantānaṃ. 1- "carantan"tipi pāṭho,
ayamevattho. Na lacchatīti na labhissati na passissati. Māroti devaputtamāropi
maccumāropi kilesamāropi. Otāranti randhaṃ chiddaṃ vivaraṃ. Ayaṃ panattho
leḍḍuṭṭhānato nikkhamma toraṇe nisīditvā bālātapaṃ tapantaṃ lāpaṃ sakuṇaṃ gahetvā
pakkhandasenasakuṇavatthunā dīpetabbo. Vuttaṃ hetaṃ:-
     bhūtapubbaṃ bhikkhave sakuṇagghī lāpaṃ sakuṇaṃ sahasā ajjhappattā
aggahesi. Athakho bhikkhave lāpo sakuṇo sakuṇagghiyā hariyamāno evaṃ paridevesi
"mayamevamha alakkhikā, mayaṃ appapuññā, ye mayaṃ agocare carimha paravisaye,
sacejja mayaṃ gocare careyyāma sake pettike viseya, na myāyaṃ sakuṇagghī alaṃ
abhavissa yadidaṃ yuddhāyā"ti. Ko pana te lāpa gocaro sako pettiko
visayoti. Yadidaṃ naṅgalaṭṭhakaraṇaṃ leḍḍuṭṭhānanti. Athakho bhikkheve sakuṇagghī
sake bale apatamānā 2- lāpaṃ sakuṇaṃ muñci "gaccha kho tvaṃ lāpa, tatrapi
gantvā na mokkhasī"ti.
     Athakho bhikkhave lāpo sakuṇo naṅgalakaṭṭhakaraṇaṃ leḍḍuṭṭhānaṃ gantvā
mahantaṃ leḍḍuṃ abhirūhitvā sakuṇagghiṃ apatamāno 3- aṭṭhāsi "ehi khodāni
me sakuṇagghi, ehi khodāni me sakuṇagghī"ti. Athakho sā bhikkhave sakuṇagghī
sake bale apatthaddhā sake bale apatamānā ubho pakkhe sannayha lāpaṃ
sakuṇaṃ sahasā ajjhappattā. Yadā kho bhikkhave aññāsi lāpo sakuṇo
pahuāgatā kho myāyaṃ sakuṇagghīti, athakho tasseva leḍḍussa antaraṃ paccupādi.
Athakho bhikkhave sakuṇagghī tattheva uraṃ paccatālesi. Evañhi taṃ bhikkhave hoti
yo agocare carati paravisaye.
     Tasmātiha bhikkhave mā agocare carittha paravisaye, agocare
bhikkhave carataṃ paravisaye lacchati māro otāraṃ, lacchati māro ārammaṇaṃ.
@Footnote: 1 cha.Ma., i. carantānaṃ      2 cha.Ma. asaṃvadamānā.    3 cha.Ma. vadamāno

---------------------------------------------------------------------------------------------
page32.
Ko ca bhikkhave bhikkhuno agocaro paravisayo, yadidaṃ pañca kāmaguṇā. Katame
pañca? cakkhuviññeyyā rūpā iṭṭhā kantā manāpā kāmūpasañhitā rajanīyā
.pe. Kāyaviññeyyā phoṭṭhabbā .pe. Rajanīyā. Ayaṃ bhikkhave bhikkhuno
agocaro paravisayo.
     Gocare bhikkhave caratha .p. Na lacchati māro ārammaṇaṃ. Ko ca
bhikkhave bhikkhuno gocaro sako pettiko visayo, yadidaṃ cattāro satipaṭṭhānā.
Katame cattāro.? idhi bhikkhave bhikkhu kāye kāyānupassī viharati .pe. Sako
Pettiko visayo"ti. 1-
     Kusalānanti anavajjalakkhaṇānaṃ. Samādānahetūti samādāya vattanahetu.
Evamidaṃ puññaṃ pavaḍḍhatīti evaṃ idaṃ lokiyalokuttaraṃ puññaphalaṃ pavaḍḍhati.
Puññaphalanti ca uparūpari puññaṃpi puññavipākopi veditabbo.
                     Daḷhanemicakkavattirājakathāvaṇṇanā
     [81] Tattha duvidhaṃ kusalaṃ vaṭṭagāmi ca vivaṭṭagāmi ca. Tattha
vaṭṭagāmikusalaṃ nāma mātāpitūnaṃ puttadhītūsu puttadhītānañca mātāpitūsu
sinehavasena mudumaddavacittaṃ. Vivaṭṭagāmikusalaṃ nāma cattāro "satipaṭṭhānā"ti
ādibhedā sattatiṃsabodhipakkhiyadhammā. Tesu vaṭṭagāmipuññassa pariyosānaṃ
manussaloke cakkavattisirivibhavo. Vivaṭṭagāmikusalassa maggaphalanibbānasampatti. Tattha
vivaṭṭagāmikusalassa vipākaṃ suttapariyosāne dassessati.
     Idha pana vaṭṭagāmikusalassa vipākadassanatthaṃ bhikkhave yadā puttadhītaro
mātāpitūnaṃ ovāde na aṭṭhaṃsu, tadā āyunāpi vaṇṇenāpi issariyenāpi
parihāyiṃsu. Yadā pana aṭṭhaṃsu, tadā vaḍḍhiṃsūti vatvā vaṭṭagāmikusalānusandhivasena
"bhūtapubbaṃ bhikkhave"ti desanaṃ ārabhi. Tattha cakkavattīti ādīni
mahāpadāne vitthāritāneva.
@Footnote: 1 saṃ. mahāvāra. 19/372/128 sakuṇagghisutta

---------------------------------------------------------------------------------------------
page33.
     [82] Osakkitanti īsakampi avasakkitaṃ. Ṭhānā cutanti sabbaso
ṭhānā apagataṃ. Taṃ kira cakkaratanaṃ antepuradvāre akkhāhataṃ viya vehāsaṃ
aṭṭhāsi. Athassa ubhosu passesu dve khadiratthambhe nikkhaṇitvā cakkaratanamatthake
nemiabhimukhaṃ ekaṃ suttakaṃ bandhiṃsu. Adhobhāgepi nemiabhimukhaṃ ekaṃ bandhiṃsu.
Tesu uparimasuttato appamattakampi ogataṃ cakkaratanaṃ osakkitaṃ nāma hoti,
heṭṭhā suttassa ṭhānaṃ uparimakoṭiyā atikkantagataṃ ṭhānā cutaṃ nāma hoti,
tadetaṃ atibalavadose sati evaṃ hoti. Suttamattaṃpi pana ekaṅguladvaṅgulamattaṃ vā
bhaṭṭhaṃ ṭhānā cutameva hoti, taṃ sandhāyetaṃ vuttaṃ "osakkitaṃ ṭhānā cutan"ti.
     Atha me āroceyyāsīti tāta tvaṃ ajjādiṃ katvā divasassa tikkhattuṃ
cakkaratanassa upaṭṭhānaṃ gaccha, evaṃ tvaṃ gacchanto yadā cakkaratanaṃ īsakaṃpi
osakkitaṃ ṭhānā cutaṃ passasi, atha mayhaṃ ācikkheyyāsi. Jīvitañhi me tava
hatthe nikkhittanti. Addasāti appamatto divasassa tikkhattuṃ gantvā
olokento ekadivasaṃ addasa.
     Athakho bhikkhaveti bhikkhave atha rājā daḷhanemi "cakkaratanaṃ
osakkitan"ti sutvā uppannabalavadomanasso "nadāni mayā ciraṃ jīvitabbaṃ
bhavissati, appāvasesaṃ me āyu, na medāni kāme paribhuñjanakālo, pabbajjākālo
me idānī"ti roditvā paridevitvā jeṭṭhaputtaṃ kumāraṃ āmantāpetvā
etadavoca. Samuddapariyantanti parikkhittaekasamuddapariyantameva. Idañhissa
kulasantakaṃ. Cakkavāḷapariyantaṃ pana puññiddhivasena nibbattaṃ, na taṃ sakkā
dātuṃ. Kulasantakaṃ pana niyyādento "samuddapariyantan"ti āha. Kesamassunti
tāpasapabbajjaṃ pabbajantāpi  hi paṭhamaṃ kesamassuṃ ohārenti. Tato paṭṭhāya
paruḷhakese bandhitvā vicaranti, tena vuttaṃ "kesamassuṃ ohāretvā"ti.
     [83] Kāsāyānīti kāsāyarasapītāni. Ādito evaṃ katvā pacchā
vakkalānipi dhārenti. Pabbajīti pabbajito. Pabbajitvā ca attano
maṅgalavanuyyāneyeva vasi. Rājīsimhīti rājaisimhi. Brāhmaṇapabbajitā hi

---------------------------------------------------------------------------------------------
page34.
"brāhmaṇīsayo"ti vuccanti. Setacchattaṃ pana pahāya rājapabbajitā rājīsayoti.
Antaradhāyīti antarahitaṃ nibbutadīpasikhā viya abhāvaṃ upagataṃ.
     Paṭisaṃvedesīti kandanto paridevanto jānāpesi. Pettikanti pitito
āgataṃ dāyajjaṃ na hoti, na sakkā kusītena hīnaviriyena dasa akusalakammapathe
samādāya vattantena pāpuṇituṃ. Attano pana sukaṭakammaṃ nissāya dasavidhaṃ vā
dvādasavidhaṃ vā cakkavattivattaṃ pūrenteneva taṃ pattabbanti dīpeti. Atha naṃ
vattapaṭipattiyaṃ codento "iṅgha tvan"ti ādimāha.
     Tattha ariyeti niddose. Cakkavattivatteti cakkavattīnaṃ vatte.
                        Cakkavattiariyavattavaṇṇanā
     [84] Dhammanti dasakusalakammapathadhammaṃ. Nissāyāti tadadhiṭṭhānena
cetasā tameva nissayaṃ katvā. Dhammaṃ sakkarontoti yathā kato so dhammo
suṭṭhu kato hoti, evametaṃ karonto. Dhammaṃ garukarontoti tasmiṃ gāravuppattiyā
taṃ garuṃ karonto. Dhammaṃ mānentoti tameva dhammaṃ piyañca bhāvanīyañca katvā
viharanto. Dhammaṃ pūjentoti taṃ apadisitvā gandhamālādipūjanenassa pūjaṃ
karonto. Dhammaṃ apacāyamānoti tasseva dhammassa añjalikaraṇādīhi nīcavuttitaṃ
karonto. Dhammaddhajo dhammaketūti taṃ dhammaṃ dhajamiva purakkhatvā ketumiva 1- ca
katvā ukkhipitvā pavattiyā dhammaddhajo dhammaketu ca hutvāti attho.
Dhammādhipateyyoti dhammādhipatibhūto āgatabhāvena dhammavaseneva ca sabbakiriyānaṃ
karaṇena dhammādhipateyyo hutvā.
     Dhammikaṃ rakkhāvaraṇaguttiṃ saṃvidahassūti dhammo assā atthīti dhammikā,
rakkhā ca āvaraṇañca gutti ca rakkhāvaraṇagutti. Tattha "paraṃ rakkhanto attānaṃ
rakkhī"ti vacanato khantiādayo rakkhā. Vuttañhetaṃ "kathañca bhikkhave paraṃ
rakkhanto attānaṃ rakkhati. Khantiyā avihiṃsāya mettacittatāya anudayatāyā"ti. 2-
@Footnote: 1 Ma. kuntamiva,          2 saṃ. mahā. 19/385/147

---------------------------------------------------------------------------------------------
page35.
Nivāsanapārupanagehādīnaṃ nivāraṇā āvaraṇaṃ, corādiupaddavanivāraṇatthaṃ gopāyanā
gutti, taṃ sabbampi suṭṭhu saṃvidahassu pavattayaṃ ṭhapehīti attho. Idāni
yassa sā saṃvidahitabbā, taṃ dassento antojanasminti ādimāha.
     Tatrāyaṃ saṅkhepattho:- antojanasaṅkhātaṃ tava puttadāraṃ sīlasaṃvare
patiṭṭhapehi, vatthagandhamālādīni cassa dehi, sabbe upaddave cassa nivārehi.
Balakāyādīsupi eseva nayo. Ayaṃ pana viseso:- balakāyo kālaṃ anatikkamitvā
bhattavettanasampadānenapi anuggahetabbo. Abhisittakhattiyā
bhadraassājāneyyādiratanasampadānenapi 1- upasaṅgahitabbā. Anuyantakhattiyā 2-
tesaṃ anurūpayānavāhanasampadānenapi tosetabbā. Brāhmaṇā annapānavatthādinā
deyyadhammena. Gahapatikā bhattavījanaṅgalaphālabalibaddhādisampadānena. Tathā
nigamavāsino negamā, janapadavāsino ca jānapadā. Samitapāpavāhitapāpā
samaṇabrāhmaṇā samaṇabrāhmaṇaparikkhārasampadānena sakkāretabbā. Migapakkhino
abhayadānena samassāsetabbā.
     Vijiteti attano āṇāpavattiṭṭhāne. Adhammakāroti adhammakiriyā. Mā
pavattitthāti yathā na pavattati, tathā naṃ paṭipādehīti attho. Samaṇabrāhmaṇāti
samitapāpā bāhitapāpā. Madappamādā paṭiviratāti navavidhamānamadā, pañcasu
kāmaguṇesu cittavossajjanasaṅkhātā pamādā ca paṭiviratā. Khantisoracce niviṭṭhāti
adhivāsanakhantiyañca suratabhāve ca patiṭṭhitā. Ekamattānanti attano rāgādīnaṃ
damanādīhi ekamattānaṃ damenti sāmenti parinibbāpentīti vuccanti. Kālena
kālanti kāle kāle. Abhinivajjeyyāsīti gūthaṃ viya visaṃ viya aggiṃ viya ca suṭṭhu
vajjeyyāsi. Samādāyāti surabhikusumadāmaṃ viya amataṃ viya ca sammā ādāya
pavatteyyāsi.
     Idha ṭhatvā vattaṃ samānetabbaṃ. Antojanasmiṃ balakāye ekaṃ,
khattiyesu ekaṃ, anuyantesu 3- ekaṃ, brāhmaṇagahapatikesu ekaṃ, negamajānapadesu
@Footnote: 1 Ma. gadrabhassā..., cha.Ma. bhadrassā...   2 Sī. anuyuttakhattiyā.
@3 Sī. anuyuttesu.

---------------------------------------------------------------------------------------------
page36.
Ekaṃ, samaṇabrāhmaṇesu ekaṃ, migapakkhīsu ekaṃ, adhammakārapaṭikkhepo ekaṃ,
adhanānaṃ dhanānuppadānaṃ ekaṃ, samaṇabrāhmaṇe upasaṅkamitvā pañhapucchanaṃ
ekanti evametaṃ dasavidhaṃ hoti. Gahapatike pana pakkhijāte ca visuṃ katvā
gaṇhantassa dvādasavidhaṃ hoti. Pubbe avuttaṃ gaṇhantena adhammarāgassa ca
visamalobhassa ca pahānavasena dvādasavidhaṃ veditabbaṃ. Idaṃ kho tāta tanti idaṃ
dasavidhaṃ dvādasavidhañca ariyaṃ cakkavattivattaṃ nāma.
                      Cakkaratanapātubhāvakathāvaṇṇanā
     [85] Vattamānassāti pūretvā vattamānassa. Tadahuposatheti ādi
mahāsudassane vuttaṃ.
                       Dutiyādicakkavattikathāvaṇṇanā
     [90] Samatenāti 1- attano matiyā. Sudanti nipātamattaṃ. Pasāsatīti
anusāsati. Idaṃ vuttaṃ hoti:- porāṇakaṃ rājavaṃsaṃ rājappaveṇiṃ rājadhammaṃ
pahāya attano matimatte ṭhatvā janapadamanusāsatīti. Evamayaṃ maghadevavaṃsassa
kaḷārajanako viya daḷhanemivaṃsassa upacchedako antimapuriso hutvā uppanno.
Pubbenāparanti pubbakālena sadisā hutvā aparakālaṃ. Janapadā na pabbantīti
na vaḍḍhanti. Yathā taṃ pubbakānanti yathā pubbakānaṃ rājūnaṃ pubbe ca pacchā
ca sadisāyeva hutvā pacciṃsu. 2- Tathā na paccanti 3- katthaci suññā honti
hataviluttā, telamadhuphāṇitādīsu ceva yāgubhattādīsu ca ojāpi parihāyitthāti
attho.
     Amaccā pārisajjāti amaccā ceva parisāvacarā ca. Gaṇakamahāmattāti
acchindikādipāṭhagaṇakā ceva mahāamaccā ca. Anīkaṭṭhāti hatthiācariyādayo.
Dovārikāti dvārarakkhino. Mantassājīvinoti mantā vuccati paññā, taṃ nissāya
katvā ye jīvanti paṇḍitā mahāmattā, tesaṃ etaṃ nāmaṃ.
@Footnote: 1 Sī. samanena,      2 cha.Ma. pabbiṃsu       3 cha.Ma. pabbanti

---------------------------------------------------------------------------------------------
page37.
                      Āyuvaṇṇādiparihānikathāvaṇṇanā
     [91] No ca kho adhanānanti balavalobhattā pana adhānānaṃ
daliddamanussānaṃ dhanaṃ nānuppadāsi. Dhane ananuppadiyamāneti na anuppadiyamāne,
ayameva vā pāṭho. Dāliddiyanti daliddabhāvo. Attanā ca jīvāhīti sayañca
jīvaṃ yāpehīti attho. Uddhaggikanti ādīsu uparūparibhūmīsu phaladānavasena
uddhamaggamassāti uddhaggikā. Saggassa hitā tatrūpapattijananatoti sovaggikā.
Nibbattaṭṭhāne sukho vipāko assāti sukhavipākā. Suṭṭhu aggānaṃ dibbavaṇṇādīnaṃ
dasannaṃ visesānaṃ nibbattanato saggasaṃvattanikā. Evarūpaṃ dakkhiṇadānaṃ
patiṭṭhapehīti attho.
     [92] Pavaḍḍhissatīti vaḍḍhissati bahuṃ bhavissati. Sunisedhaṃ nisedheyyanti
suṭṭhu nisiddhaṃ katvā nisedheyyaṃ. Mūlaghaccanti 1- mūlahataṃ. Kharassarenāti
pharusasaddena. Paṇavenāti vajjhabheriyā.
     [93] Sīlāni nesaṃ chindissāmāti yesaṃ antamaso mūlakamuṭṭhiṃpi
harissāma, tesaṃ tatheva sīsāni chindissāma, yathā koci hatabhāvaṃpi na jānissati,
amhākaṃdāni kimettha rājāpi evaṃ uṭṭhāya paraṃ māretīti ayaṃ nesaṃ adhippāyo.
Upakkamiṃsūti ārabhiṃsu. Panthaduhananti panthaghātaṃ, panthe ṭhatvā corakammaṃ.
     [94] Na hi devāti so kira cintesi "ayaṃ rājā saccaṃ devāti
mukhapaṭiññāya dinnāya mārāpeti, handāhaṃ musāvādaṃ karomī"ti maraṇabhayā 2-
"na hi devā"ti avoca.
     [96] Ekidanti ettha idanti nipātamattaṃ, eke sattāti attho.
Cārittanti micchācāraṃ.
     [99] Abhijjhābyāpādāti abhijjhā ca byāpādo ca.
@Footnote: 1 Ma.,i. mūlaghacchaṃ.       2 Sī. maraṇabhayena.

---------------------------------------------------------------------------------------------
page38.
     [100] Micchādiṭṭhīti natthi dinnanti ādikā antaggāhikā
paccakanīkadiṭṭhi.
     [101] Adhammarāgoti mātā mātucchā pitā pitucchā mātulānīti
ādike ayuttaṭṭhāne rāgo. Visamalobhoti paribhogayuttesupi ṭhānesu
atibalavalobho. Micchādhammoti purisānaṃ purisesu itthīnañca itthīsu chandarāgo.
     Amatteyyatāti ādīsu mātu hito matteyyo, tassa bhāvo
matteyyatā, mātari sammā paṭipattiyā etaṃ nāmaṃ. Tassā abhāvo ceva
tappaṭipakkhatā ca amatteyyatā. Apetteyyatādīsupi eseva nayo. Na kule
jeṭṭhāpacāyitāti kule jeṭṭhānaṃ apacitiyā nīcavuttiyā akaraṇabhāvo.
                        Dasavassāyukasamayavaṇṇanā
     [103] Yaṃ imesanti yasmiṃ samaye imesaṃ. Alaṃpateyyāti patino
dātuṃ yuttā. Imāni rasānīti imāni loke aggarasāni. Atibyādippissantīti
ativiya dippissanti, ayameva vā pāṭho. Kusalantipi na bhavissatīti nāmaṃpi na
bhavissati, paññattimattaṃpi na paññāyissatīti attho. Pujjā ca bhavissanti
pāsaṃsā cāti pūjārahā ca bhavissanti pasaṃsārahā ca. Tadā kira manussā
"asukena nāma mātā pahaṭā, pitā pahaṭo, samaṇabrāhmaṇā jīvitā voropitā,
kule jeṭṭhānaṃ atthibhāvaṃpi na jānāti, aho puriso"ti tameva pūjissanti
ceva pasaṃsissanti ca.
     Na bhavissati mātāti vāti ayaṃ mayhaṃ mātāti garucittaṃ na
bhavissati. Gehe mātugāmaṃ viya nānāvidhaṃ asabbhikathaṃ kathayamānā agāravūpacārena
upasaṅkamissanti. Mātucchādīsu eseva nayo. Ettha ca mātucchāti mātu bhaginī.
Mātulānīti mātulabhariyā. Ācariyabhariyāti sippāyatanāni sikkhāpakassa ācariyassa
bhariyā. Garūnaṃ dārāti cūḷapitumahāpituādīnaṃ bhariyā. Sambhedanti missakabhāvaṃ. 1-
Mariyādabhedaṃ vā.
@Footnote: 1 cha.Ma. missībhāvaṃ

---------------------------------------------------------------------------------------------
page39.
     Tibbo āghāto paccupaṭṭhito bhavissatīti balavakopo punappunaṃ
uppattivasena paccupaṭṭhito bhavissati. Aparāni dve etasseva vevacanāni.
Kopo hi cittaṃ āghātetīti āghāto. Attano ca parassa ca hitasukhaṃ
byāpādetīti byāpādo. Mano padūsanato manopadosoti vuccati. Tibbaṃ
vadhakacittanti piyamānassāpi paraṃ māraṇatthāya vadhakacittaṃ. Tassa vatthuṃ dassetuṃ
mātupi puttamhīti ādi vuttaṃ. Māgavikassāti migaluddakassa.
     [104] Satthantarakappoti satthena antarakapPo. Saṃvaṭṭakappaṃ
appatvā antarāva lokavināso. Antarakappo ca nāmesa dubbhikkhantarakappo
rogantarakappo satthantarakappoti tividho. Tattha lobhussadāya pajāya
dubbhikkhantarakappo hoti. Mohussadāya rogantarakapPo. Dosussadāya satthantarakapPo.
Tattha dubbhikkhantarakappena naṭṭhā yebhuyyena pittivisaye 1- uppajjanti. 2-
Kasmā.? āhāranikkantiyā balavattā. Rogantarakappena naṭṭhā yebhuyyena sagge
nibbattanti. Kasmā? tesañhi "aho vata aññesaṃ sattānaṃ evarūpo rogo
na bhaveyyā"ti mettacittaṃ uppajjatīti. Satthantarakappena naṭṭhā yebhuyyena
niraye uppajjanti. 3- Kasmā? aññamaññaṃ balavāghātatāya.
     Migasaññanti "ayaṃ migo, ayaṃ migo"ti saññaṃ. Tiṇhāni satthāni
hatthesu pātubhavissantīti tesaṃ kira hatthena phuṭṭhamattaṃ yaṅkiñci antamaso
tiṇapaṇṇaṃ upādāya āvudhameva bhavissati.
     Mā ca mayaṃ kañcīti mayaṃ kañci ekaṃ purisaṃpi jīvitā mā voropayimha.
Mā ca amhe kocīti amhepi koci ekapuriso jīvitā mā voropayittha.
Yannūna mayanti ayaṃ lokavināso paccupaṭṭhito, na sakkā dvīhi ekaṭṭhāne
ṭhitehi jīvitaṃ laddhunti maññamānā evaṃ cintayissanti. 4- Vanagahananti
vanasaṅkhātehi tiṇagumbalatādīhi gahanaṭṭhānaṃ. 5- Rukkhagahananti rukkhehi gahanaṃ
duppavesanaṭṭhānaṃ. 6- Nadīvidugganti nadīnaṃ antaradīpādīsu duggamanaṭṭhānaṃ.
@Footnote: 1 cha.Ma., i. pettivisaye    2 cha.Ma., i. upapajjanti.   3 cha.Ma., i. upapajjanti
@4 cha.Ma., i. cintayiṃs       5 cha.Ma. gahanaṃ duppavesaṭṭhānaṃ  6 cha.Ma. duppavesaṭṭhānaṃ

---------------------------------------------------------------------------------------------
page40.
Pabbatavisamanti pabbatehi visamaṃ, pabbatesu vā visamaṭṭhānaṃ. Sabhāgāyissantīti yathā
ahaṃ jīvāmi diṭṭhā bho sattā, tvaṃpi tathā jīvasīti evaṃ sammodanakathāya
attanā sabhāge karissanti.
                      Āyuvaṇṇādivaḍḍhanakathāvaṇṇanā
     [105] Āyatanti mahantaṃ. Pāṇātipātā virameyyāmāti pāṇātipātato
osakkeyyāma. Pāṇātipātaṃ virameyyāmātipi sajjhāyanti, tattha pāṇātipātaṃ
pajaheyyāmāti attho. Vīsativassāyukāti mātāpitaro pāṇātipātā
paṭiviratā, puttā kasmā vīsativassāyukā ahesunti. Khettavisuddhiyā. Tesañhi
mātāpitaro sīlavanto jātā. Iti sīlagabbhe vaḍḍhitattā imāya khettavisuddhiyā
dīghāyukā ahesuṃ. Ye panettha kālaṃ katvā tattheva nibbattā, te attanova
sīlasampattiyā dīghāyukā ahesuṃ.
     Assāmāti bhaveyyāma. Cattārīsavassāyukāti ādayo koṭṭhāsā
adinnādānādīhi paṭiviratānaṃ vasena veditabbā.
                        Saṅkharājauppattivaṇṇanā
     [106] Icchāti mayhaṃ bhattaṃ dethāti evaṃ uppajjanakataṇhā.
Anasananti na asanaṃ avipphārikabhāvo kāyālasiyaṃ, bhattaṃ bhuttānaṃ bhattasammadapaccayā
nipajjitukāmatā. Bhojanena 1- kāyadubbalabhāvoti attho. Jarāti
pākaṭajaRā. Kukkuṭasampātikāti ekagāmassa chadanapiṭṭhito uppatitvā itarassa
gāmassa chadanapiṭṭhe patanasaṅkhāto kukkuṭasampāto etāsu atthīti
kukkuṭasampātikā. "sampādikā"tipi pāṭho, gāmantarato gāmantaraṃ kukkuṭānaṃ padasā
gamanasaṅkhāto kukkuṭasampādo etāsu atthīti attho. Ubhayaṃpetaṃ ghananivāsattaṃyeva
dīpeti. Avīci maññe phuṭo 2- bhavissatīti avīcimahānirayo viya nirantaraṃ pūrito
bhavissati.
@Footnote: 1 cha.Ma., i......janako     2 Sī. phuṭṭho

---------------------------------------------------------------------------------------------
page41.
                       Metteyyabuddhuppādavaṇṇanā
     [107] "asītivassasahassāyukesu bhikkhave manussesu metteyyo nāma
bhagavā loke uppajjissatī"ti na vaḍḍhamānakavasena vuttaṃ. Na hi buddhā
vaḍḍhamāne āyumhi nibbattanti, hāyamāne pana nibbattanti. Tasmā yadā
taṃ āyu vaḍḍhitvā asaṅkheyyataṃ patvā puna bhassamānaṃ 1- asītivassasahassāyukakāle
ṭhassati, tadā uppajjissatīti attho. Pariharissatīti idaṃ pana parivāretvā
vicarantānaṃ vasena vuttaṃ.
     [108] Yūpoti pāsādo. Raññā mahāpanādena kārāpitoti raññā
hetubhūtena tassatthāya sakkena devarājena vissakammadevaputtaṃ 2- pesetvā
kārāpito.
     Pubbe kira dve pitāputtā naḷakārā paccekabuddhassa naḷehi ca
udumbarehi ca paṇṇasālaṃ kārāpetvā taṃ tattha vāsāpetvā catūhi paccayehi
upaṭṭhahiṃsu. Te kālaṃ katvā devaloke nibbattā. Tesu pitā devalokeyeva
aṭṭhāsi. Putto devalokā cavitvā surucissa rañño deviyā sumedhāya kucchismiṃ
nibbatto mahāpanādo nāma kumāro ahosi. So aparabhāge chattaṃ ussāpetvā
mahāpanādo nāma rājā jāto. Athassa puññānubhāvena sakko devarājā
vissakammadevaputtaṃ' rañño pāsādaṃ karohīti pahiṇi. So tassa pāsādaṃ nimmini
pañcavīsatiyojanubbedhaṃ sattabhūmikaṃ 3- sattaratanamayaṃ. Yaṃ sandhāya jātake vuttaṃ:-
       "panādo nāma so rājā       yassa yūpo suvaṇṇiyo
        tiriyaṃ soḷasubbedhaṃ            ubbhamāhu 4- sahassadhā.
        Sahassakaṇḍo 5- satta geṇḍu    dhajālu haritāmayo
        anaccuṃ tattha gandhabbā         cha sahassāni sattadhā.
        Evametaṃ tadā āsi          yathā bhāsasi bhaddaji
        sakko ahaṃ tadā āsiṃ         veyyāvaccakaro tavā"ti.
@Footnote: 1 cha.Ma. hāyamānaṃ      2 Ma. visukamMa....,    3 cha.Ma. sattabhūmakaṃ
@4 cha.Ma. uddhamāhu      5 Sī......kaṇṇa

---------------------------------------------------------------------------------------------
page42.
     So rājā tattha yāvatāyukaṃ vasitvā kālaṃ katvā devaloke
nibbatti. Tasmiṃ devaloke nibbatte so pāsādo mahāgaṅgāya anusotaṃ
pati. Tassa dhurasopāṇasammuṭṭhāne payāgapatiṭṭhānaṃ nāma nagaraṃ māpitaṃ.
Thūpikāsammukhaṭṭhāne koṭigāmo nāma gāmo.
     Aparabhāge amhākaṃ bhagavato kāle so naḷakāradevaputto devalokato
cavitvā manussapathe bhaddajiseṭṭhī nāma hutvā satthu santike pabbajitvā
arahattaṃ pāpuṇi. So nāvāya gaṅgātaraṇadivase bhikkhusaṃghassa taṃ pāsādaṃ dassesīti
vatthu vitthāretabbaṃ. Kasmā panesa pāsādo na antarahitoti. Itarassa
ānubhāvā. Tena saddhiṃ puññaṃ katvā devaloke nibbattakulaputto anāgate
saṅkho nāma rājā bhavissati. Tassa paribhogatthāya so pāsādo uṭṭhahissati,
tasmā na antarahitoti.
    #[108] Ussāpetvāti taṃ pāsādaṃ uṭṭhāpetvā. Ajjhāvasitvāti
tattha vasitvā. Taṃ datvā visajjitvāti taṃ pāsādaṃ dānavasena datvā
nirapekkhapariccāgavasena ca visajjitvā. Kassa ca evaṃ datvāti. Samaṇādīnaṃ.
Tenāha "samaṇabrāhmaṇakapaṇaddhikavaṇibbakayācakānaṃ dānaṃ datvā"ti. Kathaṃ pana
so ekaṃ pāsādaṃ bahūnaṃ dassatīti. Evaṃ kirassa cittaṃ uppajjissati "ayaṃ
pāsādo vippakiriyatū"ti. So khaṇḍākhaṇḍaṃ vippakirissati. So taṃ alaggamānova
hutvā "yo yattakaṃ icchati, so tattakaṃ gaṇhātū"ti dānavasena visajjessati.
Tena vuttaṃ "dānaṃ datvā metteyyassa bhagavato .pe. Viharissatī"ti. Ettakena
bhagavā vaṭṭagāmikusalassa anusandhiṃ dasseti.
     [109] Idāni vivaṭṭagāmikusalassa anusandhiṃ dassento puna
attadīpā bhikkhave viharathāti ādimāha.
                    Bhikkhunoāyuvaṇṇādivaḍḍhanakathāvaṇṇanā
     [110] Idaṃ kho bhikkhave bhikkhuno āyusminti bhikkhave yaṃ vo ahaṃ
āyunāpi vaḍḍhissathāti avocaṃ, tattha idaṃ bhikkhuno āyusmiṃ idaṃ āyukāraṇanti

---------------------------------------------------------------------------------------------
page43.
Attho. Tasmā tumhehi āyunā vaḍḍhitukāmehi ime cattāro iddhipādā
bhāvetabbāti dasseti.
     Vaṇṇasminti yaṃ vo ahaṃ vaṇṇenapi vaḍḍhissathāti avocaṃ, idaṃ tattha
vaṇṇakāraṇaṃ. Sīlavato hi avippaṭisārādīnaṃ vasena sarīravaṇṇopi kittivasena
guṇavaṇṇopi vaḍḍhati. Tasmā tumhehi vaṇṇena vaḍḍhitukāmehi sīlasampannehi
bhavitabbanti dasseti.
     Sukhasminti yaṃ vo ahaṃ sukhenapi vaḍḍhissathāti avocaṃ, idaṃ tattha
vivekajapītisukhādi nānappakārakaṃ jhānasukhaṃ. Tasmā tumhehi sukhena vaḍḍhitukāmehi
imāni cattāri jhānāni bhāvetabbāni.
     Bhogasminti yaṃ vo ahaṃ bhogenapi vaḍḍhissathāti avocaṃ, ayaṃ so
appamāṇānaṃ sattānaṃ appaṭikūlabhāvāvaho 1- sukhasayanādi ekādasānisaṃso
sabbadisā vipphāritabrahmavihārabhogo. Tasmā tumhehi bhogena vaḍḍhitukāmehi
ime brahmavihārā bhāvetabbā.
     Balasminti yaṃ vo ahaṃ balenapi vaḍḍhissathāti avocaṃ, idaṃ
āsavakkhayapariyosāne uppannaṃ arahattaphalasaṅkhātaṃ balaṃ. Tasmā tumhehi balena
vaḍḍhitukāmehi arahattappattiyā yogo karaṇīyo.
     Yathayidaṃ bhikkhave mārabalanti yathā idaṃ devaputtamāramaccumārakilesamārānaṃ
balaṃ duppasahaṃ durabhisambhavaṃ, evaṃ aññaṃ loke ekabalaṃpi na samanupassāmi. Taṃpi
balaṃ idameva arahattaphalaṃ pasahati abhibhavati ajjhottharati. Tasmā ettheva
yogo karaṇīyoti dasseti.
     Evamidaṃ puññanti evaṃ idaṃ lokuttarapuññaṃpi yāva āsavakkhayā
pavaḍḍhatīti. Vivaṭṭagāmikusalānusandhiṃ niṭṭhapento arahattanikūṭena desanaṃ niṭṭhapesi.
Suttapariyosāne vīsatibhikkhusahassāni arahattaṃ pāpuṇiṃsu. Caturāsītipāṇasahassāni
amatapānaṃ piviṃsūti.
                      Cakkavattisuttavaṇṇanā niṭṭhitā.
                        ----------------
@Footnote: 1. cha.Ma., i. appaṭikūlatāvaho.

---------------------------------------------------------------------------------------------
page44.
                        4. Aggaññasuttavaṇṇanā
                       vāseṭṭhabhāradvājavaṇṇanā
     [111] Evamme sutanti aggaññasuttaṃ. Tatrāyaṃ anuttānapadavaṇṇanā:-
     pubbārāme migāramātupāsādeti ettha ayaṃ anupubbikathā:-
     atīte kira satasahassakappamatthake ekā upāsikā padumuttaraṃ bhagavantaṃ
nimantetvā buddhappamukhassa bhikkhusatasahassassa dānaṃ datvā bhagavato pādamūle
nipajjitvā "anāgate tumhādisassa buddhassa aggūpaṭṭhāyikā homī"ti patthanaṃ
akāsi. Sā kappasatasahassaṃ devesu ca manussesu ca saṃsaritvā amhākaṃ bhagavato
kāle bhaddiyanagare meṇḍakaseṭṭhiputtassa dhanañjayaseṭṭhino gehe sumanadeviyā
kucchimhi paṭisandhiṃ gaṇhi. Jātakāle tassā visākhāti nāmaṃ akaṃsu. Sā yadā
bhagavā bhaddiyanagaraṃ agamāsi, tadā pañcahi dārikāsatehi saddhiṃ bhagavato
paccuggamanaṃ katvā paṭhamadassanamhiyeva sotāpannā ahosi.
     Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ
gatā. Tattha naṃ migāraseṭṭhī mātuṭṭhāne ṭhapesi. Tasmā migāramātāti vuccati.
Patikulaṃ gacchantiyā cassā pitā mahālatāpasādhanapilandhanaṃ nāma kārāpesi.
Tasmiṃ pilandhane ca tisso 1- vajiranāḷiyo upayogaṃ agamaṃsu, muttānaṃ ekādasa
nāḷiyo, pabāḷassa dvāvīsati nāḷiyo, maṇīnaṃ tettiṃsa nāḷiyo. Iti etehi
ca aññehi ca sattavaṇṇehi 2- ratanehi niṭṭhānaṃ agamāsi. Taṃ sīse paṭimukkaṃ
yāva pādapiṭṭhiyā bhassati. Pañcannaṃ hatthīnaṃ balaṃ dhārayamānāva naṃ itthī
dhāretuṃ sakkoti,
     sā aparabhāge dasabalassa aggūpaṭṭhāyikā hutvā taṃ pasādhanaṃ
visajjetvā navahi koṭīhi bhagavato vihāraṃ kārayamānā karīsamatte bhūmibhāge
pāsādaṃ kāresi. Tassa uparibhūmiyaṃ pañca gabbhasatāni honti, heṭṭhimabhūmiyaṃ
@Footnote: 1 cha.Ma., i. catasso.       2 cha.Ma. sattahi.

---------------------------------------------------------------------------------------------
page45.
Pañcāti evaṃ gabbhasahassapaṭimaṇḍito ahosi. Sā "suddhapāsādova na sobhatī"ti
taṃ parivāretvā pañca duvaḍḍhagehasatāni, pañca cūḷapāsādasatāni, pañca
dīghasālāsatāni ca kārāpesi. Vihāramaho catūhi māsehi niṭṭhānaṃ agamāsi.
     Mātugāmattabhāve ṭhitāya visākhāya viya aññissā buddhasāsane
dhanapariccāgo nāma natthi, purisattabhāve ṭhitassa anāthapiṇḍikassa viya
aññassāti. So hi catupaṇṇāsakoṭiyo visajjetvā sāvatthiyā dakkhiṇabhāge
anurādhapurassa mahāvihārassa sadise ṭhāne jetavanamahāvihāraṃ nāma kāresi.
Visākhā sāvatthiyā pācīnabhāge uttamadeviyā 1- vihārasadise ṭhāne pubbārāmaṃ
nāma kāresi. Bhagavā imesaṃ dvinnaṃ kulānaṃ anukampāya sāvatthiyaṃ nissāya
viharanto imesu dvīsu vihāresu nibaddhavāsaṃ vasi. Ekaṃ antovassaṃ jetavane
vasati, ekaṃ pubbārāme. Tasmiṃ samaye pana bhagavā pubbārāme viharati. Tena
vuttaṃ  "pubbārāme migāramātupāsāde"ti.
     Vāseṭṭhabhāradvājāti vāseṭṭho ca sāmaṇero bhāradvājo ca.
Bhikkhūsu parivasantīti teneva titthiyaparivāsaṃ vasanti, na āpattiparivāsaṃ.
Aparipuṇṇavassattā pana bhikkhubhāvaṃ paṭṭhayamānā vasanti. Tenāha "bhikkhubhāvaṃ
ākaṅkhamānā"ti, ubhopi hete udiccabrāhmaṇamahāsālakule nibbattā,
cattāḷīsacattāḷīsakoṭivibhavā tiṇṇaṃ vedānaṃ pāragū majjhimanikāye vāseṭṭhasuttaṃ
sutvā saraṇaṃ gatā, tevijjasuttaṃ sutvā pabbajitvā imasmiṃ kāle bhikkhubhāvaṃ
ākaṅkhamānā parivasanti. Abbhokāse caṅkamatīti uttaradakkhiṇena āyatassa
pāsādassa puratthimabhāge pāsādacchāyāyaṃ yantarajjūhi ākaḍḍhiyamānaṃ
ratanasatubbedhaṃ suvaṇṇaagghikaṃ viya anilapathe vidhāvantīhi chabbaṇṇāhi buddharasmīhi
sobhayamāno aparāparaṃ caṅkamati.
     [113] Anucaṅkamiṃsūti añjaliṃ paggayha onatasarīrā hutvā
anuvattamānā caṅkamiṃsu. Vāseṭṭhaṃ āmantesīti so tesaṃ paṇḍitataro gahetabbaṃ
visajjetabbañca jānāti, tasmā taṃ āmantesi. Tumhe khvatthāti tumhe kho
@Footnote: 1 cha.Ma. uttaradeviyā

---------------------------------------------------------------------------------------------
page46.
Attha. Brāhmaṇajaccāti brāhmaṇajātikā. Brāhmaṇakulīnāti brāhmaṇesu kulīnā
kulasampannā. Brāhmaṇakulāti brāhmaṇakulato, bhogādisampannaṃ brāhmaṇakulaṃ
pahāyāti attho. Na akkosantīti dasavidhena akkosavatthunā na akkosanti.
Na paribhāsantīti nānāvidhāya paribhavakathāya na paribhāsantīti 1- attho. Iti bhagavā
"brāhmaṇā ime sāmaṇere akkosanti paribhāsantī"ti jānamānova pucchati.
Kasmā? ime mayā apucchitā paṭhamataraṃ na kathessanti, akathite kathā na
Samuṭṭhātīti kathāsamuṭṭhāpanatthāya.
     Tagghāti ekaṃsavacanena nipāto, ekaṃseneva no bhante brāhmaṇā
akkosanti paribhāsantīti vuttaṃ hoti. Attarūpāyāti attano anurūpāya.
Paripuṇṇāyāti yathāruciṃ padabyañajanāni āropetvā āropetvā pūritāya. 2-
No aparipuṇṇāyāti antarā aṭṭhapitāya nirantaraṃ pavattāya.
     Kasmā pana brāhmaṇā ime sāmaṇere akkosantīti. Appatiṭṭhatāya.
Ime hi sāmaṇerā aggabrāhmaṇānaṃ puttā tiṇṇaṃ vedānaṃ pāragū jambudīpe
brāhmaṇānaṃ antare pākaṭā sambhāvitā. Tesaṃ pabbajitattā aññe bahū
brāhmaṇaputtā pabbajiṃsu. Athakho brāhmaṇā "appatiṭṭhā mayaṃ jātā"ti
imāya appatiṭṭhatāya gāmadvārepi antogāmepi te disvā "tumhehi
brāhmaṇasamayo bhinno muṇḍasamaṇakassa pacchato pacchato rasagiddhā hutvā vicarathā"ti
ādīni ceva pāliyaṃ āgatāni "brāhmaṇova seṭṭho vaṇṇo"ti ādīni ca
vatvā akkosanti. Sāmaṇerā tesu akkosantesupi kopaṃ vā āghātaṃ vā
akatvā kevalaṃ bhagavatā puṭṭhattā 3- "taggha no bhante brāhmaṇā akkosanti
paribhāsantī"ti ārocesuṃ. Atha ne bhagavā akkosanākāraṃ pucchanto yathākathaṃ
pana voti pucchati. Te ācikkhantā brāhmaṇā bhanteti ādimāhaṃsu.
     Tattha seṭṭho vaṇṇoti jātigottādīnaṃ paññāpanaṭṭhāne
brāhmaṇova seṭṭhoti dassenti. Hīnā aññe vaṇṇāti itare tayo vaṇṇā
hīnā lāmakāti vadanti. Sukkoti paṇḍaro. Kaṇhoti kāḷako. Sujjhantīti
@Footnote: 1 Sī. garahanti     2 cha.Ma. paripūritāya     3 cha.Ma. puṭṭhā

---------------------------------------------------------------------------------------------
page47.
Jātigottādīnaṃ paññāpanaṭṭhāne sujjhanti. Brahmuno puttāti mahābrahmuno
puttā. Orasā mukhato jātāti ure vasitvā mukhato nikkhantā, ure katvā
saṃvaḍḍhitāti vā orasā. Brahmajāti brahmato nibbattā. Brahmanimmitāti
brahmunā nimmitā. Brahmadāyādāti brahmuno dāyādā. Hīnamatthavaṇṇaṃ
ajjhūpagatāti hīnaṃ vaṇṇaṃ ajjhūpagatā attha. Muṇḍake samaṇaketi nindantā
jigucchantā vadanti, na muṇḍakamattañceva samaṇamattañca sandhāya. Ibbheti
gahapatike. Kaṇheti kāḷake. Bandhūti mārassa bandhubhūte mārapakkhike.
Pādāpacceti mahābrahmuno pādānaṃ 1- apaccabhūte, pādato jāteti adhippāyo.
     [114] "taggha vo vāseṭṭha brāhmaṇā porāṇaṃ asarantā
evamāhaṃsū"ti ettha voti nipātamattaṃ, sāmivacanaṃ vā, tumhākaṃ brāhmaṇāti
attho. Porāṇanti porāṇakaṃ aggaññaṃ lokuppatticariyavaṃsaṃ. Asarantāti
ajānamānā. 2- Idaṃ vuttaṃ hoti, ekaṃsena vo vāseṭṭha brāhmaṇā porāṇaṃ
lokuppattiṃ ananussarantā ajānantā evaṃ vadantīti. "dissanti kho panā"ti
evamādi tesaṃ laddhibhindanatthāya vuttaṃ. Tattha brāhmaṇiyoti brāhmaṇānaṃ
puttapaṭilābhatthāya āvāhavivāhavasena kulaṃ ānītā brāhmaṇiyo dissanti.
Tā kho panetā aparena samayena utuniyopi honti, sañjātapupphāti attho.
Gabbhiniyoti sañjātagabbhā. Vijāyamānāti puttadhītaro janayamānā. Pāyamānāti
dārake thaññaṃ pāyantiyo. Yonijāva samānāti brāhmaṇīnaṃ passāvamaggena
jātāva samānā. Evamāhaṃsūti evaṃ vadanti. Kathaṃ?  "brāhmaṇova seṭṭho
vaṇṇo .pe. Brahmadāyādā"ti. Yadi pana tesaṃ saccaṃ vecanaṃ siyā,
brāhmaṇīnaṃ kucchi mahābrahmuno uro bhāveyya, brāhmaṇīnaṃ tassāva maggo
mahābrahmuṇo mukhaṃ bhaveyya, na kho panetaṃ evaṃ daṭṭhabbaṃ. Tenāha "te
ca brahmānañceva abbhācikkhantī"ti ādi.
@Footnote: 1 Sī. pādā           2 cha.Ma., i. assaramānā

---------------------------------------------------------------------------------------------
page48.
                          Catuvaṇṇasuddhivaṇṇanā
     [115] Ettāvatā "mayaṃ mahābrahmuno ure vasitvā mukhato
nikkhantāti vattuṃ mā labhantū"ti imaṃ mukhacchedakavādaṃ vatvā puna cattāropi
vaṇṇā kusale dhamme samādāya vattantāva sujjhantīti dassanatthaṃ cattārome
vāseṭṭha vaṇṇāti ādimāha. Akusalasaṃkhātāti akusalāti saṃkhātā akusalaṭṭhoāsabhūtā
vā. Esa nayo sabbattha. Naalamariyāti ariyabhāve asamatthā. Kaṇhāti
pakatikāḷakā. Kaṇhavipākāti vipākopi nesaṃ kaṇho dukkhoti attho. Khattiyepi
teti khattiyamhipi te. Ekacceti ekasmiṃ. Esa nayo sabbattha. Sukkāti
nikkilesabhāvena paṇḍaRā. Sukkavipākāti vipākopi nesaṃ sukko sukhoti attho.
     [116] Ubhayavokiṇṇesu vattamānesūti ubhayesu vokiṇṇesu missībhūtesu
hutvā vattamānesu. Katamesu ubhayesūti kaṇhasukkesu dhammesu viññūgarahitesu
ceva viññūpasatthesu ca. Yadettha brāhmaṇā evamāhaṃsūti ettha etesu
kaṇhasukkadhammesu vattamānāpi brāhmaṇā yadetaṃ evaṃ vadanti "brāhmaṇova seṭṭho
vaṇṇo"ti ādi. Tantesaṃ 1- viññū nānujānantīti ye loke paṇḍitā, te
nānumodanti, nappasaṃsantīti attho. Taṃ kissa hetu. Imesañhi vāseṭṭhāti
ādimhi ayaṃ saṃkhepattho: yaṃ vuttaṃ nānujānantīti, taṃ kasmāti ce. Yasmā
imesaṃ catunnaṃ vaṇṇanaṃ yo bhikkhu arahaṃ .pe. Sammadaññā vimutto, so
tesaṃ aggamakkhāyati, teneva 2- evarūpā tasmā tesaṃ viññū nānujānanti.
     Arahanti ādipadesu cettha kilesānaṃ ārakattāhīhi kāraṇehi arahaṃ.
Āsavānaṃ khīṇattā khīṇāsavo. Satta sekkhā puthujjanakalyāṇakā ca
brahmacariyavāsaṃ vasanti nāma. Ayaṃ pana vuṭṭhavāsoti vusitvā. Catūhi maggehi catūsu
saccesu parijānanādikaraṇīyaṃ kataṃ assāti katakaraṇīyo. Kilesabhāro ca khandhabhāro
ca ohito assāti ohitabhāro. Ohitoti ohārito. 3- Sundaro attho, sako
vā atthoti sadattho, anuppatto sadattho etenāti anuppattasadattho.
@Footnote: 1 cha.Ma., i. taṃ nesaṃ      2 cha.Ma. te ca na      3 Sī. otārito

---------------------------------------------------------------------------------------------
page49.
Bhavasaññojanaṃ vuccati taṇhā, sā parikkhīṇā assāti parikkhīṇabhavasaññojano.
Sammadaññā vimuttoti sammā hetunā kāraṇena 1- jānitvā vimutto.
Janetasminti jane etasmiṃ, imasmiṃ loketi attho. Diṭṭhe ceva dhamme
abhisamparāyañcāti idhattabhāve ca parattabhāve ca.
     [117] Anantarāti antaravirahitā, attano kulena sadisāti attho.
Anuyantāti 2- vasavattino. Nipaccakāranti mahallakatarā nipaccakāraṃ dassenti.
Daharatarā abhivādanādīni karonti. Tattha sāmīcikammanti taṃtaṃvattakaraṇādi
anucchavikakammaṃ.
     [118] Niviṭṭhāti abhiniviṭṭhā acalaṭṭhitā. Kassa pana evarūpā saddhā
hotīti. Sotāpannassa. So hi niviṭṭhasaddho asinā sīse chijjamānepi 3-
buddho abuddhoti vā, dhammo adhammoti vā, saṃgho asaṃghoti vā na vadati.
Patiṭṭhitasaddhova hoti sūrambaṭṭho viya.
     So kira satthu dhammadesanaṃ sutvā sotāpanno hutvā gehaṃ agamāsi.
Atha māro dvattiṃsavaralakkhaṇapaṭimaṇḍitaṃ buddharūpaṃ māpetvā tassa gharadvāre
ṭhatvā "satthā āgato"ti sāsanaṃ pahiṇi. Sūro cintesi "ahaṃ idāneva satthu
santike dhammaṃ sutvā āgato, kiṃ nu kho bhavissatī"ti upasaṅkamitvā satthu
saññāya vanditvā aṭṭhāsi. Māro āha  "ambaṭṭha yaṃ te mayā `rūpaṃ aniccaṃ
.pe. Viññānaṃ aniccan'ti kathitaṃ, taṃ dukkathitaṃ. Anupadhāretvāva hi mayā
etaṃ vuttaṃ. Tasmā tvaṃ' rūpaṃ niccaṃ .pe. Viññāṇaṃ niccan'ti gaṇhāhī"ti.
Sūro 4- cintesi "aṭṭhānametaṃ yaṃ buddhā anupadhāretvā apaccakkhaṃ katvā kiñci
katheyyuṃ, addhāyaṃ mayhaṃ vicchindajananatthaṃ māro āgato"ti. Tato naṃ "tvaṃ
mārosī"ti āha. So musāvādaṃ kātuṃ nāsakkhi. "āma mārosmī"ti paṭijānāti.
"kasmā āgatosī"ti. Tava saddhācālanatthanti āha. "kañha pāpima tvaṃ tāva
eko tiṭṭha, tādisānaṃ mārānaṃ sataṃpi sahassaṃpi satasahassaṃpi mama saddhaṃ
@Footnote: 1 Sī. hetunā nayena kāraṇena       2 cha.Ma., i. anuyttā
@3 cha.Ma., i. chejjamānepi         4 cha.Ma. so

---------------------------------------------------------------------------------------------
page50.
Cāletuṃ asamatthaṃ, maggena āgatasaddhā nāma thirā silāpaṭhaviyaṃ patiṭṭhitasineru
viya acalā hoti, kiṃ tvaṃ etthā"ti accharaṃ pahari. So ṭhātuṃ asakkonto
tattheva antaradhāyi. Evarūpaṃ saddhaṃ sandhāyetaṃ vuttaṃ "niviṭṭhā"ti.
     Mūlajātā patiṭṭhitāti maggamūlassa sañjātattā tena mūlena
patiṭṭhitā. Daḷhāti thiRā. Asaṃhāriyāti sunikhātaindakhīlo viya kenaci cāletuṃ
asakkuṇeyyā. Tassetaṃ kallaṃ vacanāyāti tassa ariyasāvakassa yuttametaṃ vattuṃ.
Kinti? "bhagavatomhi putto oraso"ti evamādi. So hi bhagavantaṃ nissāya
Ariyabhūmiyaṃ jātoti bhagavato putto. Ure vasitvā mukhato nikkhantadhammaghosavasena
maggaphalesu patiṭṭhitattā oraso mukhato jāto. Ariyadhammato jātattā
ariyadhammena ca nimmitattā dhammajo dhammanimmito. Navalokuttaradhammadāyajjaṃ 1-
arahatīti dhammadāyādo.
     Taṃ kissa hetūti yadetaṃ "bhagavatomhi putto"ti vatvā "dhammajo
dhammanimmito"ti vuttaṃ, taṃ kasmāti ce. Idānissa atthaṃ dassento tathāgatassa
hetanti ādimāha. Tattha "dhammakāyo itipī"ti kasmā tathāgato "dhammakāyo"ti
vutto. Tathāgato hi tepiṭakaṃ buddhavacanaṃ hadayena cintetvā vācāya abhinīhari.
Tenassa kāyo dhammamayattā dhammova. Iti dhammo kāyo assāti dhammakāyo.
Dhammakāyattāeva brahmakāyo. Dhammo hi seṭṭhaṭṭhena brahmāti vuccati.
Dhammabhūtoti dhammasabhāvo. Dhammabhūtattāeva brahmabhūto.
     [119] Ettāvatā bhagavā seṭṭhacchedakavādaṃ dassetvā idāni
aparenapi nayena seṭṭhacchedakavādameva dassetuṃ hoti kho so vāseṭṭhā
samayoti ādimāha. Tattha saṃvaṭṭavivaṭṭakathā brahmajāle vitthāritāva. Itthattaṃ
āgacchantīti itthabhāvaṃ manussattaṃ āgacchanti. Tedha honti manomayāti te
idha manussaloke nibbattamānāpi opapātikā hutvā maneneva nibbattāti
manomayā. Brahmaloke viya idhāpi tesaṃ pītiyeva āhārakiccaṃ sādhetīti
pītibhakkhā. Eteneva nayena sayaṃpabhādīnipi veditabbāni.
@Footnote: 1 Sī.......dāyādaṃ

---------------------------------------------------------------------------------------------
page51.
                        Rasapaṭhavipātubhāvavaṇṇanā
     [120] Ekodakībhūtanti sabbaṃ cakkavāḷaṃ ekodakameva bhūtaṃ.
Andhakāti tamo. Andhakāratimisāti cakkhuviññāṇuppattinivāraṇena andhabhāvakaraṇaṃ
bahalatamaṃ.
     Samantānīti 1- patiṭṭhāti samantato patthari. Payatattassāti tattassa
khīrassa. Vaṇṇasampannāti vaṇṇena sampannā. Kaṇṇikārapupphasadiso hissā
vaṇṇo ahosi. Gandhasampannāti gandhena sampannā dibbagandhaṃ vāyati.
Rasasampannāti rasena sampannā pakkhittadibbojā viya hoti. Khuddamadhunti
khuddakamakkhikāhi katamadhuṃ. Aneḷakanti niddosaṃ makkhikaṇḍakavirahitaṃ. Lolajātikoti
lolasabhāvo. Atītānantarepi kappe loloyeva. Ambhoti acchariyajāto āha.
Kimevidaṃ bhavissatīti vaṇṇopissā manāpo gandhopi, raso panassā kīdiso
bhavissatīti attho. Yo tattha uppannalobho, so rasapaṭhaviṃ aṅguliyā sāyi,
aṅguliyā gahetvā jivhagge ṭhapesi.
     Acchādesīti jivhagge ṭhapitamattā satta rasaharaṇīsahassāni pharitvā
manāpā hutvā tiṭṭhati. Taṇhā cassa okkamīti tattha cassa rasataṇhā
uppajjati.
                      Candimasuriyādipātubhāvavaṇṇanā
     [121] Āluppakārakaṃ upakkamiṃsu paribhuñjitunti ālopaṃ katvā
piṇḍe piṇḍe chinditvā paribhuñjituṃ ārabhiṃsu. Candimasuriyāti candimā  ca
suriyo ca. Pāturahesunti pātubhaviṃsu.
     Ko pana tesaṃ paṭhamaṃ pātubhavi, ko kasmiṃ vasati, kassa kiṃ pamāṇaṃ,
ko upari, ko sīghaṃ gacchati, katī nesaṃ vīthiyo, kathaṃ caranti, kittake ṭhāne
@Footnote: 1 cha.Ma. samatanī

---------------------------------------------------------------------------------------------
page52.
Ālokaṃ karontīti. Na ubho ekato pātubhavanti. Suriyo paṭhamataraṃ paññāyati.
Tesaṃ hi sattānaṃ sayaṃpabhāya antarahitāya andhakāro ahosi. Te bhītatasitā
"bhaddakaṃ vatassa sace āloko pātubhaveyyā"ti cintayiṃsu. Tato mahājanassa
sūrabhāvaṃ janayamānaṃ suriyamaṇḍalaṃ uṭṭhahi. Tenevassa suriyoti nāmaṃ ahosi.
Tasmiṃ divasaṃ ālokaṃ katvā atthaṅgate puna andhakāro ahosi. Te "bhaddakaṃ
vatassa sace añño āloko uppajjeyyā"ti cintayiṃsu. Atha nesaṃ chandaṃ
ñatvāva candamaṇḍalaṃ uṭṭhahi. Tenevassa candoti nāmaṃ ahosi.
     Tesu cando antomaṇivimāne vasati. Taṃ bahi rajatena parikkhittaṃ.
Ubhayaṃpi sītalameva hoti. Suriyo antokanakavimāne vasati. Taṃ bāhiraṃ phalikaparikkhittaṃ
hoti. Ubhayaṃpi uṇhameva.
     Pamāṇato cando ujukaṃ ekūnapaññāsayojano. Parimaṇḍalato tīhi
yojanehi ūnadiyaḍḍhasatayojano. Suriyo ujukaṃ paññāsayojano, parimaṇḍalato
diyaḍḍhasatayojano.
     Cando heṭṭhā suriyo upari, antarā nesaṃ yojanaṃ hoti. Candassa
heṭṭhimantato suriyassa uparimantato yojanasataṃ hoti.
     Cando ujukaṃ saṇikaṃ gacchati, tiriyaṃ sīghaṃ. Dvīsu passesu nakkhattatārakā
gacchanti. Cando dhenu viya vacchaṃ taṃ taṃ nakkhattaṃ upasaṅkamati. Nakkhattāni
pana attano ṭhānaṃ na vijahanti. Suriyassa ujukagamanaṃ sīghaṃ, tiriyaṃ
gamanaṃ dandhaṃ. So kāḷapakkhauposathato pāṭipadadivase yojanānaṃ satasahassaṃ
candamaṇḍalaṃ ohāya gacchati. Atha cando lekhā viya pañañāyati. Pakkhassa dutiyāya
satasahassanti evaṃ yāva uposathadivasā satasahassaṃ satasahassaṃ ohāya gacchati.
Atha cando anukkamena vaḍḍhitvā uposathadivase paripuṇṇo hoti. Puna
pāṭipadadivase yojanānaṃ satasahassaṃ dhāvitvā gaṇhāti. Dutiyāya satasahassanti
evaṃ yāva uposathadivasā satasahassaṃ satasahassaṃ dhāvitvā gaṇhāti. Atha cando
anukkamena hāyitvā uposathadivase sabbaso na paññāyati. Candaṃ heṭṭhā
katvā suraṃyo upari hoti. Mahatiyā pātiyā khuddakabhājanaṃ viya candamaṇḍalaṃ

---------------------------------------------------------------------------------------------
page53.
Pithiyati. Majjhantike gehacchāyā viya candassa chāyā na paññāyati. So
chāyāya apaññāyamānāya dūre ṭhitānaṃ divā padīpo viya sayaṃpi na paññāyati.
     Kati nesaṃ vīthiyoti ettha pana ajavīthi nāgavīthi govīthīti tisso
vīthiyo honti. Tattha ajānaṃ udakaṃ paṭikūlaṃ hoti, taṃ hi hatthināgānaṃ manāpaṃ.
Gunnaṃ sītuṇhasamatāya phāsu hoti. Tasmā yaṃ kālaṃ candimasuriyā ajavīthiṃ
ārūhanti, tadā devo ekabindumpi na vassati. Yadā nāgavīthiṃ ārohanti,
tadā bhinnaṃ viya nabhaṃ paggharati. Yadā govīthiṃ ārūhanti, tadā utusamatā
sampajjati, candimasuriyā cha māse sineruto bahi nikkhamanti, cha māse anto
vicaranti. Te hi āsāḷhamāse sinerusamīpena caranti. 1- Tato pare dve māse
nikkhamitvā bahi carantā 2- paṭhamakattikamāse majjhena gacchanti. Tato
cakkavāḷābhimukhā gantvā tayo māse cakkavāḷasamīpena caritvā puna nikkhamitvā
citramāse majjhena gantvā tato apare 3- māse sinerūbhimukhā pakkhanditvā puna
āsāḷhe sinerusamīpena caranti.
     Kittake ṭhāne ālokaṃ karontīti. Ekappahārena tīsu dīpesu ālokaṃ
karonti. Kathaṃ? imasmiṃ hi dīpesuriyuggamanakālo pubbavidehe majjhantiko
hoti, uttarakurūsu atthaṅgamanakālo, amaragoyāne majjhimayāmo. Pubbavidehamhi
uggamanakālo uttarakurūsu majjhantiko hoti, 4- amaragoyāne atthaṅgamanakālo,
idha majjhimayāmo. Uttarakurūsu uggamanakālo amaragoyāne majjhantiko, idha
atthaṅgamanakālo, pubbavidehe majjhimayāmo. Amaragoyānadīpe uggamanakālo
idha majjhantiko, pubbavidehadīpe 5- atthaṅgamanakālo, uttarakurūsu majjhimayāmoti.
     Nakkhattāni tārakarūpānīti kattikādinakkhattāni ceva sesatārakarūpāni
ca candimasuriyehi saddhiṃyeva pāturahesuṃ. Rattindivāti tato suriyatthaṅgamanato yāva
aruṇuggamanā ratti, aruṇuggamanato yāva suriyatthaṅgamanā divāti evaṃ rattindivā
paññāyiṃsu. Atha pañcadasa rattiyo aḍḍhamāso, dve aḍḍhamāsā māsoti evaṃ
@Footnote: 1 cha.Ma., vicaranti  2 cha.Ma. vicarantā  3 cha.Ma. dve
@4 cha.Ma. hotīti saddo na dissati   5 cha.Ma. pubbavidehe

---------------------------------------------------------------------------------------------
page54.
Māsaḍḍhamāsā paññāyiṃsu. Atha cattāro māsā utu, tayo utū saṃvacacharoti evaṃ
utusaṃvaccharā paññāyiṃsu.
     [122] Vaṇṇavevaṇṇatā cāti vaṇṇassa vivaṇṇabhāvo. Tesaṃ
vaṇṇātimānapaccayāti tesaṃ vaṇṇaṃ ārabbha uppannaatimānapaccayā.
Mānātimānajātikānanti punappunaṃ uppajjamānamānātimānasabhāvānaṃ. Rasapaṭhaviyāti 1-
sampannarasattā rasāti laddhanāmāya paṭhaviyā. Anutthuniṃsūti anubhāsiṃsu. Aho
rasanti aho amhākaṃ madhurarasaṃ antarahitaṃ. Aggaññaṃ akkharanti lokuppattivaṃsakathaṃ.
Anusarantīti anugacchanti.
                      Bhūmipappaṭakapātubhāvādivaṇṇanā
     [123] Evameva pāturahosīti ediso hutvā uṭṭhahi, antovāpiyaṃ
udake chinne sukkhakalalapaṭalaṃ viya ca uṭṭhahi.
     [124] Padālatāti ekā madhurarasā bhaddalatā. 2- Kalambakāti
nāḷikā. Ahu vata noti madhurarasā vata no padālatā ahosi. Ahāyi vata
noti sā no etarahi antarahitāti.
                      Akaṭṭhapākasālipātubhāvavaṇṇanā
     [125] Akaṭṭhapākoti akaṭṭheyeva bhūmibhāge uppanno. Akaṇoti
nikkoṇḍako. 3- Athūsoti nitthūso. Sugandhoti dibbagandhaṃ vāyati. Taṇḍulapphaloti
parisuddhaṃ paṇḍaraṃ taṇḍulapphalameva phalati. Pakkaṃ paṭiviruḷhanti sāyaṃ gahitaṭṭhānaṃ
pāto pakkaṃ hoti, punaviruḷhaṃ pākatikameva 4- gahitaṭṭhānaṃ na paññāyati. Nāpadānaṃ
paññāyatīti alāyitaṃ hutvā anūnameva paññāyati.
@Footnote: 1 cha.Ma. rasāya paṭhaviyā     2 cha.Ma. bhaddālatā     3 cha.Ma., i. nikkuṇḍako
@4 cha.Ma., i. paṭipākatikameva

---------------------------------------------------------------------------------------------
page55.
                      Itthīpurisaliṅgapātubhāvavaṇṇanā
     [126] Itthiyā cāti yā pubbe manussakāle itthī, tassā
itthīliṅgaṃ pātubhavati, pubbe purisassa purisaliṅgaṃ. Mātugāmo 1- hi
purisattabhāvaṃ labhanto anupubbena purisattapaccaye dhamme pūretvā labhati. Puriso
itthattabhāvaṃ labhanto kāmamicchācāraṃ 2- nissāya labhati. Tadā pana pakatiyā
mātugāmassa itthīliṅgaṃ, purisassa purisaliṅgaṃ pāturahosi. Upanijjhāyatanti 3-
upanijjhāyantānaṃ olokentānaṃ. Pariḷāhoti rāgapariḷāho. Seṭṭhinti chārikaṃ.
Nibbuyhamānāyāti niyyamānāya.
                       Methunadhammasamācāravaṇṇanā
     [127] Adhammasammatanti taṃ paṃsukhipanādikaṃ adhammoti sammataṃ. Tadetarahi
dhammasammatanti taṃ idāni dhammoti sammataṃ, dhammoti taṃ gahetvā vicaranti. Tathā
hi ekaccesu janapadesu kalahaṃ kurumānā itthiyo "tvaṃ kasmā kathesi, yā
gomayapiṇḍamattaṃpi nālatthā"ti vadanti. Pātabyatanti sevitabbataṃ. Sannidhikārakanti
sannidhiṃ katvā. Apadānaṃ paññāyitthāti chinnaṭṭhānaṃ onameva hutvā paññāyittha.
Saṇḍasaṇḍāti ekekasmiṃ ṭhāne kalāpabandhā viya gumbagumbā hutvā.
                          Sālivibhāgavaṇṇanā
     [128] Mariyādaṃ ṭhapeyyāmāti sīmaṃ ṭhapeyyāma.
     [129] Yatra hi nāmāti yo hi nāma. Pāṇinā pahariṃsūti tayo
vāre vacanaṃ aggaṇhantaṃ pāṇinā pahariṃsu. Tadagge kho panāti 4- taṃ aggaṃ katvā.
@Footnote: 1 cha.Ma., i. mātugāmo nāma                    2 cha.Ma. kāmesumicchācāraṃ
@3 dī. pāṭi. 11/76 upanijjhāyantānaṃ, cha.Ma. upanijjhāyataṃ  4 cha.Ma. tadagge khoti

---------------------------------------------------------------------------------------------
page56.
                         Mahāsammatarājavaṇṇanā
     [130] Khīyitabbaṃ khīyeyyāti pakāsetabbaṃ pakāseyya, khipitabbaṃ
khipeyya, hāretabbaṃ hāreyyāti vuttaṃ hoti. Yonesaṃ sattoti yo etesaṃ
satto. Ko pana soti. Amhākaṃ bodhisatto. Sālīnaṃ bhāgaṃ anuppadassāmāti
mayaṃ ekekassa khettato ambaṇambaṇaṃ āharitvā tuyhaṃ sālibhāgaṃ dassāma, tayā
kiñci kammaṃ na kātabbaṃ, tvaṃ amhākaṃ jeṭṭhakaṭṭhāne tiṭṭhāti.
     [131] Akkharaṃ upanibbattanti saṅkhāsamaññāpaññattivohāro
uppanno. Khattiyo khattiyotveva dutiyaṃ akkharanti na kevalaṃ akkharameva, te
panassa khettasāmi noti tīhi saṅkhehi abhisekampi akaṃsu. Rañjetīti sukheti
piṇeti. Aggaññenāti agaganti ñātena, agge vā ñātena lokuppattisamaye
uppannena abhinibbatti ahosīti.
                        Brāhmaṇamaṇḍalādivaṇṇanā
     [132] Vītaṅgārā vītadhūmāti pacitvā khātitabbābhāvato vigatadhūmaṅgāRā.
Pannamusalāti koṭṭetvā pacitabbābhāvato patitamusalā. Ghāsamesamānāti 1-
bhikkhācariyavasena yāgubhattaṃ pariyesantā. Tamenaṃ manussā disvāti te ete
manussā passitvā. Anabhisambhuṇamānāti asahamānā asakkontā. Ganthe
karontāti tayo vede abhisaṅkharontā ceva vācentā ca. Acchantīti vasanti,
"acchentī"tipi pāṭho. Esevattho. Hīnasammatanti mante dhārenti "mante
vācentī"ti kho vāseṭṭha idaṃ tena samayena hīnasammataṃ. Tadetarahi seṭṭhasammatanti
taṃ idāni "ettake mante dhārenti ettake mante vācentī"ti seṭṭhasammataṃ
jātaṃ. Brāhmaṇamañḍalassāti brāhmaṇagaṇassa.
@Footnote: 1 Sī., i., ka. ghāsamesanā

---------------------------------------------------------------------------------------------
page57.
                          Vessamaṇḍalavaṇṇanā
     [133] Methunaṃ dhammaṃ samādāyāti methunadhammaṃ samādiyitvā. Visu
kammante 1- payojesunti gopakakammavāṇijakammādike 2- vissute uggate kammante
payojesuṃ.
                          Suddamaṇḍalavaṇṇanā
     [134] Suddā suddāti tena luddācārakammakhuddācārakammunā
suddaṃ suddanti 3- lahuṃ lahuṃ kucchitaṃ gacchanti, vinassantīti attho.
     [135] Ahu khoti hoti kho. Sakaṃ dhammaṃ garahamānoti na
setacchattaṃ ussāpanamattena sujjhituṃ sakkāti evaṃ attano khattiyadhammaṃ
nindamāno. Esa nayo sabbattha. "imehi kho vāseṭṭha catūhi maṇḍalehī"ti
iminā idaṃ dasseti "samaṇamaṇḍalaṃ nāma visuṃ natathi, yasmā 4- pana na sakkā
jātiyā sujjhituṃ attano attano sammāpaṭipattiyāva suddhi hoti, tasmā imehi
catūhi maṇḍalehi samaṇamaṇḍalassa abhinibbatti hoti. Imāni maṇḍalāni
samaṇamaṇḍalaṃ anuvattanti, anuvattantāni ca dhammeneva anuvattananti, no
adhammena. Samaṇamaṇḍalaṃ hi āgamma sammāpaṭipattiṃ pūretvā suddhiṃ pāpuṇantī"ti.
                         Duccaritādikathāvaṇṇanā
     [136] Idāni yathājātiyā na sakkā sujjhituṃ, sammāpaṭipattiyāva
sujjhanti, tamatthaṃ pākaṭaṃ karonto khattiyopi kho vāseṭṭhāti desanaṃ
ārabhi. Tattha micchādiṭṭhikammasamādānahetūti micchādiṭṭhivasena samādinnakammahetu,
micchādiṭṭhikammassa vā samādānahetu.
     [137] Dvayakārīti kālena kusalaṃ karoti, kālena akusalanti evaṃ
ubhayakārī. Sukhadukkhapaṭisaṃvedī hotīti ekakkhaṇe ubhayavipākadānaṭṭhānaṃ nāma natthi.
@Footnote: 1 Sī. vissutakammante   2 cha.Ma. gorakkha...  3 cha.Ma. iti saddo na disusati
@4 Sī. sammā

---------------------------------------------------------------------------------------------
page58.
Yena pana akusalaṃ bahuṃ kataṃ hoti, kusalaṃ mandaṃ, so taṃ kusalaṃ nissāya
khattiyakule vā brāhmaṇakule vā nibbatti. Atha naṃ akusalakammaṃ kāṇaṃpi karoti
khujjaṃpi pīṭhasappiṃpi karoti. 1- So rajjassa va anaraho hoti, abhisittakāle vā
evaṃbhūto bhoge paribhuñjituṃ na sakkoti. Aparassa maraṇakāle dve balavamallā viya
te dvepi kusalākusalakammāni upaṭṭhahanti. Tesu akusalañce balavataraṃ hoti.
Taṃ kusalaṃ paṭibāhitvā tiracchānayoniyaṃ nibbattāpeti. Kusalakammampi
pavattivedanīyaṃ hoti. Tamenaṃ maṅgalahatthiṃ vā karoti maṅgalassaṃ vā maṅgalaasubhaṃ vā.
So taṃ sampattiṃ anubhavati. Idaṃ sandhāya vuttaṃ "sukhadukkhapaṭisaṃvedī hotī"ti.
                      Bodhipakkhiyadhammabhāvanāvaṇṇanā
     [138] Sattannaṃ bodhipakkhiyānanti "cattāro satipaṭṭhānā"ti
ādikoṭṭhāsavasena sattannaṃ, paṭipāṭiyā pana sattatiṃsāya bodhipakkhiyadhammānaṃ.
Bhāvanamanvāyāti bhāvanaṃ anugantvā, paṭipajjitvāti attho. Parinibbāyatīti
kilesaparinibbānena parinibbāti. 2- Iti bhagavā cattāro vaṇṇe dassetvā
vinivattetvā paṭividdhacatusaccaṃ khīṇāsavameva devamanussesu seṭṭhaṃ katvā dasseti. 3-
     [140] Idāni tamevatthaṃ lokasammatassa brahmunopi vacanadassanānusārena
daḷhaṃ katvā dassento imesaṃ hi vāseṭṭha catunnaṃ vaṇṇānanti
ādimāha. "brahmunā cesā"ti 4- ādi ambaṭṭhasutte vitthāritaṃ. Iti bhagavā
ettakena iminā kathāmaggena seṭṭhacchedakavādameva dassetvā suttantaṃ
vinivattetvā arahattanikūṭena desanaṃ niṭṭhapesi. Attamanā vāseṭṭhabhāradvājāti
vāseṭṭhabhāradvājasāmaṇerāpi hi attamanā 5- tuṭṭhamanā "sādhu sādhū"ti bhagavato
bhāsitaṃ abhinandiṃsu. Idameva suttantaṃ āvajjantā anumajjantā saha
paṭisambhidāhi arahattaṃ pāpuṇiṃsūti.
                       Aggaññasuttavaṇṇanā niṭṭhitā
                           -----------
@Footnote: 1 cha.Ma., i. karotīti saddo na dissati        2 cha.Ma. parinibbāyati
@3 cha.Ma., i. dassesi   4 cha.Ma., i. brahmunāpesā  5 cha.Ma., i. sakamanā

---------------------------------------------------------------------------------------------
page59.
                         5. Sampasādanīyasutta
                        sāriputtasīhanādavaṇṇanā
     [141] Evamme sutanti sampasādaniyasuttaṃ. Tatrāyaṃ anuttānapadavaṇṇanā:
     nāḷandāyanti nāḷandāti evaṃnāmake nagare, taṃ nagaraṃ gocaragāmaṃ
katvā. Pāvārikambavaneti dussapāvārikaseṭṭhino ambavane. Taṃ kira tassa uyyānaṃ
ahosi. So bhagavato dhammadesanaṃ sutvā bhagavati pasanno tasmiṃ uyyāne
kuṭileṇamaṇḍapādipaṭimaṇḍitaṃ bhagavato vihāraṃ katvā niyyādesi. 1- So vihāro
jīvakambavanaṃ viya "pāvārikambavanan"tveva saṅkhayaṃ gato, tasmiṃ pāvārikambavane
viharatīti attho. Bhagavantaṃ etadavoca "evaṃ pasanno ahaṃ bhante bhagavatī"ti.
Kasmā evaṃ avoca? attano uppannasomanassapavedanatthaṃ.
     Tatrāyaṃ anupubbikathā:- thero kira taṃdivasaṃ kālasseva sarīrapaṭijagganaṃ
katvā sunivatthanivāsano pattacīvaramādāya pāsādikehi abhikkantādīhi
devamanussānaṃ pasādaṃ āvahanto nāḷandavāsīnaṃ hitasukhamanubrūhanto piṇḍāya
pavisitvā pacchābhattaṃ piṇḍapātapaṭikkanto vihāraṃ gantvā satthu vattaṃ
dassetvā satthari gandhakuṭiṃ paviṭṭhe satthāraṃ vanditvā attano divāṭṭhānaṃ
agamāsi. Tattha saddhivihārikantevāsikesu vattaṃ dassetvā paṭikkantesu
divāṭṭhānaṃ sammajjitvā cammakhaṇḍaṃ 2- paññapetvā udakatumbato udakena
hatthapāde sītale katvā tisandhipallaṅkaṃ ābhujitvā kālaparicchedaṃ katvā
phalasamāpattiṃ samāpajji.
     So yathāparicchinnakālavasena samāpattito vuṭṭhāya attano guṇe
anussarituṃ āraddho. Athassa guṇe anussarato sīlaṃ āpāthamāgataṃ. Tato
paṭipāṭiyāva samādhipaññāvimuttivimuttiñāṇadassanaṃ. Paṭhamajjhānaṃ .pe.
@Footnote: 1 cha.Ma. niyyātesi    2 cha.Ma. cammakkhaṇḍaṃ evamuparipi

---------------------------------------------------------------------------------------------
page60.
Catutthajjhānaṃ 1- ākāsānañcāyatanasamāpatti .pe. Nevasaññānāsaññāyatanasamāpatti
vipassanāñāṇaṃ .pe. Dibbacakkhuñāṇaṃ .pe. Sotāpattimaggo sotāpattiphalaṃ
.pe. Arahattamaggo arahattaphalaṃ atthapaṭisambhidā dhammapaṭisambhidā
niruttipaṭisambhidā paṭibhāṇapaṭisambhidā sāvakapāramīñāṇaṃ. Ito paṭṭhāya
kappasatasahassādhikassa asaṅkheyyassa upari anomadassibuddhassa pādamūle kataabhinīhāraṃ
ādiṃ katvā attano guṇe anussarato yāva nisinnapallaṅkā guṇā upaṭṭhahiṃsu.
     Evaṃ thero attano guṇe anussaramāno guṇānaṃ pamāṇaṃ vā
paricchedaṃ vā daṭṭhuṃ nāsakkhi.
     So cintesi "mayhaṃ tāva padesañāṇe ṭhitassa sāvakassa guṇānaṃ
pamāṇaṃ vā paricchedo vā natthi, ahaṃ pana yaṃ satthāraṃ uddissa pabbajito,
kīdisā nukho tassa guṇā"ti dasabalassa guṇe anussarituṃ āraddho. So
bhagavato sīlaṃ nissāya, samādhiṃ paññaṃ vimuttiṃ vimuttiñāṇadassanaṃ nissāya,
cattāro satipaṭṭhāne nissāya, dasabalassa 2- cattāro sammappadhāne cattāro
iddhipāde cattāro magge cattāri phalāni catasso paṭisambhidā
catuyoniparicchedakañāṇaṃ cattāro ariyavaṃse nissāya dasabalassa guṇe anussarituṃ āraddho.
     Tathā pañaca padhāniyaṅgāni, pañacaṅgikaṃ sammasamādhiṃ, pañcindriyāni,
pañca balāni, pañca nissaraṇīyā dhātuyo, pañca vimuttāyatanāni, pañca
vimuttiparipācaniyā paññā, cha sārāṇīye 3- dhamme, cha anussatiṭṭhānāni, cha
gārave, cha nissaraṇīyā 4- dhātuyo, cha sattavihāre, cha anuttariyāni, cha
nibbedhabhāgiyā paññā, cha abhiññā, cha asādhāraṇañāṇāni, satta aparihānīye
dhamme, satta ariyadhanāni, satta bojjhaṅge, satta sappurisadhamme, satta
nijjaravatthūni, satta paññā, satta dakkhiṇeyyapuggale, satta khīṇāsavabalāni,
aṭṭha paññāpaṭilābhahetū, aṭṭha sammattāni, aṭṭha lokadhammātikkame, aṭṭha
ārabbhavatthūni, aṭṭha akkhaṇadesanā, aṭṭha mahāpurisavitakke, aṭṭha
@Footnote: 1 cha.Ma. catutthajjhānanti pāṭho na dissati   2 cha.Ma., i. dasabalassāti pāṭho na dissati
@3 cha.Ma. sāraṇīye, i. nissāraṇīye      4 cha.Ma. nissaraṇiyā, i. nissāraṇīyā

---------------------------------------------------------------------------------------------
page61.
Abhibhāyatanāni, aṭṭha vimokkhe, nava yonisomanasikāramūlake dhamme, nava
pārisuddhipadhāniyaṅgāni, nava sattāvāsadesanā, nava āghātapaṭivinaye, nava paññā, 1- nava
nānattāni, nava anupubbavihāre, dasa nāthakaraṇe dhamme, dasa kasiṇāyatanāni,
dasa kusalakammapathe. Dasa tathāgatabalāni, dasa sammattāni, dasa ariyavāse, dasa
asekkhadhamme, ekādasa mettānisaṃse, dvādasa dhammacakkākāre, terasa
dhutaṅgaguṇe, cuddasa buddhañāṇāni, pañcadasa vimuttiparipācaniye dhamme,
soḷasavidhaānāpānassatiṃ, aṭṭhārasa buddhadhamme, ekūnavīsati paccavekkhaṇañāṇāni,
catucattālīsa ñāṇavatthūni, paropaṇṇāsa kusaladhamme, sattasattati ñāṇavatthūni,
catuvīsatikoṭisatasahassasamāpattiyo sañcāritamahāvajirañāṇaṃ 2- nissāya dasabalassa
guṇe anussarituṃ ārabhi.
     Tasmiṃyeva ca divāṭṭhāne nisinnoyeva upari "aparaṃ pana bhante
etadānuttariyan"ti āgamissanti soḷasa aparapaveṇiyadhammā, tepi nissāya
anussarituṃ ārabhi. So "kusalapaññattiyaṃ anuttaro mayhaṃ satthā,
āyatanapaññattiyaṃ anuttaro, gabbhāvakkantiyaṃ anuttaro, ādesanāvidhāsu anuttaro,
dassanasamāpattiyaṃ anuttaro, puggalapaññattiyaṃ anuttaro, padhānesu anuttaro,
paṭipadāsu anuttaro, bhassasamācāre anuttaro, purisasīlasamācāre anuttaro,
anusāsanīvidhāsu anuttaro, parapuggalavimuttiñāṇe anuttaro, sassatavādesu 3-
anuttaro, pubbenivāsañāṇe anuttaro, dibbacakkhuñāṇe anuttaro, iddhividhesu
anuttaro, iminā ca iminā ca anuttaro"ti evaṃ dasabalassa guṇe
anussaranto bhagavato guṇānaṃ neva antaṃ, na pamāṇaṃ passi. Thero attanopi
tāva guṇānaṃ antaṃ vā pamāṇaṃ vā nāddasa, bhagavato guṇānaṃ kiṃ passissati.
     Yassa yassa hi paññā mahatī ñānaṃ visadaṃ, so so buddhaguṇe
mahantato saddahati. Lokiyamahājano ukkāsitvāpi khipitvāpi "namo
buddhānan"ti attano attano upanissaye ṭhatvā buddhānaṃ guṇe anussarati.
Sabbalokiyamahājanato eko sotāpanno buddhaguṇe mahantato saddahati.
@Footnote: 1 i. saññā   2 cha.Ma....samāpattisañcāritā....   3 i. sassatavāde

---------------------------------------------------------------------------------------------
page62.
Sotāpannānaṃ satatopi sahassatopi eko sakadāgāmī. Sakadāgāmīnaṃ satatopi
sahassatopi eko anāgāmī. Anāgāmīnaṃ satatopi sahassatopi eko arahā
buddhaguṇe mahantato saddahati. Avasesaarahantehi asītimahātherā buddhaguṇe
mahantato saddahanti. Asītimahātherehi cattāro mahātheRā. Catūhi mahātherehi
dve aggasāvakā. Tesupi sāriputtatthero, sāriputtattheratopi eko
paccekabuddho buddhaguṇe mahantato saddahati. Sace pana sakalacakkavāḷagabbhe
saṅghāṭikaṇṇena saṅghāṭikaṇṇaṃ paharamānā 1- nisinnā paccekabuddhā buddhaguṇe
anussareyyuṃ, tehi sabbehipi eko sabbaññubuddhova buddhaguṇe mahantato
saddahati.
     Seyyathāpi nāma mahājano "mahāsamuddo gambhīro uttāno"ti
jānanatthaṃ yottāni vaṭṭeyya, tattha koci byāmappamāṇaṃ yottaṃ vaṭṭeyya,
koci dvebyāmaṃ .pe. Koci dasabyāmaṃ, koci vīsatibyāmaṃ, koci tiṃsabyāmaṃ,
koci cattālīsabyāmaṃ, koci paññāsabyāmaṃ, koci satabyāmaṃ, koci sahassabyāmaṃ,
koci caturāsītibyāmasahassaṃ. Te nāvaṃ āruyha samuddamajjhe uggatapabbatādimhi
vā ṭhatvā attano attano yottaṃ otāreyyuṃ, tesu yassa yottaṃ byāmamattaṃ,
so byāmamattaṭaṭhāneyeva udakaṃ jānāti .pe. Yassa caturāsītibyāmasahassaṃ,
so caturāsītibyāmasahassaṭṭhāneyeva udakaṃ jānāti. Parato udakaṃ ettakanti
na jānāti. Mahāsamudde pana na tattakaññeva udakaṃ, athakho anantamaparimāṇaṃ.
Caturāsītiyojanasahassagambhīro hi mahāsamuddo, evameva ekabyāmayottato
paṭṭhāya navabyāmayottena ñātaudakaṃ viya lokiyamahājanena diṭṭhabuddhaguṇā
veditabbā. Dasabyāmayottena dasabyāmaṭṭhāne ñātaudakaṃ viya sotāpannena
diṭṭhabuddhaguṇā. Vīsatibyāmayottena vīsatibyāmaṭṭhāne ñātaudakaṃ viya
sakadāgāminā diṭṭhabudadhaguṇā. Tiṃsabyāmayottena tiṃsabyāmaṭṭhāne ñātaudakaṃ viya
anāgāminā diṭṭhabuddhaguṇā. Cattālīsabyāmayottena cattālīsabyāmaṭṭhāne
ñātaudakaṃ viya arahatā diṭṭhabuddhaguṇā. Paññāsabyāmayottena
@Footnote: 1 cha.Ma. pahariyamānā

---------------------------------------------------------------------------------------------
page63.
Paññāsabyāmaṭṭhāne ñātaudakaṃ viya asītimahātherehi diṭṭhabuddhaguṇā. Satabyāmayottena
satabyāmaṭṭhāne ñātaudakaṃ viya catūhi mahātherehi diṭṭhabuddhaguṇā.
Sahassabyāmayottena sahassabyāmaṭṭhāne ñātaudakaṃ viya mahāmoggallānattherena
diṭṭhabuddhaguṇā. Caturāsītibyāmasahassayottena caturāsītibyāmasahassaṭṭhāne
ñātaudakaṃ viya dhammasenāpatinā sāriputtattherena diṭṭhabuddhaguṇā. Tattha yathā so
puriso mahāsamudde udakaṃ nāma na ettakaṃyeva, anantamaparimāṇanti gaṇhāti,
evameva āyasmā sāriputto dhammanvayena anvayabuddhiyā anumānena nayaggāhena
sāvakapāramīñāṇe ṭhatvā dasabalassa guṇe anussaranto "buddhaguṇā anantā
aparimāṇā"ti saddahi. 1-
     Therena hi diṭṭhabuddhaguṇehi dhammanvayena gahetabbabuddhaguṇāyeva
bahutaRā. Yathākathaṃ viya? yathā ito nava eto navāti aṭṭhārasa yojanāni
avattharitvā gacchantiyā candabhāgāya mahānadiyā eko 2- puriso sūcipāsena
udakaṃ gaṇheyya, sūcipāsena gahitaudakato aggahitameva bahu hoti. Yathā vāpana
puriso mahāpaṭhavito aṅguliyā paṃsuṃ gaṇheyya, aṅguliyā gahitapaṃsuto avasesapaṃsuyeva
bahu hoti. Yathā vāpana puriso mahāsamuddābhimukhiṃ aṅguliṃ kareyya,
aṅguliabhimukhaudakato avasesaudakaṃyeva bahu hoti. Yathā ca puriso  ākāsābhimukhiṃ
aṅguliṃ kareyya, aṅguliabhimukhaākāsato sesaākāsappadesova bahu hoti. Evaṃ
therena diṭṭhabuddhaguṇehi adiṭṭhā buddhaguṇāva bahutarāti 3- veditabbā. Vuttampi
cetaṃ:-
                     "buddhopi buddhassa bhaṇeyya vaṇṇaṃ
                      kappampi ce aññamabhāsamāno.
                      Khīyetha kappo ciradīghamantare
                      vaṇṇo na khīyetha tathāgatassā"ti.
Evaṃ therassa attano ca satthu ca guṇe anussarato yamakamahānadī mahogho
viya abbhantare pītisomanassaṃ avattharamānaṃ vāto viya bha taṃ, ubbhijjitvā
@Footnote: 1 i. saddahati     2 cha.Ma., i. eko na dissati    3 cha.Ma., i. bahūti

---------------------------------------------------------------------------------------------
page64.
Uggataudakaṃ viya mahārahadaṃ sakalasarīraṃ pūresi. Tato thero 1- "supaṭṭhitā vata me
paṭṭhanā, suladdhā me pabbajjā, yvāhaṃ evaṃvidhassa satthu santike pabbajito"ti
āvajjantassa balavataraṃ pītisomanassaṃ uppajji.
     Atha thero "kassāhaṃ imaṃ pītisomanassaṃ āroceyyan"ti cintento
añño koci samaṇo vā brāhmaṇo vā devo vā māro vā brahmā vā
mama imaṃ pasādaṃ anucchavikaṃ katvā paṭiggahetuṃ na sakkhissati, ahaṃ imaṃ
somanassaṃ satthunova pavedessāmi, 2- satthāva me paṭiggaṇhituṃ sakkhissati, so
hi tiṭṭhatu mama pītisomanassaṃ, mādisassa samaṇasatassa vā samaṇasahassassa vā
samaṇasatasahassassa vā somanassaṃ pavedentassa sabbesaṃ manaṃ gaṇhanto
paṭiggahetuṃ sakkoti. Seyyathāpi nāma aṭṭhārasa yojanāni avattharamānaṃ gacchantiṃ
candabhāgaṃ mahānadiṃ kusumbhā vā kandarā vā sampaṭicchituṃ 3- na sakkonti,
mahāsamuddova taṃ sampaṭicchati. Mahāsamuddo hi tiṭṭhatu candabhāgā, evarūpānaṃ
nadīnaṃ sataṃpi sahassaṃpi satasahassaṃpi sampaṭicchati, na cassa tena ūnattaṃ vā
pūrattaṃ vā paññāyati, evameva mama 4- satthā mādisassa samaṇasatassa vā
samaṇasahassassa vā samaṇasatasahassassa vā pītisomanassaṃ pavedentassa sabbesaṃ
manaṃ gaṇhanto paṭiggahetuṃ sakkoti. Sesā samaṇabrāhmaṇādayo candabhāgaṃ
kusumbhakandarā viya mama somanassaṃ sampaṭicchituṃ na sakkonti. Handāhaṃ mama
pītisomanassaṃ satthunova ārocemīti pallaṅkaṃ vinibbhujitvā cammakhaṇḍaṃ
papphoṭetvā ādāya sāyaṇhasamaye pupphānaṃ vaṇḍato chijjitvā paggharaṇakāle
satthāraṃ upasaṅkamitvā attano somanassaṃ pavedento evaṃ pasanno ahaṃ
bhanteti ādimāha.
     Tattha evaṃ pasannoti evaṃ uppannasaddho, evaṃ saddahāmīti
attho. Bhiyyobhiññataroti bhiyyataro abhiññāto, bhiyyatarābhiñño vā,
uttaritarañāṇoti attho. Sambodhiyanti sabbaññutañāṇe arahattamaggañāṇe vā,
arahattamaggeneva hi buddhaguṇā nippadesā gahitā honti. Dve hi aggasāvakā
@Footnote: 1 cha.Ma. therassa    2 cha.Ma. pavedeyyāmi    3 i. paṭicchituṃ
@4 cha.Ma. mama na dissati

---------------------------------------------------------------------------------------------
page65.
Arahattamaggeneva sāvakapāramīñāṇaṃ paṭilabhanti. Paccekabuddho 1- paccekabodhiñāṇaṃ.
Buddhā sabbaññutañāṇañceva sakale ca buddhaguṇe. Sabbañhi nesaṃ
arahattamaggeneva ijjhati. Tasmā arahattamaggañāṇaṃ sambodhi nāma hoti.
Tena uttaritaro bhagavatā natthi. Tenāha "bhagavatā bhiyyobhiññataro yadidaṃ
sambodhiyan"ti.
     [142] Oḷārāti 2- seṭṭhā. Ayañhi uḷārasaddo "uḷārāni
khādanīyāni khādantī"ti 3- ādīsu madhure āgacchati. "uḷārāya khalu bhavaṃ vacchāyano
samaṇaṃ gotamaṃ pasaṃsāya pasaṃsatī"ti 4-  ādīsu seṭṭhe. "appamāṇo uḷāro
obhāso"ti 5- ādīsu vipule. Svāyamidha seṭṭhe āgato. Tena vuttaṃ "oḷārāti
seṭṭhā"ti. Āsabhīti usabhassa vācāsadisī acalā asampavedhī. Ekaṃso gahitoti
anussavena vā ācariyaparamparāya vā itikirāya vā piṭakasampadānena vā
ākāraparivitakkena vā diṭṭhinijjhānakkhantiyā vā takkahetu vā nayahetu vā
akathetvā paccakkhato ñāṇena paṭivijjhitvā viya ekaṃso gahito,
sanniṭṭhānakathāva gahitāti 6- attho.
     Sīhanādoti seṭṭhanādo, neva dandhāyantena na gaggarāyantena 7-
sīhena viya uttamanādo naditoti attho.
     Kiṃ nu kho te sāriputtāti imaṃ desanaṃ kasmā ārabhi. 8-
Anuyogadāpanatthaṃ. Ekacco hi sīhanādaṃ naditvā attano sīhanāde anuyogaṃ dātuṃ na
sakkoti, nigghaṃsanaṃ nakkhamati, lepe patitamakkaṭo viya hoti. Yathā dhamamānaṃ
aparisuddhalohaṃ jhāyitvā jhāmaaṅgāro hoti, evaṃ jhāmaṅgāro viya hoti.
Eko sīhanāde anuyogaṃ dāpiyamāno dātuṃ sakkoti, nigghaṃsanaṃ khamati, dhamamānaṃ
niddosajātarūpaṃ viya adhikataraṃ sobhati, tādiso thero. Tena naṃ bhagavā
"anuyogakkhamo ayan"ti ñatvā sīhanāde anuyogadāpanatthaṃ idaṃpi desanaṃ ārabhi.
@Footnote: 1 cha.Ma., i. paccekabuddhā               2 cha.Ma., i. uḷārā
@3 Ma.mū. 12/366, mahāsaccakasutta          4 Ma.mū. 12/288, cūḷahatthipadomasutta
@5 saṃ. mahā. 19/1081/371 dhammacakkappavattanasutta   6 cha.Ma., i. kathitāti
@7 Ma. bhaggarāyantena                        8 cha.Ma. ārabhatīti

---------------------------------------------------------------------------------------------
page66.
      Tattha sabbe teti sabbe te tayā. Evaṃsīlāti ādīsu
lokiyalokuttaravasena sīlādīni pucchati. Tesaṃ vitthārakathā mahāpadāne kathitāva.
     Kiṃ pana te sāriputta ye te bhavissantīti atītā ca tāva
niruddhā, apaṇṇattikabhāvaṃ gatā dīpasikhā viya nibbutā, evaṃ niruddhe
apaṇṇattikabhāvaṃ gate tvaṃ kathaṃ jānissasi, anāgatabuddhānaṃ pana guṇā kiṃ 1-
tayā attano cittena paricchinditvā viditāti pucchanto evamāha. Kiṃ pana te
sāriputta ahaṃ etarahīti anāgatāpi buddhā ajātā anibbattā anuppannā,
tepi kathaṃ tvaṃ jānissasi, tesañhi jānanaṃ apade ākāse padadassanaṃ viya
hoti. Idāni mayā saddhiṃ ekavihāre vasasi, ekato bhikkhāya carasi, dhammadesanākāle
dakkhiṇapasse nisīdasi, kiṃ pana mayhaṃ guṇā attano cetasā paricchinditvā
viditā tayāti anuyuñjanto evamāha.
     Thero pana pucchite pucchite "no hetaṃ bhante"ti paṭikkhipati.
Therassa ca viditaṃpi atthi aviditaṃpi atthi, kiṃ so attano viditaṭṭhāne paṭikkhepaṃ
karoti, aviditaṭṭhāneti. Viditaṭṭhāne na karoti, aviditaṭṭhāneyeva karoti. 2-
Thero kira anuyoge āraddheyeva aññāsi. Na ayaṃ anuyogo sāvakapāramīñāṇe,
sabbutañāṇe ayaṃ anuyogoti attano sāvakapāramīñāṇe paṭikkhepaṃ akatvā
aviditaṭṭhāne sabbaññutañāṇe paṭikkhepaṃ karoti. Tena idaṃpi dipeti "bhagavā
mayhaṃ atītānāgatapaccuppannānaṃ buddhānaṃ sīlasamādhipaññāvimuttikāraṇajānanasamatthaṃ
sabbaññutañāṇaṃ natthī"ti.
     Etthāti etesu atītādibhedesu buddhesu. Atha kiñcarahīti atha
kasmā evaṃ ñāṇe asati tayā evaṃ kathitanti vadati.
     [143] Dhammanvayoti dhammassa paccakkhato ñāṇassa anuyogaṃ
anugantvā uppannaṃ anumāñāṇaṃ nayaggāho vidito. Sāvakapāramīñāṇe ṭhatvāva
imināva ākārena jānāmi bhagavāti vadati. Therassa hi nayaggāho appamāṇo
apariyanto. Yathā sabbaññutañāṇassa pamāṇaṃ vā pariyanto vā natthi, evaṃ
@Footnote: 1 cha.Ma. kinti, i. kiṃti     2 cha.Ma., i. karotīti

---------------------------------------------------------------------------------------------
page67.
Dhammasenāpatino nayaggāhassa. Tena so "iminā evaṃvidho, iminā anuttaro
satthā"ti jānāti. Therassa hi nayaggāho sabbaññutañāṇagatikoeva. Idāni
taṃ nayaggāhaṃ pākaṭaṃ kātuṃ upamaṃ 1- dassento seyyathāpi bhanteti ādimāha.
     Tattha yasmā majjhimapadese nagarassa daḷhuddāpapākārādīni 2-
thirāni vā hontu dubbalāni vā, sabbaso vā pana mā hontu, corāsaṅkā
na hoti, tasmā taṃ aggahetvā paccantimaṃ nagaranti āha. Dabhuddāpanti 3-
thirapākārapādaṃ. Daḷhapākāratoraṇanti thirapākārañceva thirapiṭṭhisaṅghāṭañca.
Ekadvāranti kasmā āha. Bahudvāre hi nagare bahūhi paṇḍitadovārikehi
bhavitabbaṃ. Ekadvāre ekova vaṭṭati. Therassa ca paññāya sadiso añño
natthi. Tasmā attano paṇḍitabhāvassa opammatthaṃ ekaṃyeva dovārikaṃ dassetuṃ
"ekadvāran"ti āha. Paṇḍitoti paṇḍiccena samannāgato. Byattoti
veyyattiyena samannāgato visadañāṇo vā. 4- Medhāvīti
ṭhānuppattikapaññāsaṅkhātāya medhāya samannāgato. Anupariyāyapathanti anupariyāyanāmakaṃ
pākāramaggaṃ. Pākārasandhinti dvinnaṃ iṭṭhakānaṃ apagataṭṭhānaṃ. Pākāravivaranti
pākārassa chinnaṭṭhānaṃ.
     Cetaso upakkileseti pañca nīvaraṇā 5- cittaṃ upakkilesenti
kiliṭṭhaṃ karonti upatāpenti vibādhenti, tasmā "cetaso upakkilesā"ti
vuccanti. Paññāya dubbalīkaraṇeti nīvaraṇā uppajjamānā anuppannāya
paññāya uppajjituṃ na denti, uppannāya paññāya vaḍḍhituṃ na denti,
tasmā "paññāya dubbalīkaraṇā"ti vuccanti. Supaṭṭhitacittāti catūsu
satipaṭṭhānesu suṭṭhu upaṭṭhitacittā hutvā. Satta bojjhaṅge yathābhūtanti satta
bojjhaṅge yathāsabhāvena bhāvetvā. Anuttaraṃ sammāsambodhinti arahattaṃ
sabbaññutañāṇaṃ vā paṭivijjhiṃsūti dasseti.
     Apicettha satipaṭṭhānāti vipassanā. Bojjhaṅgā maggo. Anuttarā
sammāsambodhi arahattaṃ. Satipaṭṭhānāti vā vipassanā bojjhaṅgamissakā.
@Footnote: 1 cha.Ma. upamāya        2 cha.Ma., i. uddāpapākārādīni
@3 cha.Ma., i. daḷhuddhāpaṃ 4 cha.Ma., i. vā na dissati    5 cha.Ma. nīvaraṇāni

---------------------------------------------------------------------------------------------
page68.
Sammāsambodhi arahattameva. Dīghabhāṇakamahāsivatthero panāha "satipaṭṭhāne vipassanāti
gahetvā bojjhaṅge maggo  1- ca sabbaññutañāṇañcāti gahite sundaro pañho
bhaveyya, na panevaṃ gahitan"ti. Iti thero sabbaññubuddhānaṃ 2- nīvaraṇappahāne
satipaṭṭhānabhāvanāya sambodhiyañca majjhe bhinnasuvaṇṇarajatānaṃ viya nānattābhāvaṃ
dasseti.
     Idha ṭhatvā upamā saṃsandetabbā:- āyasmā hi sāriputto
paccantanagaraṃ dasseti, 3- pākāraṃ dassesi, pariyāyapathaṃ dassesi, dvāraṃ dassesi,
paṇḍitadovārikaṃ dassesi, nagarappavisanakanikkhamake oḷārike pāṇe dassesi,
dovārikassa tesaṃ pāṇānaṃ pākaṭabhāvañca dassesi. Tattha kiṃ kena sadisanti ce.
Nagaraṃ viya hi nibbānaṃ, pākāro viya sīlaṃ, pariyāyapatho viya hiri 4- dvāraṃ
viya ariyamaggo, paṇḍitadovāriko viya dhammasenāpati, nagarappavisanakanikkhamanaka-
oḷārikapāṇā viya atītānāgatapaccuppannā buddhā, dovārikassa tesaṃ pāṇānaṃ
pākaṭabhāvo viya āyasmato sāriputtassa atītānāgatapaccuppannānaṃ buddhānaṃ
sīlasamathādīhi pākaṭabhāvo. Ettāvatā therena bhagavā evamahaṃ sāvakapāramīñāṇe
ṭhatvā dhammanvayena nayaggāhena jānāmīti attano sīhanādassa anuyogo
dinno hoti.
     [144] Idhāhaṃ bhante yena bhagavāti imaṃ dhammadesanaṃ 5- kasmā
ārabhi? sāvakapāramīñāṇassa nipphattidassanatthaṃ. 6- Ayañhettha adhippāyo,
bhagavā ahaṃ sāvakapāramīñāṇaṃ paṭilabhanto pañcanavutipāsaṇḍesu na aññaṃ
ekampi samaṇaṃ vā brāhmaṇaṃ vā upasaṅkamitvā sāvakapāramīñāṇaṃ paṭilabhiṃ,
tumheyeva upasaṅkamitvā tumhe payirupāsanto paṭilabhinti
     tattha idhāti nipātamattaṃ. Upasaṅkamiṃ dhammassavanāyāti tumhe
upasaṅkamantopicāhaṃ 7- na cīvarādihetu upasaṅkamanto, dhammassavanatthāya
upasaṅkamanto. Evaṃ upasaṅkamitvā sāvakapāramīñāṇaṃ paṭilabhiṃ. Kadā pana thero
@Footnote: 1 Sī., i. magge    2 Sī., i. sabbabuddhānaṃ    3 cha.Ma., i. dassesi
@4 Sī., i. samatho    5 cha.Ma., i. desanaṃ      6 Ma. nipbatti...
@7 cha.Ma. upasaṅkamanto panāhaṃ

---------------------------------------------------------------------------------------------
page69.
Dhammassavanatthāya upasaṅkamantoti. Sūkarakhātaleṇe bhāgineyyadīghanakhaparibbājakassa
vedanāpariggahasuttantakathitadivase upasaṅkamanto, tadāyeva sāvakapāramīñāṇaṃ
paṭilabhi. 1- Taṃdivasañhi thero tālapaṇṇaṃ gahetvā bhagavantaṃ vījayamāno 2- ṭhito
taṃ desanaṃ sutvā tattheva sāvakapāramīñāṇaṃ hatthagataṃ akāsi. Uttaruttaraṃ
paṇītapaṇītanti uttaruttarañceva paṇītapaṇītañca katvā desesi.
Kaṇhasukkaṃsappaṭibhāganti kaṇhaññeva sukkañca. Tañca kho sappaṭibhāgaṃ savipakkhaṃ 3-
katvā. Kaṇhaṃ paṭibāhitvā sukkaṃ, sakkaṃ paṭibāhitvā kaṇhanti evaṃ sappaṭibhāgaṃ
katvā kaṇhasukkaṃ desesi, kañhaṃ desentopica saussāhaṃ savipākaṃ desesi,
sukkaṃ desentopi saussāhaṃ savipākaṃ desesi.
     Tasmiṃ dhamme abhiññā idhekaccaṃ dhammaṃ dhammesu niṭṭhamagamanti
ettha tasmiṃ desite dhamme ekaccaṃ dhammaṃ nāma sāvakapāramīñāṇaṃ sañjānitvā
dhammesu niṭṭhamagamaṃ. Katamesu dhammesūti? catūsu saccadhammesu. Etthāyaṃ
therasallāpo, kāḷavallavāsī sumanatthero tāva vadati "catūsu saccadhammesu idāni
niṭṭhagamanakāraṇaṃ natthi. Assajimahāsāvakassa hi diṭṭhadivaseyeva so paṭhamamaggena
catūsu saccadhammesu niṭṭhaṃ gato, aparabhāge sūkarakhātaleṇadvāre upari tīhi
maggehi catūsu saccadhammesu niṭṭhaṃ gato, imasmiṃ pana ṭhāne' dhammesū'ti buddhaguṇesu
niṭṭhaṃ gato"ti. Lokantaravāsī cūḷasivatthero pana "sabbaṃ tattheva vatvā imasmiṃ
pana ṭhāne `dhammesū'ti arahatte niṭṭhaṃ gato"ti āha. Dīghabhāṇakatipiṭakamahāsivatthero
pana "tatheva purimavādaṃ vatvā imasmiṃ pana ṭhāne' dhammesū'ti sāvakapāramīñāṇe
niṭṭhaṃ gato"ti vatvā "buddhaguṇā pana nayato āgatā"ti āha.
     Satthari pasīdinti evaṃ sāvakapāramīñāṇadhammesu niṭṭhaṃ gantvā bhiyyoso
mattāya "sammāsambuddho vata so bhagavā"ti satthari pasīdiṃ. Svākkhāto bhagavatā
dhammoti suṭṭhu akkhāto sukathito niyyāniko maggo phalatthāya niyyāti
rāgadosamohanimmadanasamattho.
@Footnote: 1 cha.Ma., i. paṭilabhīti  2 cha.Ma. bījamāno, i. vījamāno   3 Sī. savipākaṃ

---------------------------------------------------------------------------------------------
page70.
     Supaṭipanno saṃghoti buddhassa bhagavato sāvakasaṃghopi vaṅkādidosavirahitaṃ
sammāpaṭipadaṃ paṭipannattā supaṭipannoti pasannosmi bhagavatīti 1- dassesi. 2-
                        Kusaladhammadesanāvaṇṇanā
     [145] Idāni divāṭṭhāne nisīditvā samāpajjite soḷasa
aparapaveṇiyadhamme dassetuṃ aparaṃ pana bhante etadānuttariyanti desanaṃ ārabhi.
Tattha anuttariyanti anuttarabhāvo. Yathā bhagavā dhammaṃ desetīti yathā yenākārena
yāya desanāya bhagavā dhammaṃ deseti, sā tumhākaṃ desanā anuttarāti. Kusalesu
dhammesūti tāya desanāya desitesu kusaladhammesupi bhagavāva anuttaroti dīpeti.
Yā vā sā desanā, tassā bhūmiṃ dassentopi "kusalesu dhammesū"ti āha.
Tatrīme kusalā dhammāti tatra kusalesu dhammesūti vuttapade ime kusalā dhammā
nāmāti veditabbā. Tattha ārogyaṭṭhena, anavajjaṭṭhena, kosalsambhūtaṭṭhena,
niddarathaṭṭhena, sukhavipākaṭṭhenāti pañcadhā kusalaṃ veditabbaṃ. Tesu jātakapariyāyaṃ
patvā ārogyaṭṭhena kusalaṃ vaṭṭati. Suttantapariyāyaṃ patvā anavajjaṭṭhena.
Abhidhammapariyāyaṃ patvā kosallasambhūtaniddarathasukhavipākaṭṭhena. Imasmiṃ pana ṭhāne
bāhiyasuttantapariyāyena 3- anavajjaṭṭhena kusalaṃ daṭṭhabbaṃ.
     Cattāro satipaṭṭhānānāti cuddasavidhena kāyānupassanāsatipaṭṭhānaṃ,
navavidhena vedanānupassanāsatipaṭṭhānaṃ, soḷasavidhena cittānupassanāsatipaṭṭhānaṃ,
pañcavidhena dhammānupassanāsatipaṭṭhānanti evaṃ nānānayehi vibhajitvā
samathavipassanāmaggavasena lokiyalokuttaramissakā cattāro satipaṭṭhānā desitā.
Phalasatipaṭṭhānaṃ pana idha anadhippetaṃ.
     Cattāro sammappadhānāti paggahaṭṭhena ekalakkhaṇā, kiccavasena
nānākiccā. "idha bhikkhu anuppannānaṃ pākapānaṃ akusalānaṃ dhammānaṃ
anuppādāyā"ti 4- ādinā nayena samathavipassanā maggavasena lokiyalokuttaramissakāva
cattāro sammappadhānā desitā.
@Footnote: 1 Sī. bhagavāti  2 cha.Ma., i, dasseti  3 cha.Ma. bāhitika...
@4 abhi. vi. 35/466/280 (syā)

---------------------------------------------------------------------------------------------
page71.
     Cattāro iddhipādāti ijjhanaṭṭhena ekasaṅgahā, chandādivasena
nānāsabhāvā. "idha bhikkhu chandasamādhipadhānasaṅkhārasamannāgataṃ iddhipādaṃ
bhāvetī"ti 1- ādinā nayena samathavipassanāmaggavasena lokiyalokuttaramissakāva
cattāro iddhipādā desitā.
     Pañcindriyānīti adhipateyyaṭṭhena ekalakkhaṇāni, adhimokkhādisabhāvavasena
nānāsabhāvāni. Samathavipassanāmaggavaseneva lokiyalokuttaramissakāni saddhādīni
pañcindriyāni desitāni.
     Pañca balānīti upatthambhanaṭṭhena vā akampiyaṭṭhena vā ekasaṅgahāni,
salakkhaṇena nānāsabhāvāni. Samathavipassanāmaggavaseneva lokiyalokuttaramisakāni
saddhādīni pañca balāni desitāni.
     Satta bojjhaṅgāti niyyānaṭṭhena ekasaṅgahā, upaṭṭhānādinā
salakkhaṇena nānāsabhāvā. Samathavipassanāmaggavaseneva lokiyalokuttaramissakā satta
bojjhaṅgā desitā.
     Ariyo aṭṭhaṅgiko maggoti hetuṭṭhena ekasaṅgaho, dassanādinā
salakkhaṇena nānāsabhāvo. Samathavipassanāmaggavaseneva lokiyalokuttaramissako
ariyo aṭṭhaṅgiko maggo desitoti attho,
     idha bhante bhikkhu āsavānaṃ khayāti idaṃ kimatthaṃ āraddhaṃ? sāsanassa
pariyosānadassanatthaṃ. Sāsanassa hi na kevalaṃ maggeneva pariyosānaṃ hoti,
arahattaphalenapi hoti. Tasmā taṃ dassetuṃ idamāraddhanti veditabbaṃ.
     Etadānuttariyaṃ bhante kusalesu dhammesūti bhante yā ayaṃ kusalesu
dhammesu evaṃ desanā etadānuttariyaṃ. Taṃ bhagavāti taṃ desanaṃ bhagavā asesaṃ sakalaṃ
abhijānāti. Taṃ bhagavatoti taṃ desanaṃ bhagavato asesaṃ abhijānato. Uttariabhiññeyyaṃ
natthīti taduttari abhijānitabbaṃ natthi, ayaṃ nāma ito añño dhammo vā
puggalo vā yaṃ bhagavā na jānātīti idaṃ natthi. Yadabhijānaṃ añño samaṇo
@Footnote: 1 khu.pa. 31/682/589 (syā)

---------------------------------------------------------------------------------------------
page72.
Vāti yaṃ tumhehi anabhiññātaṃ, taṃ añño samaṇo vā brāhmaṇo vā abhijānanto
bhagavatā bhiyyobhiññataro assa, adhikatarapañño bhaveyya. Yadidaṃ kusalesu dhammesūti
ettha yadidanti nipātamattaṃ. Kusalesu dhammesu bhagavatā uttaritaro natthīti
ayamettha attho. Iti bhagavāva kusalesu dhammesu anuttaroti dassento "imināpi
kāraṇena evaṃ pasanno ahaṃ bhante bhagavatī"ti dīpeti.
                      Āyatanapaṇṇattidesanāvaṇṇanā
     [146] Ito paresu aparaṃ panāti ādīsu visesamattameva
vaṇṇayissāma. Purimavārasadisaṃ pana vuttanayeneva veditabbaṃ.
     Āyatanapaṇṇattīsūti āyatanapaññāpanāsu. Idāni tā āyatanapaññattiyo
dassento chayimāni bhanteti ādimāha. Āyatanakathā panesā visuddhimagge
vitthārena kathitā, tena na taṃ vitthārayissāma, tasmā tattha vuttanayeneva sā
vitthārato veditabbā. Etadānuttariyaṃ bhante āyatanapaṇṇattīsūti yā ayaṃ
āyatanapaṇṇattīsu ajjhattikabāhiravavaṭṭhānādivasena evaṃ desanā, etadānuttariyaṃ.
Sesaṃ vuttanayameva.
                       Gabbhāvakkantidesanāvaṇṇanā
     [147] Gabbhāvakkantīsūti gabbhokkamanesu. Tā gabbhāvakkantiyo
dassento catasso imā bhanteti ādimāha. Tattha asampajānoti ajānanto
sammuḷho hutvā. Mātukucchiṃ okkamatīti paṭisandhivasena pavisati. Ṭhātīti vasati.
Nikkhamatīti nikkhamantopi asampajāno sammuḷhova nikkhamati. Ayaṃ paṭhamāti ayaṃ
pakatilokiyamanussānaṃ paṭhamā gabbhāvakkanti.
     Sampajāno mātukucchiṃ okkamatīti okkamanto sampajāno asammuḷho
hutvā okkamati. Ayaṃ dutiyāti ayaṃ asītimahāsāvakānaṃ 1- dutiyā gabbhāvakkanti.
Te hi pavisantāva jānanti, vasantā ca nikkhamantā ca na jānanti.
@Footnote: 1 cha.Ma., i....mahātherānaṃ

---------------------------------------------------------------------------------------------
page73.
     Ayaṃ tatiyāti ayaṃ dvinnañca aggasāvakānaṃ paccekabodhisattānañca tatiyā
gabbhāvakkanti. Te kira kammajehi vātehi adhosirā uddhaṃpādā anekasataporise
papāte viya yonimukhe khittā tālacchiggalena hatthī viya sambādhena yonimukhena
nikkhamamānā anantaṃ dukkhaṃ pāpuṇanti tena tesaṃ "mayaṃ nikkhamamhā"ti sampajānatā
na hoti. Evaṃ pūritapāramīnaṃpi ca sattānaṃ evarūpe ṭhāne mahantaṃ dukkhaṃ
uppajjatīti alameva gabbhāvāse nibbindituṃ alaṃ virajjituṃ.
     Ayaṃ catutthāti ayaṃ sabbaññubodhisattānaṃ vasena catutthā gabbhāvakkanti.
Sabbaññubodhisattā hi mātukucchimhi paṭisandhiṃ gaṇhantāpi jānanti, tattha
vasantāpi jānanti, nikkhamantāpi jānanti, nikkhamanakālepi ca te kammajavātā
uddhaṃpāde adhosire katvā khipituṃ na sakkonti, dve hatthe pasāretvā
akkhīni ummiletvā 1- ṭhitakāva nikkhamanti. Bhavaggaṃ upādāya avīciantare añño
tīsu kālesu sampajāno nāma natthi ṭhapetvā sabbaññubodhisatte. Teneva
nesaṃ mātukucchiṃ okkamanakāle ca nibhkhamanakāle ca dasasahassīlokadhātu saṅkampatītī. 2-
Sesamettha vuttanayeneva veditabbaṃ.
                       Ādesanavidhādesanāvaṇṇanā
     [148] Ādesanavidhāsūti ādesanakoṭṭhāsesu. Idāni tā ādesanavidhā
dassento catasso imāti ādimāha. Nimittena ādisatīti āgatanimittena
vā gatinimittena 3- vā ṭhitinimittena vā idaṃ nāma bhavissatīti katheti.
     Tatrīdaṃ vatthu: eko rājā tisso muttā gahetvā purohitaṃ
pucchi "kiṃ me ācariya hatthe"ti. So ito cito ca olokesi. Tena ca
samayena ekā sarabū "makkhikaṃ gahessāmī"ti pakkhandati, 4- gahaṇakāle makkhikā
palātā, so makkhikāya muttattā "muttā mahārājā"ti āha. Muttā tāva
hotu, kati muttāti. So puna nimittaṃ olokesi. Atha avidūre kukkuṭo tikkhattuṃ
@Footnote: 1 cha.Ma., i. ummīletvā   2 cha.Ma., i. kampati   3 cha.Ma. gatanimittena
@4 cha.Ma., i. pakkhandi

---------------------------------------------------------------------------------------------
page74.
Saddaṃ nicchāresi. Brāhmaṇo "tisso mahārājā"ti āha. Evaṃ ekacco
āgatanimittena katheti. Etenūpāyena gatiṭhitinimittehipi 1- kathanaṃ veditabbaṃ.
     Amanussānanti yakkhapisācādīnaṃ. Devatānanti cātummahārājikādīnaṃ.
Saddaṃ sutvāti aññassa cittaṃ ñatvā kathentānaṃ saddaṃ sutvā.
     Vitakkavipphārasaddanti vitakkavipphāravasena uppannaṃ vippalapantānaṃ
suttappamattādīnaṃ saddaṃ. Sutvāti taṃ saddaṃ sutvā. Yaṃ vitakkayato tassa so
saddo uppanno, tassa vasena "evaṃpi te mano"ti ādisati.
     Manosaṅkhārā paṇihitāti cittasaṅkhārā suṭṭhapitā. Vitakkessatīti
vitakkayissati pavattessatīti pajānāti. Jānanto ca āgamanena jānāti,
pubbabhāgena jānāti, antosamāpattiyaṃ cittaṃ oloketvā jānāti. Āgamanena
jānāti nāma kasiṇaparikammakāleyeva yenākārena esa kasiṇabhāvanaṃ āraddho
paṭhamaṃ jhānaṃ vā .pe. Catutthaṃ jhānaṃ vā aṭṭha samāpattiyo vā nibbattessatīti
jānāti. Pubbabhāgena jānāti nāma samathavipassanāya āraddhāyeva jānāti,
yenākārena esa vipassanaṃ āraddho sotāpattimaggaṃ vā nibbattessati .pe.
Arahattamaggaṃ vā nibabattessatīti jānāti. Antosamāpattiyaṃ cittaṃ oloketvā
jānāti nāma yenākārena imassa manosaṅkhārā suṭṭhapitā, imassa nāma
cittassa anantarā imaṃ nāma vitakkaṃ vitakkessati. Ito vuṭṭhitassa etassa
hānabhāgiyo vā samādhi bhavissati, ṭhitibhāgiyo vā visesabhāgiyo vā
nibbedhabhāgiyo vā abhiññāyo vā nibbattessatīti jānāti.
     Tattha puthujajano cetopariyañāṇalābhī puthujjanānaṃyeva cittaṃ jānāti,
na ariyānaṃ. Ariyesupi heṭṭhimo heṭṭhimo uparimassa uparimassa cittaṃ na jānāti,
uparimo pana heṭṭhimassa jānāti. Etesu ca sotāpanno sotāpattiphalasamāpattiṃ
samāpajjati. Sakadāgāmī, anāgāmī, arahā arahattaphalasamāpattiṃ samāpajjati.
Uparimo heṭṭhimaṃ na samāpajjati. Tesaṃ hi heṭṭhimā heṭṭhimā samāpatti tatra
@Footnote: 1 cha.Ma. gataṭhitanimittehipi

---------------------------------------------------------------------------------------------
page75.
Pavattiyeva hoti. Tatheva taṃ hotīti idaṃ ekaṃsena tatheva hoti. Cetopariyañāṇavasena
ñātañhi aññathābhāvi 1- nāma natthi. Sesaṃ purimanayeneva yojetabbaṃ.
                      Dassanasamāpattidesanāvaṇṇanā
     [149] Ātappamanvāyāti ādi brahmajāle vitthāritameva. Ayaṃ
panettha saṅkhepo, ātappanti viriyaṃ. Tadeva padahitabbato padhānaṃ. Anuyuñjitabbato
anuyogo. Appamādanti satiavippavāsaṃ. Sammāmanasikāranti anicce aniccanti
ādivasena pavattaṃ upāyamanasikāraṃ. Cetosamādhinti paṭhamajjhānasamādhiṃ. Ayaṃ paṭhamā
dassanasamāpattīti ayaṃ dvattiṃsākāraṃ paṭikūlato manasikatvā paṭikūladassanavasena 2-
uppāditā paṭhamajjhānasamāpatti paṭhamā dassanasamāpatti nāma, sace pana taṃ
jhānaṃ pādakaṃ katvā sotāpanno hoti, ayaṃ nippariyāyeneva paṭhamā
dassanasamāpatti.
     Atikkamma cāti atikkamitvā ca. Chavimaṃsalohitanti chaviñca maṃsañca
lohitañca. Aṭṭhiṃ paccavekkhatīti aṭṭhi aṭṭhīti paccavekkhati. Aṭṭhi aṭṭhīti
paccavekkhitvā uppāditā aṭṭhiārammaṇā dibbacakkhupādakajjhānasamāpatti dutiyā
dassanasamāpatti nāma. Sace pana taṃ jhānaṃ pādakaṃ katvā sakadāgāmimaggaṃ
nibbatteti. Ayaṃ nippariyāyena dutiyā dassanasamāpatti. Kāḷavallavāsī sumanatthero
pana yāva "tatiyamaggā vaṭṭatī"ti āha.
     Viññāṇasotanti viññāṇameva. Ubhayato abbocchinnanti dvīhipi
bhāgehi acchinnaṃ. Idha loke patiṭṭhitañcāti chandarāgavasena imasmiñca loke
patiṭṭhitaṃ dutiyapadepi eseva nayo. Kammaṃ vā kammato upagacchantaṃ idha loke
patiṭṭhitaṃ. Nāma kammabhavaṃ ākaḍḍhantaṃ paraloke patiṭṭhitaṃ nāma. Iminā kiṃ kathitaṃ?
sekkhaputhujjanānaṃ cetopariyañāṇaṃ kathitaṃ. Sekkhaputhujjanānañhi cetopariyañāṇaṃ
tatiyā dassanasamāpatti nāma.
@Footnote: 1 cha.Ma., i. aññathābhāvī      2 Ma. paṭikūladassananayena

---------------------------------------------------------------------------------------------
page76.
     Idha loke appatiṭṭhitañcāti nicchandarāgattā idha loke ca
appatiṭṭhitaṃ. Dutiyapadepi eseva nayo. Kammaṃ vā kammato na upagacchantaṃ idha
loke appatiṭṭhitaṃ nāma. Kammabhavaṃ anākaḍḍhantaṃ paraloke appatiṭṭhitannāma.
Iminā kiṃ kathitaṃ?  khīṇāsavassa cetopariyañāṇaṃ kathitaṃ. Khīṇāsavassa hi
Cetopariyañāṇaṃ catutthā dassasanasamāpatti nāma.
     Apica dvattiṃsākāre āraddhavipassanāpi paṭhamā dassanasamāpatti.
Aṭṭhiārammaṇe āraddhavipassanā dutiyā dassanasamāpatti. Sekkhaputhujjanānaṃ
cetopariyañāṇaṃ khīṇāsavassa cetopariyañāṇanti idaṃ padadvayaṃ niccalameva. Aparo
nayo. Paṭhamajjhānaṃ paṭhamā dassanasamāpatti. Dutiyajjhānaṃ dutiyā. Tatiyajjhānaṃ
tatiyā. Catutthajjhānaṃ catutthā dassanasamāpatti. Tathā paṭhamamaggo paṭhamā
dassanasamāpatti. Dutiyamaggo dutiyā. Tatiyamaggo tatiyā. Catutthamaggo catutthā
dassanasamāpattīti. Sesamettha purimanayeneva yojetabbaṃ.
                       Puggalapaṇṇattidesanāvaṇṇanā
     [150] Puggalapaṇṇattīsūti lokavohāravasena "satto puggalo naro
poso"ti evaṃ paññapetabbāsu lokapaññattīsu. Buddhānañhi dve kathā
sammatikathā, 1- paramatthakathāti poṭaṭhapāde 2- vitthāritā.
     Tattha puggalapaṇṇattīsūti ayaṃ sammatikathā. Idāni ye puggale
paññapento puggalapaṇṇattīsu bhagavā anuttaro hoti, te dassento sattīme
bhante puggalā. Ubhatobhāgavimuttoti ādimāha.
     Tattha ubhatobhāgavimuttoti dvīhi bhāgehi vimutto, arūpasamāpattiyā
rūpakāyato vimutto maggena nāmakāyato. So catunnaṃ arūpasamāpattīnaṃ ekekato
vuṭṭhāya saṅkhāre sammasitvā arahattappattānaṃ catunnaṃ, nirodhā vuṭṭhāya
arahattappattaanāgāmino ca vasena pañcavidho hoti.
@Footnote: 1 cha.Ma., i. sammutikathā evamuparipi    2 cha.Ma. poṭṭhapādasutte

---------------------------------------------------------------------------------------------
page77.
     Pāli panettha "katamo ca puggalo ubhatobhāgavimutto, idhekacco
puggalo aṭṭha vimokkhe kāyena phusitvā viharati, paññāya cassa disvā āsavā
parikkhīṇā honti ayaṃ vuccati puggalo ubhatobhāgavimuttoti." 1- evaṃ
aṭṭhavimokkhalābhino vasena āgatā.
     Paññāvimuttoti paññāya vimutto, so sukkhavipassako ca,  catūhi
jhānehi vuṭṭhāya arahattappattā cattāro cāti imesaṃ vasena pañcavidhova hoti.
     Pāli panettha aṭṭhavimokkhapaṭipakkhepavaseneva āgatā. Yathāha
"naheva kho aṭṭha vimokkhe kāyena phusitvā viharati, paññāya cassa disvā
āsavā parikkhīṇā honti. Ayaṃ vuccati puggalo paññāvimutto"ti. 2-
     Phuṭṭhantaṃ sacchikarotīti kāyasakkhi, so jhānaphassaṃ paṭhamaṃ phusati,
pacchā nirodhaṃ nibbānaṃ sacchikaroti, so sotāpattiphalaṭṭhaṃ ādiṃ katvā yāva
arahattamaggaṭṭhā chabbidho hotīti veditabbo. Tenevāha "idhekacco puggalo
aṭṭha vimokkhe kāyena phusitvā viharati, paññāya cassa disvā ekacce
āsavā parikkhīṇā honti. Ayaṃ vuccati puggalo kāyasakkhī"ti. 3-
     Diṭṭhantaṃ pattoti diṭṭhippatto. Tatrīdaṃ saṅkhepalakkhaṇaṃ, dukkhā
saṅkhārā sukho nirodhoti ñātaṃ hoti diṭṭhaṃ viditaṃ sacchikataṃ phusitaṃ paññāyāti
diṭṭhippatto. Vitthārato panesopi kāyasakkhi viya chabbidho hoti. Tenevāha
"idhekacco puggalo idaṃ dukkhanti yathābhūtaṃ pajānāti .pe. Ayaṃ
dukkhanirodhagāminīpaṭipadāti yathābhūtaṃ pajānāti, tathāgatappaveditā cassa dhammā paññāya
vodiṭṭhā honti vocaritā, paññāya cassa disvā ekacce āsavā parikkhīṇā
honti. Ayaṃ vuccati puggalo diṭṭhippatto"ti. 4-
     Saddhāvimuttoti saddhāya vimutto, sopi vuttanayeneva chabbidho hoti.
Tenevāha "idhekacco puggalo idaṃ dukkhanti .pe. Ayaṃ dukkhanirodhagāminīpaṭipadāti
@Footnote: 1 abhi. pu. 36/40/152    2 abhi. pu. 36/42/152   3 abhi. pu. 36/42/152
@4 abhi. pu. 36/43/146

---------------------------------------------------------------------------------------------
page78.
Yathābhūtaṃ pajānāti, tathāgatappaveditā cassa dhammā paññāya vodiṭṭhā
honti vocaritā, paññāya cassa disvā ekacce āsavā parikkhīṇā honti no
kho ca yathā diṭṭhippattassa ayaṃ vuccati puggalo saddhāvimuttoti. 1- Etesu hi
saddhāvimuttassa pubbabhāgamaggakkhaṇe saddahantassa viya, okappentassa viya,
adhimuccantassa viya ca kilesakkhayo hoti. Diṭṭhippattassa pubbabhāgamaggakkhaṇe
kilesacchedakañāṇaṃ adandhaṃ tikhiṇaṃ sūraṃ hutvā vahati. Tasmā yathā nāma
nātitikhiṇena asinā kadaliṃ chindantassa chinnaṭṭhānaṃ na maṭṭhaṃ hoti, asi na
sīghaṃ vahati, saddo suyyati, balavataro vāyāmo kātabbo hoti, evarūpā
saddhāvimuttassa pubbabhāgamaggabhāvanā. Yathā pana atinisitena asinā kadaliṃ
chindantassa chinnaṭṭhānaṃ maṭṭhaṃ hoti, asi sīghaṃ vahati, saddo na suyyati,
balavavāyāmakiccaṃ 2- na hoti, evarūpā paññā vimuttassa pubbabhāgamaggabhāvanā
veditabbā.
     Dhammaṃ anussaratīti dhammānusārī. Dhammoti paññā, paññāpubbaṅgamaṃ
maggaṃ bhāvetīti attho. Saddhānusārimhipi eseva nayo. Ubhopete
sotāpattimaggaṭṭhāyeva. Vuttampi cetaṃ "yassa puggalassa sotāpattiphalasacchikiriyāya
paṭipannassa paññindriyaṃ adhimattaṃ hoti, paññāvāhiṃ paññāpubbaṅgamaṃ ariyamaggaṃ
bhāveti. Ayaṃ vuccati puggalo dhammānusārī"ti. 3-
     Tathā "yassa puggalassa sotāpattiphalasacchikiriyāya paṭipannassa
saddhindriyaṃ adhimattaṃ hoti, saddhāvāhiṃ saddhāpubbaṅgamaṃ ariyamaggaṃ bhāveti. Ayaṃ
vuccati puggalo saddhānusārī"ti. 4- Ayamettha saṅkhepo, vitthārato panesā
ubhatobhāgavimuttādikathā visuddhimagge paññābhāvanādhikāre vuttā. Tasmā tattha
vuttanayeneva veditabbā. Sesamidhāpi purimanayeneva yojetabbaṃ.
                         Padhānadesanāvaṇṇanā
     [151] Padhānesūti idha padahanavasena "satta bojjhaṅgā padhānā"ti
vuttā. Tesaṃ vitthārakathā mahāsatipaṭaṭhāne vuttanayeneva veditabbā. Sesamidhāpi
purimanayeneva yojetabbaṃ.
@Footnote: 1 abhi. pu. 36/44/146         2 cha.Ma., i. balavataraṃ
@3 abhi. pu. 36/45/146         4 abhi. pu. 36/46/147

---------------------------------------------------------------------------------------------
page79.
                         Paṭipadādesanāvaṇṇanā
     [152] Dukkhāpaṭipadādīsu ayaṃ vitthāranayo:-
     "tattha katamā dukkhāṭipadādandhābhiññā paññā, dukkhena kasirena
samādhiṃ uppādentassa dandhaṃ taṃ ṭhānaṃ abhijānantassa yā paññā pajānanā
.pe. Amoho dhammavicayo sammādiṭṭhi, ayaṃ vuccati dukkhāpaṭipadādandhābhiññā
paññā.
     Tattha katamā dukkhāpaṭipadākhippābhiññā paññā, dukkhena kasirena
samādhiṃ uppādentassa khippaṃ taṃ ṭhānaṃ abhijānantassa yā paññā pajānanā
.pe. Sammādiṭṭhi, ayaṃ vuccati dukkhāpaṭipadākhippābhiññā paññā.
     Tattha katamā sukhāpaṭipadādandhābhiññā paññā, akicchena akasirena
samādhiṃ uppādentassa dandhaṃ taṃ ṭhānaṃ abhijānantassa yā paññā pajānanā
.pe. Sammādiṭṭhi, ayaṃ vuccati sukhāpaṭipadādandhābhiññā paññā.
     Tattha katamā sukhāpaṭipadākhippābhiññā paññā, akicchena akasirena
samādhiṃ uppādentassa khippaṃ taṃ ṭhānaṃ abhijānantassa yā paññā pajananā
.pe. Sammādiṭṭhi, ayaṃ vuccati sukhāpaṭipadākhippābhiññā paññā"ti. 1-
     Ayamettha saṅkhepo, vitthāro pana visuddhimagge vutto. Sesamidhāpi
vuttanayeneva yojetabbaṃ.
                      Bhassasamācārādidesanāvaṇṇanā
     [153] Na ceva musāvādupasañhitanti bhassasamācāre ṭhitopi
kathāmaggaṃ anupacchinditvā kathentopi idhekacco bhikkhu na ceva musāvādupasañhitaṃ
bhāsati aṭṭha anariyavohāre vajjetvā aṭṭhaariyavohārayuttameva bhāsati. Na ca
vebhūtiyanti bhassasamācāre ṭhitopi bhedakaravācaṃ na bhāsati. Na ca pesuṇiyanti
tassāyevetaṃ vevacanaṃ. Vebhūtiyavācā hi piyabhāvassa suññakaraṇato "pesuṇiyan"ti
@Footnote: 1 abhi. vi. 35/830/449

---------------------------------------------------------------------------------------------
page80.
Vuccati. Nāmamevassā etanti mahāsivatthero avoca. Na ca sārambhajanti
sārambhajā ca yā vācā, tañca na bhāsati. "tvaṃ dussīlo"ti vutte, "tvaṃ
dussīlo tvācariyo dussīlo"ti vā, "tuyhaṃ āpatti atthī"ti 1- vutte, "ahaṃ
piṇḍāya caritvā pāṭaliputtaṃ gato"ti ādinā nayena bahiddhā vikkhepakathāpavattaṃ
vā karaṇuttariyavācaṃ na bhāsati. Jayāpekkhoti jayapurekkhāro hutvā,
yathā hatthako sakyaputto titthiyā nāma dhammenapi adhammenapi jetabbāti
saccālikaṃ yaṃkiñci bhāsati, evaṃ jayāpekkho jayapurekkhāro hutvā na bhāsatīti
attho. Mantā mantā ca vācaṃ bhāsatīti ettha mantāti vuccati paññā, mantāya
paññāya. Puna mantāti upaparikkhitvā. Idaṃ vuttaṃ hoti, bhassasamācāre ṭhito
divasabhāgaṃpi kathento paññāya upaparikkhitvā yuttakathameva kathetīti. Nidhānavatinti
hadayepi nidahitabbayuttaṃ. Kālenāti yuttappattakālena 2-.
     Evaṃ bhāsitā hi vācā amusā ceva hoti apisuṇā ca apharusā ca
asaṭhā ca asamphappalāpā 3- ca. Evarūpā ca ayaṃ vā cā catusaccanissitātipi
sikkhattayanissitātipi dasakathāvatthunissitātipi terasadhutaṅganissitātipi
sattatiṃsabodhipakkhiyadhammanissitātipi magganissitātipi vuccati. Tenāha
etadānuttariyaṃ bhante bhassasamācāreti. Taṃ purimanayeneva yojetabbaṃ.
     Sacco cassa saddho cāti sīlācāre ṭhito bhikkhu sacco ca bhaveyya
saccakatho saddho ca saddhāsampanno. Nanu heṭṭhā saccaṃ kathitameva, idha
kasmā puna vuttanti. Heṭṭhā vācā saccaṃ kathitaṃ, sīlācāre ṭhito pana bhikkhu
antamaso hasanakathāyapi musāvādaṃ na karotīti dassetuṃ idha vuttaṃ. Idāni so
dhammena samena jīvitaṃ kappetīti dassanatthaṃ na ca kuhakoti ādi vuttaṃ.
"kuhako"ti ādīni brahmajāle vitthāritāni.
     Indriyesu guttadvāro, bhojane mattaññūti chasu indriyesu
guttadvāro bhojanepi pamāṇaññū. Samakārīti samacārī, kāyena vācāya manasā
ca kāyavaṅkādīni pahāya samaṃ caratīti attho. Jāgariyānuyogamanuyuttoti rattindivaṃ
@Footnote: 1 cha.Ma. atthi na dissati    2 i. yttakālena     3 Sī. asamphā

---------------------------------------------------------------------------------------------
page81.
Cha koṭṭhāse katvā "divasaṃ caṅkamena nisajjāyā"ti 1- vuttanayeneva
jāgariyānuyogaṃ yuttappayutto viharati. Atanditoti nittandī kāyālasiyavirahito.
Āraddhaviriyoti kāyikaviriyenāpi āraddhaviriyo hoti, gaṇasaṅgaṇikaṃ vinodetvā catūsu
iriyāpathesu aṭṭhaārabbhavatthuvasena ekavihārī. Cetasikaviriyenāpi āraddhaviriyo
hoti. Kilesasaṅgaṇikaṃ vinodetvā 2- aṭṭhasamāpattivasena ekavihārī. Apica yathā
tathā kilesuppattiṃ nivārento cetasikaviriyena āraddhaviriyova hoti. Jhāyīti
ārammaṇalakkhaṇūpanijjhānavasena jhāyī. Satimāti cirakatādianussaraṇasamatthāya satiyā
samannāgato.
     Kalyāṇapaṭibhāṇoti vakkaraṇasampanno 3- ceva hoti paṭibhāṇasampanno
ca. Yuttapaṭibhāṇo kho pana hoti no muttapaṭibhāṇo. Sīlasamācārasmiñhi ṭhitabhikkhu
muttapaṭibhāṇo na hoti, yuttapaṭibhāṇo pana hoti vaṅgīsatthero viya. Gatimāti
gamanasamatthāya paññāya samannāgato. Dhitimāti dhāraṇasamatthāya paññāya
samannāgato. Matimāti ettha pana matīti paññāya nāmameva, tasmā paññavāti
attho. Iti tīhipi imehi padehi paññāva kathitā. Tattha heṭṭhā
samaṇadhammakaraṇavīriyaṃ kathitaṃ, idha buddhavacanaggaṇhaṇavīriyaṃ. Tathā heṭṭhā vipassanāpaññā
kathitā, idha buddhavacanaggaṇhaṇapaññā. Na ca kāmesu giddhoti vatthukāmakilesakāmesu
agiddho. Sato ca nipako cāti abhikkantādīsu 4- sattasu ṭhānesu satiyā
ceva ñāṇena ca samannāgato careyyāti attho. Nepakkanti paññā, tāya
samannāgatattā nipakoti vutto. Sesamidhāpi purimanayeneva yojetabbaṃ.
                       Anusāsanavidhādesanāvaṇṇanā
     [154] Paccattaṃ yonisomanasikārāti attano upāyamanasikārena.
Yathānusiṭṭhaṃ tathā paṭipajjamānoti yathā mayā anusiṭṭhaṃ anusāsanī dinnā, tathā
paṭipajjamāno. Tiṇṇaṃ saññojanānaṃ parikkhayāti ādi vuttatthameva. Sesamidhāpi
purimanayeneva yojetabbaṃ.
@Footnote: 1 abhi. vi. 35/519/300            2 cha.Ma. kilesasaṅgaṇikaṃ pahāya
@3 cha.Ma., i. vākkaraṇa....         4 cha.Ma., i. abhikkantapaṭikkantādīsu

---------------------------------------------------------------------------------------------
page82.
     [155] Parapuggalavimuttiñāṇeti sotāpannādīnaṃ parapuggalānaṃ tena
tena maggena kilesavimuttiñāṇe. Sesamidhāpi purimanayeneva yojetabbaṃ.
                        Sassatavādadesanāvaṇṇanā
     [156] Amutrāsiṃ evaṃnānoti eko pubbenivāsaṃ anussaranto
nāmagottaṃ pariyādiyamāno gacchati. Eko suddhakkhandheyeva anussarati, eko hi
sakkoti, eko na sakkoti. Tattha yo sakkoti, tassa vasena aggahetvā
asakkontassa vasena gahitaṃ. Asakkonto pana kiṃ karoti. Suddhakkhandheyeva
anussaranto gantvā anekajātisatasahassamatthake ṭhatvā nāmagottaṃ
pariyādiyamāno otarati. Taṃ dassento evaṃnāmoti ādimāha. So evamāhāti so
diṭṭhigatiko evamāha. Tattha kiñcāpi sassatoti vatvā "te ca sattā
saṃsarantī"ti vadantassa vacanaṃ pubbāparaviruddhaṃ hoti. Diṭṭhigatikattā panesa etaṃ na
sallakkheti. Diṭṭhigatikassa hi ṭhānaṃ vā niyamo vā natthi. Imaṃ gahetvā imaṃ
visajjeti, imaṃ visajjetvā imaṃ gaṇhātīti brahmajāle vitthāritamevetaṃ. Ayaṃ
bhante tatiyo sassatavādoti thero lābhisseva vasena tayo sassatavāde āha.
Bhagavatā pana takkīvādaṃpi gahetvā brahmajāle cattāro vuttā. Etesaṃ pana
tiṇṇaṃ vādānaṃ vitthārakathā brahmajāle vuttanayeneva veditabbā. Sesamidhāpi
purimanayeneva vitthāretabbaṃ.
     [157] Gaṇanāya vāti piṇḍagaṇanāya. Saṅkhānenāti acchindakavasena
manogaṇanāya. Ubhayathāpi piṇḍagaṇanameva dasseti. Idaṃ vuttaṃ hoti, vassānaṃ
satavasena sahassavasena satasahassavasena koṭivasena piṇḍaṃ katvāpi ettakāni
vassasatānīti vā ettakā vassakoṭiyoti vā evaṃ saṅkhātuṃ na sakkā. Tumhe
pana attano dasannaṃ pāramīnaṃ pūritattā sabbaññutañāṇassa supaṭividdhattā
yasmā vo anāvaraṇañāṇaṃ sūraṃ vahati. Tasmā desanāñāṇakusalataṃ purakkhatvā

---------------------------------------------------------------------------------------------
page83.
Vassagaṇanāya sapariyantaṃ katvā kappagaṇanāyapi paricchinditvā ettakanti
dassethāti dīpeti. Pāliyattho panettha vuttanayoyeva. Sesamidhāpi purimanayeneva
yojetabbaṃ.
                       Cutūpapātañāṇadesanāvaṇṇanā
     [158] Etadānuttariyaṃ bhante sattānaṃ cutūpapātañāṇeti bhante
yāpi ayaṃ sattānaṃ cutipaṭisandhivasena ñāṇadesanā, sāpi tumhākaṃyeva anuttaRā.
Atītabuddhāpi evameva desesuṃ. 1- Anāgatāpi evameva desessanti 2- tumhe tesaṃ
atītānāgatabuddhānaṃ ñāṇena saṃsandetvāva desayittha. "imināpi kāraṇena
evaṃ pasanno ahaṃ bhante bhagavatī"ti dīpeti. Pāliyattho panettha vitthāritoyeva.
                         Iddhividhadesanāvaṇṇanā
     [159] Sāsavā saupadhikāti sadosā saupārambhā. No ariyāti
vuccatīti ariyiddhīti na vuccati. Anāsavā anupadhikāti niddosā anupārambhā.
Ariyāti vuccatīti ariyiddhīti vuccati. Appaṭikūlasaññī tattha viharatīti kathaṃ
appaṭikūlasaññī tattha viharati. Paṭikūle satte mettaṃ pharati, saṅkhāre dhātusaññaṃ
upasaṃharati. Yathāha "kathaṃ paṭikūle appaṭikūlasaññī viharati. Aniṭṭhasmiṃ vatthusmiṃ
mettāya vā pharati, dhātuto vā upasaṃharatī"ti. 3- Paṭikūlasaññī tattha viharatīti
appaṭikūle satte asubhasaññaṃ pharati, saṅkhāre aniccasaññaṃ upasaṃharati. Yathāha
"kathaṃ appaṭikūle paṭikūlasaññī viharati. Iṭṭhasmiṃ vatthusmiṃ asubhāya vā pharati,
aniccato vā upasaṃharatī"ti. 3- Evaṃ sesapadesupi attho veditabbo.
     Upekkhako tattha viharatīti iṭṭhe arajjanto ca aniṭṭhe adūsanto
ca yathā aññe asamapekkhaṇena mohaṃ uppādenti, evaṃ anuppādento chasu
ārammaṇesu chaḷaṅgupekkhāya upekkhako viharati. Etadānuttariyaṃ bhante iddhividhāsūti
bhante yā ayaṃ dvīsu iddhīsu evaṃ desanā, etadānuttariyaṃ.
@Footnote: 1 Ma. dassesuṃ       2 Ma. dassessanti   3-3 khu. pa. 31/690/599 ariyāiddhi

---------------------------------------------------------------------------------------------
page84.
     Taṃ bhagavāti taṃ desanaṃ bhagavā asesaṃ sakalaṃ abhijānāti. Taṃ bhagavatoti
taṃ desanaṃ bhagavato asesaṃ abhijānato. Uttari abhiññeyyaṃ natthīti uttari
abhijānitabbaṃ natthi, ayaṃ nāma ito añño dhammo vā puggalo vā yaṃ
bhagavā na jānātīti idaṃ natthi. Yadabhijānaṃ añño samaṇo vāti yaṃ tumhehi
anabhiññātaṃ taṃ añño samaṇo vā brāhmaṇo vā abhijānanto bhagavatā
bhiyyobhiññataro assa, adhikatarapañño bhaveyya. Yadidaṃ iddhividhāsūti ettha
yadidanti nipātamattaṃ. Iddhividhāsu bhagavatā uttaritaro natthi. Atītabuddhāpi hi
imāva dve iddhiyo desesuṃ. Anāgatāpi imāva desessanati. Tumhepi tesaṃ
ñāṇena saṃsandetvā 1- imāva desayittha. Iti bhagavāva iddhividhāsu anuttaroti
dassento "imināpi kāraṇena evaṃ pasanno ahaṃ bhante bhagavatī"ti dīpeti.
Ettāvatā ye dhammasenāpati dvāṭṭhāne nisīditvā soḷasa aparāpariyadhamme
sammasi, teva dassitā honti.
                       Aññathāsatthuguṇadassanavaṇṇanā
     [160] Idāni aparenapi ākārena bhagavato guṇe dassento
yantaṃ bhanteti ādimāha. Tattha saddhena kulaputtenāti saddhā kulaputtā nāma
atītānāgatapaccuppannā bodhisattā. Tasmā yaṃ sabbaññubodhisattena pattabbanti
vuttaṃ hoti. Kiṃ pana tena pattabbaṃ. Nava lokuttaradhammā. Āraddhaviriyenāti
ādīsu "viriyaṃ thāmo"ti ādīni sabbāneva viriyavevacanāni. Tattha āraddhaviriyenāti
paggahitaviriyena. Thāmavatāti thāmasampannena thiraviriyena. Purisathāmenāti tena
thāmavatā yaṃ purisathāmena pattabbanti vuttaṃ hoti. Anantarapadadvayepi eseva
nayo. Purisadhoreyhanāti yā asamadhurehi buddhehi vahitabbā dhurā, taṃ dhuraṃ
vahanasamatthena mahāpurisena. Anuppattaṃ taṃ bhagavatāti taṃ sabbaṃ atītānāgatabuddhehi
pattabbaṃ, taṃ 2- sabbameva anuppattaṃ, bhagavatā 3- ekaguṇopi ūno natthīti
dasseti.
@Footnote: 1 cha.Ma. saṃsanditvā       2 cha.Ma., i. taṃ na dissati      3 cha.Ma., i. bhagavato

---------------------------------------------------------------------------------------------
page85.
     Kāmesu kāmasukhallikānuyoganti vatthukāmesu kāmasukhānuyogaṃ. 1- Yathā
aññe keṇiyajaṭilādayo samaṇabrāhghaṇā "ko jānāti paralokaṃ. Sukho imissā
paribbājikāya mudukāya lomasāya bāhāya samphasso"ti temoḷibandhāhi 2-
paribbājikāhi paricārenti sampattaṃ sampattaṃ rūpādiārammaṇaṃ anubhavamānā
kāmasukhamanuyuttā, na evamanuyuttoti dasseti.
     Hīnanti lāmakaṃ. Gammanti gāmavāsīnaṃ dhammaṃ. Pothujjanikanti puthujjanehi
sevitabbaṃ. Anariyanti na niddosaṃ. Na vā ariyehi sevitabbaṃ. Anatthasañhitanti
anatthayuttaṃ. 3- Attakilamathānuyoganti attano ātāpanaparitāpanānuyogaṃ. Dukkhanti
dukkhayuttaṃ, dukkhamaṃ vā. Yathā eke samaṇabrāhmaṇā kāmasukhallikānuyogataṃ 4-
parivajjessāmāti kāyakilamathaṃ anudhāvanti, tato muccissāmāti kāmasukhaṃ anudhāvanti,
na evaṃ bhagavā. Bhagavā pana ubho ete ante vajjetvā yā sā "atthi
bhikkhave majjhimā paṭipadā tathāgatena abhisambuddhā cakkhukaraṇī"ti evaṃ vuttā
sammāpaṭipatti, tameva paṭipanno. Tasmā "na ca attakilamathānuyogan"ti
ādimāha.
     Ābhicetasikānanti abhicetasikānaṃ, kāmāvacaracittāni atikkamitvā
ṭhitānanti attho. Diṭṭhadhammasukhavihārānanti imasmiṃyeva attabhāve sukhavihārānaṃ.
Poṭṭhapādasuttantasmiñhi sappītikadutiyajjhānaphalasamāpatti kathitā. 5-
Pāsādikasuttante saha maggena vipassanāpādakajjhānaṃ. Dasuttarasuttante
catutthajjhānikaphalasamāpatti. Imasmiṃ sampasādanīye diṭṭhadhammasukhavihārajjhānāni
kathitāni. Nikāmalābhīti yathākāmalābhī. Akicchalābhīti adukkhalābhī. Akasiralābhīti
vipulalābhī.
                       Anuyogadānappakāravaṇṇanā
     [161] Ekīssā lokadhātuyāti dasasahassīlokadhātumhi. 6- Tīṇi hi
khettāni jātikhettaṃ āṇākhettaṃ visayakhettaṃ. Tattha jātikhettaṃ nāma
@Footnote: 1 cha.Ma. kāmasukhallikānuyogaṃ  2 cha.Ma. moḷibandhāhi  3 cha.Ma. anatthasaṃyuttaṃ
@4 cha.Ma. kāmasukhallikānuyogaṃ  5 dī.Sī. 9/429/190
@6 cha.Ma., i. dasasahassīlokadhātuyā

---------------------------------------------------------------------------------------------
page86.
Dasasahassīlokadhātu. Sā hi tathāgatassa mātu kucchiṃ okkamanakāle nikkhamanakāle
sambodhikāle dhammacakkappavattane āyusaṃkhārossajjane parinibbāne
ca kampati. Koṭisatasahassacakkavāḷaṃ pana āṇākhettaṃ nāma.
Āṭānāṭiyaparittamoraparittadhajaggaparittaratanaparittādīnañhi ettha āṇā pavattati.
Visayakhettassa pana parimāṇaṃ natthi, buddhānañhi "yāvatakaṃ ñāṇaṃ, tāvatakaṃ
ñeyyaṃ, yāvatakaṃ ñeyyaṃ, tāvatakaṃ ñāṇaṃ, ñāṇapariyantikaṃ ñeyyaṃ, ñeyyapariyantikaṃ
ñāṇan"ti vacanato avisayo nāma natthi.
     Imesu pana tīsu khettesu ṭhapetvā imaṃ cakkavāḷaṃ aññasmiṃ
cakkavāḷe buddhā uppajjantīti suttaṃ natthi, na uppajjantīti 2- pana atthi.
Tīṇi piṭakāni vinayapiṭakaṃ suttantapiṭakaṃ abhidhammapiṭakaṃ. Tisso saṅgītiyo
mahākassapattherassa saṅgīti, yasattherassa saṅgīti, moggaliputtatissattherassa
saṅgītīti. Imā tisso saṅgītiyo āruḷhe tepiṭake buddhavacane "imaṃ cakkavāḷaṃ
muñcitvā aññattha buddhā uppajjantī"ti suttaṃ natthi, na uppajjantīti
pana atthi.
     Apubbaṃ acarimanti apure apacchā ekato na uppajjanti, pure
vā pacchā vā uppajjantīti vuttaṃ hoti. Tattha bodhipallaṅke "bodhiṃ
appatvā na uṭṭhahissāmī"ti nisinnakālato paṭṭhāya yāva mātu kucchismiṃ
paṭisandhiggahaṇaṃ, tāva pureti na veditabbaṃ. Bodhisatsassa hi paṭisandhiggahaṇe
dasasahassacakkavāḷakampaneneva khettapariggaho kato. Aññassa buddhassa uppattipi
nivāritā hoti. Parinibbānato paṭṭhāya ca yāva sāsapamattāpi dhātuyo tiṭṭhanti,
tāva pacchāti na veditabbaṃ. Dhātūsu hi ṭhitāsu buddhā ṭhitāva honti. Tasmā
etthantare aññassa buddhassa uppatti nivāritāva hoti. Dhātuparinibbāne
pana jāte aññassa buddhassa uppatti na nivāritā.
@Footnote: 2 cha.Ma. nuppajjanti evamuparipi

---------------------------------------------------------------------------------------------
page87.
                         Tipiṭakaantaradhānakathā
     tīṇi hi 1- antaradhānāni nāma pariyattiantaradhānaṃ, paṭivedhaantaradhānaṃ,
paṭipattiantaradhānanti. Tattha pariyattīti tīṇi piṭakāni. Paṭivedhoti saccapaṭivedho.
Paṭipattīti paṭipadā. Tattha paṭivedho ca paṭipatti ca hotipi na hotipi. Ekasmiñhi
kāle paṭivedhakarā bhikkhū bahū honti, esa bhikkhu puthujjanoti aṅguliṃ
pasāretvā dassetabbo hoti. Imasmiṃyeva dīpe ekavāraṃ puthujjanabhikkhu nāma
nāhosi. Paṭipattipūrakāpi kadāci bahū honti, kadāci appā honti. 2- Iti
paṭivedho ca paṭipatti ca hotipi na hotipi. Sāsanaṭṭhitiyā pana pariyatti
pamāṇaṃ. Paṇḍito hi tepiṭakaṃ sutvā dvepi pūreti.
     Yathā amhākaṃ bodhisatto āḷārassa santike pañcābhiññā satta
ca samāpattiyo nibbattetvā nevasaññānāsaññāyatanasamāpattiyā parikammaṃ
pucchi, so na jānāmīti āha. Tato uddakassa 3- santikaṃ gantvā adhigatavisesaṃ
saṃsanditvā nevasaññānāsaññāyatanassa parikammaṃ pucchi, so ācikkhi, tassa
vacanasamanantarameva mahāsatto taṃ jhānaṃ sampādesi, evameva paññavā bhikkhu
pariyattiṃ sutvā dvepi pūreti. Tasmā pariyattiyā ṭhitāya sāsanaṃ ṭhitaṃ hoti.
Yadā pana sā antaradhāyati, tadā paṭhamaṃ abhidhammapiṭakaṃ nassati. Tattha paṭṭhānaṃ
sabbapaṭhamaṃ antaradhāyati. Anukkamena pacchā dhammasaṅgaho, tasmiṃ antarahite
itaresu dvīsu piṭakesu ṭhitesupi sāsanaṃ ṭhitameva hoti.
     Tattha suttantapiṭake antaradhāyamāne paṭhamaṃ aṅguttaranikāyo
ekādasakato paṭṭhāya yāva ekakā antaradhāyati, tadanantaraṃ saṃyuttanikāyo
cakkapeyyālato paṭṭhāya yāva oghataraṇā antaradhāyati. Tadanantaraṃ majjhimanikāyo
indriyabhāvanato paṭṭhāya yāva mūlapariyāyā antaradhāyati. Tadanantaraṃ dīghanikāyo
dasuttarato paṭṭhāya yāva brahmajālā antaradhāyati. Ekissāpi dvinnaṃpi
gāthānaṃ pucchā addhānaṃ gacchati, sāsanaṃ dhāretuṃ na sakkoti sabhiyapucchā
@Footnote: 1 cha.Ma., i. hi na dissati  2 cha.Ma., i. honti na dissati   3 cha.Ma., i. udakassa

---------------------------------------------------------------------------------------------
page88.
Āḷavakapucchā viya ca. Ekā kira kassapabuddhakālikā antarā sāsanaṃ dhāretuṃ
nāsakkhi. 1-
     Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati.
Parivārakkhandhakesu antarahitesu ubhatovibhaṅge ṭhite ṭhitameva hoti. Ubhatovibhaṅge
antarahite mātikāyapi ṭhitāya ṭhitameva hoti. Mātikāya antarahitāya
pāṭimokkhapabbajjāupasampadāsu ṭhitāsu sāsanaṃ tiṭṭhati. Liṅgaṃ addhānaṃ gacchati.
Setavatthasamaṇavaṃso pana kassapabuddhakālato paṭṭhāya sāsanaṃ dhāretuṃ nāsakkhi.
Paṭisambhidappattehi vassasahassaṃ aṭṭhāsi. Chaḷabhiññehi vassasahassaṃ. Tevijjehi
vassasahassaṃ. Sukkhavipassakehi vassasahassaṃ. Pāṭimokkhehi vassasahassaṃ aṭṭhāsi.
Pacchimakassa pana saccapaṭivedhato pacchimakassa sīlabhedato ca paṭṭhāya sāsanaṃ
osakkitannāma hoti. Tato paṭṭhāya aññassa buddhassa uppatti na nivāritā.
                         Sāsanaantarahitavaṇṇanā
     tīṇi parinibbānāni nāma kilesaparinibbānaṃ khandhaparinibbānaṃ
dhātuparinibbānanti. Tattha kilesaparinibbānaṃ bodhipallaṅke ahosi.
Khandhaparinibbānaṃ kusinārāyaṃ. Dhātuparinibbānaṃ anāgate bhavissati. Sāsanassa kira
osakkanakāle imasmiṃ tāmbapaṇṇidīpe 2- dhātuyo sannipatitvā mahācetiyaṃ
gamissanti. Mahācetiyato nāgadīpe rājāyatanacetiyaṃ. Tato mahābodhipallaṅkaṃ gamissanti.
Nāgabhavanatopi devalokatopi brahmalokatopi dhātuyo mahābodhipallaṅkameva gamissanti.
Sāsapamattāpi dhātu 3- na antaradhāyissati. 4- Sabbā dhātuyo mahābodhipallaṅke
rāsībhūtā 5- suvaṇṇakhandho viya ekaghanā hutvā chabbaṇṇā raṃsiyo 6- visajjessanti.
     Tā dasasahassīlokadhātuṃ pharissanti, tato dasasahassacakkavāḷadevatā
sannipatitvā "ajja satthā parinibbāti, ajja sāsanaṃ osakkati, pacchimadassanaṃ
@Footnote: 1 cha.Ma., i. nāsakkhiṃsu   2 cha.Ma., i. tambapaṇṇidīpe  3 cha.Ma., i. dhātuyo
@4 cha.Ma. antarā nassissanti, i. antarāyaṃ nassissati  5 cha.Ma., i. rāsibhūtā
@6 cha.Ma. chabbaṇṇarasmiyo

---------------------------------------------------------------------------------------------
page89.
Idāni idaṃ amhākan"ti dasabalassa parinibbutadivasato mahantataraṃ kāruññaṃ
karissanti. Ṭhapetvā anāgāmikhīṇāsave avasesā sakabhāvena saṇṭhāretuṃ 1- na
sakkhissanti. Dhātūsu tejodhātu uṭṭhahitvā yāva brahmalokā uggacchissati.
Sāsapamattāyapi dhātuyā sati ekajālā 2- bhavissati. Dhātūsu pariyādānaṃ gatāsu
upacchijjissati. Evaṃ mahantaṃ ānubhāvaṃ dassetvā dhātūsu antarahitāsu sāsanaṃ
antarahitaṃ nāma hoti.
     Yāva evaṃ na antaradhāyati, tāva acarimaṃ nāma hoti. Evaṃ apubbaṃ
acarimaṃ uppajjeyyuṃ, netaṃ ṭhānaṃ vijjati. Kasmā pana apubbaṃ acarimaṃ na
uppajjantīti. Anacchariyattā. Buddhā hi acchariyamanussā. Yathāha "ekapuggalo
bhikkhave loke uppajjamāno uppajjati acchariyamanusso. Katamo ekapuggalo,
tathāgato arahaṃ sammāsambuddho"ti. Yadi ca dve vā cattāro vā aṭṭha vā
soḷasa vā ekato uppajjeyyuṃ, anacchariyā bhaveyyuṃ. Ekasmiṃ hi vihāre
dvinnaṃ cetiyānaṃpi lābhasakkāro uḷāro na hoti. Bhikkhūpi bahutāya na
acchariyā jātā, evaṃ buddhāpi bhaveyyuṃ, tasmā na uppajjanti. Desanāya ca
visesābhāvato. Yañhi satipaṭṭhānādibhedaṃ dhammaṃ eko desesi 3- aññena
uppajjitvāpi sova desetabbo siyā, tato anacchariyo siyā. Ekasmiṃ pana dhammaṃ
desente desanāpi acchariyā hoti, vivādābhāvato 4- ca. Bahūsu hi buddhesu
uppannesu bahūnaṃ ācariyānaṃ antevāsikā viya amhākaṃ buddho pāsādiko,
amhākaṃ buddho madhurassaro lābhī puññavāti vivadeyyuṃ. Tasmāpi evaṃ na
uppajjanti.
     Apicetaṃ kāraṇaṃ milindaraññāpi puṭṭhena nāgasenattherena vitthāritameva.
Vuttañhi tattha:-
     5- bhante nāgasena bhāsitampi hetaṃ bhagavatā "bhagavatā "aṭṭhānametaṃ
bhikkhave anavakāso, yaṃ ekissā lokadhātuyā dve arahanto sammāsambuddhā
apubbaṃ acarimaṃ uppajjeyyaṃ, netaṃ ṭhānaṃ vijjatī"ti desayantā ca bhante
nāgasena sabbepi tathāgatā sattatiṃsa bodhipakkhiye dhamme desenti, kathayamānā
@Footnote: 1 cha.Ma. sandhāretuṃ, i. Sī. sañṭhātuṃ    2 i. ekajālo   3 cha.Ma., i. deseti
@4 cha.Ma., i. vivādabhāvato           5 milinda. 312

---------------------------------------------------------------------------------------------
page90.
Ca cattāri ariyasaccāni kathenti, sikkhāpentā ca tīsu sikkhāsu sikkhāpenti,
anusāsamānā ca appamādapaṭipattiṃ 1- anusāsanti. Yadi bhante nāgasena
sabbesaṃpi tathāgatānaṃ ekuddeso 2- ekā kathā 3- ekaṃ sikkhāpadaṃ ekā
anusandhi, 4- kena kāraṇena dve tathāgatā ekakkhaṇe nuppajjanti. Ekenapi
tāva buddhuppādena ayaṃ loko obhāsajāto, yadi dutiyo buddho bhaveyya,
dvinnaṃ pabhāya ayaṃ loko bhiyyoso mattāya obhāsajāto bhaveyya, ovadantā 5-
ca dve tathāgatā sukhaṃ ovadeyyuṃ, anusāsamānā ca sukhaṃ anusāseyyuṃ, tattha
me kāraṇaṃ dassehi, 6- yathāhaṃ nissaṃsayo bhaveyyan"ti.
     Ayaṃ mahārāja dasasahassīlokadhātu ekabuddhadhāraṇī, ekasseva
tathāgatassa guṇaṃ dhāreti, yadi dutiyo buddho uppajjeyya, nāyaṃ dasasahassīlokadhātu
dhāreyya, caleyya kampeyya nameyya onameyya vinameyya vikireyya
vidhameyya viddhaṃseyya, na ṭhānamupagaccheyya. Yathā mahārāja nāvā
ekapurisasandhāraṇī bhaveyya, ekasmiṃ purise abhiruḷhe sāmūpādikā 7- bhaveyya,
atha dutiyo puriso āgaccheyya tādiso āyunā vaṇṇena vayena pamāṇena kīsathūlena
sabbaṅgapaccaṅgena, so taṃ nāvaṃ abhirūheyya, apinu kho 8- sā mahārāja nāvā
dvinnampi dhāreyyāti. Na hi bhante, caleyya kampeyya nameyya onameyya
vinameyya vikireyya vidhameyya viddhaṃseyya, na ṭhānamupagaccheyya osīdeyya udaketi.
Evameva kho mahārāja ayaṃ dasasahassīlokadhātu ekabuddhadhāraṇī, ekasseva
tathāgatassa guṇaṃ dhāreti, yadi dutiyo buddho uppajjeyya, nāyaṃ
dasasahassīlokadhātu dhāreyya .pe. Na ṭhānamupagaccheyya.
     Yathā vā pana mahārāja puriso sukhito 9- yāvadatthaṃ bhojanaṃ bhuñjeyya
chādentaṃ yāvakaṇṭhamabhipūrayitvā, so tato 10- pīnito paripuṇṇo nirantaro
tandīkato anonamitadaṇḍajāto punadeva tāvatakaṃ bhojanaṃ bhuñjeyya, api nu
kho so mahārāja puriso sukhito bhaveyyāti. Na hi bhante, sakiṃ bhuttova
@Footnote: 1 cha.Ma. appamādapaṭipattiyaṃ   2 cha.Ma. ekuddeso na dissati
@3 cha.Ma. ekā desanā ekā kathā 4 cha.Ma. ekānusāsanī   5 cha.Ma. ovadamānā
@6 cha.Ma. desehi  7 cha.Ma. sānāvā samupādikā  8 cha.Ma., i. kho na dissati
@9 cha.Ma., i. sukhitoti na dissati  10 cha.Ma., i. dhāto

---------------------------------------------------------------------------------------------
page91.
Mareyyāti, 1- evameva kho mahārāja ayaṃ dasasahassīlokadhātu ekabuddhadhāraṇī
.pe. Na ṭhānamupagaccheyyāti.
     Kiṃ nu kho bhante nāgasena atidhammabhārena paṭhavī calatīti. Idha
mahārāja dve sakaṭā ratanaparipūritāva 2- bhaveyyuṃ yāva mukhasamā, ekassa
sakaṭassa 3- ratanaṃ gahetvā ekamhi sakaṭe ākireyyuṃ, api nu kho taṃ mahārāja
sakaṭaṃ dvinnaṃpi sakaṭānaṃ ratanaṃ dhāreyyāti. Na hi bhante, nābhipi tassa
caleyya, 4- arāpi tassa bhijjeyyuṃ, nemipi tassa opateyya, akkhopi tassa
bhijjeyyāti. Kiṃ nu kho mahārāja atiratanabhārena sakaṭaṃ bhijjatīti. Āma
bhanteti. Evameva kho mahārāja atidhammabhārena paṭhavī calati.
     Apica mahārāja imaṃ kāraṇaṃ buddhabalaparidīpanāya osāritaṃ aññaṃpi
tattha paṭirūpaṃ 5- kāraṇaṃ suṇohi, yena kāraṇena dve sammāsambuddhā ekakkhaṇe
nuppajjanti. Yadi mahārāja dve sammāsambuddhā ekakkhaṇe uppajjeyyuṃ,
tesaṃ parisāyapi vivādo uppajjeyya "tumhākaṃ buddho amhākaṃ buddho"ti,
ubhato pakkhajātā bhaveyyuṃ. Yathā mahārāja dvinnaṃ balavāmaccānaṃ parisāya
vivādo uppajjeyya "tumhākaṃ amacco amhākaṃ amacco"ti, ubhato pakkhajātā
honti, emeva kho mahārāja yadi dve sammāsambuddhā ekakkhaṇe uppajjeyyuṃ,
tesaṃ parisāyapi vivādo uppajjeyya "tumhākaṃ buddho amhākaṃ buddho"ti,
ubhato pakkhajātā bhaveyyuṃ, idaṃ tāva mahārāja paṭhamaṃ 6- kāraṇaṃ suṇohi, 7- yena
kāraṇena dve sammāsambuddhā ekakkhaṇe nuppajjanti.
     Aparaṃpi mahārāja uttarikāraṇaṃ suṇohi, yena kāraṇena dve
sammāsambuddhā ekakkhaṇe nuppajjanti, yadi mahārāja dve sammāsambuddhā
ekakkhaṇe uppajjeyyuṃ, "aggo buddho"ti yaṃ vacanaṃ, taṃ micchā bhaveyya,
"jeṭṭho buddho"ti, "seṭṭho buddho"ti, "visiṭṭho buddho"ti, "uttamo
buddho"ti, "pavaro buddho"ti, "asamo buddho"ti, "asamasamo buddho"ti,
@Footnote: 1 Ma. bhayatto vameyyāti   2 cha.Ma., i. ratanapūritā   3 cha.Ma. ekasmā sakaṭato
@4 cha.Ma., i. phaleyya  5 cha.Ma., i. abhirūpaṃ  6 cha.Ma., ekaṃ
@7 cha.Ma. suṇohīti na dissati

---------------------------------------------------------------------------------------------
page92.
"appaṭisamo buddho"ti, "appaṭibhāgo buddho"ti, "appaṭipuggalo buddho"ti
yaṃ vacanaṃ, taṃ micchā bhaveyya. Imaṃpi kho tvaṃ mahārāja kāraṇaṃ atthato
sampaṭiccha, yena kāraṇena dve sammāsambuddhā ekakkhaṇe nuppajjanti.
     Apica kho mahārāja buddhānaṃ bhagavantānaṃ sabhāvapakatikā 1- esā,
yaṃ ekoyeva buddho loke uppajjati. Kasmā? kāraṇamahantattā 2-
sabbaññubaddhaguṇānaṃ, yaṃ aññaṃpi mahārāja mahantaṃ hoti, varaṃ 3- taṃ ekaṃyeva
hoti. Paṭhavī mahārāja mahantā, 4- sā ekāyeva. Sāgaro mahanto, so
ekoyeva. Sineru girirājā seṭṭho 5- mahanto, so ekoyeva. Ākāso
mahanto, so ekoyeva. Sakko mahanto, so ekoyeva. Māro mahanto, so
ekoyeva. Brahmā 6- mahanto, so ekoyeva. Tathāgato arahaṃ sammāsambuddho
mahanto, so ekoyeva lokasmiṃ. Yattha so uppajjati 7- tattha aññesaṃ
okāso na hoti, tasmā mahārāja tathāgato arahaṃ sammāsambuddho ekoyeva
loke uppajjatīti. Sukathito bhante nāgasena pañho opammehi kāraṇehīti.
     Dhammassa cānudhammanti navavidhassa lokuttaradhammassa anudhammaṃ
pubbabhāgapaṭipadaṃ. Sahadhammikoti sakāraṇo. Vādānuvādoti vādoyeva.
                         Acchariyaabbhūtavaṇṇanā
     [162] Āyasmā udāyīti tayo therā udāyī nāma loḷudāyī 8-
kāḷudāyī mahāudāyīti. Idha mahāudāyī adhippeto. Tassa kira imaṃ suttaṃ
ādito paṭṭhāya yāva pariyosānā suṇantassa abbhantare pañcavaṇṇā pīti
uppajjitvā pādapiṭṭhito paṭṭhāya 9- sīsamatthakaṃ gacchati, sīsamatthakato pādapiṭṭhiṃ
ogacchati, 10- ubhato paṭṭhāya majjhaṃ otarati, majjhato paṭṭhāya ubhato
@Footnote: 1 cha.Ma., i. sabhāvapakati
@2 cha.Ma. kasmā kāraṇā? mahantatāya, i. kāraṇamahantatāya
@3 cha.Ma. varanti na dissati, i. varaṃ tanti na dissati    4 cha.Ma. mahantī
@5 cha.Ma. seṭṭhoti na dissati                     6 cha.Ma. mahābrahmā
@7 cha.Ma., i. yattha te uppajjanti                8 cha.Ma., i. lāḷudāyī
@9 cha.Ma., i. paṭṭhāyāti na dissati               10 cha.Ma., i. āgacchati

---------------------------------------------------------------------------------------------
page93.
Gacchati. So nirantaraṃ pītiyā phuṭṭhasarīro balavasomanassena dasabalassa guṇaṃ
kathento acchariyaṃ bhantetiādimāha. Appicchatāti nittaṇhatā. Santuṭṭhitāti
catūsu paccayesu tīhākārehi santoso. Sallekhatāti sabbakilesānaṃ sallekhitabhāvo.
Yatra hi nāmāti yo hi 1- nāma. Nevattānaṃ 2- pātukarissatīti attano guṇe
na āvikarissati. Paṭākaṃ parihareyyunti "ko amhehi sadiso atthī"ti vadantā
paṭākaṃ ukkhipitvā nāḷandaṃ vicareyyuṃ.
     Passa kho tvaṃ udāyi tathāgatassa appicchatāti passa udāyi
yādisī tathāgatassa appicchatāti therassa vacanaṃ sampaṭicchanto āha. Kiṃ pana
bhagavā neva attānaṃ pātukaroti, na attano guṇaṃ kathetīti ce. Na na katheti.
Appicchatādīhi kathetabbaṃ, cīvarādihetu 3- na katheti. Tenevāha "passa kho tvaṃ
udāyi tathāgatassa appicchatā"tiādi. Bujjhanakasattaṃ pana āgamma veneyyavasena
katheti. Yathāha:-
            "na me ācariyo atthi   sadiso me na vijjati
             sadevakasmiṃ lokasmiṃ     natthi me paṭipuggalo"ti.
Evaṃ tathāgatassa guṇadīpikā bahū gāthāpi suttantāpi vitthāretabbā.
     [163] Abhikkhaṇaṃ bhāseyyāsīti punappunaṃ bhāseyyāsi. Pubbaṇhe 4-
vā me kathitanti mā majjhantikādīsu 5- na kathayittha. Ajja vā me kathitanti
mā paradivasādīsu na kathayitthāti attho. Pavedesīti kathesi. Imassa veyyākaraṇassāti
niggāthakattā idaṃ suttaṃ "veyyākaraṇan"ti vuttaṃ. Adhivacananti nāmaṃ. Idaṃ
pana "iti hidan"ti paṭṭhāya padaṃ saṅgītikārehi ṭhapitaṃ. Sesaṃ sabbattha
uttānamevāti.
                  Iti sumaṅgalavilāsiniyā dīghanikāyaṭṭhakathāya
                     sampasādanīyasuttavaṇṇanā niṭṭhitā.
                          ------------
@Footnote: 1 cha.Ma., i. hi saddo na dissati  2 cha.Ma., i. na attānaṃ  3 cha.Ma. cīvarādihetuṃ
@4 cha.Ma. pubbaṇhasamaye             5 cha.Ma. majjhanhikādīsu

---------------------------------------------------------------------------------------------
page94.
                          6. Pāsādikasutta
                     nigaṇṭhanāṭaputtakālakiriyāvaṇṇanā
     [164] Evamme sutanti pāsādikasuttaṃ. Tatrāyaṃ anuttānapadavaṇṇanā:-
     vedhaññā nāma sakyāti dhanumhi katasikkhā vedhaññanāmakā eke
sakyā. Tesaṃ ambavane pāsādeti tesaṃ ambavane sippaṃ uggahaṇatthāya kato
dīghapāsādo atthi, tattha viharati.
     Adhunā kālakatoti sampati kālakato. Dvedhikajātāti dvedhā jātā,
dvebhāgā jātā. Bhaṇḍanādīsu bhaṇḍanaṃ pubbabhāgakalaho, taṃ daṇḍādānādivasena
paṇṇattivītikkamavasena ca vaḍḍhitaṃ kalaho. "na tvaṃ imaṃ dhammavinayaṃ ājānāsī"ti
ādinā nayena viruddhaṃ vacanaṃ vivādo. Vitudantāti vijjhantā. Sahitaṃ meti mama vacanaṃ
atthasañhitaṃ. Adhiciṇṇante viparāvattanti yaṃ tava adhiciṇṇaṃ cirakālasevanavasena 1-
paguṇaṃ, taṃ mama vādaṃ āgamma viparīvattaṃ. 2- Āropito te vādoti tuyhaṃ upari
mayā doso āropito. Cara vādappamokkhāyāti bhattapuṭaṃ ādāya taṃ taṃ pūgaṃ 3-
upasaṅkamitvā vādappamokkhatthāya uttariṃ pariyesamāno vicari. Nibbedhehi vāti
athavā mayā āropitadosato attānaṃ mocehi. Sace pahosīti sace sakkosi.
Vadhoyevāti maraṇameva. Nāṭaputtiyesūti nāṭaputtassa antevāsikesu. Nibbinnarūpāti
ukkaṇṭhitasabhāvā abhivādanādīnipi  na karonti. Virattarūpāti vigatapemā.
Paṭivānarūpāti tesaṃ sakkaccakiriyato nivattanasabhāvā. Yathātanti yathā durakkhātādisabhāve
dhammavinaye nibbinnavirattapaṭivānarūpehi bhavitabbaṃ, tatheva jātāti attho.
Durakkhāteti dukkathite. Duppavediteti dubbiññāpite. 4- Anupasamasaṃvattaniteti
rāgādīnaṃ upasamaṃ kātuṃ asamatthe. Bhinnathūpeti bhinnapatiṭṭhe. 5- Ettha hi nāṭaputtova
nesaṃ patiṭṭhaṭṭhena thūPo. So pana bhinno mato. Tena vuttaṃ "bhinnathūpe"ti.
Appaṭisaraṇeti tasseva abhāvena paṭisaraṇavirahite.
@Footnote: 1 cha.Ma. cirakālāsevanavasena    2 cha.Ma. nivattaṃ    3 cha.Ma., i. pūganti na dissati
@4 cha.Ma., i. duviññāpite      5 cha.Ma. bhindappatiṭṭhe

---------------------------------------------------------------------------------------------
page95.
     Nanu cāyaṃ nāṭaputto nāḷandavāsiko, so kasmā pāvāyaṃ
kālakatoti. So kira upālinā gahapatinā paṭividdhasaccena dasahi gāthāhi
bhāsite buddhaguṇe sutvā uṇhaṃ lohitaṃ chaḍḍesi. Atha naṃ aphāsukaṃ gahetvā
pāvaṃ agamaṃsu. So tattha kālamakāsi. Kālaṃ kurumāno ca cintesi "mama laddhi
aniyyānikā sāravirahitā, mayantāva naṭṭhā, avasesajanopi mā apāyapūrako
ahosi, sace panāhaṃ mama "sāsanaṃ aniyyānikan"ti vakkhāmi, na saddahissanti,
yannūnāhaṃ dvepi jane na ekanīhārena uggaṇhāpeyyaṃ, te mamaccayena
aññamaññaṃ vivadissanti, satthā taṃ vivādaṃ paṭicca ekaṃ dhammakathaṃ kathessati,
tato te sāsanassa mahantabhāvaṃ jānissantī"ti.
     Atha naṃ eko antevāsiko upasaṅkamitvā āha "bhante tumhe
dubbalā, mayhaṃpi imasmiṃ dhamme sāraṃ ācikkhatha, ācariyappamāṇan"ti "āvuso
tvaṃ mamaccayena sassatanti gaṇheyyāsī"ti aparopi upasaṅkami, taṃ ucchedaṃ
gaṇhāpesi. Evaṃ devapi jane ekaladdhike akatvā bahū nānānīhārena
uggaṇhāpetvā kālamakāsi. Te tassa sarīrakiccaṃ katvā sannipatitvā aññamaññaṃ
pucchiṃsu "kassāvuso ācariyo sāraṃ ācikkhī"ti. Eko uṭaṭhahitvā mayhanti
āha. Kiṃ ācikkhīti. Sassatanti. Aparo taṃ paṭibāhitvā "mayhaṃ sāraṃ ācikkhī"ti
āha. Evaṃ sabbe "mayhaṃ sāraṃ ācikkhi, ahaṃ jeṭṭhako"ti aññamaññaṃ vivādaṃ
vaḍḍhetvā akkose ceva paribhāse ca hatthapādappahārādīni ca pavattetvā
ekamaggena dve agacchantā nānādisāsu apakkamiṃsu. 1-
     [165] Athakho cundo samaṇuddesoti ayaṃ thero dhammasenāpatissa
kaniṭṭhabhātiko. Taṃ bhikkhū anupasampannakāle "cundo samaṇuddeso"ti samudācaritvā
therakālepi tatheva samudācariṃsu. Tena vuttaṃ "cundo samaṇuddeso"ti.
     "pāvāyaṃ vassaṃ vuṭṭho yena sāmagāmo, yenāyasmā ānando
tenūpasaṅkamī"ti kasmā upasaṅkami? nāṭputte kira kālakatepi jambudīpe
manussā tattha tattha kathaṃ pavattayiṃsu "niggaṇṭho nāṭputto eko satthāti
@Footnote: 1 cha.Ma., i. pakkamiṃsu

---------------------------------------------------------------------------------------------
page96.
Paññāyittha, tassa kālakiriyāya sāvakānaṃ evarūpo vivādo jāto. Samaṇo pana
gotamo jambudīpe cando viya suriyo viya ca pākaṭo, sāvakāpissa pākaṭāyeva.
Kīdiso nukho samaṇe gotame parinibbute sāvakānaṃ vivādo bhavissatī"ti. Thero
taṃ kathaṃ sutvā cintesi "imaṃ kathaṃ gahetvā dasabalassa ārocessāmi, satthā
etaṃ atthuppattiṃ katvā ekaṃ desanaṃ kathessatī"ti. So nikkhamitvā yena
sāmagāmo, yenāyasmā ānando tenūpasaṅkami.
     Sāmagāmoti sāmākānaṃ ussannattā tassa gāmassa nāmaṃ.
Yenāyasmā ānandoti ujumeva bhagavato santikaṃ agantvā yenassa upajjhāyo
āyasmā ānando tenūpasaṅkami.
     Buddhakāle kira sāriputtatthero ca ānandatthero ca aññamaññaṃ
mamāyiṃsu. Sāriputtatthero "mayā kattabbaṃ 1- satthu upaṭṭhānaṃ karotī"ti
ānannadattheraṃ mamāyi. Ānandatthero "bhagavato sāvakānaṃ aggo"ti sāriputtattheraṃ
mamāyi. Kuladārake ca pabbājetvā sāriputtattherassa santike upajjhaṃ
gaṇhāpeti. 2- Sāriputtattheropi tatheva akāsi. Evaṃ ekamekena attano pattacīvaraṃ
datvā pabbājetvā upajjhaṃ gaṇhāpitāni pañca pañca bhikkhusatāni ahesuṃ.
Āyasmā ānando paṇītāni cīvarādīnipi labhitvā therassa deti. 3-
                         Dhammaratanapūjāvaṇṇanā
     eko kira brāhmaṇo cintesi "buddharatanassa ca saṃgharatanassa ca
pūjā paññāyati, kathaṃ nukho dhammaratanaṃ pūjitaṃ nāma 4- hotī"ti. So bhagavantaṃ
upasaṅkamitvā etamatthaṃ pucchi. Bhagavā āha "sacepi brāhmaṇa dhammaratanaṃ
pūjetukāmo, ekaṃ bahussutaṃ pūjehī"ti. Bahussutaṃ bhante ācikkhathāti. Bhikkhusaṃghaṃ
pucchāti. So bhikkhū 5- upasaṅkamitvā "bahussutaṃ bhante ācikkhathā"ti āha.
Ānandatthero brāhmaṇāti. Brāhmaṇo theraṃ sahassagghanikena ticīvarena pūjesi.
@Footnote: 1 cha.Ma. kātabbaṃ     2 cha.Ma., i. gaṇhāpesi    3 cha.Ma. adāsi
@4 cha.Ma. nāmāti na dissati                    5 cha.Ma., i. bhikkhusaṃghaṃ

---------------------------------------------------------------------------------------------
page97.
Thero taṃ gahetvā bhagavato santikaṃ agamāsi. Bhagavā "kuto ānanda laddhan"ti
āha. Ekena bhante brāhmaṇena dinnaṃ, idaṃ panāhaṃ āyasmato sāriputtassa
dātukāmoti. Dehi ānandāti. Cārikaṃ pakkanto bhanteti. Āgatakāle dehīti,
sikkhāpadaṃ bhante paññattanti. Kadā pana sāriputto āgamissatīti. Dasāhamattena
bhanteti. "anujānāmi ānanda dasāhaparamaṃ atirekacīvaraṃ nikkhipitun"ti sikkhāpadaṃ
paññapesiṃ. 1-
     Sāriputtattheropi tatheva yaṃ kiñci manāpaṃ labhati, taṃ ānandattherassa
deti. So imaṃpi attano kaniṭṭhabhātikaṃ therasseva saddhivihārikaṃ adāsi.
Tena vuttaṃ "yenassa upajjhāyo āyasmā ānando tenupasaṅkamī"ti. Evaṃ
kirassa ahosi "upajjhayo me mahāpañño, so imaṃ kathaṃ satthu ārocessati,
atha satthā tadanurūpaṃ dhammaṃ desessatī"ti. Kathāpābhatanti kathāya mūlaṃ. Mūlañhi
"pābhatan"ti vuccati. Yathāha:-
            appakenāpi medhāvī    pābhatena vicakkhaṇo
            samuṭṭhāpeti attānaṃ    aṇuṃ aggiṃva sandhamanti. 2-
     Bhagavantaṃ dassanāyāti bhagavantaṃ dassanatthāya. Kiṃ panānena bhagavā
na diṭṭhapubboti. No na diṭṭhapubbo. Ayañhi āyasmā divā nava vāre,
rattiṃ nava vāreti ekāhaṃ aṭṭhārasa vāre upaṭṭhānameva gacchati. Divasassa
pana satavāraṃ vā sahassavāraṃ vā gantukāmo samānopi na akāraṇā gacchati,
ekaṃ pañhuddhāraṃ gahetvāva gacchati. So taṃdivasaṃ tena kathāpābhatena gantukāmo
evamāha.
                   Asammāsambuddhappaveditadhammavinayavaṇṇanā
     [166] Evañhetaṃ cunda hotīti bhagavato 3- ānandattherena
ārocitepi yasmā na ānandatthero imissā kathāya sāmiko, cundatthero pana
sāmiko. So ca 4- tassā ādimajjhapariyosānaṃ jānāti. Tasmā bhagavā tena
@Footnote: 1 cha.Ma., i. paññāpesi      2 khu. jā. 27/4/2 cullakaseṭṭhijātakaṃ
@3 cha.Ma., i. bhagavā         4 cha.Ma., i. va

---------------------------------------------------------------------------------------------
page98.
Saddhiṃ kathento "evañhetaṃ cunda hotī"tiādimāha. Tassattho:- cunda
evañhetaṃ hoti durakkhātādisabhāve dhammavinaye sāvakā dvedhikajātā bhaṇḍanādīni
katvā mukhasattīhi vitudantā viharanti.
     Idāni yasmā aniyyānikasāsaneneva niyyānikasāsanaṃ pākaṭaṃ hoti,
tasmā ādito aniyyānikasāsanameva dassento idha cunda satthā ca hoti
asammāsambuddhotiādimāha. Tattha vokkamma ca tamhā dhammā vattatīti na
nirantaraṃ pūreti, okkamitvā okkamitvā antarantaraṃ katvā pavattatīti 1-
attho. Tassa te āvuso lābhāti tassa tuyhaṃ ete dhammānudhammapaṭipattiādayo
lābhā. Suladdhanti manussattaṃpi te suladdhaṃ. Tathā paṭipajjatūti evaṃ
paṭipajjatu. Yathā te satthārā dhammo desitoti yena  te ākārena satthārā
dhammo kathito. Yo ca samādapetīti yo ca ācariyo samādapeti. Yañca samādapetīti
yaṃ ca antevāsiṃ samādapeti. Yo ca samādapitoti yo ca evaṃ samādapito
antevāsiko. Yathā ācariyena samādapitaṃ,  tathatthāya paṭipajjati. Sabbe teti
tayopi te. Ettha hi ācariyo samādapitattā apuññaṃ pasavati, samādinnantevāsiko
samādinnattā, paṭipannako paṭipannattā. Tena vuttaṃ "sabbe te
bahuṃ apuññaṃ pasavantī"ti. Etenupāyena sabbavāresu attho veditabbo.
     [167] Apicettha ñāyapaṭipannoti kāraṇapaṭipanno. Ñāyaṃ ārādhessatīti
kāraṇaṃ nipphādessati. Viriyaṃ ārabhatīti attano dukkhanibbattakaṃ viriyaṃ
karoti. Vuttaṃ hetaṃ "durakkhāte bhikkhave dhammavinaye yo āraddhaviriyo, so
dukkhaṃ viharati. Yo kusīto, so sukhaṃ viharatī"ti.
                  Sammāsambuddhappaveditadhammavinayādivaṇṇanā
     [168] Evaṃ aniyyānikasāsanaṃ dassetvā idāni niyyānikasāsanaṃ
dassento idha pana cunda satthā ca hoti sammāsambudadhotiādimāha. Tattha
niyyānikoti maggatthāya phalatthāya ca niyyāti.
@Footnote: 1 cha.Ma., i. vattati

---------------------------------------------------------------------------------------------
page99.
     [169] Viriyaṃ ārabhatīti attano sukhanipphādakaṃ viriyaṃ ārabhati.
Vuttañhetaṃ "svākkhāte bhikkhave dhammavinaye yo kusīto, so dukkhaṃ viharati. Yo
āraddhaviriyo, so sukhaṃ viharatīti.
                        Sāvakānutappasatthuvaṇṇanā
     [170] Iti bhagavā niyyānikasāsane sammāpaṭipannakassa kulaputtassa
ānisaṃsaṃ 1- dassetvā puna desanaṃ vaḍḍhento idha cunda satthā ca
loke udapādītiādimāha. Tattha ca aviññāpitatthāti abodhitatthā.
Sabbasaṅgāhapadakatanti sabbasaṅgāhapadehi kataṃ, sabbasaṅgāhikaṃ kataṃ na hotīti attho.
"sabbasaṅgāhapadagatan"tipi pāṭho, na sabbasaṅgāhapadesu gataṃ, na ekasaṅgahajātanti
attho. Sappāṭihīrakatanti niyyānikaṃ. Yāva devamanussehīti devalokato
yāva manussalokā suppabhāsitaṃ. Anutappo hotīti anutāpakaro hoti.
                       Sāvakānanutappasatthuvaṇṇanā
     [171] Satthā ca loketi 2- idaṃ tesaṃ anutappanākāradassanatthaṃ 3-
vuttaṃ. Ananutappo hotīti satthāraṃ āgamma sāvakehi yaṃ pattabbaṃ, tassa
pattattā anutāpakaro na hoti.
                     Brahmacariyaaparipūrādikathāvaṇṇanā
     [172] Theroti thiro, therakārakehi dhammehi samannāgato.
"rattaññū"tiādīni vuttatthāneva. Etehi cevāti 4- etehi heṭṭhā vuttehi.
     [173] Pattayogakkhemāti catūhi yogehi khemattā arahattaṃ idha
yogakkhemaṃ nāma, taṃ pattāti attho. Alaṃ samakkhātuṃ saddhammassāti sammukhā
gahitattā assa saddhammaṃ sammā ācikkhituṃ samatthā.
@Footnote: 1 cha.Ma., i. pasaṃsaṃ           2 cha.Ma., i. satthā ca no loke
@3 cha.Ma. anutāpakāradassanatthaṃ    4 cha.Ma., i. ce pīti

---------------------------------------------------------------------------------------------
page100.
     [174] Brahmacārinoti brahmacariyavāsaṃ vasamānā ariyasāvakā.
Kāmabhoginoti gihī sotāpannā. "iddhañcevā"tiādīni mahāparinibbāne
vitthāritāneva. Lābhaggayasaggappattanti lābhaggañceva yasaggañca pattaṃ.
     [175] Santi kho pana me cunda etarahi therā bhikkhū sāvakāti
sāriputtamoggallānādayo theRā. Bhikkhuniyoti khemātherīuppalavaṇṇātherīādayo. 1-
Upāsakā sāvakā gihī odātavasanā 2- brahmacārinoti cittagahapatihatthakaāḷavakādayo.
Kāmabhoginoti cullaanāthapiṇḍikamahāanāthapiṇḍikādayo. Brahmacāriniyoti
nandamātādayo. Kāmabhoginiyoti khujjuttarādayo.
     [176] Sabbākārasampannanti sabbakāraṇasampannaṃ. Idameva tanti
idameva brahmacariyaṃ, idameva dhammaṃ sammā hetunā nayena vadamāno vadeyya.
     Uddakassudanti 3- uddako sudaṃ. Passaṃ na passatīti passanto
na passati. So kira imaṃ pañahaṃ mahājanaṃ pucchi. Tehi "na jānāma ācariya
kathehi no"ti vutto so āha "gambhīro ayaṃ pañho āhārasappāye sati
thokaṃ cintetvā sakkā kathetun"ti. Tato tehi cattāro māse mahāsakkāre
kate taṃ pañhaṃ kathento kiñci passaṃ na passatītiādimāha. Tattha sādhunisitassāti
suṭṭhu nisitassa tikhiṇassa, sunisitakhurassa kira talaṃ paññāyati, dhārā na
paññāyatīti ayamettha attho.
                        Saṅgāyitabbadhammavaṇṇanā
     [177] Saṅgamma samāgammāti saṅgantvā samāgantvā. Atthena
atthaṃ byañjanena byañjananti atthena saha atthaṃ byañjanenapi saha byañjanaṃ
samānentehīti attho. Saṅgāyitabbanti vācetabbaṃ sajjhāyitabbaṃ. Yathayidaṃ
brahmacariyanti yathā idaṃ sakalaṃ sāsanabrahmacariyaṃ.
@Footnote: 1 cha.Ma., i. khemātherīuppalavaṇṇatherīādayo.    2 cha.Ma., i. odātavatthavasanā
@3 cha.Ma. uddakāssudaṃ, i. uddakā sudaṃ

Page 101-200.

page101.
                        Saññāpetabbavidhivaṇṇanā
     [178] Tatra ceti tatra saṃghamajjhe, tassa vā bhāsite. Atthañceva
micchā gaṇhāti, byañjanāni ca micchā ropetīti "cattāro satipaṭṭhānā"ti
ettha ārammaṇaṃ "satipaṭṭhānan"ti atthaṃ gaṇhāti. "satipaṭṭhānānī"ti byañjanaṃ
ropeti. Imassa nu kho āvuso atthassāti "satiyeva satipaṭṭhānan"ti
atthasasa cattāro "satipaṭṭhānā"ti kinnukho imāni byañjanāni, udāhu
"cattāri satipaṭṭhānānī"ti etāni vā byañjanāni upapannatarāni allīnatarāni.
Imesañca 1- byañjanānanti "cattāro satipaṭṭhānā"ti byañjanānaṃ "satiyeva
satipaṭṭhānan"ti kiṃnukho ayaṃ attho, udāhu "ārammaṇaṃ satipaṭṭhānan"ti eso
atthoti. Imassa kho āvuso atthassāti "ārammaṇaṃ satipaṭṭhānan"ti imassa
atthassa. Yā 2- ceva etānīti yānieva 3- etāni mayā vuttāni. Yā 4- ceva
esoti yo ceva esa mayā vutto. So neva ussādetabboti tumhehi tāva
sammā atthe ca sammā byañjane ca ṭhātabbaṃ. So pana neva ussādetabbo,
na apasādetabbo. Saññāpetabboti jānāpetabbo. Tassa ca atthasāti
"satiyeva satipaṭṭhānan"ti atthassa ca. Tesañca bayñjanānanti "satipaṭṭhānā"ti
byañjanānaṃ. Nisantiyāti nisāmanatthaṃ dhāraṇatthaṃ. Iminā nayena sabbavāresu
attho veditabbo.
     [181] Tādisanti tumhādisaṃ. Atthupetanti atthena upetaṃ atthassa
viññātāraṃ. Byañjanupetanti byañjanehi upetaṃ byañjanānaṃ viññātāraṃ. Evaṃ
etaṃ bhikkhuṃ pasaṃsatha. Eso hi bhikkhu na tumhākaṃ sāvako nāma, buddho nāma
esa cundāti. Iti bhagavā bahussutaṃ bhikakhuṃ attano ṭhāne ṭhapeti.
                      Paccayānuññātakāraṇādivaṇṇanā
     [182] Idāni tatopi uttaritaraṃ desanaṃ vaḍḍhento na vo ahaṃ
cundātiādimāha. Tattha diṭṭhadhammikā āsavā nāma idha loke paccayahetu
@Footnote: 1 i., ka. imesaṃ vā, Sī. imesaṃ        2 ka. yāni, Sī. yaṃ
@3 cha.Ma. yāniceva, i. yāneva          4 i., ka. yo, Sī. yaṃ

---------------------------------------------------------------------------------------------
page102.
Uppajjanakā āsavā. Samparāyikā āsavā nāma paraloke bhaṇḍanahetu
uppajjanakā āsavā. Saṃvarāyāti yathā te na pavisanti, evaṃ pidahanāya.
Paṭighātāyāti mūlaghātena paṭihananāya. Alaṃ vo taṃ yāvadeva sītassa paṭighātāyāti taṃ
tumhākaṃ sītassa paṭighātāya samatthaṃ. Idaṃ vuttaṃ hoti, yaṃ vo mayā cīvaraṃ
anuññātaṃ, taṃ pārupitvā dappaṃ vā mānaṃ vā kurumānā viharissathāti na
anuññātaṃ, taṃ pana pārupitvā sītapaṭighātādīni katvā sukhaṃ samaṇadhammayoniso-
manasikāraṃ karissathāti anuññātaṃ, yathā ca cīvaraṃ, evaṃ piṇḍapātādayopi.
Anupadavaṇṇanā 1- panettha visuddhimagge vuttanayeneva veditabbā.
                         Sukhallikānuyogavaṇṇanā
     [183] Sukhallikānuyoganti sukhaalliyanānuyogaṃ, 2- sukhasevanādhimuttatanti
attho. Sukhetīti sukhitaṃ karoti. Pīṇetīti pīṇitaṃ thūlaṃ karoti.
                       Khīṇāsavaabhabbaṭṭhānavaṇṇanā
     [186] Aṭṭhitadhammāti aṭṭhitasabhāvā. 3- Jivhā no atthīti yaṃ yaṃ
icchanti, taṃ taṃ kathenti, kadāci maggaṃ kathenti, kadāci phalaṃ kadāci nibbānanti
adhippāyo. Jānatāti sabbaññutañāṇena jānantena. Passatāti pañcahi cakkhūhi
passantena. Gambhīranemoti gambhīraṃ bhūmiṃ anupaviṭṭho. Sunikhātoti suṭṭhu nikhāto.
Evameva kho āvusoti evaṃ khīṇāsavo abhabbo navaṭṭhānāni 4- ajjhācarituṃ.
Tasmiṃ ajjhācāre 5- acalo 6- asampavedhī. Tattha sañcicca pāṇaṃ jīvitā voropanādīsu
sotāpannādayopi abhabbā. Sannidhikārakaṃ kāme paribhuñjitunti vatthukāme
ca kilesakāme ca sannidhiṃ katvā paribhuñjituṃ. Seyyathāpi pubbe āgārikabhūtoti
yathā pubbe gihibhūto paribhuñjati, evaṃ paribhuñjituṃ abhabbo.
@Footnote: 1 cha.Ma. anupadasaṃvaṇṇanā  2 cha.Ma. sukhalliyanānuyogaṃ, i. sukhaṃ alliyanānuyogaṃ
@3 cha.Ma., i. niṭṭhitasabhāvā 4 cha.Ma., i. nava ṭhānāni  5 cha.Ma. anajjhācāro,
@i. ajjhācāro  6 i. acelo

---------------------------------------------------------------------------------------------
page103.
                         Pañhābyākaraṇavaṇṇanā
     [187] Agāramajjhe vasantā hi sotāpannādayo ca yāvajīvaṃ
gihibyañjanena tiṭṭhanti. Khīṇāsavo pana arahattaṃ patvāva manussabhūto parinibbāyati
vā pabbajati vā. Cātummahārājikādīsu kāmāvacaradevesu muhuttaṃpi na
tiṭṭhati. Kasmā? vivekaṭṭhānassa abhāvā. Bhummadevattabhāve pana ṭhito arahattaṃ
patvāpi tiṭṭhati. Tassa ca 1- vasena ayaṃ pañho āgato. Bhinnadosattā panassa
bhikkhubhāvo veditabbo. Atīrakanti atīraṃ aparicchedaṃ mahantaṃ. No ca kho
anāgatanti anāgataṃ pana addhānaṃ ārabbha evaṃ na paññapeti, atītameva
maññe samaṇo gotamo jānāti, na anāgataṃ. Tathā hissa atīte
aḍḍhachakkasatajātakānussaraṇaṃ 2- paññāyati. Anāgate evaṃ bahuanussaraṇaṃ na paññāyatīti
imamatthaṃ maññamānā evaṃ vadeyyuṃ. Tayidaṃ kiṃ sūti anāgate apaññāpanaṃ kiṃnukho.
Kathaṃsūti kena nu kho kāraṇena ajānantoyeva nu kho anāgataṃ nānussarati,
ananussaritukāmatāya nānussaratīti. Aññavihitakena ñāṇadassanenāti paccakkhaṃ
viya katvā dassanasamatthatāya dassanabhūtena ñāṇena aññatthavihitakena ñāṇena
aññaṃ ārabbha pavattamānaṃ ñāṇadassanaṃ saṅgahetabbaṃ paññāpetabbaṃ maññanti.
Te hi carato ca tiṭṭhato ca suttassa ca jāgarassa ca satataṃ samitaṃ ñāṇadassanaṃ
paccupaṭṭhitaṃ maññanti, tādisañca ñāṇaṃ nāma natthi. Tasmā yathariva bālā
abyattā, evaṃ maññantīti veditabbā.
     Satānusārīti pubbenivāsānussatisampayuttaṃ. Yāvatakaṃ ākaṅkhatīti yattakaṃ
ñātuṃ icchati, tattakaṃ jānissāmīti ñāṇaṃ peseti. 3- Athassa dubbalapattapuṭe
pakkhittanārāco 4- viya appaṭihataṃ anivāritaṃ ñāṇaṃ gacchati, tena yāvatakaṃ
ākaṅkhati tāvatakaṃ anussarati. Bodhijanti bodhimūle jātaṃ. Ñāṇaṃ uppajjatīti
catumaggañāṇaṃ uppajjati. Ayamantimā jātīti tena ñāṇena jātimūlassa pahīnattā
puna ayamantimā jāti. Natthidāni punabbhavoti aparaṃpi ñāṇaṃ uppajjati.
@Footnote: 1 cha.Ma., i. casaddo na dissatī      2 cha.Ma. aḍḍhachaṭṭha...     3 cha.Ma. pesesi
@4 cha.Ma. pakkhandanārāco, i. pakkhantanārāco

---------------------------------------------------------------------------------------------
page104.
     Anatthasañhitanti na idhalokatthaṃ vā paralokatthaṃ vā nissitaṃ. Na taṃ
tathāgato byākarotīti taṃ bhāratayuddhasītāharaṇasadisaṃ aniyyānikakathaṃ tathāgato na
katheti. Bhūtaṃ tacchaṃ anatthasañhitanti rājakathāditiracchānakathaṃ. Kālaññū tathāgato
hotīti kālaṃ jānāti. Sahetukaṃ sakāraṇaṃ katvā yuttappattakāleyeva katheti.
     [188] Tasmā tathāgatoti vuccatīti yathā yathā gaditabbaṃ, tathā tatheva
gadanato dakārassa takāraṃ katvā tathāgatoti vuccatīti attho. Diṭṭhanti rūpāyatanaṃ.
Sutanti saddāyatanaṃ. Mutanti mutvā patvāva gahetabbato gandhāyatanaṃ rasāyatanaṃ
phoṭṭhabbāyatanaṃ. Viññātanti sukhadukkhādidhammāyatanaṃ. Pattanti pariyesitvā vā
apariyesitvā vā pattaṃ. Pariyesitanti pattaṃ vā appattaṃ vā pariyesitaṃ.
Anuvicaritaṃ manasāti cittena anusañcaritaṃ. "tathāgatena abhisambuddhan"ti iminā
etaṃ dasseti, yañhi aparimāṇāsu lokadhātūsu imassa sadevakassa lokassa nīlaṃ
pītakantiādi rūpārammaṇaṃ cakkhudvāre āpāthaṃ āgacchati, "ayaṃ satto imasmiṃ
khaṇe imaṃ nāma rūpārammaṇaṃ disvā sumano vā dummano vā majjhatto vā
jāto"ti sabbaṃ taṃ tathāgatassa evaṃ abhisambuddhaṃ. Tathā yaṃ aparimāṇāsu
lokadhātūsu imassa sadevakassa lokassa bherisaddo mudiṅgasaddotiādi
saddārammaṇaṃ sotadvāre āpāthaṃ āgacchati. Mūlagandho tacagandhotiādi
gandhārammaṇaṃ ghānadvāre āpāthaṃ āgacchati. Mūlaraso khandharasotiādi rasārammaṇaṃ
jivhādvāre āpāthaṃ āgacchati. Kakkhaḷaṃ mudukantiādi paṭhavīdhātutejodhātu-
vāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati, "ayaṃ satto imasmiṃ
khaṇe imaṃ nāma phoṭṭhabbārammaṇaṃ phusitvā sumano vā dummano vā majjhatto
vā jāto"ti sabbaṃ taṃ tathāgatassa evaṃ abhisambuddhaṃ. Tathā yaṃ aparimāṇāsu
lokadhātūsu imassa sadevakassa lokassa sukhadukkhādibhedaṃ dhammārammaṇaṃ
manodvārassa āpāthaṃ āgacchati, "ayaṃ satto imasmiṃ khaṇe idaṃ nāma
dhammārammaṇaṃ vijānitvā sumano vā dummano vā majjhatto vā jāto"ti
sabbaṃ taṃ tathāgatassa evaṃ abhisambuddhaṃ.

---------------------------------------------------------------------------------------------
page105.
     Yañhi cunda imesaṃ sattānaṃ diṭṭhaṃ sutaṃ mutaṃ viññātaṃ tattha
tathāgatena adiṭṭhaṃ vā assutaṃ vā amutaṃ vā aviññātaṃ vā natthi. Imassa
pana 1- mahājanassa pariyesitvā pattaṃpi atthi, pariyesitvā appattaṃpi atthi.
Apariyesitvā pattaṃpi atthi, apariyesitvā appattaṃpi atthi. Sabbaṃpi taṃ
tathāgatassa appattaṃ nāma natthi, ñāṇena asacchikataṃ nāma. "tasmā tathāgatoti
vuccatī"ti. Yaṃ ṭhānaṃ 2- yathā loke na gataṃ tassa tatheva gatattā "tathāgato"ti
vuccati. Pāliyaṃ pana abhisambuddhanti vuttaṃ, taṃ gatasaddena ekatthaṃ. Iminā
nayena sabbavāresu "tathāgato"ti nigamanassa attho veditabbo. Tassa yutti
brahmajāle tathāgatasaddavitthāre vuttāyeva.
                         Abyākataṭṭhānavaṇṇanā
     [189] Evaṃ attano asamataṃ anuttarataṃ sabbaññutaṃ dhammarājabhāvaṃ
kathetvā idāni "puthusamaṇabrāhmaṇānaṃ laddhīsu mayā aññātaṃ adiṭṭhaṃ nāma
natthi, sabbaṃ mama ñāṇassa antoyeva pavattatī"ti sīhanādaṃ nadanto ṭhānaṃ
kho panetaṃ cunda vijjatīti ādimāha. Tattha tathāgatoti satto. Nahetaṃ
āvuso atthasañhitan idhalokaparalokatthasañhitaṃ na hoti. Na dhammasañhitanti
navalokuttaradhammanissitaṃ na hoti. Na ādibrahmacariyakanti sikkhattayasaṅgahitassa
sakalasāsanabrahmacariyassa ādibhūtaṃ na hotaṃ.
                         Byākataṭṭhānavaṇṇanā
     [190] Idi dukkhanti khotiādīsu taṇhaṃ ṭhapetvā avasesā tebhūmikā
dhammā idaṃ dukkhanti byākataṃ. Tasseva dukkhassa pabhāvikā janikā taṇhā
dukkhasamudayoti byākataṃ ubhinnaṃ appavatti dukkhanirodhoti byākataṃ. Dukkhaparijānano
samudayapajahano nirodhasacchikaraṇo ariyamaggo dukkhanirodhagāminīpaṭipadāti byākataṃ.
@Footnote: 1 cha.Ma. panasaddo na dissati        2 cha.Ma., i. ṭhānanti na dissati

---------------------------------------------------------------------------------------------
page106.
"etañhi āvuso atthasañhitan"tiādīsu etaṃ idhalokaparalokatthanissitaṃ
navalokuttaradhammanissitaṃ sakalasāsanabrahmacariyassa ādi padhānaṃ pubbaṅgamanti
ayamattho.
                      Pubbantasahagatadiṭṭhinissayavaṇṇanā
     [191] Idāni yantaṃ mayā na byākataṃ, taṃ ajānantena na
byākatanti mā evaṃ saññamakaṃsu. Jānantova ahaṃ evaṃ "etasmiṃ byākatepi
attho natthī"ti na byākariṃ. Yaṃ pana yathā byākātabbaṃ, taṃ mayā byākatamevāti
sīhanādaṃ nadanto puna yepi te cundātiādimāha.
     Tattha diṭṭhiyova diṭṭhinissayā, diṭṭhinissitakā diṭṭhigatikāti attho.
Idameva saccanti idameva dassanaṃ saccaṃ. Moghamaññanti aññesaṃ vacanaṃ moghaṃ.
Asayaṃkāroti asayaṃkato.
     [192] Tatrāti tesu samaṇabrāhmaṇesu. Atthi nukho idaṃ āvuso
vuccatīti āvuso yaṃ tumhehi sassato attā ca loko cāti vuccati, idamatthi
nukho udāhu natthīti evaṃ ahante pucchāmīti attho. Yañca kho te
evamāhaṃsūti yaṃ pana te "idameva saccaṃ moghamaññan"ti vadanti, tantesaṃ
nānujānāmi. Paññattiyāti diṭṭhipaññattiyā. Samasamanti samena ñāṇena samaṃ.
Yadidaṃ adhipaññattīti yā ayaṃ adhipaññatti nāma. Ettha ahameva bhiyyo
uttaritaro na mayā samo atthi. Tattha yañca vuttaṃ "paññattiyāti yañca
adhipaññattī"ti ubhayametaṃ atthato ekaṃ. Bhedato hi paññatti adhipaññattīti
dvayaṃ hoti. Tattha paññatti nāma diṭṭhipaññatti. Adhipaññatti nāma
khandhapaññatti dhātupaññatti āyatanapaññatti  indriyapaññatti saccapaññatti
puggalapaññattīti evaṃ vuttā cha paññattiyo. Idha pana paññattiyāti etthāpi
paññatti ceva adhipaññatti ca adhippetā, adhipaññattīti etthāpi. Bhagavā hi
paññattiyāpi anuttaro, adhipaññattiyāpi anuttaro. Tenāha "ahameva tattha
bhiyyo yadidaṃ adhipaññattī"ti.

---------------------------------------------------------------------------------------------
page107.
                      Aparantasahagatadiṭaṭhinissayavaṇṇanā
     [196] Pahānāyāti pajahanatthāya. 1- Samatikkamāyāti tasseva vevacanaṃ.
Desitāti kathitā. Paññattāti ṭhapitā. Satipaṭṭhānabhāvanāya hi ghanavinibbhogaṃ
katvā sabbadhammesu yāthāvato 2- diṭṭhesu "suddhasaṅkhārapuñjo yaṃ nayidha
sattūpalabbhatī"ti sanniṭṭhānato sabbadiṭṭhinissayānaṃ pahānaṃ hotīti. Tena vuttaṃ
"diṭṭhinissayānaṃ pahānāya samatikkamāya evaṃ mayā ime cattāro satipaṭṭhānā
desitā paññattā"ti. Sesaṃ sabbattha uttānatthamevāti.
                      Pāsādikasuttavaṇṇanā niṭṭhitā
                          ------------
                           7. Lakkhaṇasutta
                      dvattiṃsamahāpurisalakkhaṇavaṇṇanā
     [199] Evamme sutanti lakkhaṇasuttaṃ. Tatrāyaṃ anuttānapadavaṇṇanā:-
     dvattiṃsimānīti dvattiṃsa imāni. Mahāpurisalakkhaṇānīti mahāpurisabyañjanāni
mahāpurisanimittāni "ayaṃ mahāpuriso"ti sañjānanakāraṇāni. "yehi
samannāgatassa mahāpurisassā"tiādi mahāpadāne vitthāritanayeneva veditabbaṃ.
     "bāhirakāpi isayo dhārenti, no ca kho te jānanti imassa
kammassa katattā imaṃ lakkhaṇaṃ paṭilabhatī"ti kasmā āha. Atthuppattiyā
anurūpattā. Idañhi suttaṃ saatthuppattikaṃ. Sā panassa atthuppatti kattha
samuṭṭhitā? antogāme manussānaṃ antare.
     Tadā kira sāvatthivāsino attano attano gehesu ca gehadvāresu
ca saṇṭhāgārādīsu ca nisīditvā kathaṃ samuṭṭhāpesuṃ "bhagavato asītianubyañjanāni
byāmappabhā dvattiṃsamahāpurisalakkhaṇāni, yehi ca bhagavato kāyo, sabbaphāliphullo
@Footnote: 1 cha.Ma., i. pajahanatthaṃ        2 i. yathāvato

---------------------------------------------------------------------------------------------
page108.
Viya pāricchattako, vikasitamiva kamalavanaṃ, nānāratanavicittaṃ viya suvaṇṇatoraṇaṃ,
tārāmaricivikasitamiva 1- gagaṇatalaṃ, ito cito ca vidhāvamānā vipphandamānā
chabbaṇṇaraṃsiyo muñcanto 2- ativiya sobhati. Bhagavato ca iminā nāma kammena
idaṃ lakkhaṇaṃ nibbattanti kathitaṃ natthi, yāguuḷuṅkamattampi pana kaṭacchubhattamattaṃ
vā pubbe dinnapaccayā evaṃ uppajjatīti bhagavatā vuttaṃ. Kiṃnu kho satthā
kammaṃ akāsi, yenassa imāni lakkhaṇāni nibbattantī"ti.
     Athāyasmā ānando antogāme caranto imaṃ kathāsallāpaṃ sutvā
katabhattakicco vihāraṃ āgantvā satthu vattaṃ katvā vanditvā ṭhito "mayā
bhante antogāme ekā kathā sutā"ti āha. Tato bhagavatā "kinte
ānanda sutan"ti vutte sabbaṃ ārocesi. Satthā therassa vacanaṃ sutvā
parivāretrā nisinne bhikkhū āmantetvā "dvattiṃsimāni bhikkhave mahāpurisassa
mahāpurisalakkhaṇānī"ti paṭipāṭiyā lakkhaṇāni dassetvā yena kammena yaṃ
nibbattaṃ, tassa dassanatthaṃ evamāha.
                    Supatiṭṭhitapādatālakkhaṇavaṇṇanā (1)
     [201] Purimaṃ jātintiādīsu pubbe nivuṭṭhakkhandhā jātavasena
"jātī"ti vuttā. Tathā bhavanavasena "bhavo"ti, nivuṭṭhavasena ālayaṭṭhena vā
"niketo"ti. Tiṇṇaṃpi padānaṃ pubbe nivuṭṭhakkhandhasantāne "ṭhito"ti attho.
     Idāni yasmā taṃ khandhasantānaṃ devalokādīsu pavattati. 3-
Lakkhaṇanibbattanasamatthaṃ pana kusalakammaṃ tattha na sukaraṃ, manussabhūtasseva taṃ sukaraṃ.
Tasmā yathābhūtena yaṃ kammaṃ kataṃ, taṃ dassento pubbe manussabhūto samānotiādimāha.
Akāraṇaṃ vā etaṃ. Hatthiassagomahisavānarādibhūtopi 4- hi mahāpuriso
pāramiyo pūretiyeva. Yasmā pana evarūpe attabhāve ṭhitena katakammaṃ na sakkā
sukhena dīpetuṃ. Tasmā "pubbe manussabhūto samāno"ti āha.
@Footnote: 1 cha.Ma. tārāmaricivirocamiva     2 Sī. vissajjento     3 cha.Ma. vattati
@4 cha.Ma. hatthiassamigamahisavānarādibhūtopi, i. hatthiassamigamahisavānarādibhūtopi

---------------------------------------------------------------------------------------------
page109.
     Daḷhasamādānoti thiraggahaṇo. Kusalesu dhammesūti dasakusalakammapathesu.
Avatthitasamādānoti niccalaggahaṇo anivattitaggahaṇo. Mahāsattassa hi akusalakammato
aggiṃ patvā kukkuṭapattaṃ viya cittaṃ paṭikuṭṭati, kusalaṃ patvā vitānaṃ viya
pasāriyati. Tasmā daḷhasamādāno hoti anivattitasamādāno. Na sakkā kenaci
samaṇena vā brāhmaṇena vā devena vā mārena vā brahmunā vā
kusalasamādānaṃ visajjāpetuṃ.
     Tatrimāni vatthūni:- pubbe kira mahāpuriso kalandakayoniyaṃ
nibbatti. Atha deve vuṭṭhe ogho āgantvā kulāvakaṃ gahetvā samuddameva
pavesesi. Mahāpuriso "puttake nīharissāmī"ti naṅguṭṭhaṃ temetvā temetvā
samuddato udakaṃ bahi khipati. 1- Sattame divase sakko āvajjitvā tattha āgamma
"kiṃ karosī"ti pucchi. So tassa ārocesi. Sakko mahāsamuddato udakassa
dunnīharaṇīyabhāvaṃ kathesi. Bodhisatto tādisena kusītena saddhiṃ kathetuṃpi na
vaṭṭati. "mā idha tiṭṭhā"ti apasādeti. 2- Sakko "anomapurisena gahitaggahaṇaṃ
na sakkā visajjāpetun"ti tuṭṭho tassa puttake ānetvā adāsi.
Mahājanakakālepi mahāsamuddaṃ taramāno "kasmā mahāsamuddaṃ tarasī"ti devatāya puṭṭho
"pāraṃ gantvā kulasantake raṭṭhe rajjaṃ gahetvā dānaṃ dātuṃ tarāmī"ti āha.
Tato devatāya "ayaṃ mahāsamuddo gambhīro ceva puthulo ca, kadā naṃ
tarissatī"ti vutte 3- so āha "taveso mahāsamuddasadiso, mayhaṃ pana ajjhāsayaṃ
āgamma khuddakamātikā viya khāyati. Tvaṃyeva maṃ dakkhissasi samuddaṃ taritvā
samuddapārato dhanaṃ āharitvā kulasantake raṭṭhe 4- rajjaṃ gahetvā dānaṃ
dadamānan"ti. Devatā "anomapurisena gahitaggahaṇaṃ na sakkā visajjāpetun"ti
bodhisattaṃ āliṅgitvā haritvā uyyāne nipajjāpesi. So chattaṃ ussāpetvā
divase divase pañcasatasahassapariccāgaṃ katvā aparabhāge nikkhamma pabbajito.
Evaṃ mahāsatto na sakkā kenaci samaṇena vā .pe. Brahmunā vā
@Footnote: 1 cha.Ma. khipi               2 cha.Ma. apasāresi, i, apasādesi
@3 Sī. puṭṭho               4 cha.Ma. raṭṭheti na dissati

---------------------------------------------------------------------------------------------
page110.
Kusalasamādānaṃ visajjāpetuṃ. Tena vuttaṃ "daḷhasamādāno ahosi kusalesu dhammesu
avaṭṭhitasamādāno"ti 1-.
     Idāni yesu kusalesu dhammesu avaṭṭhitasamādāno, 1- ahosi te
dassetuṃ kāyasucaritetiādimāha. Dānasaṃvibhāgeti ettha ca dānameva diyyanavasena dānaṃ,
saṃvibhāgakaraṇavasena saṃvibhāgo. Sīlasamādāneti pañcasīlaaṭṭhasīladasasīlacatupārisuddhisīla-
pūraṇakāle. Uposathūpavāseti cātuddasikādibhedassa uposathassa
upavasanakāle. Matteyyatāti mātuyā kātabbavatte. Sesapadesupi eseva nayo.
Aññataraññataresu cāti aññesu ca aññesu ca evarūpesu. Adhikusalesūti ettha
atthi kusalā, atthi adhikusalā. Sabbepi kāmāvacarakusalā kusalā nāma, rūpāvacarā
adhikusalā. Ubhopi te kusalā nāma, arūpāvacarā adhikusalā. Sabbepi te kusalā
nāma, sāvakapāramīpaṭilābhapaccayā kusalā adhikusalā. Tepi kusalā nāma,
paccekabodhilābhapaccayā kusalā adhikusalā. Tepi kusalā nāma, sabbaññutañāṇa-
paṭilābhapaccayā pana kusalā idha "adhikusalā"ti adhippetā. Tesu adhikusalesu dhammesu
daḷhasamādāno ahosi avaṭṭhitasamādāno. 1-
     Katattā upacitattāti ettha sakiṃpi kataṃ katameva, abhiṇhakaraṇena
pana upacitaṃ hoti. Ussannattāti piṇḍīkataṃ rāsīkataṃ kammaṃ ussannanti vuccati.
Tasmā "ussannattā"ti vadanto mayā katassa kammassa cakkavāḷaṃ
atisambādhaṃ bhavaggaṃ atinīcaṃ, evaṃ me ussannaṃ kammanti dasseti. Vipulattāti
appamāṇattā. Iminā "anantaṃ appamāṇaṃ mayā kataṃ kamman"ti dasseti.
Adhiggaṇhātīti adhibhavati, aññehi devehi atirekaṃ labhatīti attho. Paṭilabhatīti
adhigacchati.
     Sabbāvantehi pādatalehīti idaṃ "samaṃ pādaṃ bhūmiyaṃ nikkhipatī"ti
etassa vitthāravacanaṃ. Tattha sabbāvantehīti sabbapadesavantehi, na ekena
padesena paṭhamaṃ phusati, na ekena pacchā, sabbeheva pādatalehi samaṃ phusati,
samaṃ uddharati. Sacepi hi tathāgato "anekasataporisaṃ narakaṃ akkamissāmī"ti pādaṃ
@Footnote: 1.-1-1 cha.Ma. avatthitasamādāno

---------------------------------------------------------------------------------------------
page111.
Abhiharati 1- nīharati. 1- Tāvadeva ninnaṭṭhānaṃ vātapūritā viya kammārabhastā
unnamitvā paṭhavīsamaṃ hoti. Unnataṃ ṭhānaṃpi anto pavisati. "dūre akkamissāmī"ti
pādaṃ 2- abhinīharantassa sineruppamāṇopi pabbato suseditavettaṅkuro viya
onamitvā pādasamīpaṃ āgacchati. Tathāhissa yamakapāṭihāriyaṃ katvā "yugandharapabbataṃ
akkamissāmī"ti pāde abhinīhaṭe pabbato onamitvā pādasamīpaṃ āgato. Sopi
taṃ akkamitvā dutiyapādena tāvatiṃsabhavanaṃ akkami. Na hi cakkalakkhaṇena
patiṭṭhātabbaṭṭhānaṃ visamaṃ bhavituṃ sakkoti. Khāṇu vā kaṇṭako vā sakkharā vā
kathalā vā uccārapassāvakheḷasiṅghāṇikādīni vā purimataraṃ vā apagacchanti,
tattha tattheva vā paṭhaviṃ pavisanti. Tathāgatassa hi sīlatejena puññatejena
dhammatejena dasannaṃ pāramīnaṃ ānubhāvena ayaṃ mahāpaṭhavī samā mudupupphābhikiṇṇā
hoti.
     [202] Sāgarapariyantanti sāgarasīmaṃ. Na hi tassa rajjaṃ kārentassa
antarā rukkho vā pabbato vā nadī vā sīmā hoti mahāsamuddova sīmā.
Tena vuttaṃ "sāgarapariyantan"ti. Akhīlamanimittamakaṇṭakanti niccoraṃ. Corā hi
kharasamphassaṭṭhena khīlā, upaddavapaccayaṭṭhena nimittā, vijjhanaṭṭhena kaṇṭakāti
vuccanti. Iddhanti samiddhaṃ. Phītanti sabbasampattiyā phāliphullaṃ. Khemanti
nibbhayaṃ. Sivanti nirupaddavaṃ. Nirabbudanti coraabbudarahitaṃ, 3- gumbagumbaṃ
hutvā carantehi corehi virahitanti attho. Akkhambhiyoti 4- avikkhambhiyo. Na naṃ
koci ṭhānato cāletuṃ sakkoti. Paccatthikenāti paṭipakkhaṃ icchantena. Paccāmittenāti
paṭiviruddhena amittena. Ubhayampetaṃ sapattavevacanaṃ. Abbhantarehīti anto
uṭṭhitehi rāgādīhi.
     Bāhirehīti samaṇādīhi. Tathā hi naṃ bāhirā devadattakokālikādayo
samaṇāpi soṇadaṇḍakūṭadaṇḍādayo brāhmaṇāpi sakkasadisā devatāpi satta
vassāni anubandhamāno māropi bakādayo brahmānopi vikkhambhituṃ nāsakkhiṃsu.
@Footnote: 1 cha.Ma., i. abhinīharati  2 cha.Ma., i. pādanti na dissati
@3 cha.Ma. abbudavirahitaṃ, i. abbudarahitaṃ  4 Sī., i. avikkhambhiyo

---------------------------------------------------------------------------------------------
page112.
     Ettāvatā bhagavatā kammañca kammasarikkhakañca lakkhaṇañca
lakkhaṇānisaṃso ca vutto hoti. Kammaṃ nāma satasahassakappādhikāni cattāri asaṅkheyyāni
daḷhaviriyena hutvā katakammaṃ. Kammasarikkhakaṃ nāma daḷhena katakammabhāvaṃ 1-
sadevako loko jānātūti nibbattaṃ 2- supatiṭṭhitapādamahāpurisalakkhaṇaṃ. Lakkhaṇaṃ
nāma supatiṭṭhitapādatā. Lakkhaṇānisaṃso nāma paccatthikehi avikkhambhanīyatā.
     [203] Tatthetaṃ vuccatīti tattha vutte kammādibhede aparaṃpi idaṃ
vuccati, gāthābandhaṃ sandhāya vuttaṃ. Etā pana gāthā porāṇakattherā
"ānandattherena ṭhapitā vaṇṇanāgāthā"ti vatvā gatā. Aparabhāge therā
"ekapadiko atthuddhāro"ti āhaṃsu.
     Tattha sacceti vacīsacce. Dhammeti dasakusalakammapathadhamme. Dameti
indriyadamane. Saṃyameti sīlasaṃyame. "soceyyasīlālayūposathesu cā"ti ettha
kāyasoceyyādi tividhaṃ soceyyaṃ. Ālayabhūtaṃ sīlameva sīlālayo. Uposathakammaṃ
uposatho. Ahiṃsāyāti avihiṃsāya. Samattamācarīti 3- sakalamācari.
     Anuvabhīti anubhavi. Veyyañjanikāti lakkhaṇapāṭhakā. Parābhibhūti pare
abhibhavanasamattho. Sattubhīti sapattehi akkhambhiyo hoti.
     Na so gacchati jātu khambhananti so ekaṃseneva aggapuggalo
vikkhambhetabbataṃ na gacchati. Esā hi tassa dhammatāti tassa hi esā
dhammatā ayaṃ sabhāvo.
                      Pādatalacakkalakkhaṇavaṇṇanā (2)
     [204] Ubbegauttāsabhayanti ubbegabhayañceva uttāsabhayañca.
Tattha corato vā rājato vā paccatthiasthikato vā vilopanabandhanādinissayabhayaṃ
ubbego nāma, taṃmuhuttikaṃ caṇḍahatthiassādīni vā ahiyakkhādayo vā paṭicca
@Footnote: 1 cha.Ma., i. katabhāvaṃ           2 cha.Ma., i. nibbattanti na dissati
@3 ka. samantamācari

---------------------------------------------------------------------------------------------
page113.
Lomahaṃsanakaraṃ bhayaṃ uttāsabhayaṃ nāma. Taṃ sabbaṃ apanuditā vūpasamitā. Saṃvidhātāti
saṃvidahitā. Kathaṃ saṃvidahati? aṭaviyaṃ sāsaṅkaṭṭhānesu dānasālaṃ kāretvā tattha
āgate bhojetvā manusse datvā ativāheti. Taṃ ṭhānaṃ pavisituṃ asakkontānaṃ
manusse pesetvā paveseti. Nagarādīsupi tesu tesu ṭhānesu ārakkhaṃ ṭhapeti,
evaṃ saṃvidahati. Saparivārañca dānaṃ adāsīti annapānādi dasavidhaṃ dānavatthu.
     Tattha annanti yāgubhattaṃ. Taṃ dento 1- na dvāre ṭhapetvā
adāsi, athakho antonivesane haritūpalitte ṭhāne lājā ceva pupphāni ca
vikiritvā āsanaṃ paññapetvā vitānaṃ bandhitvā gandhadhūpādīhi sakkāraṃ katvā
bhikkhusaṃghaṃ nisīdāpetvā yāguṃ adāsi. Yāguṃ dento ca sabyañjanaṃ adāsi.
Yāgupānāvasāne pāde dhovitvā telena makkhetvā nānappakārakaṃ anantaṃ
khajjakaṃ datvā pariyosāne anekasūpaṃ anekabyañjanaṃ paṇītabhojanaṃ adāsi.
Pānaṃ dento ambapānādiaṭṭhavidhapānaṃ adāsi, taṃpi yāgubhattaṃ datvā. Vatthaṃ
dento na suddhavatthameva adāsi, ekapaṭadupaṭādipahonakaṃ pana vatthaṃ 2- datvā
sūciṃpi adāsi, suttaṃpi adāsi, suttaṃpi vaṭṭesi, sūcikaraṇaṭṭhāne bhikkhūnaṃ
āsanāni yāgubhattaṃ pādamakkhanaṃ piṭṭhimakkhanaṃ rajanaṃ paṇḍupalāsaṃ rajanadoṇikaṃ
antamaso cīvararajanakampi kappiyakārakampi adāsi.
     Yānanti upāhanaṃ. Taṃ dentopi 3- upāhanatthavikaṃ upāhanadaṇḍakaṃ
makkhanatelaṃ heṭṭhā vuttāni ca annādīni tasseva parivāraṃ katvā adāsi. Mālaṃ
dentopi na suddhamālameva adāsi, athakho naṃ gandhehi missetvā heṭṭhimāni
cattāri tasseva parivāraṃ katvā adāsi. Bodhicetiyaāsanapotthakādipūjanatthāya
ceva cetiyagharadhūpanatthāya ca gandhaṃ dentopi na suddhagandhameva adāsi,
gandhapiṃsanakanisadāya ceva pakkhipanakabhājanena ca saddhiṃ heṭṭhimāni pañca tassa
parivāraṃ katvā adāsi. Cetiyapūjādīnaṃ atthāya haritālamanosilācīnapiṭṭhādivilepanaṃ
dentopi na suddhavilepanameva adāsi, vilepanabhājanena saddhiṃ heṭṭhimāni cha
tassa parivāraṃ katvā adāsi. Seyyāti mañcapīṭhaṃ. Taṃ dentopi na
@Footnote: 1 cha.Ma., i. dadanto      2 cha.Ma. vatthanti na dissati    3 cha.Ma. dadento

---------------------------------------------------------------------------------------------
page114.
Suddhamañcapīṭhameva adāsi. Kojavakambalapaccattharaṇamañcapaṭipādakehi saddhiṃ antamaso
makuṇasodhanadaṇḍakaṃ 1- heṭṭhimāni ca satta tassa parivāraṃ katvā adāsi. Āvasathaṃ
dentopi na gehamattameva adāsi, athakho naṃ mālākammalatākammapaṭimaṇḍitaṃ
supaññattamañcapīṭhaṃ kāretvā heṭṭhimāni aṭṭha tassa parivāraṃ katvā adāsi.
Padīpeyyanti padīpatelaṃ. Taṃ dento cetiyaṅgaṇe bodhiyaṅgaṇe dhammassavanagge
vasanagehe potthakavācanaṭṭhāne ca 2- imimā dīpaṃ jālāpethāti na suddhatelameva
adāsi, vaṭṭikapallakatelabhājanādīhi saddhiṃ heṭṭhimāni nava tasseva parivāraṃ
katvā adāsi. Suvibhattantarānīti suvibhattaantarāni.
     Rājānoti abhisittā khattiyā. Bhogikāti bhojakā. Kumārāti
rājakumāRā. Idha kammaṃ nāma saparivāradānaṃ. Kammasarikkhakaṃ nāma saparivāraṃ
katvā dānaṃ adāsīti iminā kāraṇena sadevako loko jānātūti nibbattaṃ
cakkalakkhaṇaṃ. Lakkhaṇaṃ nāma tadeva cakkalakkhaṇaṃ. Ānisaṃso mahāparivāratā.
     [205] Tatthetaṃ vuccatīti imā tadatthaparidīpanā gāthā vuccanti.
Duvidhā hi gāthā hoti 3- tadatthaparidīpanā visesatthaparidīpanā ca. Tattha pāliyaṃ
āgatameva atthaṃ paridīpayamānā 4- tadatthaparidīpanā nāma. Pāliyaṃ anāgataṃ
paridīpayamānā visesatthaparidīpanā nāma. Imā pana tadatthaparidīpanā. Tattha pureti
pubbe. Puratthāti tasseva vevacanaṃ. Purimāsu jātīsūti imissā jātiyā pubbe
katakammapaṭikkhepadīpanaṃ. Ubbegauttāsabhayāpanūdanoti ubbegabhayassa ceva
uttāsabhayassa ca apanūdano. Ussukoti adhimutato.
     Satapuññalakkhaṇanti satena satena puññakammena nibbattaṃ ekekalakkhaṇaṃ.
Evaṃ sante yo koci buddho bhaveyyāti na rocayiṃsu, anantesu pana
cakkavāḷesu sabbe sattā ekekaṃ kammaṃ satakkhattuṃ kareyyuṃ, ettakehi janehi
katakammaṃ bodhisatto ekova ekekaṃ sataguṇaṃ katvā nibbatto. Tasmā
"satapuññalakkhaṇo"ti imamatthaṃ rocayiṃsu. Manussāsurasakkarakkhasāti manussā ca asurā
ca sakkā ca rakkhasā ca.
@Footnote: 1 cha.Ma. maṅgulasodhanadañḍakaṃ, i. makulasodhanadaṇḍake     2 cha.ma, i. casaddo na dissati
@3 cha.Ma. honti                      4 cha.Ma. paridīpanā, i. paridīpiyamānā

---------------------------------------------------------------------------------------------
page115.
                   Āyatapaṇhitāditilakkhaṇavaṇṇanā (3-5)
     [206] Antarāti paṭisandhito sarasacutiyā antaRā. 1- Idha kammaṃ
nāma pāṇātipātā paṭivirati. 2- Kammasarikkhakaṃ nāma pāṇātipātaṃ karontā
padasaddasavanabhayā aggaggapādehi akkamantā gantvā paraṃ ghātenti. 3- Atha te
iminā kāraṇena tesaṃ taṃ kammaṃ jano jānātūti antovaṅkapādā vā bahivaṅkapādā
vā ukkuṭikapādā vā aggakoṇḍā vā pañhikoṇḍā vā bhavanti. Aggaggapādehi
gantvā parassa amāritabhāvaṃ pana tathāgatassa sadevako loko iminā
kāraṇena jānātūti āyatapaṇhimahāpurisalakkhaṇaṃ nibbattati. Tathā paraṃ ghātentā
unnatakāyena gacchantā aññe passissantīti onatā gantvā paraṃ ghātenti.
Atha te evamime gantvā paraṃ ghātayiṃsūti nesantaṃ kammaṃ iminā kāraṇena paro
jānātūti khujjā vā vāmanakā 4- vā pīṭhasappī vā bhavanti. Tathāgatassa pana
evaṃ gantvā paresaṃ aghātitabhāvaṃ iminā kāraṇena sadevako loko jānātūti
brahmūjugattamahāpurisalakkhaṇaṃ nibbattati. Tathā paraṃ ghātentā āvudhaṃ vā muggaraṃ
vā gaṇhitvā muṭṭhikatahatthā paraṃ ghātenti. Te evaṃ tesaṃ parassa ghātitabhāvaṃ
iminā kāraṇena jano jānātūti rassaṅgulī vā rassahatthā vā vaṅkaṅgulī vā
phaṇahatthakā vā bhavanti. Tathāgatassa pana evaṃ paresaṃ aghātitabhāvaṃ sadevako
loko iminā kāraṇena jānātūti dīghaṅgulimahāpurisalakkhaṇaṃ nibbattati. Idamettha
kammasarikkhakaṃ. Idameva pana lakkhaṇattayaṃ lakkhaṇaṃ nāma. Dīghāyukabhāvo
lakkhaṇānisaṃso.
     [207] Maraṇavadhabhayamattanoti ettha maraṇasaṅkhāto vadho maraṇavadhato, 5-
maraṇavadhato bhayaṃ maraṇavadhabhayaṃ, taṃ attano jānitvā. Paṭivirato paraṃ māraṇāyāti
yathā mayhaṃ maraṇato bhayaṃ mama jīvitaṃ piyaṃ, evaṃ paresampīti ñatvā paraṃ maraṇato
paṭivirato ahosi. Sucaritenāti suciṇṇena. Saggamagamāsīti saggaṃ gato.
@Footnote: 1 cha.Ma., i. antare       2 cha.Ma., i. virati
@3. cha.Ma., pātenti        4 cha.Ma., i. vāmanā     5 cha.Ma. marajhavadho

---------------------------------------------------------------------------------------------
page116.
     Caviya punaridhāgatoti cavitvā puna idhāgato. Dīghapāsaṇhikoti
dīghapaṇhiko. Brahmāva sujūti brahmā viya suṭṭhu uju.
     Subhujoti sundarabhujo. Susūti mahallakakālepi taruṇarūPo. Susaṇṭhitoti
susaṇṭhānasampanno mudutalunaṅguliyassāti mudū talunā ca aṅguliyo assa. Tībhīti
tīhi. Purisavaraggalakkhaṇehīti purisavarassa aggalakkhaṇehi. Cirayāpanāyāti 1- ciraṃ
yāpanāya, dīghāyukabhāvāya.
     Ciraṃ yāpetīti ciraṃ yāpeti. Cirataraṃ pabbajati yadi tato hīti yadi
tato hi cirataraṃ yāpeti yadi pabbajatīti attho. Yāpayāti ca vasiddhibhāvanāyāti
vasippatto hutvā iddhibhāvanāya yāpeti.
                     Sattussadatālalakkhaṇavaṇṇanā (6)
     [208] Rasitānanti rasasampannānaṃ. "khādanīyānan"tiādīsu khādanīyāni
nāma piṭṭhakhajjakādīni. Bhojanīyānanti 2- pañca bhojanāni. Sāyanīyānanti 3-
sāyitabbāni sappinavanītādīni. Lehanīyānanti 4- nillehitabbāni piṭṭhapāyāsādīni.
Pānānanti 5- aṭṭha pānakāni.
     Idha kammaṃ nāma kappasatasahassādhikāni cattāri asaṅkheyyāni dinnaṃ
idaṃ paṇītabhojanadānaṃ. Kammasarikkhakaṃ nāma lūkhabhojane kucchigate lohitaṃ sussati,
maṃsaṃ milāyati. Tasmā lūkhadāyakā sattā iminā kāraṇena tesaṃ lūkhabhojanassa
dinnabhāvaṃ jano jānātūti appamaṃsā appalohitā manussapetā viya
dullabhannapānā bhavanti. Paṇītabhojane pana kucchigate maṃsalohitaṃ vaḍḍhati, paripuṇṇakāyā
pāsādikā abhirūpā dassanīyā honti. Tasmā tathāgatassa dīgharattaṃ
paṇītabhojanadāyakattaṃ sadevako loko iminā kāraṇena jānātūti
sattussadamahāpurisalakkhaṇaṃ nibbattati. Lakkhaṇaṃ nāma sattussadalakkhaṇameva. Paṇītalābhitā
ānisaṃso.
@Footnote: 1 cha.Ma., cirayapanāyāti   2 cha.Ma., i. bhojanīyāni
@3 cha.Ma., i. sāyanīyāni  4 cha.Ma., i. lehanīyāni  5 cha.Ma., pānāni, i. pānāni

---------------------------------------------------------------------------------------------
page117.
     [209] Khajjabhojjamatha leyyasāyiyanti khajjakañca bhojanaṇca
lehanīyañca sāyanīyañca. Uttamaggarasadāyakoti uttamo aggarasadāyako,
uttamānaṃ vā aggarasānaṃ dāyako.
     Satta cussadeti satta ca ussade. Tadatthajotakanti khajjabhojjādijotakaṃ,
tesaṃ lābhasaṃvattanikanti attho. Pabbajjaṃpi cāti pabbajamānopi ca. Tadādhigacchatīti
taṃ adhigacchati. Lābhiruttamanti lābhī uttamaṃ.
                   Karacaraṇamudujālatālakkhaṇavaṇṇanā (7-8)
     [210] Dānenātiādīsu ekacco dāneneva saṅgaṇhitabbo hoti,
taṃ dānena saṅgahesi. Pabbajitānaṃ pabbajitaparikkhāraṃ, gihīnaṃ gihiparikkhāraṃ
adāsi.
     Peyyavajjenāti ekacco hi "ayaṃ dātabbaṃ dānaṃ nāma deti,
ekena pana vacanena sabbaṃ makkhetvā nāseti, kiṃ etassa dānan"ti vattā
hoti. Ekacco "ayaṃ kiñcāpi dānaṃ na deti, kathento pana telena viya
makkheti. Eso detu vā mā vā, vacanameva tassa sahassaṃ agghatī"ti vatvā hoti.
Evarūpo puggalo dānaṃ na paccāsiṃsati, 1- piyavacanameva paccāsiṃsati. Taṃ piyavacanena
saṅgahesi.
     Atthacariyāyāti atthasaṃvaḍḍhanakathāya. Ekacco hi neva dānaṃ, na
piyavacanaṃ paccāsiṃsati. Attano hitakathaṃ 2- vaḍḍhikameva paccāsiṃsati. Evarūpaṃ puggalaṃ
"idante kātabbaṃ, idaṃ te na kātabbaṃ. Evarūpo puggalo sevitabbo, evarūpo
puggalo na sevitabbo"ti evaṃ atthacariyāya saṅgahesi.
     Samānattatāyāti samānasukhadukkhabhāvena. Ekacco hi dānādīsu ekaṃpi
na paccāsiṃsati, ekāsane nisajjaṃ, ekapallaṅke sayanaṃ, ekato bhojananti evaṃ
samānasukhadukkhataṃ paccāsiṃsati. Tattha jātiyā hīno bhogena adhiko dussaṅgaho
hoti. Na hi sakkā tena saddhiṃ ekaparibhogaṃ 3- kātuṃ, tathā akariyamāne ca
@Footnote: 1 cha.Ma. paccāsīsati evamuparipi      2 Sī. hitakataṃ      3 cha.Ma. ekaparibhogo

---------------------------------------------------------------------------------------------
page118.
So kujjhati. Bhogena hīno jātiyā adhikopi dussaṅgaho hoti. So hi "ahaṃ
jātimā"ti bhogasampannena saddhiṃ ekaparibhogaṃ na icchati, tasmiṃ kariyamāne 1-
kujjhati. Ubhohipi hīno pana susaṅgaho hoti. Na hi so itarena saddhiṃ
ekaparibhogaṃ icchati, na akariyamāne ca kujjhati. Ubhohi sadisopi susaṅgahoyeva.
Bhikkhūsu dussīlo dussaṅgaho hoti. Na hi sakkā tena saddhiṃ ekaparibhogaṃ
kātuṃ, tathā akariyamāneva kujjhati. Sīlavā susaṅgaho hoti. Sīlavā hi
kariyamānepi 2- akariyamānepi na kujjhati. Aññaṃ attanā saddhiṃ paribhogaṃ
akarontampi na pāpakena cittena passati. Paribhogopi tena saddhiṃ sukaro
hoti. Tasmā evarūpaṃ puggalaṃ evaṃ samānattatāya saṅgahesi.
     Susaṅgahitāssa hontīti susaṅgahitā assa honti. Detu vā mā
vā detu, karotu vā mā vā karotu, susaṅgahitāva honti, na bhijjanti.
"yadāssa dātabbaṃ hoti, tadā deti. Idāni maññe natthi, tena na deti.
Kiṃ mayaṃ dadamānameva upaṭṭhahāma, mayaṃ adadantaṃ 3- akarontaṃ na upaṭṭhahāmā"ti
evaṃ cintenti.
     Idha kammaṃ nāma dīgharattaṃ kataṃ dānādisaṅgahakammaṃ. Kammasarikkhakaṃ
nāma yo evaṃ asaṅgāhako hoti, so iminā kāraṇenassa asaṅgāhakabhāvaṃ
jano jānātūti idha 4- thaddhahatthapādo ceva hoti, visamaṭṭhitasseva 5- lakkhaṇo
ca. Tathāgatassa pana dīgharattaṃ saṅgāhakabhāvaṃ sadevako loko iminā kāraṇena
jānātūti imāni dve lakkhaṇāni nibbattanti. Lakkhaṇaṃ nāma idameva
lakkhaṇadvayaṃ. Susaṅgahitaparijanatā ānisaṃso.
     [211] Kariyāti karitvā. Cariyāti caritvā. Anavamatenāti
anavaññātena. "anamadenā"tipi 6- pāṭho, na appamādena na dinnena na
vambhitenāti 7- attho.
@Footnote: 1 cha.Ma. akariyamāne   2 cha.Ma. adīyamānepi   3 cha.Ma., i. adentaṃ
@4 cha.Ma., i. idha saddo na dissati  5 cha.Ma. visamaṭṭhitāvayavalakkhaṇo  6 Sī. anapavā
@demātipi   7 cha.Ma. i. gabbhitenāti

---------------------------------------------------------------------------------------------
page119.
     Caviyāti. Cavitvā. Atirucirasuvaggudassaneyyanti atirucirañca supāsādikaṃ
suvaggañca 1- suṭṭhu chekaṃ dassaneyyañca daṭṭhabbayuttaṃ. Susu kumāroti suṭṭhu
sukumāro.
     Parijanassa voti parijano assa vo vacanakaro. Vidheyyoti
kattabbākattabbesu yathāruciṃ vidhetabbo. 2- Mahimanti mahiṃ imaṃ. Piyavadū
hitasukhataṃ jigiṃsamānoti piyavado hutvā hitañca sukhañca pariyesamāno.
Vacanapaṭikarassābhippasannāti vacanapaṭikarā assa abhippasannā. Dhammānudhammanti
dhammañca anudhammañca.
               Ussaṅkhapādauddhaggalomatālakkhaṇavaṇṇanā (9-10)
     [212] Atthūpasahitanti idhalokaparalokatthanissitaṃ. Dhammūpasañhitanti
dasakusalakammapathanissitaṃ. Bahujanaṃ nidassesīti 3- bahujanassa nidassanakathaṃ 4- kathesi.
Pāṇīnanti sattānaṃ. "aggo"tiādīni sabbāni aññamaññavevacanāni. Idha kammaṃ
nāma dīgharattaṃ bhāsitā uddhaṅgamanīyā atthūpasañhitā vācā. Kammasarikkhakaṃ
nāma yo evarūpaṃ uggatavācaṃ na bhāsati, so iminā kāraṇena uggatavācāya
abhāsamānaṃ jano jānātūti adhosaṅkhapādo 5- ca hoti adhonatalomo 6- ca.
Tathāgatassa pana dīgharattaṃ evarūpāya uggatavācāya bhāsitabhāvaṃ sadevako loko
iminā kāraṇena jānātūti ussaṅkhapādalakkhaṇañca uddhaggalomalakkhaṇañca
nibbattati. Lakkhaṇaṃ nāma idameva lakkhaṇadvayaṃ. Uttamabhāvo ānisaṃso.
     [213] Erayanti bhaṇanto. Bahujanaṃ nidaṃsayīti bahujanassa hitaṃ
dasseti. Dhammayāganti dhammadānayaññaṃ.
     Ubbhamuppatitalomavā sasoti so esa uddhaggatalomavā hoti.
Pādagaṇṭhirahūti pādagoppakā ahesuṃ. Sādhusaṇṭhitāti suṭṭhu saṇṭhitā.
@Footnote: 1 cha.Ma. suvaggu ca. i. suvagguñca  2 cha.Ma., i. yathāruci vidhātabbo  3 cha.Ma., i.
@nidaṃsesi  4 cha.Ma., i. nidaṃsanakathaṃ  5 Sī. adhogatasaṅkhapādo  6 Sī. adhogatalomo

---------------------------------------------------------------------------------------------
page120.
Maṃsalohitācitāti maṃsena ceva lohitena ca ācitā. Tacotthaṭāti tacena
pariyonaddhā nigguḷhā. Vajatīti gacchati. Anomanikkamoti anomavihārī
seṭṭhavihārī.
                      Eṇijaṅghalakkhaṇavaṇṇanā (11)
     [214] Sippaṃ vātiādīsu sippaṃ nāma dvepi sippāni hīnañca
sippaṃ ukkaṭṭhañca sippaṃ. Hīnaṃ nāma sippaṃ naḷakārasippaṃ kumbhakārasippaṃ
pesakārasippaṃ nhānasippaṃ. Ukkaṭṭhaṃ nāma sippaṃ lekhā muddhāgaṇanā.
Vijjanti 1- ahivijjādi anekavidhā. Caraṇanti pañcasīlaṃ dasasīlaṃ pāṭimokkhasaṃvarasīlaṃ.
Kammanti kammassakatajānanapaññā. Kiliseyyunti kilameyyuṃ. Antevāsikavattaṃ
nāma dukkhaṃ, taṃ nesaṃ mā ciraṃ ahosīti cintesi.
     Rājārahānīti rañño anurūpāni hatthiassādīni, tāniyeva rañño
senāya aṅgabhūtattā rājaṅgānīti vuccanti, rājūpabhogānīti rañño
upabhogaparibhogabhaṇḍāni, tāni ceva sattaratanāni ca. Rājānucchavikānīti rañño
anucchavikāni. Tesaṃyeva sabbesaṃ idaṃ gahaṇaṃ. Samaṇārahānīti samaṇānaṃ anurūpāni
ticīvarādīni. 2- Samaṇaṅgānīti samaṇānaṃ koṭṭhāsabhūtā catasso parisā.
Samaṇūpabhogānīti samaṇānaṃ upabhogaparikkhāRā. Samaṇānucchavikānīti tesaṃyeva adhivacanaṃ.
     Idha pana kammaṃ nāma dīgharattaṃ sakkaccaṃ sippādivācanaṃ. Kammasarikkhakaṃ
nāma yo evaṃ sakkaccaṃ sippaṃ avācento antevāsike ukkuṭikāsanajaṅghapesanikādīhi
kilameti, tassa jaṅghamaṃsaṃ likhitvā pātitaṃ viya hoti. Tathāgatassa pana sakkaccaṃ
vācitabhāvaṃ sadevako loko iminā kāraṇena jānātūti anupubbauggatavaṭṭitaṃ
eṇijaṅghalakkhaṇaṃ nibbattati. Lakkhaṇaṃ nāma idameva lakkhaṇaṃ. Anucchavikalābhitā
ānisaṃso.
     [215] Yadūpaghātāyāti yaṃ sippaṃ kassaci upaghātāya na hoti.
Kilissatīti kilamissati. Sukhumattacotthaṭāti sukhamatacena pariyonaddhā. Kiṃ pana
@Footnote: 1 cha.Ma. i. vijjā          2 cha.Ma., i. cīvarādīni

---------------------------------------------------------------------------------------------
page121.
Aññena kammena aññaṃ lakkhaṇaṃ nibbattatīti. Na nibbattati, yaṃ pana
nibbattati, taṃ anubyañjanaṃ hoti, tasmā idha vuttaṃ.
                      Sukhumacchavilakkhaṇavaṇṇanā (12)
     [216] Samaṇaṃ vāti samitapāpaṭṭhena samaṇaṃ. Brāhmaṇaṃ vāti
bāhitapāpaṭṭhena brāhmaṇaṃ.
     Mahāpaññotiādīsu mahāpaññādīhi samannāgato hotīti attho.
Tatrīdaṃ mahāpaññādīnaṃ nānattaṃ.
     Tattha 1- katamā mahāpaññā? mahante sīlakkhandhe pariggaṇhātīti
Mahāpaññā, mahante samādhikkhandhe paññākkhandhe vimuttikkhandhe
vimuttañāṇadassanakkhandhe pariggaṇhātīti mahāpaññā, mahantāni ṭhānāṭhānāni mahantā
vihārasamāpattiyo mahantāni ariyasaccāni mahante satipaṭṭhāne sammappadhāne
iddhipāde mahantāni indriyāni balāni bojjhaṅgāni 2- mahante ariyamagge
mahantāni sāmaññaphalāni mahantā abhiññāyo mahantaṃ paramatthaṃ nibbānaṃ
pariggaṇhātīti mahāpaññā.
     Katamā puthupaññā? puthunānākkhandhesu ñāṇaṃ pavattatīti puthupaññā.
Puthunānādhātūsu puthunānāāyatanesu puthunānāpaṭiccasamuppādesu puthunānāsuññata-
manupalabbhesu puthunānāatthesu dhammesu niruttīsu paṭibhāṇesu. Puthunānāsīlakkhandhesu
puthunānāsamādhipaññāvimuttivimuttiñāṇadassanakkhandhesu puthunānāṭhānāṭhānesu
puthunānāvihārasamāpattīsu puthunānāariyasaccesu puthunānāsatipaṭṭhānesu
sammappadhānesu iddhipādesu indriyesu balesu bojjhaṅgesu puthunānāariyamaggesu
sāmaññaphalesu abhiññāsu puthujjanasādhāraṇe dhamme samatikkamma paramatthe
nibbāne ñāṇaṃ pavattatīti puthupaññā.
@Footnote: 1 khu. paṭisambhidā 665/570 (sayā)      2 cha.Ma. bojjhaṅge

---------------------------------------------------------------------------------------------
page122.
     Katamā 1- hāsapaññā? idhekacco hāsabahulo vedabahulo tuṭṭhibahulo
pāmojjabahulo sīlaṃ paripūreti indriyasaṃvaraṃ paripūreti bhojane mattaññutaṃ
jāgariyānuyogaṃ sīlakkhandhaṃ paññākkhandhaṃ vimuttikkhandhaṃ vimuttiñāṇadassanakkhandhaṃ
paripūretīti hāsapaññā. Hāsabahulo vedabahulo tuṭṭhibahulo pāmujjabahulo
ṭhānāṭhānaṃ paṭivijjhatīti hāsapaññā. Hāsabahulo vihārasamāpattiyo paripūretīti
hāsapaññā. Hāsabahulo ariyasaccāni paṭivijjhatīti hāsapaññā. Satipaṭṭhāne
sammappadhāne iddhipāde indriyāni balāni bojjhaṅgāni ariyamaggaṃ bhāvetīti
hāsapaññā. Hāsabahulo sāmaññaphalāni sacchikarotīti hāsapaññā. Abhiññāyo
paṭivijjhatīti hāsapaññā. Hāsabahulo vedatuṭṭhipāmojjabahulo paramatthaṃ nibbānaṃ
sacchikarotīti hāsapaññā.
     Katamā javanapaññā? yaṅkiñci rūpaṃ atītānāgatapaccuppannaṃ yandūre
Santike vā, sabbantaṃ rūpaṃ aniccato khippaṃ javatīti javanapaññā. Dukkhato
khippaṃ anattato khippaṃ javatīti javanapaññā. Yākāci vedanā .pe. Yaṅkiñci
viññāṇaṃ atītānāgatapaccuppannaṃ .pe. Sabbantaṃ viññāṇaṃ aniccato dukkhato
anattato khippaṃ javatīti javanapaññā. Cakkhuṃ 2- .pe. Jarāmaraṇaṃ atītānāgatapaccuppannaṃ
aniccato dukkhato anattato khippaṃ javatīti javanapaññā. Rūpaṃ atītānāgatapaccuppannaṃ
aniccaṃ khayaṭṭhena dukkhaṃ bhayaṭṭhena anattā asārakaṭṭhenāti tulayitvā tīretvā 3-
vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā.
Vedanā saññā saṅkhārā viññāṇaṃ cakkhuṃ .pe. Jarāmaraṇaṃ atītānāgatapaccuppannaṃ
aniccaṃ khayaṭṭhena .pe. Vibhūtaṃ katvā jarāmaraṇanirodhe nibbāne khippaṃ
javatīti javanapaññā. Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ
khayadhammaṃ vayadhammaṃ virāgadhammaṃ nirodhadhammanti tulayitvā tīretvā vibhāvayitvā
vībhūtaṃ katvā rūpanirodhe nibbāne khippaṃ javatīti javanapaññā. Vedanā saññā
saṅkhārā viññāṇaṃ. 4- Cakkhuṃ .pe. Jarāmaraṇaṃ atītānāgatapaccuppannaṃ 5- aniccaṃ
@Footnote: 1 khu. paṭisambhidā 458  2 cha.Ma. cakkhu evamuparipi   3 cha.Ma. tīrayitvā evamuparipi
@4 cha.Ma., i. .pe.   5 cha.Ma. ayaṃ saddo na dissati

---------------------------------------------------------------------------------------------
page123.
Saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti tulayitvā
tīretvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti
javanapaññā.
     Katamā tikkhapaññā? khippaṃ kilese chindatīti tikkhapaññā.
Uppannaṃ kāmavitakkaṃ nādhivāseti. Uppannaṃ byāpādavitakkaṃ. Uppannaṃ
vihiṃsāvitakkaṃ. Uppannuppanne pāpake akusale dhamme uppannaṃ rāgaṃ dosaṃ
mohaṃ kodhaṃ upanāhaṃ makkhaṃ palāsaṃ issaṃ macchariyaṃ māyaṃ sāṭheyyaṃ thambhaṃ sārambhaṃ
mānaṃ atimānaṃ madaṃ pamādaṃ sabbe kilese sabbe duccarite sabbe abhisaṅkhāre
sabbe bhavagāmike 1- kamme nādhivāseti pajahati vinodeti byantīkaroti
anābhāvaṅgametīti tikkhapaññā. Ekamhi āsane cattāro ariyamaggā cattāri
sāmaññaphalāni catasso paṭisambhidāyo cha ca 2- abhiññāyo adhigatā honti
sacchikatā phusitā 3- paññāyāti tikkhapaññā.
     Katamā nibbedhikapaññā. Idhekacco sabbasaṅkhāresu ubbedhabahulo
hoti utrāsabahulo 4- ukkaṇṭhabahulo aratibahulo anabhiratibahulo bahimukho na
ramati sabbasaṅkhāresu, anibbiddhapubbaṃ apadālitapubbaṃ lobhakkhandhaṃ nibbijjhati
padāletīti nibbedhikapaññā. Anibbiddhapubbaṃ apadālitapubbaṃ dosakkhandhaṃ
mohakkhandhaṃ kodhaṃ upanāhaṃ .pe. Sabbe bhagavāmike kamme nibbijjhati padāletīti
nibbedhikapaññāti.
     [217] Pabbajitaṃ upāsitāti paṇḍitapabbajitaṃ upasaṅkamitvā
payirupāsitā. Atthantaroti yathā eke randhagavesino upārambhacittatāya dosaṃ
abbhantaraṃ karitvā nisāmayanti, evaṃ anisāmetvā atthaṃ abbhantaraṃ katvā
atthayuttaṃ kathaṃ nisāmayi upadhārayi.
     Paṭilābhagatenāti paṭilābhatthāya gatena. Uppādanimittakovidāti
uppāde ca nimitte ca chekā. Avecca dakkhatīti ñatvā passissati.
@Footnote: 1 cha.Ma., i. bhavagāmikamme         2 cha.Ma., i. ca saddo na dissati
@3 cha.Ma. phassitā, i. passitā       4 cha.Ma., i. uttāsabahulo

---------------------------------------------------------------------------------------------
page124.
     Atthānusiṭṭhīsu pariggahesu cāti ye atthānusāsanesu pariggahā
atthānatthapariggāhakāni ñāṇāni, tesūti attho.
                      Suvaṇṇavaṇṇalakkhaṇavaṇṇanā (13)
     [218] Akkodhanoti na anāgāmimaggena kodhassa pahīnattā,
athakho sacepi me kodho uppajjeyya, khippameva naṃ paṭivinodeyyanti evaṃ
akodhavasikattā. Nābhisajjīti kuṭilakuṭilakaṇṭhako viya tattha tattha mammaṃ tudanto
viya na laggi. Na kuppi na byāpajjītiādīsu pubbuppattiko koPo. Tato
balavataro byāpādo. Tato balavatarā patiṭṭhiyanā. Taṃ sabbaṃ akaronto na
kuppi na byāpajji na patiṭṭhayi. Appaccayanti domanassaṃ. Pātvākāsīti na
kāyavikārena vā vacīvikārena vā pākaṭamakāsi.
     Idha kammaṃ nāma dīgharattaṃ akodhanatā ceva sukhumattharaṇādidānañca.
Kammasarikkhakaṃ nāma kodhanassa hi chavivaṇṇo āvilo hoti mukhaṃ duddasiyaṃ
vatthacchādanasadisañca maṇḍanaṃ nāma natthi. Tasmā yo kodhano ceva
vatthacchādanānañca adātā, so iminā kāraṇenassa jano kodhanādibhāvaṃ
jānātūti dubbaṇṇo hoti dussaṇṭhāno. Akodhanassa pana mukhaṃ virocati,
chavivaṇṇo vippasīdati. Sattā hi catūhi kāraṇehi pāsādikā honti āmisadānena
vā vatthadānena vā sammajjanena vā akodhanatāya vā. Iminā cattāripi
kāraṇāni dīgharattaṃ tathāgatena katāneva. Tenassa imesaṃ katabhāvaṃ sadevako
loko iminā kāraṇena jānātūti suvaṇṇavaṇṇaṃ mahāpurisalakkhaṇaṃ nibbattati.
Lakkhaṇaṃ nāma idameva lakkhaṇaṃ. Sukhumattharaṇādilābhitā ānisaṃso.
     [219] Abhivisajjīti abhivisajjesi. Mahimiva suro abhivassanti suro
vuccati devo, mahāpaṭhaviṃ abhivassanto devo viya.
     Suravarataroriva indoti surānaṃ varataro indo viya.
     Apabbajjamicchanti apabbajjaṃ gihibhāvaṃ icchanto. Mahatiṃ mahinti
mahantiṃ paṭhaviṃ.

---------------------------------------------------------------------------------------------
page125.
     Acchādanavatthamokkhapāpuraṇānanti acchādanānañceva vatthānañca
uttamapāpuraṇānañca. Panāsoti vināso.
                   Kosohitavatthaguyhalakkhaṇavaṇṇanā (14)
     [220] Mātaraṃpi puttena samānetā ahosīti imaṃ kammaṃ rajje
ṭhitena 1- sakkā kātuṃ. Tasmā bodhisattopi rajjaṃ kārayamāno antonagare
catukkādīsu catūsu nagaradvāresu bahinagare catūsu disāsu imaṃ kammaṃ karothāti
manusse ṭhapesi. Te mātaraṃ kuhiṃ me putto puttaṃ na passāmīti vilapantiṃ
pariyesamānaṃ disvā ehi amma puttaṃ dakkhasīti taṃ ādāya gantvā nhāpetvā
bhojetvā puttamassā pariyesitvā dassenti. Esa nayo sabbattha.
     Idha kammaṃ nāma dīgharattaṃ ñātīnaṃ samaṅgibhāvakaraṇaṃ. Kammasarikkhakaṃ
nāma ñātayo hi samaṅgībhūtā aññamaññassa vajjaṃ paṭicchādenti. Kiñcāpi hi
te kalahakāle kalahaṃ karonti, ekassa pana dose uppanne aññaṃ jānāpetuṃ
na icchanti. Ayaṃ nāma ekassa dosoti vutte sabbe uṭṭhahitvā kena diṭṭhaṃ
kena sutaṃ, amhākaṃ ñātīsu evarūpaṃ kattā nāma natthīti. Tathāgatena pana taṃ
ñātisaṅgahaṃ karontena dīgharattaṃ idaṃ vajjapaṭicchādanakammaṃ nāma kataṃ hoti.
Athassa sadevako loko iminā kāraṇena evarūpassa kammassa katabhāvaṃ jānātūti
kosohitavatthaguyhalakkhaṇaṃ nibbattati. Lakkhaṇaṃ nāma idameva lakkhaṇaṃ.
Pahutaputtatā ānisaṃso.
     [221] Vatthachādiyanti vatthena chādetabbaṃ vatthaguyhaṃ.
     Amittatāpanāti amittāpanaṃ tāpanā. Gihissa pītijananāti gihibhūtassa
sato pītijananā.
@Footnote: 1 cha.Ma. patiṭṭhitena

---------------------------------------------------------------------------------------------
page126.
              Parimaṇḍalaanonamajaṇṇuparimasanalakkhaṇavaṇṇanā (15-16)
     [222] Samaṃ jānātīti "ayaṃ tārukkhasamo ayaṃ pokkharasātisamo"ti
evaṃ tena tena samaṃ jānāti. Sāmaṃ jānātīti sayaṃ jānāti. Purisaṃ jānātīti
"ayaṃ seṭṭhasammato"ti purisaṃ jānāti. Purisavisesaṃ jānātīti muggaṃ māsena samaṃ
akatvā guṇavisiṭṭhassa visesaṃ jānāti. Ayamidamarahatīti ayaṃ puriso idaṃ nāma
dānasakkāraṃ 1- arahati. Purisavisesakaro pure ahosīti purisavisesaṃ ñatvā kārako
ahosi. Yo yaṃ arahati, tassevetaṃ adāsi. Yo hi kahāpaṇārahassa aḍḍhaṃ deti,
so parassa aḍḍhaṃ nāseti. Yo dve kahāpaṇe deti, so attano kahāpaṇaṃ
nāseti. Tasmā idaṃ ubhayaṃpi akatvā yo yaṃ arahati, tassa tadeva adāsi.
Saddhādhanantiādīsu sampattipaṭilābhaṭṭhena saddhādīnaṃ dhanabhāvo veditabbo.
     Idha kammaṃ nāma dīgharattaṃ purisavisesaṃ ñatvā kataṃ samasaṅgahakammaṃ.
Kammasarikkhakaṃ nāma tadassa kammaṃ sadevako loko iminā kāraṇena jānātūti
imāni dve lakkhaṇāni nibbattanti. Lakkhaṇaṃ nāma idameva lakkhaṇadvayaṃ.
Dhanasampatti ānisaṃso.
     [223] Tuliyāti tulayitvā. Paṭivicayāti 2- vicinitvā. 3- Mahājanasaṅgāhakanti
mahājanasaṅgahaṃ. 4- Samekkhamānoti samaṃ pekkhamāno. Abhinipuṇā manujāti
atinipuṇā sukhumapaññā lakkhaṇapāṭhakā manussā. Bahuvividhā gihīnaṃ arahānīti
bahuvividhāni gihīnaṃ anucchavikāni paṭilabhati. Daharo susu kumāroti "ayaṃ daharo
kumāro paṭilabhissatī"ti byākariṃsu. 5- Mahīpatissāti rañño.
                 Sīhapubbaddhakāyāditilakkhaṇavaṇṇanā (17-19)
     [224] Yogakkhemakāmoti yogato khemakāmo. Paññāyāti kammassa
katapaññāya. Idha kammaṃ nāma mahājanassa atthakāmatā. Kammasarikkhakaṃ nāma taṃ
@Footnote: 1 Sī. dānaṃ sakkāraṃ               2 Sī. paviciya
@3 cha.Ma. paṭivicinitvā, i. pavicinitvā  4 cha.Ma. mahājanasaṅgahaṇaṃ    5 cha.Ma. byākaṃsu

---------------------------------------------------------------------------------------------
page127.
Mahājanassa atthakāmatāya vaḍḍhikameva paccāsiṃsanabhāvaṃ 1- sadevako loko iminā
kāraṇenassa jānātūti imāni samantaparipūrāni aparihīnāni tīṇi lakkhaṇāni
nibbattanti. Lakkhaṇaṃ nāma idameva lakkhaṇattayaṃ. Dhanādīhi ceva saddhādīhi ca
aparihāni ānisaṃso.
     [225] Saddhāyāti okappanasaddhāya pasādanasaddhāya. Sīlenāti
pañcasīlena dasasīlena. Sutenāti pariyattisavanena. Buddhiyāti etesaṃ buddhiyā,
"kinti etehi vaḍḍheyyun"ti evaṃ cintesīti attho. Dhammenāti lokiyadhammena.
Bahūhi sādhubhīti aññehipi bahūhi uttamaguṇehi. Asahānadhammatanti aparihānadhammaṃ. 2-
                     Rasaggasaggitālakkhaṇavaṇṇanā (20)
     [226] Samābhivāhiniyoti yathā tilaphalamattampi jivhagge ṭhapitaṃ
sabbattha pharati, evaṃ samā hutvā vahanti. Idha kammaṃ nāma arogakaraṇaṃ 3-
kammaṃ. Kammasarikkhakaṃ nāma pāṇiādīhi pahāraladdhassa tattha tattha lohitaṃ
saṇṭhāti, gaṇṭhi gaṇṭhi hutvā anto ca pubbaṃ gaṇhāti, anto ca bhijjati,
evaṃ so bahurogo hoti. Tathāgatena pana dīgharattaṃ imaṃ ārogyakaraṇakammaṃ 4-
kataṃ. Tadassa sadevako loko iminā kāraṇena jānātūti ārogyakaraṇaṃ 5-
rasaggasaggilakkhaṇaṃ nibbattati. Lakkhaṇaṃ nāma idameva lakkhaṇaṃ. Appābādhatā
ānisaṃso.
     [227] Maraṇavadhenāti "etaṃ māretha etaṃ ghātethā"ti evaṃ
āṇattena maraṇavadhena. Ubbādhanāyāti bandhanāgārappavesanena. Ojasāti
ujasāti.
                 Abhinīlanettagopakhumalakkhaṇavaṇṇanā (21-22)
     [228] Na ca visaṭanti kakkaṭako viya akkhīni nīharitvā na
kodhavasena pekkhitā ahosi. Na ca visāvīti 6- vaṅkakkhikoṭiyā pekkhitāpi nāhosi.
@Footnote: 1 cha.Ma. paccāsīsitabhāvaṃ, i. paccāsiṃsitabhāvaṃ  2 cha.Ma. aparihīnadhammaṃ, i.
@asahānadhammaṃ  3 cha.cha., i. aviheṭhanakammaṃ   4 Sī. arogakaraṇaṃ kammaṃ
@5 cha.Ma., i. ārogyakaraṃ    6 cha.Ma. visāci, si. i. visācītaṃ

---------------------------------------------------------------------------------------------
page128.
Na ca pana vidheyyapekkhitāti vidheyyapekkhitā nāma yo kujjhitvā yadā naṃ
paro oloketi, tadā nimmileti na oloketi, puna gacchantaṃ kujjhitvā
oloketi, evarūpo nāhosi. "viteyyapekkhitā"tipi 1- pāṭho, ayamevattho. Ujuṃ
tathā pasaṭamujumanoti ujumano hutvā ujupekkhitā hoti, yathā ca uju, tathā
pasaṭaṃ vipulaṃ vitthaṭaṃ 2- pekkhitā ahosi. 3- Piyadassanoti piyamanehi 4- passitabbo.
     Idha kammaṃ nāma dīgharattaṃ mahājanassa piyacakkhunā olokanakammaṃ.
Kammasarikkhakaṃ nāma kujjhitvā olokento kāṇo viya kākakkhi viya hoti,
vaṅkakkhi pana āvilakkhi ca hotiyeva. Pasannacittassa pana olokayato akkhīnaṃ
pañcavaṇṇo pasādo paññāyati. Tathāgato ca tathā olokesi. Athassa taṃ
dīgharattaṃ piyacakkhunā olokitabhāvaṃ sadevako loko iminā kāraṇena jānātūti
imāni nettasampattikarāni dve mahāpurisalakkhaṇāni nibbattanti. Lakkhaṇaṃ nāma
idameva lakkhaṇadvayaṃ. Piyadassanatā ānisaṃso.
     [229] Abhiyoginoti lakkhaṇasatthe yuttā.
                      Uṇhīsasīsalakkhaṇavaṇṇanā (23)
     [230] Bahujanapubbaṅgamo ahosīti bahujanassa pubbaṅgamo ahosi
gaṇajeṭṭhako. Tassa diṭṭhānugatiṃ aññe āpajjiṃsu. Idha kammaṃ nāma
pubbaṅgamatā. Kammasarikkhakaṃ nāma yo pubbaṅgamo hutvā dānādīni kusalakammāni
karoti, so amaṅkubhūto sīsaṃ ukkhipitvā pītipāmojjena paripuṇṇasīso hoti, 4-
vicarati, mahāpuriso ca tathā 5- ahosi. 6- Tathāgato ca tathā akāsi. Athassa
sadevako loko iminā kāraṇena idaṃ pubbaṅgamakammaṃ jānātūti uṇhīsasīsalakkhaṇaṃ
nibbattati. Lakkhaṇaṃ nāma idameva lakkhaṇaṃ. Mahājanānuvattanatā 7- ānisaṃso.
@Footnote: 1 cha.Ma. vineyyapekkhitā  2 cha.Ma., vitthataṃ   3 cha.Ma. hoti
@4 i. piyāyamānehi  5 cha.Ma., i. hoti saddo na dissati
@6 cha.Ma. i. tathā saddo na dissati   7 cha.Ma. i. hoti   8 Sī. mahāparivāratā

---------------------------------------------------------------------------------------------
page129.
     [231] Bahujanaṃ hessatīti bahujanassa bhavissati. Paṭibhogiyāti
veyyāvaccakarā, etassa bahū veyyāvaccakarā bhavissantīti attho. Abhiharanti
tadāti daharakāleyeva tadā evaṃ byākaronti. Paṭihārakanti veyyāvaccakarabhāvaṃ.
Visavīti ciṇṇavaSī.
                  Ekekalomatādilakkhaṇavaṇṇanā (24-25)
     [232] Upavattatīti ajjhāsayaṃ anuvattati, idha kammaṃ nāma dīgharattaṃ
saccakathanaṃ. Kammasarikkhakaṃ nāma dīgharattaṃ advejjhakathāya parisuddhakathāya
kathitabhāvamassa sadevako loko iminā kāraṇena jānātūti ekekalomalakkhaṇañca
uṇṇālakkhañca nibbattati lakkhaṇaṃ nāma idameva lakkhaṇadvayaṃ. Mahājanassa
ajjhāsayānukulena anuvattanatā ānisaṃso.
     [233] Ekekalomūpacitaṅgavāti ekekehi lomehi upacitasarīro.
                 Cattāḷīsaaviraḷadantalakkhaṇavaṇṇanā (26-27)
     [234] Abhejjaparisoti abhinditabbapariso. Idha kammaṃ nāma
dīgharattaṃ apisuṇavācāya kathanaṃ. Kammasarikkhakaṃ nāma pisuṇavācassa kira samaggabhāvaṃ
bhindato dantā aparipuṇṇā ceva honti viraḷā ca. Tathāgatassa pana dīgharattaṃ
apisuṇavācataṃ sadevako loko iminā kāraṇena jānātūti idaṃ lakkhaṇadvayaṃ
nibbattati. Lakkhaṇaṃ nāma idameva lakkhaṇadvayaṃ. Abhejjaparisatā ānisaṃso.
     [235] Caturo dasāti cattāro dasa cattālīsaṃ.
                 Pahūtajivhābrahmassaralakkhaṇavaṇṇanā (28-29)
     [236] Ādeyyavāco hotīti gahetabbavacano hoti. Idha kammaṃ
nāma dīgharattaṃ apharusavāditā. Kammasarikkhakaṃ nāma ye pharusavācā honti, te
iminā kāraṇena nesaṃ jivhaṃ parivattetvā parivattetvā pharusavācāya kathitabhāvaṃ

---------------------------------------------------------------------------------------------
page130.
Jano jānātūti thaddhajivhā vā honti guḷhajivhā vā dvijivhā vā mammanā
vā. Ye pana jivhaṃ parivattetvā parivattetvā pharusavācaṃ na vadanti, te
thaddhajivhā vā 1- guḷhajivhā vā dvijivhā vā na honti. Mudu nesaṃ jivhā
hoti rattakambalavaṇṇā. Tasmā tathāgatassa dīgharattaṃ jivhaṃ parivattetvā
parivattetvā pharusāya vācāya akathitabhāvaṃ sadevako loko iminā kāraṇena jānātūti
pahūtajivhālakkhaṇaṃ nibbattati. Pharusavācaṃ kathentānañca saddo bhijjati. Te
saddabhedaṃ katvā pharusavācāya kathitabhāvaṃ jano jānātūti chinnassarā vā honti
bhinnassarā vā kākassarā vā. Ye pana sarabhedakaraṃ pharusavācaṃ na kathenti,
tesaṃ saddo madhuro ca hoti pemanīyo ca. Tasmā tathāgatassa dīgharattaṃ
saddabhedakarāya pharusavācāya akathitabhāvaṃ sadevako loko iminā kāraṇena
jānātūti brahmassaralakkhaṇaṃ nibbattati. Lakkhaṇaṃ nāma idameva lakkhaṇadvayaṃ.
Ādeyyavācatā 2- ānisaṃso.
     [237] Ubbādhakaranti akkosayuttattā ābādhakariṃ. Bahujanappamaddananti
bahujanānaṃ pamaddaniṃ. Abāḷhaṃ giraṃ so na bhaṇi pharusanti
ettha akāro parato bhaṇisaddena yojetabbo. Bāḷhanti bāḷhaṃ balavaṃ
atipharusaṃ. Bāḷhaṃ giraṃ so na abhaṇīti ayamettha attho. Susaṃhitanti suṭṭhu
pemasahitaṃ. Sakhilanti mudukaṃ. Vācāti vācāyo. Kaṇṇasukhāti kaṇṇasukhāyo.
"kaṇṇasukhan"tipi pāṭho, yathā kaṇṇānaṃ sukhaṃ hoti, evaṃ erayatīti attho.
Vedayithāti vedayittha. Brahmassarattanti brahmassarataṃ. Bahuno bahunti bahujanassa
bahuṃ. "bahūnaṃ bahun"tipi pāṭho, bahujanānaṃ bahunti attho.
                       Sīhahanulakkhaṇavaṇṇanā (30)
     [238] Appadhaṃsiyo 3- hotīti guṇato vā ṭhānato vā dhaṃsetuṃ
cāvetuṃ asakkuṇeyyo. Idha kammaṃ nāma palāpakathāya akathanaṃ. Kammasarikkhakaṃ
@Footnote: 1 cha.Ma. vā saddo na dissati  2 cha.Ma., i. ādeyyavacanatā
@3 cha.Ma., i. appadhaṃsiko

---------------------------------------------------------------------------------------------
page131.
Nāma ye taṃ kathenti, te iminā kāraṇena nesaṃ hanukaṃ cāletvā cāletvā
palāpakathāya kathitabhāvaṃ jano jānātūti antopaviṭṭhahanukā vā vaṅkahanukā vā
pabbhārahanukā vā honti. Tathāgato pana tathā na kathesi. Tenassa hanukaṃ
cāletvā cāletvā dīgharattaṃ palāpakathāya akathitabhāvaṃ sadevako loko iminā
kāraṇena jānātūti sīhahanulakkhaṇaṃ nibbattati. Lakkhaṇaṃ nāma idameva lakkhaṇaṃ.
Appadhaṃsikatā ānisaṃso.
     [239] Avikiṇṇavacanabyappatho cāti avikiṇṇavacanānaṃ viya
purimabodhisattānaṃ vacanapatho 1- assāti avikiṇṇavacanabyappatho.
Dvidugamavaratarahanuttamalatthāti dvīhi dvīhi gacchatīti dvidugamo, dvīhi dvīhīti
catūhi, catuppadānaṃ varatarassa sīhasseva hanubhāvaṃ alatthāti attho. Manujādhipatīti
manujānaṃ adhipati. Tathattoti tathasabhāvo.
                 Samadantasusukkadāṭhatālakkhaṇavaṇṇanā (31-32)
     [240] Suciparivāroti parisuddhaparivāro. Idha kammaṃ nāma sammājīvatā. 2-
Kammasarikkhakaṃ nāma yo visamena saṃkiliṭṭhājīvena jīvitaṃ kappeti, tassa dantāpi
visamā honti dāṭhāpi kiliṭṭhā. Tathāgatassa pana samena suddhājīvena jīvitaṃ
kappitabhāvaṃ sadevako loko iminā kāraṇena jānātūti samadantalakkhaṇañca
susukkadāṭhālakkhaṇañca nibbattati. Lakkhaṇaṃ nāma idameva lakkhaṇadvayaṃ.
Suciparivāratā ānisaṃso.
     [241] Avassajīti pahāsi. Tidivapuravarasamoti tidivapuravarena sakkena
samo. Lapanajanti mukhajaṃ, dantanti attho. Dijasamasukkasucisobhanadantoti dve
vāre jātattā dijanāmakā sukkā sucisobhanā ca dantā assāti dijasamasukkasuci-
sobhanadanto. Na ca janapadatudananti yo tassa cakkavāḷaparicchinno janapado,
tassa aññena tudanaṃ pīḷā vā ābādho vā natthi. Hitampi ca bahujanasukhañca
@Footnote: 1 Sī. vacanaṃ byappatho        2 Sī., i. sammājīvitā

---------------------------------------------------------------------------------------------
page132.
Carantīti bahū janā samānasukhadukkhā hutvā tasmiṃ janapade aññamaññassa
hitañceva sukhañca caranti. Vipāpoti vigatapāPo. Vigatadarathakilamathoti
vigatakāyikadarathakilamatho. Malakhilakalikilesepanudebhīti rāgādimalānañceva
rāgādikhīlānañca 1- dosakalīnañca sabbakilesānañca apanudebhi. 2- Sesaṃ sabbattha
uttānatthamevāti.
                       Lakkhaṇasuttavaṇṇanā niṭṭhitā.
                        -----------------
                           8. Siṅagālasutta
                            nidānavaṇṇanā
     [242] Evamme sutanti siṅgālasuttaṃ. Tatrāyaṃ anuttānapadavaṇṇanā:-
     veḷuvane kalandakanivāpeti veḷuvananti tassa uyyānassa nāmaṃ. Taṃ
kira veḷūhi parikkhittaṃ ahosi aṭṭhārasahatthena ca pākārena gopuraṭṭālakayuttaṃ
nīlobhāsaṃ manoramaṃ. Tena veḷuvananti vuccati. Kalandakānañcettha nivāpaṃ adaṃsu,
tena kalandakanivāpoti vuccati.
     Pubbe kira aññataro rājā tattha uyyānakīḷanatthaṃ āgato
surāmadena matto divā niddaṃ okkami. Parijanopissa "sutto rājā"ti
pupphaphalādīhi palobhiyamāno ito cito ca pakkāmi. Atha surāgandhena aññatarasmā
susirarukkhā kañhasappo nikkhamitvā rañño abhimukho āgacchati, taṃ disvā
rukkhadevatā "rañño jīvitaṃ dammī"ti kāḷakavesena āgantvā kaṇṇamūle
saddamakāsi. Rājā pabujjhi. Kaṇhasappo nivatto. So taṃ disvā "imāya
kāḷakāya mama jīvitaṃ dinnan"ti kāḷakānaṃ tattha nivāpaṃ paṭṭhapesi, abhayaghosañca
ghosāpesi. Tasmā taṃ tato pabhūti "kalandakanivāpo"ti saṅkhyaṃ gataṃ. Kalandakāti
hi kāḷakānaṃ etaṃ nāmaṃ.
@Footnote: 1 cha.Ma. rāgādikhilānañca        2 cha.Ma., i. apanudehi

---------------------------------------------------------------------------------------------
page133.
     Tena kho pana samayenāti yasmiṃ samaye bhagavā rājagahaṃ gocaragāmaṃ
katvā veḷuvane kalandakanivāpe viharati, tena samayena. Siṅgālako gahapatiputtoti
siṅgālakoti tassa nāmaṃ. Gahapatissa puttoti gahapatiputto. Tassa kira pitā
gahapatimahāsālo, niddahitvā ṭhapitā cassa gehe cattālīsa dhanakoṭiyo atthi. So
bhagavati niṭṭhaṅgato upāsako sotāpanno, bhariyāpissa sotāpannāyeva. Putto
panassa asaddho appasanno. Atha naṃ mātāpitaro abhikkhaṇaṃ evaṃ ovadanti
"tāta satthāraṃ upasaṅkama, dhammasenāpatiṃ mahāmoggallānaṃ mahākassapaṃ
asītimahāsāvake upasaṅkamā"ti. So evamāha "natthi mama tumhākaṃ samaṇānaṃ
upasaṅkamanakiccaṃ, samaṇānaṃ santikaṃ gantvā hi vanditabbaṃ hoti, onamitvā
vandantassa piṭṭhi rujjati, jannukāni kharāni honti, bhūmiyaṃ nisīditabbaṃ hoti,
tattha nisinnassa vatthāni kilissanti jīranti, samīpe nisinnakālato paṭṭhāya
kathāsallāpo hoti, tasmiṃ sati vissāso uppajjati, tato nimantitvā
cīvarapiṇḍapātādīni dātabbāni honti. Evaṃ sante attho parihāyati, natthi mayhaṃ
tumhākaṃ samaṇānaṃ upasaṅkamanakiccan"ti. Iti naṃ yāvajīvaṃ ovadantāpi mātāpitaro
sāsane upanetuṃ nāsakkhiṃsu.
     Athassa pitā maraṇamañce nipanno "mama puttassa ovādaṃ dātuṃ
vaṭṭatī"ti cintetvā puna cintesi "disā tāta namassāhī"ti evamassa ovādaṃ
dassāmi, so atthaṃ ajānanto disā namassissati, atha naṃ satthā vā sāvakā
vā passitvā "kiṃ karosī"ti pucchissanti. Tato "mayhaṃ pitā `disā namassanaṃ
karohī'ti maṃ ovadī"ti vakkhati. Athassa te "na tuyhaṃ pitā etā disā
namassāpeti, imā pana disā namassāpetī"ti dhammaṃ desessanti. So buddhasāsane
guṇaṃ ñatvā "puññakammaṃ karissatī"ti. Atha naṃ āmantāpetvā "tāta pātova
uṭṭhāya cha disā namasseyyāsī"ti āha. Maraṇamañce nipannassa kathā nāma
yāvajīvaṃ anussaraṇīyāva hoti. Tasmā so gahapatiputto taṃ pitu vacanaṃ
anussaranto tathā akāsi. Tasmā "kālasseva vuṭṭhāya rājagahā nikkhamitvā"ti ādi
vuttaṃ. Puthuddisāti bahū disā. Idāni tā dassento puratthimaṃ disantiādimāha.

---------------------------------------------------------------------------------------------
page134.
     [243] Pāvisīti na tāva paviṭṭho, pavisissāmīti nikkhantattā pana
antarāmagge vattamānopi evaṃ vuccati. Addasā kho bhagavāti na idāneva
addasa, paccūsasamayepi buddhacakkhunā lokaṃ volokento etaṃ disā namassamānaṃ
disvā "ajjāhaṃ siṅgālakassa gahapatiputtassa gihivinayaṃ siṅgālasuttantaṃ
kathessāmi, mahājanassa sā kathā saphalā bhavissati, gantabbaṃ mayā etthā"ti tasmā
pātova nikkhamitvā rājagahaṃ piṇḍāya pāvisi, pavisanto ca naṃ tatheva addasa.
Tena vuttaṃ "addasā kho bhagavā"ti. Etadavocāti so kira avidūre ṭhitaṃpi
satthāraṃ na passati, disāyeva namassati. Atha naṃ bhagavā suriyarasmisamphassena
vikasamānaṃ mahāpadumaṃ viya mukhaṃ vivaritvā "kinnu tvaṃ gahapatiputtā"ti 1- ādikaṃ
etadavoca.
                            Chadisāvaṇṇanā
     [244] Yathākathaṃ pana bhanteti so kira taṃ bhagavato vacanaṃ sutvāva
cintesi "yā kira mama pitarā cha disā namassitabbā"ti vuttā, na kira tā
etā, aññā kira ariyasāvakena cha disā namassitabbā. Handāhaṃ ariyasāvakena
namassitabbā disāyeva pucchitvā namassissāmīti. So tā pucchanto yathākathaṃ
pana bhanteti ādimāha. Tattha yathāti nipātamattaṃ. Kathaṃ panāti idameva
pucchāpadaṃ. Kammakilesāti tehi kammehi sattā kilissanti, tasmā kammakilesāti
vuccanti. Ṭhānehīti kāraṇehi. Apāyamukhānīti vināsamukhāni. Soti so sotāpanno
ariyasāvako. Cuddasapāpakāpagatoti etehi cuddasahi pāpakehi lāmakehi apeto.
Chadisāpaṭicchādīti 2- cha disā paṭicchādento. Ubholokavijayāyāti ubhinnaṃ
idhalokaparalokānaṃ vijinanatthāya. Ayañceva loko āraddho hotīti  evarūpassa hi idha
loke pañca verāni na honti, tenassa ayañceva loko āraddho hoti
paritosito ceva nipphādito ca. Paralokepi pañca verāni na honati, tenassa
paro ca loko ārādhito hoti. Tasmā so kāyassa bhedā parammaraṇā sugatiṃ
saggaṃ lokaṃ upapajjati.
@Footnote: 1 cha.Ma. "kiṃ nu kho tvaṃ......"   2 cha.Ma., i. chaddisāpaṭicchādīti

---------------------------------------------------------------------------------------------
page135.
                         Catukammakilesavaṇṇanā
     [245] Iti bhagavā saṅkhepena mātikaṃ ṭhapetvā idāni tameva
vitthārento katamassa cattāro kammakilesāti ādimāha. Kammakilesoti kammañca
taṃ kilesasampayuttattā kileso cāti kammakileso. Sakilesoyeva hi pāṇaṃ hanati,
nikkileso na hanati, tasmā pāṇātipāto "kammakileso"ti vutto.
Adinnādānādīsupi eseva nayo. Athāparanti aparaṃpi etadatthaparidīpakameva gāthābandhaṃ
avocāti attho.
                           Catuṭhānavaṇṇanā
     [246] Pāpakammaṃ karotīti idaṃ bhagavā yasmā kārake dassite
akārako pākaṭo hoti, tasmā "pāpakammaṃ na karotī"ti mātikaṃ ṭhapetvāpi
desanākusalatāya paṭhamataraṃ kārakaṃ dassento āha. Tattha chandāgatiṃ gacchantoti
chandena pemena agatiṃ gacchanto akattabbaṃ karonto. Parapadesupi eseva
nayo. Tattha yo "ayaṃ me mitto vā sambhatto vā sandiṭṭho vā ñātako
vā lañcaṃ vā pana me detī"ti chandavasena assāmikaṃ sāmikaṃ karoti, ayaṃ
chandāgatiṃ gacchanto pāpakammaṃ karoti nāma. Yo "ayaṃ me verī"ti pakativeravasena
vā taṃkhaṇuppannakodhavasena vā assāmikaṃ sāmikaṃ karoti, ayaṃ dosāgatiṃ gacchanto
pāpakammaṃ karoti nāma. Yo pana mandattā momūhattā yaṃ vā taṃ vā vatvā
assāmikaṃ sāmikaṃ karoti, ayaṃ mohāgatiṃ gacchanto pāpakammaṃ karoti nāma. Yo
pana "ayaṃ rājavallabho vā visamanissito vā anatthaṃpi me kareyyā"ti bhīto
assāmikaṃ sāmikaṃ karoti, ayaṃ bhayāgatiṃ gacchanto pāpakammaṃ karoti nāma. Yo
pana yaṃ kiñci bhājento "ayaṃ me sandiṭṭho vā sambhatto vā"ti pemavasena
atirekaṃ deti, "ayaṃ me verī"ti dosavasena onakaṃ 1- deti, momūhattā
dinnādinnaṃ ajānamāno kassaci onaṃ 2- kassaci adhikaṃ deti, "ayaṃ imasmiṃ
@Footnote: 1 cha.Ma., i. ūnakaṃ           2 cha.Ma., i. ūnaṃ

---------------------------------------------------------------------------------------------
page136.
Adiyyamāne mayhaṃ anatthaṃpi kareyyā"ti bhīto kassaci atirekaṃ deti, so
catubbidhopi yathānukkamena chandāgatiādīni gacchanto pāpakammaṃ karoti nāma.
     Ariyasāvako pana jīvitakkhayaṃ pāpuṇantopi chandāgatiādīni na
gacchati. Tena vuttaṃ "imehi catūhi ṭhānehi pāpakammaṃ na karotī"ti.
     Nihīyati tassa yasoti tassa agatigāmino kittiyasopi parivārayasopi
nihīyati parihāyati.
                          Chaapāyamukhavaṇṇanā
     [247] Surāmerayamajjapamādaṭṭhānānuyogoti ettha surāti pūvasurā
piṭṭhasurā odanasurā kiṇṇapakkhittā sambhārasaṃyuttāti pañca suRā. Merayanti
pupphāsavo phalāsavo madhvāsavo guḷāsavo sambhārasaṃyuttoti pañca āsavā. Taṃ
sabbaṃpi madakaraṇavasena majjaṃ. Pamādaṭṭhānanti pamādakāraṇaṃ. Yāya cetanāya taṃ
majjaṃ pivati, tassā etaṃ adhivacanaṃ. Anuyogoti tassa surāmerayamajjapamādaṭṭhānassa
anuyogo punappunaṃ karaṇaṃ. Yasmā pana etaṃ anuyuttassa  uppannā ceva
bhogā parihāyanti, anuppannā ca nuppajjanti, tasmā "bhogānaṃ apāyamukhan"ti
vuttaṃ. Vikālavisikhācariyānuyogoti avelāya visikhāsu cariyānuyuttatā.
     Samajjābhicaraṇanti naccādidassanavasena samajjāgamanaṃ. Ālasyānuyogoti
kāyālasiyatāya yuttappayuttatā.
                      Surāmerayassa chaādīnavavaṇṇanā
     [248] Evaṃ channaṃ apāyamukhānaṃ mātikaṃ ṭhapetvā idāni tāni
vibhajanto cha kho me gahapatiputta ādīnavāti ādimāha. Tattha sandiṭṭhikāti
sāmaṃ passitabbā, idhalokabhāvinī. Dhanajānīti dhanahāni. Kalahappavaḍḍhanīti
vācākalahassa ceva hatthaparāmāsādikalahassa ca pavaḍḍhanī. Rogānaṃ āyatananti
tesaṃ tesaṃ akkhirogādīnaṃ khettaṃ. Akittisañjananīti suraṃ pivitvā hi mātaraṃpi

---------------------------------------------------------------------------------------------
page137.
Paharanti pitaraṃpi, aññaṃpi bahuṃ avattabbaṃ vadanti, akātabbaṃ 1- karonti. Tena
garahaṃpi daṇḍampi hatthapādādicchedaṃpi pāpuṇantā, 2- idhalokepi paralokepi
akittiṃ pāpuṇanti, iti tesaṃ sā surā akittisañjananī nāma hoti.
Hirikopīnanidaṃsanīti guyhaṭṭhānañhi vivariyamānaṃ hiriṃ kopeti vināseti, tasmā
"kopinan"ti vuccati, surāmadamattā ca taṃ taṃ aṅgaṃ vivaritvā vicaranti, tena
tesaṃ sā surā kopinassa niddhaṃsanato "kopinanidaṃsanī"ti vuccati. Paññāya
dubbalīkaraṇīti sāgatattherassa viya kammassakatapaññaṃ dubbalaṃ karoti, tasmā
"paññāya dubbalīkaraṇī"ti vuccati.  maggapaññaṃ pana dubbalaṃ kātuṃ na sakkoti.
Adhigatamaggānañhi sā antomukhameva na pavisati. Chaṭṭhaṃ padanti chaṭṭhaṃ kāraṇaṃ.
                      Vikālacariyāya chaādīnavavaṇṇanā
     [249] Attāpīssa agutto arakkhito hotīti avelāya caranto
hi khāṇukaṇṭakādīnipi akkamati, ahināpi yakkhādīhipi samāgacchati, taṃ taṃ ṭhānaṃ
gacchatīti ñatvā verinopi naṃ nilīyitvā gaṇhanti vā hananti vā. Evaṃ
attāpissa agutto hoti arakkhito. Puttadārāpi "amhākaṃ pitā amhākaṃ
sāmi rattiṃ vicarati, kimaṅgaṃ pana mayan"ti itissa puttadhītaropi bhariyāpi bahi
patthanaṃ katvā rattiṃ carantā anayabyasanaṃ pāpuṇanti. Evaṃ puttadāropissa
agutto arakkhito hoti. Sāpateyyanti tassa saputtadāraparijanassa rattiṃ
caraṇakabhāvaṃ ñatvā corā suññaṃ gehaṃ pavisitvā yaṃ icchatti. Taṃ haranti. Evaṃ
sāpateyyampissa aguttaṃ arakkhitaṃ hoti. Saṅkiyo ca hotīti aññehi
katapāpakammesupi iminā "kataṃ bhavissatī"ti saṅkitabbo hoti. Yassa yassa
gharadvārena yāti, tattha yaṃ aññena corakammaṃ paradārikakammaṃ vā kataṃ, taṃ "iminā
katan"ti vutte abhūtaṃ asantampi tasmiṃ rūhati patiṭṭhāti. Bahūnañca dukkhadhammānanti
ettakaṃ dukkhaṃ, ettakaṃ domanassanti vattuṃ na sakkā, aññasmiṃ puggale
@Footnote: 1 cha.Ma. akattabbaṃ          2 cha.Ma., i. pāpuṇanti

---------------------------------------------------------------------------------------------
page138.
Āsaṅkitabbaṃ 1- hoti tasseva, iti so bahūnaṃ dukkhadhammānaṃ purakkhato puregāmī
hoti.
                     Samajjābhicaraṇassa chaādīnavavaṇṇanā
     [250] Kva naccanti "kasmiṃ ṭhāne naṭanāṭakādinaccaṃ atthī"ti
pucchitvā yasmiṃ gāme vā nigame vā taṃ atthi, tattha gantabbaṃ hoti, tassa
"sve naccadassanaṃ gamissāmī"ti ajja vatthagandhamālādīni paṭiyādentasseva
sakaladivasaṃ kammacchedo hoti, naccadassanena ekāhaṃpi dvīhaṃpi tīhaṃpi tattheva
hoti, atha vuṭṭhisampattiyādīni labhitvāpi vappādikāle vappādīni akarontassa
anuppannā bhogā nuppajjanti, tassa bahi gatabhāvaṃ ñatvā anārakkhe gehe
corā yaṃ icchanti, taṃ haranti, 2- tenassa uppannāpi bhogā vinassanti.
Kva gītanti ādīsupi eseva nayo. Tesaṃ nānākaraṇaṃ brahmajāle vuttameva.
                      Jūtappamādassa chaādīnavavaṇṇanā
     [251] Jayaṃ veranti "jitaṃ mayā"ti parisamajjhe parassa sāṭakaṃ
vā veṭhanaṃ vā gaṇhāti, so "parisamajjhe me avamānaṃ karosi, hotu,
sikkhāpessāmi nan"ti tattha veraṃ bandhati, evaṃ jinanto sayaṃ veraṃ pasavati.
Jinoti aññena jito samāno yantena tassa veṭhanaṃ vā sāṭako vā aññaṃ
vā pana hiraññasuvaṇṇādivittaṃ gahitaṃ, taṃ anusocati "ahosi vata me, taṃ taṃ
vata me natthī"ti tappaccayā socati. Evaṃ so jino vittamanusocati. Sabhāgatassa
vacanaṃ na rūhatīti vinicchayaṭṭhāne sakkhipuṭṭhassa sato vacanaṃ na rūhati, na
patiṭṭhāti, "ayaṃ akkhasoṇḍo jūtakaro, mā tassa vacanaṃ gaṇhitthā"ti
vattāro bhavanti. Mittāmaccānaṃ paribhūto hotīti tañhi mittāmaccā evaṃ vadanti
"samma tvaṃpi nāma kulaputto jūtakaro chinnako hutvā bhinnako hutvā vicarasi,
na te idaṃ jātigottānaṃ anurūpaṃ, ito paṭṭhāya mā evaṃ kareyyāsī"ti. So
@Footnote: 1 cha.Ma., i. asati sabbaṃ vikālacārimhi āhāratabbaṃ hoti      2 cha.Ma., i. karonti

---------------------------------------------------------------------------------------------
page139.
Evaṃ vuttopi tesaṃ vacanaṃ na karoti. Tato te tena saddhiṃ ekato na tiṭṭhanti
na nisīdanti. Tassa kāraṇā sakkhipuṭṭhāpi na kathenti. Evaṃ mittāmaccānaṃ
paribhūto hoti.
     Āvāhavivāhakānanti āvāhakā nāma ye tassa gharato dārikaṃ
gahetukāmā. Vivāhakā nāma ye tassa gehe dārikaṃ dātukāmā. Appatthito
hotīti anicchito hoti. Nālaṃ dārabharaṇāyāti dārabharaṇāya na samattho. Etassa
gehe dārikā dinnāpi etassa gehato āgatāpi amhehieva positabbā
bhavissatiyeva.
                      Pāpamittatāya chaādīnavavaṇṇanā
     [252] Ye 1- dhuttāti akkhadhuttā. Soṇḍāti itthīsoṇḍā bhattasoṇḍā
surāsoṇḍā 2- mūlakasoṇḍā. Pipāsāti pānasoṇḍā. Nekatikāti
paṭirūpakena vañcanikā. 3- Vañcanikāti sammukhāvañcanāhi vañcanikā. Sāhasikāti
ekāgārikādisāhasikakammakārino. Tyassa mittā hontīti te assa mittā
honti. Aññehi sappurisehi saddhiṃ na ramati gandhamālādīhi alaṅkaritvā varasayanaṃ
āropitasūkaro gūthakūpamiva. Te pāpamitteyeva upasaṅkamati. Tasmā diṭṭhe ceva
dhamme samparāye 4- ca bahuṃ anatthaṃ nigacchati.
                       Ālasyassa chaādīnavavaṇṇanā
     [253] Atisītanti kammaṃ na karotīti manussehi kālasseva vuṭṭhāya
"etha bho kammantaṃ gacchāmā"ti vutto "atisītantāva, aṭṭhīni bhijjanti viya,
gacchatha tumhe pacchā jānissāmī"ti aggiṃ tapanto nisīdati. Te gantvā kammaṃ
karonti. Itarassa kammaṃ parihāyati. Atiuṇhanti ādīsupi eseva nayo.
     Hoti pānasakhā nāmāti ekacco pānaṭṭhāne surāgeheyeva sahāyo
hoti. "pannasakhā"tipi pāṭho, ayamevattho. Sammiyasammiyoti samma sammāti
@Footnote: 1 cha.Ma. ye saddo na dissati          2 cha.Ma., i. pūvasoṇḍā
@3 cha.Ma. i. vañcanakā               4 cha.Ma. samparāyañca

---------------------------------------------------------------------------------------------
page140.
Vadanto sammukheyeva sahāyo hoti, parammukhe verīsadiso otārameva gavesati.
Atthesu jātesūti tathārūpesu kiccesu samuppannesu. Verappasaṅgoti verabahulatā.
Anatthatāti anatthakāritā. Sukadariyatāti suṭṭhu kadariyatā thaddhamacchariyabhāvo.
Udakamiva iṇaṃ vigāhatīti pāsāṇo udakaṃ viya saṃsīdanto 1- iṇaṃ vigāhati.
     Rattimuṭṭhānadessināti rattiṃ anuṭṭhānasīlena. Atisāyamidaṃ ahūti
idaṃ atisāyaṃ jātanti ye evaṃ vatvā kammaṃ na karonti. Iti vissaṭṭhakammanteti
evaṃ vatvā pariccattakammante. Atuthā accenti māṇaveti evarūpe puggale
atthā atikkamanti, tesu na tiṭṭhanti.
     Tiṇā bhiyyoti tiṇatopi uttariṃ. 2- So sukhaṃ 3- na vihāyatīti so puriso
sukhaṃ na jahati, sukhasamaṅgīyeva hoti. Iminā kathāmaggena imamatthaṃ dassesi 4-
"gihibhūtena satā ettakaṃ kammaṃ na kātabbaṃ, karontassa vuḍḍhi nāma natthi.
Idhalokaparaloke garahameva pāpuṇātī"ti.
                          Mittapaṭirūpakavaṇṇanā
      [254] Idāni yo evaṃ karoto anattho uppajjati, aññāni
vā pana yāni kānici bhayāni ye keci upaddavā ye keci upasaggā, sabbe
te bālaṃ nissāya uppajjanti. Tasmā "evarūpā bālā na sevitabbā"ti
bāle mittapaṭirūpake amitte dassetuṃ cattārome gahapatiputta amittāti
ādimāha. Tattha aññadatthuharoti sayaṃ tucchahattho āgantvā ekaṃsena yaṃkiñca
haratiyeva. Vacīparamoti vacanaparamo vacanamatteneva dāyako kārako viya hoti.
Anuppiyabhāṇīti anuppiyaṃ bhaṇati. Apāyasahāyoti bhogānaṃ apāyesu sahāyo hoti.
     [255] Evaṃ cattāro amitte dassetvā puna tattha ekekaṃ catūhi
kāraṇehi vibhajanto catūhi kho gahapatiputtāti ādimāha. Tattha aññadatthuharo
hotīti ekaṃsena hārakoyeva hoti. Sahāyassa gehaṃ rittahattho āgantvā
@Footnote: 1 i. sīdanto              2 cha.Ma. uttari
@3 i. sukhā                4 cha.Ma. i. dasseti

---------------------------------------------------------------------------------------------
page141.
Nivatthasāṭakādīnaṃ vaṇṇaṃ bhāsati, so "ativiya tvaṃ samma imassa vaṇṇaṃ bhāsatī"ti
aññaṃ nivāsetvā taṃ deti. Appena bahumicchatīti yaṅkiñci appakaṃ datvā tassa
santikā bahuṃ paṭṭheti. Bhayassa kiccaṃ karotīti attano bhaye uppanne tassa
dāso viya hutvā taṃ taṃ kiccaṃ karoti, ayaṃ sabbadā na karoti, bhaye uppanne
karoti, na pemenāti amitto nāma jāto. Sevati atthakāraṇāti
mittasanthavavasena na sevati, attano atthameva paccāsiṃsanto 1- sevati.
     [256] Atītena paṭisantharatīti sahāye āgate "hiyyo vāre 2- na
āgatosi, amhākaṃ imasmiṃ vāre sassaṃ ativiya nipphannaṃ, bahūni sāliyavabījādīni
ṭhapetvā maggaṃ olokentā nisīdimhā, 3- ajja pana sabbaṃ khīṇan"ti evaṃ
atītena saṅgaṇhāti. Anāgatenāti "imasmiṃ vāre amhākaṃ sassaṃ manāpaṃ
bhavissati, phalabhārabharitā sāliādayo, sassasaṅgahe kate tumhākaṃ saṅgahaṃ kātuṃ
samatthā bhavissāmā"ti evaṃ anāgatena saṅgaṇhāti. Niratthakenāti hatthikkhandhe
vā assapiṭṭhe vā nisinno sahāyaṃ disvā "ehi bho idha nisīdā"ti vadati.
Manāpaṃ sāṭakaṃ nivāsetvā "sahāyakassa vata me anucchaviko añño 4- pana
mayhaṃ natthī"ti vadati, evaṃ niratthakena saṅgaṇhāti nāma. Paccuppannesu
kiccesu byasanaṃ dassetīti "sakaṭena me attho"ti vutte "sādhu apica 5-
cakkamassa bhinnaṃ, akkho bhinno"ti 6- ādīni vadati.
      [257] Pāpakaṃpissa anujānātīti pāṇātipātādīsu yaṅkiñci karomāti
vutte "sādhu samma karomā"ti anujānāti. Kalyāṇepi eseva nayo.
     [258] Sahāyo hotīti "asukaṭṭhāne suraṃ pivanti, ehi tattha
gacchāmā"ti vutte sādhūti gacchati. Esa nayo sabbattha.
     [259] Iti viññāyāti "mittapaṭirūpakā ete"ti evaṃ jānitvā.
@Footnote: 1 cha.Ma. paccāsīsanto   2 cha.Ma., i. hiyyo vā pare vā  3 cha.Ma., i. nisīdimha
@4 i. aññaṃ           5 cha.Ma., i. sādhu apica na dīssati  6 cha.Ma. chinno

---------------------------------------------------------------------------------------------
page142.
                           Suhadamittavaṇṇanā
     [260] Evaṃ na asevitabbe pāpamitte dassetvā idāni
sevitabbe kalyāṇamitte dassento puna cattārome gahapatiputtāti ādimāha.
Tattha suhadāti sundarahadayā.
     [261] Pamattaṃ rakkhatīti majjaṃ pivitvā gāmamajjhe vā gāmadvāre
vā magge vā nipannaṃ disvā "evaṃ nipannassa kocideva nivāsanapārupanaṃpi
hareyyā"ti samīpe nisīditvā pabuddhakāle gahetvā gacchati. Pamattassa
sāpateyyanti sahāyo bahi gato vā hoti suraṃ pivitvā vā matto, 1- gehaṃ
anārakkhaṃ, "kocideva yaṅkiñci 2- hareyyā"ti gehaṃ pavisitvā tassa dhanaṃ rakkhati.
Bhītassāti kismiñcideva bhaye uppanne "mā bhāyi, mādise sahāye ṭhite kiṃ
bhāyasī"ti taṃ bhayaṃ haranto 3- paṭisaraṇaṃ hoti. Taddiguṇaṃ bhoganti kiccakaraṇīye
uppanne sahāyaṃ attano santikaṃ āgataṃ disvā vadati "kasmā āgatosī"ti.
Rājakule kammaṃ atthīti. Kiṃ laddhuṃ vaṭṭatīti. Eko kahāpaṇoti. "nagare kammaṃ
nāma na ekakahāpaṇena nippajjati, 4- dve gaṇhāhī"ti, evaṃ yattakaṃ vadati,
tato diguṇaṃ deti.
     [262] Guyhamassa ācikkhatīti attano guyhaṃ nigguyhituṃ 5- yuttakathaṃ
aññassa akathetvā tasseva ācikkhati. Guyhamassa parigūhatīti tena kathitaṃ guyhaṃ
yathā añño na jānāti, evaṃ rakkhati. Āpadāsu na vijahatīti uppanne bhaye
na pariccajati. Jīvitaṃpissa atthāyāti attano jīvitaṃpi tasseva sahāyassa atthāya
pariccattameva hoti, attano jīvitaṃ agaṇetvāpi tassa kammaṃ karotiyeva.
     [263] Pāpā nivāretīti amhesu passantesu tvaṃ evaṃ kātuṃ na
labhasi, pañca verāni dasa akusalakammapathe mā karohīti nivāreti. Kalyāṇe
nivesetīti kalyāṇakamme tīsu saraṇesu pañcasu sīlesu dasasu kusalakammapathesu
@Footnote: 1 cha.Ma. pamatto             2 i. yaṃkiñci vittaṃ
@3 Ma. bādhento             4 cha.Ma. nipphajjati      5 cha.Ma. niggūhituṃ

---------------------------------------------------------------------------------------------
page143.
Vattassu, dānaṃ dehi puññaṃ karohi dhammaṃ suṇohīti evaṃ kalyāṇe niyojeti.
Assutaṃ sāvetīti assutapubbaṃ sukhumaṃ nipuṇaṃ kāraṇaṃ sāveti. Saggassa magganti
imaṃ kammaṃ katvā sagge nibbattantīti evaṃ saggassa maggaṃ ācikkhati.
     [264] Abhavenassa na nandatīti tassa abhavena avaḍḍhiyā 1-
puttadārassa vā parijanassa vā tathārūpaṃ pārijuññaṃ disvā vā sutvā vā na
nandati, anattamano hoti. Bhavenāti vaḍḍhiyā 2- tathārūpassa sassādisampattiṃ vā
issariyapaṭilābhaṃ vā disvā vā sutvā vā nandati, attamano hoti. Avaṇṇaṃ
bhaṇamānaṃ nivāretīti "asuko virūpo na pāsādiko dujjātiko dussīlo"ti vā
vutte "evaṃ mā bhaṇi, rūpavā ca so pāsādiko ca sujāto ca sīlasampanno
cā"ti ādīhī vacanehi paraṃ attano sahāyassa avaṇṇaṃ bhaṇamānaṃ nivāreti.
Vaṇṇaṃ bhaṇamānaṃ pasaṃsatīti "aho suṭṭhu vadasi, subhāsitaṃ tayā, evametaṃ, esa
puriso rūpavā pāsādiko sujāto sīlasampanno"ti evaṃ attano sahāyakassa
paraṃ vaṇṇaṃ bhaṇamānaṃ pasaṃsati.
     [265] Jalaṃ aggiva bhāsatīti rattiṃ pabbatamatthake jalamāno aggi
viya virocati.
     Bhoge saṃharamānassāti attānaṃpi paraṃpi apīḷetvā dhammena samena
bhoge sampiṇḍentassa 4- rāsiṃ karontassa. Bhamarasseva iriyatoti yathā bhamaro
pupphānaṃ vaṇṇagandhaṃ aheṭhayaṃ 5- tuṇḍenapi pakkhehipi rajaṃ 6- āharitvā
anupubbena cakkappamāṇaṃ madhupaṭalaṃ karoti, evaṃ anupubbena mahantaṃ bhogarāsiṃ
karontassa. Bhogā sannicayaṃ yantīti tassa bhogā nicayaṃ gacchanti. Kathaṃ?
anupubbena upacikāhi saṃvaḍḍhiyamāno vammiko viya. Tenāha "vammikovūpacīyatīti. 7-
Yathā vammiko upaciyati, evaṃ nicayaṃ yantīti attho. Samāhatvāti samāharitvā.
Alamattoti yuttasabhāvo samattho vā pariyattarūpo gharāvāsaṃ saṇṭhapetuṃ.
@Footnote: 1 cha.Ma., i. avuḍḍhiyā    2 cha.Ma. vuḍḍhiyā       3 cha.Ma. sampatatiṃ
@4 i. Sī. saṃvaḍḍhentassa    5 cha.Ma. apothayaṃ       6 cha.Ma. rasaṃ
@7 cha.Ma. vammikovupacīyatīti,

---------------------------------------------------------------------------------------------
page144.
     Idāni yathā gharāvāso saṇṭhapetabbo, tathā ovādaṃ dento 1-
catudhā vibhaje bhogeti ādimāha. Tattha save mittāni ganthatīti so evaṃ
vibhajanto mittāni ganthati nāma, abhijjamānāni ṭhapeti. Yassa hi bhogā
santi, soeva mitte ṭhapetuṃ sakkoti, na itaro.
     Ekena bhoge bhuñjeyyāti ekena koṭṭhāsena bhoge bhuñjeyya.
Dvīhi kammaṃ payojayeti dvīhi koṭṭhāsehi kasivaṇijjādikammaṃ 2- payojeyya.
Catutthañca nidhāpeyyāti catutthaṃ koṭṭhāsaṃ nidhetvā 3- ṭhapeyya. Āpadāsu
bhavissatīti kulānañhi taṃ 4- na sabbakālaṃ ekasadisaṃ vattati, kadāci rājādivasena
āpadāpi uppajjanti, tasmā evaṃ uppannāsu āpadāsu bhavissatīti "ekaṃ
koṭṭhāsaṃ nidhāpeyyā"ti āha. Imesu pana catūsu koṭṭhāsesu kataraṃ koṭṭhāsaṃ
gahetvā kusalaṃ kātabbanti. "bhoge bhuñjeyyā"ti vuttakoṭṭhāsaṃ. Tato
gaṇhitvā bhikkhūnaṃpi kapaṇaddhikādīnaṃpi dānaṃ 5- dātabbaṃ pesakāranhāpitādīnaṃpi
vettanaṃ dātabbaṃ
                       chadisāpaṭicchādanakaṇḍavaṇṇanā
     [266] Iti bhagavā ettakena kathāmaggena evaṃ gahapatiputta
ariyasāvako catūhi kāraṇehi akusalaṃ pahāya chahi kāraṇehi bhogānaṃ apāyamukhaṃ
vajjetvā soḷasa mittāni sevanto gharāvāsaṃ saṇṭhapetvā dārabharaṇaṃ karonto
dhammikena ājīvena jīvati, devamanussānañca antare aggikkhandho viya virocatīti
vajjanīyadhammavajjanatthaṃ sevitabbadhammasevanatthañca ovādaṃ datvā idāni
namassitabbā cha disā dassento kathañca gahapatiputtāti ādimāha.
     Tattha chadisāpaṭicchādīti yathā chahi disāhi āgamanabhayaṃ na āgacchati,
khemaṃ hoti nibbhayaṃ, evaṃ viharanto "../../bdpicture/chadisāpaṭicchādī"ti vuccati. "puratthimā
disā mātāpitaro veditabbā"ti ādīsu mātāpitaro pubbūpakāritāya puratthimā
@Footnote: 1 cha.Ma., i. ovadanto   2 cha.Ma. kasivāṇijjādikammaṃ    3 cha.Ma., i. nidhāpetvā
@4 cha.Ma., i. taṃ na dissati  5 cha.Ma. dānaṃ na dissati

---------------------------------------------------------------------------------------------
page145.
Disāti veditabbā. Ācariyā dakkhiṇeyyatāya dakkhiṇā disāti. Puttadārā
piṭṭhito anubandhanavasena pacchimā disāti. Mittāmaccā yasmā sopi mittāmacce
nissāya te te dukkhavisese uttarati, tasmā uttarā disāti. Dāsakammakarā
pādamūle patiṭṭhānavasena heṭṭhimā disāti. Samaṇabrāhmaṇā guṇehi upari
ṭhitabhāvena uparimā disāti veditabbā.
     [267] Bhato ne bharissāmīti ahaṃ mātāpitūhi thaññaṃ pāyetvā
hatthapāde vaḍḍhetvā mukhena siṅghāṇikaṃ apanetvā nhāpetvā maṇḍetvā
bhato bharito jaggito, svāhaṃ ajja te jiṇṇe 1- mahallake
pādadhovananhāpanayāgubhattadānādīhi bharissāmi.
     Kiccaṃ nesaṃ karissāmīti ahaṃ attano kammaṃ ṭhapetvā mātāpitūnaṃ
rājakulādīsu uppannaṃ kiccaṃ gantvā karissāmi. Kulavaṃsaṃ ṭhapessāmīti
mātāpitūnaṃ santakaṃ khettavatthuhiraññasuvaṇṇādiṃ avināsetvā rakkhantopi kulavaṃsaṃ
ṭhapeti 2- nāma mātāpitaro adhammikavaṃsato hāpetvā dhammikavaṃse ṭhapentopi,
kulavaṃsena āgatāni salākabhattādīni anupacchinditvā pavatatentopi kulavaṃsaṃ
ṭhapeti nāma. Idaṃ sandhāya vuttaṃ "kulavaṃsaṃ ṭhapessāmī"ti.
     Dāyajjaṃ paṭipajjāmīti mātāpitaro attano ovāde avattamāne
micchāpaṭipanne dārake vinicchayaṃ patvā aputte karonti, te dāyajjārahā
na honti. Ovāde vattamāne pana kulasantakassa sāmike karonti, ahaṃ evaṃ
vattissāmīti adhippāyena "dāyajjaṃ paṭipajjāmī"ti vuttaṃ.
     Dakkhiṇaṃ anuppadassāmīti tesaṃ pattidānaṃ katvā tatiyadivasato
paṭṭhāya dānaṃ anuppadassāmi.
     Pāpā nivārentīti pāṇātipātādīnaṃ diṭṭhadhammikasamparāyikaṃ ādīnavaṃ
vatvā "tāta mā evarūpaṃ karī"ti nivārenti, kataṃpi garahanti kalyāṇe
nivesentīti anāthapiṇḍiko viya lañcaṃ 3- datvāpi sīlasamādānādīsu nivesenti.
@Footnote: 1 cha.Ma., i. jiṇṇe na dissati  2 cha.Ma. saṇṭhapessāmi 3 cha.Ma. lañjaṃ, i. laddhañca

---------------------------------------------------------------------------------------------
page146.
Sippaṃ sikkhāpentīti attano ovāde ṭhitabhāvaṃ ñatvā vaṃsānugataṃ 1-
muddhāgaṇanādisippaṃ sikkhāpenti. Paṭirūpenāti kulasīlarūpādīhi anurūpena.
     Samaye dāyajjaṃ niyyādentīti samaye dhanaṃ denti. Tattha niccasamayo
kālasamayoti dve samayā. Niccasamaye denti nāma "uṭṭhāya samuṭṭhāya imaṃ
gaṇhitabbaṃ gaṇha, ayante paribbayo hotu, iminā kusalaṃ karohī"ti denti.
Kālasamaye denti nāma sikhāṭhapanaāvāhavivāhādisamaye denti. Apica pacchime
kāle maraṇamañce nipannassa "iminā kusalaṃ karohī"ti dentāpi samaye
denti nāma.
     Paṭicchannā hotīti yaṃ puratthimadisato bhayaṃ āgaccheyya, yathā taṃ
nāgacchati, evaṃ pihitā hoti. Sace hi puttā vippaṭipannā assu, mātāpitaro
daharakālato paṭṭhāya jagganādīhi  sammāpaṭipannā, ete dārakā, mātāpitūnaṃ
appaṭirūpāti etaṃ bhayaṃ āgaccheyya. Puttā sammāpaṭipannā, mātāpitaro
vippaṭipannā, mātāpitaro puttānaṃ nānurūpāti etaṃ bhayaṃ āgaccheyya. Ubhosu
vippaṭipannesu duvidhaṃpi taṃ bhayaṃ hoti. Sammāpaṭipannesu sabbaṃ na hoti. Tena
vuttaṃ "paṭicchannā hoti khemā appaṭibhayā"ti.
     Evañca pana vatvā bhagavā siṅgālakaṃ etadavoca "na kho te
gahapatiputta pitā lokasammataṃ puratthimaṃ disaṃ namassāpeti. Mātāpitaro pana
puratthimadisāsadise katvā namassāpeti. Ayañhi te pitarā puratthimā disā
akkhātā, no aññā"ti.
     [268] Uṭṭhānenāti āsanā uṭṭhānena. Antevāsikena hi ācariyaṃ
dūratova āgacchantaṃ disvā āsanā vuṭṭhāya paccuggamanaṃ katvā hatthato bhaṇḍakaṃ
gahetvā āsanaṃ paññapetvā nisīdāpetvā vījanapādadhovanapādamakkhanāni 2-
kātabbāni. Taṃ sandhāya vuttaṃ "uṭṭhānenā"ti. Upaṭṭhānenāti divasassa tikkhattuṃ
upaṭṭhānagamanena. Sippuggahaṇakāle 3- pana avassameva gantabbaṃ hoti.
Sussusāyāti saddahitvā savanen asaddahitvā suṇanto hi visesaṃ nādhigacchati.
@Footnote: 1 i. vaṃsāgate     2 cha.Ma. bījana.....    3 i. sippaṃ gahaṇakāle

---------------------------------------------------------------------------------------------
page147.
Pāricariyāyāti avasesakhuddakapāricariyāya. Antevāsikena hi ācariyassa pātova
uṭṭhāya mukhodakadantakaṭṭhaṃ datvā bhattakiccakālepi pānīyaṃ gahetvā
paccuṭṭhānādīni katvā vanditvā gantabbaṃ. Kiliṭṭhavatthādīni dhovitabbāni, sāyaṃ
nhānodakaṃ paccupaṭṭhapetabbaṃ. Aphāsukakāle upaṭṭhātabbaṃ. Pabbajitenapi sabbaṃ
antevāsikavattaṃ kātabbaṃ. Idaṃ sandhāya vuttaṃ "pāricariyāyā"ti. Sakkaccaṃ
sippapaṭiggahaṇenāti sakkaccaṃ paṭiggahaṇaṃ nāma thokaṃ gahetvā bahū vāre
sajjhāyakaraṇaṃ, ekapadaṃpi visuddhameva gahetabbaṃ.
     Suvinītaṃ vinentīti "evante nisīditabbaṃ, evaṃ ṭhātabbaṃ, evaṃ
bhuñjitabbaṃ, pāpamittā vajjetabbā, kalyāṇamittā sevitabbā"ti evaṃ khāditabbaṃ
evaṃ ācāraṃ sikkhāpenti 1- vinenti. Suggahitaṃ gāhāpentīti yathā suggahitaṃ
gaṇhāti, evaṃ atthañca byañjanañca sodhetvā payokaṃ dassetvā gaṇhāpenti.
Mittāmaccesu paṭivedentīti "ayaṃ amhākaṃ antevāsiko byatto bahussuto mayā
samasamo, etaṃ sallakkheyyāthā"ti evaṃ guṇaṃ kathetvā mittāmaccesu patiṭṭhapenti.
     Disāsu parittāṇaṃ karontīti sippasikkhāpanenevassa sabbadisāsu rakkhaṃ
karonti. Uggahitasippo hi yaṃ yaṃ disaṃ gantvā sippaṃ dassesi, 2- tattha
tatthassa lābhasakkāro uppajjati, so ācariyena kato nāma hoti, guṇaṃ
kathentopissa mahājano ācariyapāde dhovitvā vasitaantevāsiko vata ayanti paṭhamaṃ
ācariyasseva guṇaṃ katheti, 3- brahmalokappamāṇopissa lābho uppajjamāno
ācariyasantakova hoti. Apica yaṃ vijjaṃ parijappitvā gacchantaṃ aṭaviyaṃ corā na
passanti, amanussā vā dīghajāti ādayo vā na viheṭhenti, taṃ sikkhāpentāpi
disāsu parittāṇaṃ karonti. Yaṃ vā so disaṃ gato hoti, tato kaṅkhaṃ uppādetvā
attano santikaṃ āgatamanusse "etissaṃ disāyaṃ amhākaṃ antevāsiko
vasati, tassa ca mayhañca imasmiṃ sippe nānākaraṇaṃ natthi, gacchatha tameva
pucchathā"ti evaṃ antevāsikaṃ paggaṇhantāpi tassa tattha lābhasakkāruppattiyā
parittāṇaṃ karonti nāma, patiṭṭhaṃ karontīti attho. Sesamettha purimanayeneva
yojetabbaṃ.
@Footnote: 1 Sī. i. sikkhāpentā       2 cha.Ma., i. dasseti      3 cha.Ma., i. kathenti

---------------------------------------------------------------------------------------------
page148.
     [269] Tatiyadisāvāre sammānanāyāti devamāte tissamāteti evaṃ
sambhāvitakathākathanena. Avamānanāyāti 1- yathā dāsakammakarādayo pothetvā 2-
viheṭhetvā kathenti, evaṃ hīḷetvā vimānetvā akathanena. Anaticariyāyāti taṃ
atikkamitvā bahi aññāya itthiyā saddhiṃ paricaranto taṃ aticarati nāma, tathā
akaraṇena. Issariyavossaggenāti itthiyo hi mahālatāpasādhanasadisaṃpi 3- ābharaṇaṃ
labhitvā bhattaṃ vicāretuṃ alabhamānā kujjhanti, kaṭacchuṃ hatthe ṭhapetvā tava ruciyā
karohīti bhattagehe visaṭṭhe sabbaṃ issariyaṃ visaṭṭhaṃ nāma hoti, evaṃ karaṇenāti
attho. Alaṅkārānuppadānenāti attano vibhavānurūpena alaṅkāradānena.
     Susaṃvihitakammantāti yāgubhattapacanakālādīni anatikkamitvā tassa
tassa sādhukaṃ karaṇena suṭṭhu saṃvihitakammantā. Susaṅgahitaparijanāti sammānanādīhi
ceva pahiṇakapesanādīhi 4- ca saṅgahitaparijanā. Idha parijano nāma sāmikassa ceva
attano ca ñātijano. Anaticārinīti sāmikaṃ muñcitvā aññaṃ manasāpi na
paṭṭheti. 5- Sambhatanti kasivaṇijjādīni 6- katvā ābhatadhanaṃ. Dakkhā ca hotīti
yāgubhattasampādanādīsu chekā nipuṇā hoti. Analasāti nikkosajjā. Yathā
aññā kusītā nisinnaṭṭhāne nisinnāva honti ṭhitaṭṭhāne ṭhitāva, evaṃ
ahutvā vipphārikena 7- cittena sabbakiccāni nipphādeti. Sesamidhāpi purimanayeneva
yojetabbaṃ.
     [270] Catutthadisāvāre avisaṃvādanatāyāti yassa yassa nāmaṃ
gaṇhāti, taṃ taṃ avisaṃvādetvā idaṃpi amhākaṃ gehe atthi, idaṃpi atthi,
gahetvā gacchāhīti evaṃ avisaṃvādetvā dānena. Aparapajā cassa paṭipūjentīti
sahāyassa puttadhītaro pajā nāma, tesaṃ pana puttadhītaro ca nattā 8- ca nattakā
ca aparapajā nāma. Te paṭipūjenti keḷāyanti mamāyanti maṅgalakaraṇādīsu 9-
tesaṃ maṅgalādīni karonti. Sesamidhāpi purimanayeneva yojetabbaṃ. 10-
@Footnote: 1 cha.Ma. anavamānanāyāti                 2 i. pothetvā na dissati
@3 cha.Ma. mahālatāsadisampi                 4 cha.Ma., i. paheṇakapesanādīhi
@5 cha.Ma. pattheti                       6 cha.Ma. kasivāṇijjādīni
@7 cha.Ma. vipphāritena                    8 cha.Ma., i. nattupanattakā
@9 cha.Ma. maṅgalakālādīsu, i. maṅgalakaraṇādīsu na dissati  10 cha.Ma. veditabbaṃ

---------------------------------------------------------------------------------------------
page149.
     [271] Yathābalaṃ kammantasaṃvidhānenāti daharehi kātabbaṃ mahallakehi,
mahallakehi vā kātabbaṃ daharehi, itthīhi kātabbaṃ purisehi, purisehi vā
kātabbaṃ itthīhi akāretvā tassa tassa balānurūpeneva kammantasaṃvidhānena.
Bhattavetanānuppadānenāti ayaṃ khuddakaputto, ayaṃ ekavihārīti tassa tassa anurūpaṃ
sallakkhetvā bhattādānena ceva paribbayadānena ca. Gilānūpaṭṭhānenāti
aphāsukakāle kammaṃ akāretvā sappāyabhesajjādīni datvā paṭijagganena. Acchariyānaṃ
rasānaṃ saṃvibhāgenāti acchariye madhurarase labhitvā sayameva akhāditvā tesaṃpi
tesaṃ 1- saṃvibhāgakaraṇena. Samaye vossaggenātīti niccasamaye 2- ca kālasamaye ca
vossajjanena. Niccasamaye vossajjanaṃ nāma sakaladivasaṃ kammaṃ karontā kilamanti.
Tasmā yathā na kilamanti, evaṃ velaṃ ñtvā visajnaṃ. Kālasamaye vossaggo
nāma chaṇanakkhattakīḷādīsu alaṅkārabhaṇḍakhādanīyabhojanīyādīni datvā visajjanaṃ.
     Dinnādāyinoti corikāya kiñci aggahetvā sāmikehi dinnaṃyeva
ādāyino. Sukatakammakarāti "kiṃ etassa kammena katena, na mayaṃ kiñci
labhāmā"ti anujjhāyitvā tuṭṭhahadayā yathā taṃ kammaṃ sukataṃ hoti, evaṃ kārakā.
Kittivaṇṇaharāti parisamajjhe kathāya sampattāya "ko amhākaṃ sāmikehi sadiso
natthi, 3- mayaṃ attano dāsabhāvaṃpi na jānāma, tesaṃ sāmikabhāvaṃpi na jānāma,
evaṃ no anukampantī"ti guṇakathāhārakā. Sesamidhāpi purimanayeneva yojetabbaṃ.
     [272] Mettena kāyakammenāti ādīsu mettacittaṃ paccupaṭṭhapetvā katāni
kāyakammādīni mettāni nāma vuccanti. Tattha bhikkhū nimantessāmīti vihāragamanaṃ,
dhammakarakaṃ 4- gahetvā udakaparissāvanaṃ, piṭṭhiparikammapādaparikammādikaraṇañca
mettaṃ kāyakammaṃ nāma. Bhikkhū piṇḍāya paviṭṭhe disvā "sakkaccaṃ
yāguṃ detha, bhattaṃ dethā"ti ādivacanañceva, sādhukāraṃ datvā dhammassavanañca
sakkaccaṃ paṭisanthārakaraṇādīni ca mettaṃ vacīkammaṃ nāma. "amhākaṃ kulūpakattherā
averā hontu abyāpajjhā"ti evaṃ cintanaṃ mettaṃ manokammaṃ nāma.
Anāvaṭadvāratāyāti apihitadvāratāya. Tattha sabbadvārāni vivaritvāpi sīlavantānaṃ
@Footnote: 1 cha.Ma., i. tato          2 Sī. kiccasamaye
@3 cha.Ma., i. atthi          4 cha.Ma. dhamakaraṇaṃ

---------------------------------------------------------------------------------------------
page150.
Adāyako akārako pihitadvāroyeva. Sabbadvārāni pana pidahitvāpi tesaṃ
dāyako kārako vivaṭadvāroyeva. Iti sīlavantesu gehadvāraṃ āgatesu santaññeva
natthīti avatvā dātabbaṃ. Evaṃ anāvaṭadvāratā nāma hoti.
     Āmisānuppadānenāti purebhattaṃ paribhuñjitabbaṃ āmisaṃ nāma, tasmā
sīlavantānaṃ yāgubhattasampadānenāti attho. Kalyāṇena manasā anukampantīti
"sabbe sattā sukhitā hontu averā arogā abyāpajjhā"ti evaṃ hitapharaṇena.
Apica upaṭṭhākānaṃ gehaṃ aññe sīlavante sabrahmacārino gahetvā pavisantāpi
kalyāṇena cetasā anukampanti nāma. Sutaṃ pariyodapentīti yantesaṃ pakatiyā
sutaṃ atthi, tassa atthaṃ kathetvā kaṅkhaṃ vinodenti vā, tathattāya vā
paṭipajjāpenti. Sesamidhāpi purimanayeneva yojetabbaṃ.
     [273] Alamattoti puttadārabharaṇaṃ katvā agāraṃ ajjhāvasanasamattho.
Paṇḍitoti disānamassanaṭṭhāne paṇḍito hutvā. Saṇhoti sukhumatthadassanena
saṇhavācābhaṇanena vā saṇho hutvā. Paṭibhāṇavāti disānamassanaṭṭhāne paṭibhāṇavā
hutvā. Nivātavuttīti nīcavutti. Atthaddhoti thambharahito. Uṭṭhānakoti
uṭṭhānaviriyasampanno. Analasoti nikkosajjo. Acchiddavuttīti 1- nirantarakaraṇavasena
akhaṇḍavutti. Medhāvīti ṭhānuppattiyā paññāya samannāgato.
     Saṅgāhakoti catūhi saṅgahavatthūhi saṅgahakaro. Mittakaroti mittagavesano.
Vadaññūti pubbakārinā vuttavacanaṃ jānāti. Sahāyakassa gharaṃ gatakāle "mayhaṃ
sahāyakassa veṭhanaṃ detha, sāṭakaṃ detha, manussānaṃ bhattavettanaṃ dethā"ti
vuttavacanamanussaranto tassa attano gehaṃ āgatassa tattakaṃ vā tato atirekaṃ
vā paṭikattāti attho. Apica sahāyakassa gharaṃ gantvā idaṃ nāma gaṇhissāmīti
āgataṃ sahāyakaṃ lajjāya gaṇhituṃ asakkontaṃ anuccāritaṃpi tassa vācaṃ ñatvā
yenatthena so āgato, taṃ nipphādento vadaññū nāma. Yena yena vā pana
sahāyakassa onaṃ 2- hoti, oloketvā taṃ taṃ dentopi vadaññūyeva. Netāti
@Footnote: 1 ka., cha.Ma. acchinnavutti         2 cha.Ma., i. ūnaṃ

---------------------------------------------------------------------------------------------
page151.
Taṃ taṃ atthaṃ dassento paññāya netā. Vividhāni kāraṇāni dassento netīti
vinetā. Punappunaṃ netīti anunetā.
     Tattha tatthāti tasmiṃ tasmiṃ puggale. Rathassāṇīva yāyatoti yathā
āṇiyā satiyeva ratho yāti, asati na yāti, evaṃ imesu saṅgahesu satiyeva
loko vattati, asati na vattati. Tena vuttaṃ "ete kho saṅgahā loke,
rathassāṇīva yāyato"ti.
     Na mātā puttakāraṇāti yadi mātā ete saṅgahe puttassa na
kareyya, puttakāraṇā mānaṃ vā pūjaṃ vā na labheyya.
     Saṅgahā eteti upayogavacane paccattaṃ. "saṅgahe ete"ti vā
pāṭho. Sammapekkhantīti sammā pekkhanti. Pāsaṃsā ca bhavantīti pasaṃsanīyā
ca bhavanti
     [274] Iti bhagavā yā disā sandhāya te gahapatiputta pitā
āha "tāta disā namassā"ti, 1- imā tā cha disā. Yadi tvaṃ pitu vacanaṃ karosi,
imā disā namassāti dassento siṅgālakassa pucchāya ṭhatvā desanaṃ matthakaṃ
pāpetvā rājagahaṃ piṇḍāya pāvisi. Siṅgālakopi saraṇesu patiṭṭhāya
cattālīsakoṭidhanaṃ buddhasāsane vikīritvā puññakammaṃ katvā saggaparāyano 2-
ahosi. Imasmiñca pana sutte yaṃ kiñci gihikattabbaṃ 3- kammaṃ nāma, taṃ akathitaṃ
natthi, gihivinayo nāmāyaṃ suttanto. Tasmā imaṃ sutvā yathānusiṭṭhaṃ
paṭipajjamānassa vuḍḍhiyeva pāṭikaṅkhā, no parihānīti.
                  Iti sumaṅgalavilāsiniyā dīghanikāyaṭṭhakathāya
                       siṅgālasuttavaṇṇanā niṭṭhitā
                       -------------------
@Footnote: 1 cha.Ma. namasseyyāsī"ti       2 saggaparāyaṇo       3 cha.Ma. yaṃ gihīhi  kattabbaṃ

---------------------------------------------------------------------------------------------
page152.
                         9. Āṭānāṭiyasutta
                         paṭhamabhāṇavāravaṇṇanā
     [275] Evamme sutanti āṭānāṭiyasuttaṃ. Tatrāyaṃ anupubbapadavaṇṇanā:-
     catuddisaṃ rakkhaṃ ṭhapetvāti asurasenāya nivāraṇatthaṃ sakkassa
devānamindassa catūsu disāsu ārakkhaṃ ṭhapetvā. Gumbaṃ ṭhapetvāti balagumbaṃ
ṭhapetvā. Ovaraṇaṃ ṭhapetvāti catūsu disāsu ārakkhike ṭhapetvā. Evaṃ sakkassa
devarājassa ārakkhaṃ susaṃvihitaṃ katvā āṭānāṭānagare 1- nisinnā satta buddhe
ārabbha imaṃ parittaṃ bandhitvā "ye satthu dhammaāṇaṃ amhākañca rājaāṇaṃ
na suṇanti, tesaṃ idañcidañca karissāmā"ti sāvanaṃ katvā attanopi catūsu
disāsu mahatiyā ca yakkhasenāyāti ādīhi catūhi senāhi ārakkhaṃ saṃvidahitvā
abhikkantāya rattiyā .pe. Ekamantaṃ nisīdiṃsu.
     Abhikkantāya rattiyāti ettha abhikkantasaddo khayasundarābhi-
rūpaabbhānumodanādīsu 2- dissati. Tattha "abhikkantā bhante ratti, nikkhanto
paṭhamo yāmo, ciraṃ nisinno bhikkhusaṃgho uddissatu bhante bhagavā bhikkhūnaṃ
pāṭimokkhan"ti 3- evamādīsu khaye dissati. "ayaṃ imesaṃ catunnaṃ puggalānaṃ
abhikkantataro ca paṇītataro cā"ti 4- evamādīsu sundare.
        "ko me vandati pādāni, iddhiyā yasasā jalaṃ.
         Abhikkantena vaṇṇena    sabbā obhāsayaṃ disā"ti 5-
     evamādīsu abhirūpe. "abhikkantaṃ bho gotama abhikkantaṃ bho gotamā"ti 6-
evamādīsu abbhānumodane. 7- Idha pana khaye. Tena abhikkantāya rattiyā,
parikkhīṇāya rattiyāti vuttaṃ hoti.
@Footnote: 1 cha.Ma., i. āṭānāṭanagare evamuparipi   2 cha.Ma., i...... abbhanumodanādīsu
@evamuparipi   3 aṅ. aṭṭhaka. 23/110/207 uposathasutta (syā)
@4 aṅ. catukka. 21/100/113 potaliyasutta.  5 khu. vimāna. 26/857/87
@maṇḍūkadevaputtavimāna  6 vinaYu. mahāvi. 1/15/7 verañjakaṇḍa.,
@khu. suttanipāta. 25/82/352 kasibhāradvājasutata     7 cha.Ma. abbhanumodane

---------------------------------------------------------------------------------------------
page153.
     Abhikkantavaṇṇāti idha abhikkantasaddo abhirūpe. Vaṇṇasaddo pana
chavithutikulavaggakāraṇasaṇṭhānapamāṇarūpāyatanādīsu dissati. Tattha "suvaṇṇavaṇṇosi
bhagavā"ti 1- evamādīsu chaviyaṃ. "kadā saññuḷhā pana te gahapati ime samaṇassa
gotamassa vaṇṇā"ti 2- evamādīsu thutiyaṃ. "cattārome bho gotama vaṇṇā"ti 3-
evamādīsu kulavagge. "atha kena nu vaṇṇena gandhatthenoti vuccatī"ti 4- evamādīsu
kāraṇe. "mahantaṃ hatthirājavaṇṇaṃ abhinimminitvā"ti 5- evamādīsu saṇṭhāne.
"tayo pattassa vaṇṇā"ti 6- evamādīsu pamāṇe. "vaṇṇo gandho raso ojā"ti
evamādīsu rūpāyatane. So idha chaviyaṃ daṭṭhabbo. Tena "abhikkantavaṇṇāti,
abhirūpacchavī"ti vuttaṃ hoti.
     Kevalakappanti ettha kevalasaddo anavasesayebhuyyaabyāmissānatireka-
daḷhatthavisaṃyogādianekattho. Tathā hissa "kevalaparipuṇṇaṃ parisuddhaṃ brahma-
cariyan"ti 7- evamādīsu anavasesatā attho. "kevalakappā ca aṅgamagadhā 8-
pahūtaṃ khādanīyaṃ bhojanīyaṃ ādāya abhikkamitukāmā hontī"ti 9- evamādīsu
yebhuyyatā. "kevalassa dukkhakkhandhassa samudayo hotī"ti 10- evamādīsu abyāmissatā.
"kevalaṃ saddhāmattakaṃ nūna ayamāyasmā"ti 11- evamādīsu anatirekatā. "āyasmato
bhante anuruddhassa bāhiko nāma saddhiṃvihāriko kevalakappaṃ saṃghabhedāya
ṭhito"ti 12- evamādīsu daḷhatthatā. "kevalī vusitvā uttamapurisoti vuccatī"ti 13-
evamādīsu visaṃyogo. Idha panassa anavasesatā attho adhippeto.
     Kappasaddo panāyaṃ abhisaddahanavohārakālapaññattichedanavikappa-
lesasamantabhāvādianekattho. Tathāhissa "okappanīyametaṃ bhoto gotamassa. Yathā
taṃ arahato sammāsambuddhassā"ti 14- evamādīsu abhisaddahanamattho. "anujānāmi
@Footnote: 1 Ma.Ma. 13/399/384 selasutta       2 Ma.Ma. 13/77/54 upālivādasutta
@3 dī. Sī.. 9/266/92 tatiyaibbhavāda    4 saṃ. sagā. 15/234/246 padumapupphasutta
@5 saṃ. sagā. 15/138/124           6 vinaYu. mahāvi. 2/602/68
@7 vinaYu. mahāvi. 2/1/1             8 cha.Ma., i. aṅgamāgadhā
@9 vinaYu. mahāvagga 4/43/37         10 vinaYu. mahāvagga 4/1/1
@11 aṅ. chakka. 22/326/420        12 aṅ. catukka. 21/243/267 saṃghabhedakasutta
@13 aṅ. dasaka. 24/12/13 pañcaṅgasutta   14 Ma.mū. 12/387/345 mahāsaccakasutta

---------------------------------------------------------------------------------------------
page154.
Bhikkhave pañcahi samaṇakappehi phalaṃ paribhuñjitun"ti 1- evamādīsu vohāro. "yena
sudaṃ niccakappaṃ viharāmī"ti 2- evamādīsu kālo. "iccāyasmā kappo"ti 3-
evamādīsu paññatti. "alaṅkato kappitakesamassū"ti 4- evamādīsu chedanaṃ. "kappati
dvaṅgulakappo"ti 5- evamādīsu vikapPo. "atthi kappo nipajjitun"ti 6-
evamādīsu leso. "kevalakappaṃ veḷuvanaṃ obhāsetvā"ti 7- evamādīsu samantabhāvo. Idha
panassa samantabhāvo attho adhippeto. Tasmā "kevalakappaṃ gijjhakūṭan"ti ettha
anavasesaṃ samantato gijjhakūṭanti evamattho daṭṭhabbo.
     Obhāsetvāti vatthamālālaṅkārasarīrasamuṭṭhitāya ābhāya pharitvā.
Candimā viya suriyo viya ca ekobhāsaṃ ekapajjotaṃ karitvāti attho. Ekamantaṃ
nisīdiṃsūti devatānaṃ dasabalassa santike nisinnaṭṭhānaṃ nāma na bahuṃ. 8- Imasmiṃ
pana sutte parittagāravavasena nisīdiṃsu.
     [276] Vessavaṇoti kiñcāpi cattāro mahārājāno āgatā.
Vessavaṇo pana dasabalassa vissāsiko kathāpavattane byatto susikkhito, tasmā
vessavaṇo mahārājā bhagavantaṃ etadavoca. Uḷārāti mahesakkhā ānubhāvasampannā.
Pāṇātipātā veramaṇiyāti pāṇātipāte diṭṭhadhammikasamparāyikaṃ ādīnavaṃ
dassetvā tato veramaṇiyā dhammaṃ deseti. Sesesupi eseva nayo. Tattha santi
uḷārā yakkhā nivāsinoti tesu senāsanesu santi uḷārā yakkhā nibaddhavāsino.
Āṭānāṭiyanti āṭānāṭānagare bandhattā 9- evaṃnāmaṃ. Kimpana bhagavato
apaccakkhadhammo nāma atthīti, natthi. Atha kasmā vessavaṇo "uggaṇhātu bhante
bhagavā"ti āha. 10- Okāsakaraṇatthaṃ. So hi bhagavantaṃ imaṃ parittaṃ sāvetuṃ okāsaṃ
kārento evamāha. Satthu kathite imaṃ parittaṃ garu bhavissatītipi āha.
Phāsuvihārāyāti gamanaṭṭhānādīsu catūsu iriyāpathesu sukhavihārāya.
@Footnote: 1 vinaYu. cūḷa. 7/250/7          2 Ma.mū. 12/387/345/ mahāsaccakasutta
@3 khu. su. 25/1099/544         4 khu. vimāna. 26/73/124 (syā)
@5 vinaYu. cūḷa. 7/446/286        6 aṅ aṭṭhaka. 23/185/345
@7 saṃ. sagā 15/94/61 dīghalaṭṭhisutta, 8 cha.Ma., i. bahu
@9 cha.Ma., i. baddhattā          10 cha.Ma. ādimāha

---------------------------------------------------------------------------------------------
page155.
     [277] Cakkhumantassāti na vipassīyeva cakkhumā, sattapi buddhā
cakkhumanto, tasmā ekekassa buddhassa etāni satta satta nāmāni honti.
Sabbepi buddhā cakkhumanto, sabbepi sabbabhūtānukampino, sabbepi
nhātakilesattā 1- nhātakā. Sabbepi mārasenappamaddino, 2- sabbepi vusitavanto,
sabbepi vippamuttā, 3- sabbepi aṅgato rasmīnaṃ nikkhantattā aṅgīrasā. Na
kevalañca buddhānaṃ etāneva satta nāmāni. Asaṅkheyyāni nāmāni saguṇena
mahesinoti vuttaṃ.
     Vessavaṇo pana attano pākaṭanāmavasena evamāha. Te janāti idha
khīṇāsavā janāti adhippetā. Apisuṇāti desanāsīsamattametaṃ, amusā apisuṇā
apharusā mantabhāṇinoti 4- attho. Mahantāti mahantabhāvaṃ pattā. "mahattātipi
pāṭho, mahantāti attho. Vītasāradāti nissāradā vigatalomahaṃsā.
     Hitanti mettāpharaṇena hitaṃ. Yaṃ namassantīti ettha yanti nipātamattaṃ.
Mahantanti mahattaṃ. Ayameva vā pāṭho, idaṃ vuttaṃ hoti "ye cāpi nibbutā 5-
loke kilesanibbānena nibbutā yathābhūtaṃ vipassiṃsu, vijjādiguṇasampannañca hitaṃ
devamanussānaṃ gotamaṃ namassanti, te janā apisuṇā, tesaṃpi namatthū"ti.
Aṭṭhakathāyaṃ pana te janā apisuṇāti te buddhā apisuṇāti evaṃ paṭhamagāthāya
buddhānaṃyeva vaṇṇo kathito, tasmā paṭhamagāthā sattannaṃ buddhānaṃ vasena
vuttā. Dutiyagāthāya "gotamanti"ti desanāmukhamattametaṃ. Ayampana sattannaṃyeva
vasena vuttāti veditabbā. Ayañhettha attho, loke paṇḍitā devamanussā yaṃ
namassanti gotamaṃ, tassa ca tato purimānañca buddhānaṃ namatthūti.
     [278] Yato uggacchatīti yato ṭhānato udeti. Ādiccoti āditiyā
putto, vevacanamattaṃ vā etaṃ suriyasaddassa. Mahantaṃ maṇḍalaṃ assāti maṇḍalīmahā.
Yassa cuggacchamānassāti yamhi uggacchamāne. Saṃvarīpi nirujjhatīti ratti
antaradhāyati. Yassa cuggateti yasmiṃ uggate.
@Footnote: 1 Sī. nihatakilesattā     2 cha.Ma. mārasenāpamaddino, i. mārasenappamaddanā
@3 cha.Ma. i. vimuttā     4 si. mattabhāṇino     5 cha.Ma., i. nibbutā na dissati

---------------------------------------------------------------------------------------------
page156.
     Rahadoti udakarahado. Tatthāti yato uggacchati suriyo, tasmiṃ ṭhāne.
Samuddoti yo so rahadoti vutto, so na añño, athakho samuddoti.
Saritodakoti visaṭodako, 1- saritā nānappakārā nadiyo assa udake paviṭṭhāti
vā saritodako. Evantaṃ tattha jānantīti taṃ rahadaṃ tattha evaṃ jānanti. Kinti
jānanti? samuddo saritodakoti evaṃ jānanti.
     Itoti sineruto vā tesaṃ nisinnaṭṭhānato vā. Janoti ayaṃ
mahājano. Ekanāmāti indanāmena ekanāmakā. 2- Sabbesaṃ kira tesaṃ sakkassa
devarañño nāmameva nāmaṃ akaṃsu. Asīti dasa eko cāti ekanavutijanā. Indanāmāti
indo indoti evaṃnāmā. Buddhaṃ ādiccabandhunanti kilesaniddāpagamenapi
buddhaṃ. Ādiccena samānagottatāyapi ādiccabandhunaṃ. Kusalena samekkhasīti
anavajjena nipuṇena vā sabbaññutañāṇena mahājanaṃ olokesi. Amanussāpi
taṃ vandantīti amanussāpi taṃ "sabbaññutañāṇena mahājanaṃ oloketī"ti 3- vatvā
vandanti. Sutaṃ netaṃ abhiṇhasoti etaṃ amhehi abhikkhaṇaṃ sutaṃ. Jinaṃ vandatha
gotamaṃ, jinaṃ vandāma gotamanti amhehi puṭṭhā jinaṃ vandāma gotamanti vadanti.
     [279] Yena petā pavuccantīti petā nāma kālakatā, te yena
disābhāgena nīhariyantūti vuccanti. Pisuṇā piṭaṭhimaṃsikāti pisuṇavācā ceva
piṭṭhimaṃsaṃ khādantā viya parammukhāgarahakā ca. Ete ca yena nīhariyantūti vuccanti,
sabbepi hete dakkhiṇadvārena nīharitvā dakkhiṇato nagarassa dayhantu vā chindantu
vā haññantu vāti evaṃ vuccanti. Ito sā dakkhiṇā disāti yena disābhāgena
te petā ca pisuṇādikā ca nīhariyantūti vuccanti, ito sā dakkhiṇadisā.
Itoti sineruto vā tesaṃ nisinnaṭṭhānato vā. Kumbhaṇḍānanti te kira devā
mahodarā honti. Rahassaṅgampi ca nesaṃ kumbho viya mahantaṃ hoti. Tasmā
kumbhaṇḍāti vuccanti.
     [280] Yattha coggacchati suriyoti yasmiṃ disābhāge suriyo atthaṃ
gacchati.
@Footnote: 1 Ma. vipatodako          2 cha.Ma., i ekanāmā     3 cha.Ma. olokesīti

---------------------------------------------------------------------------------------------
page157.
     [281] Yenāti yena disābhāgena. Mahānerūti sineru 1- pabbatarājā.
Sudassanoti sovaṇṇamayattā sundaradassano. Sinerussa hi pācīnapassaṃ rajatamayaṃ,
dakkhiṇapassaṃ maṇimayaṃ, pacchimapassaṃ phalikamayaṃ, uttarapassaṃ sovaṇṇamayaṃ, taṃ
manuññadassanaṃ hoti. Tasmā yena disābhāgena sineru sudassano hotīti 2-
ayamettha attho. Manussā tattha jāyantīti tattha uttarakurumhi manussā jāyanti.
Amamāti vatthābharaṇapānabhojanādīsupi mamattavirahitā. Apariggahāti itthīpariggahena
apariggahā. Tesaṃ kira "ayaṃ mayhaṃ bhariyā"ti mamattaṃ na hoti, mātaraṃ vā
bhaganiṃ vā disvā chandarāgo na uppajjati.
     Napi nīyanti naṅgalāti naṅgalānipi tattha "kasikammaṃ karissāmā"ti
na khettaṃ nīyanti. Akaṭṭhapākimanti akaṭṭhe bhūmibhāge araññe sayameva jātaṃ.
Taṇḍulapphalanti taṇḍulāva tassa phalaṃ hoti.
     Tuṇḍīkire pacitvānāti ukkhaliyaṃ ākiritvā niddhumaṅgārena agginā
pacitvā. Tattha kira jotikapāsāṇā 3- nāma honti. Atha te tayo pāsāṇe
ṭhapetvā taṃ ukkhaliṃ āropenti. Pāsāṇehi tejo samuṭṭhahitvā taṃ pacati. Tato
bhuñjanti bhojananti tato ukkhalito bhojanameva bhuñjanti, añño sūpo vā
byañjanaṃ vā na hoti, bhuñjantānaṃ cittānukuloyeva cassa raso hoti. Te taṃ
ṭhānaṃ sampattānaṃ dentiyeva, macchariyacittaṃ nāma na hoti. Buddhapaccekabudadhādayopi
mahiddhikā tattha gantvā piṇḍapātaṃ gaṇhanti.
     Gāviṃ ekakhuraṃ katvāti gāviṃ gahetvā ekakhuraṃ assaṃ 4- viya vāhanameva
katvā. Taṃ abhiruyha vessavaṇassa paricārikā yakkhā. Anuyanti disodisanti tāya
tāya disāya anucaranti. Pasuṃ ekakhuraṃ katvāti  ṭhapetvā gāviṃ avasesacatuppadajātikaṃ
pasuṃ ekakhuraṃ vāhanameva katvā disodisaṃ anuyanti.
     Itthiṃ vāhanaṃ katvāti yebhuyyena gabbhiniṃ mātugāmaṃ vāhanaṃ karitvā.
Tassā piṭṭhiyaṃ nisīditvā caranti. Tassā kira piṭṭhi onamituṃ sahati. Itarā
@Footnote: 1 cha.Ma. mahāsineru        2 cha.Ma., i. hoti na dissati
@3 Sī. jotipāsāṇā        4 cha.Ma., i. assaṃ viya na dissati

---------------------------------------------------------------------------------------------
page158.
Pana itthiyo yāne yojenti. Purisaṃ vādanaṃ katvāti purise gahetvā yāne
yojenti. Gaṇhantā ca sammādiṭṭhike gahetuṃ na sakkonti. Yebhuyyena
paccantimamilakkhuvāsike 1- gaṇhanti. Aññataro kirettha jānapado ekassa
therassa samīpe nisīditvā niddāyati, thero "upāsaka ativiya niddāyasī"ti
pucchi. "ajja bhante sabbarattiṃ vessavaṇadāsehi kilamitomhī"ti āha.
      Kumāriṃ vāhanaṃ katvāti kumāriyo gahetvā ekakhuraṃ vāhanaṃ katvā
rathe yojenti. Kumāravāhanepi eseva nayo. Pacārā tassa rājinoti tassa
rañño paricārikā. Hatthiyānaṃ assayānanti na kevalaṃ goyānādīniyeva,
hatthiassayānādīnipi abhirūhitvā vicaranti. Dibbaṃ yānanti aññaṃpi nesaṃ bahuvidhaṃ
dibbayānaṃ upaṭṭhitameva hoti, etāni tāva nesaṃ upakappanayānāni. Te pana
pāseāde varasayanamhi nipannāyeva piṭṭhakasīvikādīsu 2- ca nisinnā vicaranti.
Tena vuttaṃ "pāsādā sīvikā cevā"ti. Mahārājassa yasassinoti evaṃ
ānubhāvasampannassa yasassino mahārājassa etāni yānāni nibbattanti.
      Tassa ca nagarā ahu, antalikkhe sumāpitāti tassa rañño
ākāse suṭṭhu māpitā ete āṭānāṭādikā nagarā ahesuṃ, nagarāni bhaviṃsūti
attho. Ekañhissa nagaraṃ āṭānāṭā nāma asi, ekaṃ kusināṭā nāma, ekaṃ
parakusināṭā nāma, ekaṃ nāṭapariyā nāma, ekaṃ parakusiṭanāṭā nāma.
          Uttarena kapivantoti tasmiṃ ṭhatvā ujuṃ uttaradisāya kapivanto 3-
nāma aññaṃ nagaraṃ. Janoghamaparena cāti etassa aparabhāge janoghaṃ nāma
aññaṃ nagaraṃ. Navanavatiyoti aññaṃpi navanavatiyo nāma ekaṃ nagaraṃ. Aparaṃ
ambaraambaravatiyo nāma. Āḷakamandāti aparāpi āḷakamandā nāma
rājadhānī.
      Tasmā kuvero mahārājāti ayaṃ kira anuppanne buddhe kuvero
nāma brāhmaṇo hutvā ucchuvappaṃ kāretvā satta yantāni yojesi. Ekissā
@Footnote: 1 Sī., i. paccantimamilakkhuvāsike 2 cha.Ma., i. pīṭhasivikādīsu 3 cha.Ma. kasivanto

---------------------------------------------------------------------------------------------
page159.
Yantasālāya uṭṭhitaṃ āyaṃ āgatāgatassa mahājanassa datvā puññaṃ akāsi.
Avasesasālāhi tattheva bahutaro āyo uṭṭhāsi, so tena pasīditvā
avasesasālāsupi uppajjanakaṃ gahetvā vīsativassasahassāni dānaṃ adāsi. So kālaṃ
katvā cātummahārājikesu kuvero nāma devaputto jāto. Aparabhāge visāṇāya
rājadhāniyā rajjaṃ kāresi. Tato paṭṭhāya vessavaṇoti vuccati.
      Paccesanto pakāsentīti paṭiesanto visuṃ visuṃ atthe upaparikkhamānā
anusāsamānā aññe dvādasa yakkharaṭṭhikā pakāsenti. Te kira yakkharaṭṭhikā
sāsanaṃ gahetvā dvādasannaṃ yakkhadovārikānaṃ nivedenti. Yakkhadovārikā taṃ
sāsanaṃ mahārājassa nivedenti. Idāni tesaṃ yakkharaṭṭhikānaṃ nāmaṃ dassento
tatolāti ādimāha. Tesu kira eko tatolā nāma, eko tattalā nāma,
eko tatotalā nāma, eko ojasī nāma, eko tejasī nāma, eko tatojasī
nāma. Sūro rājāti eko sūro nāma, eko rājā nāma, eko sūrorājā
nāma. Ariṭṭho nemīti eko ariṭṭho nāma, eko nemi nāma, eko
ariṭṭhanemi nāma.
      Rahadopi tattha dharaṇī nāmāti tattha paneko nāmena dharaṇī nāma
udakarahado atthi, paṇṇāsayojanā mahāpokkharaṇī atthīti vuttaṃ hoti. Yato
meghā pavassantīti yato pokkharaṇito udakaṃ gahetvā meghā pavassanti. Vassā
yato patāyantīti yato vuṭṭhiyo avattharamānā niggacchanti. Meghesu kira
uṭṭhitesu tato pokkharaṇito purāṇaudakaṃ bhassati. Upari meghā 1- uṭṭhahitvā
taṃ pokkharaṇiṃ navodakena pūrenti. 1- Purāṇodakaṃ heṭṭhimaṃ hutvā nikkhamati.
Paripuṇṇāya pokkharaṇiyā valāhakā vigacchanti. Sabhāpīti sabhā, tassā kira
pokkharaṇiyā tīre bhagalavatiyā 2- nāma latāya parikkhitto dvādasayojaniko
ratanamaṇḍapo atthi, taṃ sandhāyetaṃ vuttaṃ.
      Payirupāsantīti nisīdanti. Tattha niccaphalā rukkhāti tasmiṃ ṭhāne taṃ
maṇḍapaṃ parivāretvā sadā pharitā ambajambūādayo rukkhā niccapupphitā ca
@Footnote: 1 cha.Ma. megho.....pūreti 2 cha.Ma. sālavatiyā

---------------------------------------------------------------------------------------------
page160.
Campakamālādayoti 1- dasseti. Nānādijagaṇā yutāti vividhapakkhisaṅghasamākulā.
Mayūrakoñcābhirudāti mayūrehi ca koñcasakuṇehi ca abhirutā upagītā.
      Jīvañjīvakasaddetthāti "jīva jīvā"ti 2- evaṃ viravantānaṃ jīvañjīvakasakuṇānaṃpi
ettha saddo atthi. Oṭṭhavacittakāti "uṭṭhehi citta, uṭṭhehi
cittā"ti 3- evaṃ vassamānā uṭṭhavacittakasakuṇāpi tattha vicaranti. Kukkuṭakāti
vanakukkuṭakā. Kuḷīrakāti suvaṇṇakakkaṭakā. Vaneti padumavane. Pokkharasātakāti
pokkharasātakā nāma sakuṇā.
      Sukasālikasaddetthāti sukānañca sālikānañca saddo ettha.
Daṇḍamāṇavakāni cāti manussamukhasakuṇā. Te kira dvīhi hatthehi suvaṇṇadaṇḍaṃ
gahetvā ekaṃ pokkharapattaṃ akkamitvā anantare pokkharapatte suvaṇṇadaṇḍaṃ
nikkhipantā vicaranti. Sobhati sabbakālaṃ sāti sā pokkharaṇī sabbakālaṃ sobhati.
Kuveranaḷinīti kuverassa naḷinī padumasarabhūtā, sā dharaṇī nāma pokkharaṇī sadā
nirantaraṃ sobhati.
      [282] Yassa kassacīti idaṃ vessavaṇo āṭānāṭiyaṃ rakkhaṃ
niṭṭhapetvā tassā parikammaṃ dassento āha. Tattha suggahitāti atthañca
byañjanañca parisodhetvā suṭṭhu uggahitā. Samattā pariyāputāti padabyañjanāni
ahāpetvā paripuṇṇā 4- uggahitā. Atthampi pālimpi visaṃvādetvā sabbaso vā
pana apaguṇaṃ katvā bhaṇantassa hi parittaṃ tejavantaṃ na hoti, sabbaso paguṇaṃ
katvā bhaṇantasseva tejavantaṃ hoti. Lābhahetu uggahetvā bhaṇantassāpi atthaṃ
na sādheti, nissaraṇapakkhe ṭhatvā mettaṃ purecārikaṃ katvā bhaṇantasseva
atthāya hotīti dasseti. Yakkhapacāroti yakkhaparicārako.
      Vatthuṃ vāti gharavatthuṃ vā. Vāsaṃ vāti tattha nibaddhavāsaṃ vā. Samitinti
samāgamaṃ. Anāvayhanti na āvāhayuttaṃ. Avivayhanti na vivāhayuttaṃ. Tena 5- saha
āvāhavivāhaṃ na kareyyunti attho. Attāhipi paripuṇṇāhīti "kaḷārakkhi
@Footnote: 1 Sī. campakasālādayoti   2 Sī. jīvaṃ jīvāti
@3 Sī. uṭṭhehi citte, uṭṭhehi citteti   4 cha.Ma. paripuṇṇaṃ   5 ka. tenassa

---------------------------------------------------------------------------------------------
page161.
Kaḷāradantā"ti evaṃ etesaṃ attabhāvaṃ upanetvā vuttāhi paripuṇṇa byañjanāhi
paribhāsāhi paribhāseyyuṃ, yakkhaakkosehi nāma akkoseyyunti attho. Rittampissa
pattanti bhikkhūnaṃ pattasadisameva lohapattaṃ hoti. Taṃ sīse nikkujjitaṃ yāva
galavāṭakā bhavissati. 1- Atha naṃ majjhe ayokhīlena ākoṭṭenti.
      Caṇḍāti kodhanā. Ruddhāti viruddhā. Rabhasāti karaṇuttariyā. Neva mahārājānaṃ
ādiyantīti vacanaṃ na gaṇhanti, āṇaṃ na karonti. Mahārājānaṃ purisakānanti
aṭṭhavīsatiyakkhasenāpatīnaṃ. Purisakānaṃ purisakānanti yakkhasenāpatīnaṃyevānusāsakānaṃ. 2-
Avaruddhā nāmāti paccāmittā verino. Ujjhāpetabbanti
parittaṃ vatvā amanusse paṭikkamāpetuṃ asakkontena etesaṃ yakkhānaṃ
ujjhāpetabbaṃ, ete jānāpetabbāti attho.
      Idha pana ṭhatvā parittassa parikammaṃ kathetabbaṃ. Paṭhamameva hi
āṭānāṭiyasuttaṃ na bhaṇitabbaṃ, mettasuttaṃ dhajaggasuttaṃ ratanasuttanti imāni
sattāhaṃ bhaṇitabbāni. Sace muñcati, sundaraṃ. No ce muñcati, āṭānāṭiyasuttaṃ
taṃ bhaṇantena bhikkhunā piṭṭhaṃ vā maṃsaṃ vā na khāditabbaṃ, susāne na vasitabbaṃ.
Kasmā? amanussā otāraṃ 3- labhanti. Parittakaraṇaṭṭhānaṃ haritūpalittaṃ kāretvā
Tattha parisuddhaṃ āsanaṃ paññapetvā nisīditabbaṃ.
      Parittakārako bhikkhu vihārato gharaṃ nentehi phalakāvudhehi parivāretvā
netabbo. Abbhokāse nisīditvā na vattabbaṃ, dvāravātapānāni pidahitvā
nisinnena āvudhahatthehi samparivāritena mettacittaṃ purecārikaṃ katvā vattabbaṃ.
Paṭhamaṃ sikkhāpadāni gāhāpetvā sīle patiṭṭhitassa parittaṃ kātabbaṃ. Evaṃpi
mocetuṃ asakkontena vihāraṃ netvā cetiyaṅgaṇe nipajjāpetvā āsanapūjaṃ
kāretvā dīpe jālāpetvā cetiyaṅgaṇaṃ sammajjitvā maṅgalakathā 4- vattabbā.
Sabbasannipāto ghosetabbo. Vihārassa upavane jeṭṭhakarukkho nāma hoti,
tattha bhikkhusaṃgho tumhākaṃ āgamanaṃ paṭimānetīti pahiṇitabbaṃ. Sabbasannipātaṭṭhāne
@Footnote: 1 cha.Ma., i. bhassati   2 cha.Ma., i. ye manussā tesaṃ
@3 cha.Ma. okāsaṃ   4 Sī. maṅgalagāthā

---------------------------------------------------------------------------------------------
page162.
Anāgantuṃ nāma na labbhati. Tato amanussagahito "tvaṃ ko nāmā"ti pucchitabbo.
Nāme kathite nāmeneva ālapitabbo. Itthannāma tuyhaṃ mālāgandhādīsu 1- patti,
āsanapūjāya patti, piṇḍapāte patti, bhikkhusaṃghena tuyhaṃ paṇṇākāratthāya
mahāmaṅgalakathā vuttā, bhikkhusaṃghe gāravena etaṃ muñcāhīti mocetabbo. Sace
na muñcati, devatānaṃ ārocetabbaṃ "tumhe jānātha, ayaṃ amanusso amhākaṃ
vacanaṃ na karoti, mayaṃ buddhaāṇaṃ karissāmā"ti parittaṃ kātabbaṃ. Etaṃ tāva
gihīnaṃ parikammaṃ. Sace pana bhikkhu amanussena gahito hoti, āsanāni dhovitvā
sabbasannipātaṃ ghosāpetvā gandhamālādīsu pattiṃ datvā parittaṃ bhaṇitabbaṃ.
Idaṃ bhikkhūnaṃ parikammaṃ.
      Vikkanditabbanti sabbasananipātaṃ ghosāpetvā aṭṭhavīsatiyakkhasenāpatayo
kanditabbā. Viravitabbanti "ayaṃ yakkho gaṇhātī"ti ādīni bhaṇentena
tehi saddhiṃ kathetabbaṃ. Tattha gaṇhātīti sarīre adhimuccati. Āvisatīti tasseva
vevacanaṃ. Athavā laggati na apetīti vuttaṃ hoti. Heṭhetīti uppannaṃ rogaṃ
vaḍḍhento bādhati. Viheṭhetīti tasseva vevacanaṃ. Hiṃsatīti appamaṃsalohitaṃ karonto
dukkhāpeti. Vihiṃsatīti tasseva vevacanaṃ. Na muñcatīti suṃsumāraggāho 2- hutvā
muñcituṃ na icchati, evaṃ etesaṃ viravitabbaṃ.
      [283] Idāni yesaṃ evaṃ viravitabbaṃ, te dassetuṃ katamesaṃ
yakkhānanti ādimāha. Tattha indo somoti ādīni tesaṃ nāmāni. Tesu
vessāmittoti vessāmittapabbatavāsī eko yakkho. Yugandharoti
yugandharapabbatavāsīyeva. Hiri netti ca mandiyoti hiri ca netti ca mandiyo ca. Maṇi
māṇivaro dīghoti maṇi ca māṇicaro 3- ca dīgho ca. Atho serīsako sahāti tehi
saha añño serīsako nāma. "imesaṃ yakkhānaṃ .pe. Ujjhāpetabban"ti ayaṃ
yakkho imaṃ heṭheti viheṭheti na muñcatīti evaṃ etesaṃ yakkhasenāpatīnaṃ
ārocetabbaṃ. Tato te bhikkhusaṃgho attano dhammaāṇaṃ karoti, mayaṃpi amhākaṃ
@Footnote: 1 i. gandhamālādīsu   2 cha.Ma. appamādagāho. Sī., i. apamāragāho
@3 cha.Ma. maṇi ca māṇi ca varo ca dīgho ca

---------------------------------------------------------------------------------------------
page163.
Yakkharājaāṇaṃ karomāti ussukkaṃ karissanti. Evaṃ amanussānaṃ okāso na
bhavissati, budadhasāvakānaṃ phāsuvihāro ca bhavissatīti dassento "ayaṃ kho sā
mārisa āṭānāṭiyā rakkhā"ti ādimāha. Taṃ sabbaṃ, tato parañca
uttānatthamevāti.
                     Āṭānāṭiyasuttavaṇṇanā niṭṭhitā.
                         --------------
                        10. Saṅgītisuttavaṇṇanā
      [296] Evamme sutanti saṅgītisuttaṃ. Tatrāyaṃ anupubbapadavaṇṇanā:-
      cārikañcaramānoti nibaddhacārikañcaramāno. Tadā kira satthā
dasasahassacakkavāḷe ñāṇajālaṃ pattharitvā lokaṃ volokayamāno pāvānagaravāsino
mallarāje disvā ime rājāno mayhaṃ sabbaññutañāṇajālassa anto paññāyanti
kiṃnukhoti āvajjento "rājāno ekaṃ saṇṭhāgāraṃ kāresuṃ mayi gate maṅgalaṃ
bhaṇāpessanti, ahaṃ tesaṃ maṅgalaṃ vatvā uyyojetvā "bhikkhusaṃghassa dhammakathaṃ
kathehī"ti sāriputtaṃ vakkhāmi, sāriputto tīhi piṭakehi sammasitvā
cuddasapañhādhikena pañhasahassena paṭimaṇḍetvā bhikkhusaṃghassa saṅgītisuttaṃ nāma
kathessati, suttantaṃ āvajjetvā pañca bhikkhusatāni saha paṭisambhidāhi arahattaṃ
pāpuṇissantī"ti imamatthaṃ disvā cārikaṃ pakkanto. Tena vuttaṃ "mallesu
cārikañcaramāno"ti.
                       Ubbhatakanavasaṇṭhāgāravaṇṇanā
      [297] Ubbhatakanti tassa nāmaṃ, uccattā vā evaṃ vuttaṃ.
Saṇṭhāgāranti nagaramajjhe saṇṭhāgārasālā. Samaṇena vāti ettha yasmā
gharavatthupariggahakāleyeva devatā attano vasanaṭṭhānaṃ gaṇhanti. Tasmā devena
vāti avatvā "samaṇena vā brāhmaṇena vā kenaci vā manussabhūtenā"ti vuttaṃ.

---------------------------------------------------------------------------------------------
page164.
      Yena bhagavā, tenupasaṅkamiṃsūti bhagavato āgamanaṃ sutvā amhehi
gantvāpi na bhagavā ānīto, dūtaṃ pesetvāpi na pakkosāpito, sayameva pana
mahābhikkhusaṃghaparivāro amhākaṃ vasanaṭṭhānaṃ sampatto, amhehi ca saṇṭhāgārasālā
kāritā, ettha mayaṃ dasabalaṃ ānetvā maṅgalaṃ bhaṇāpessāmā"ti cintetvā
upasaṅkamiṃsu.
      [298] Yena saṇṭhāgāraṃ tenupasaṅkamiṃsūti taṃdivasaṃ kira saṇṭhāgāre
cittakammaṃ niṭṭhapetvā aṭṭakā muttamattā honti, buddhā ca nāma araññajjhāsayā
araññārāmā, antogāme vaseyyuṃ vā no vā. Tasmā bhagavato manaṃ jānitvāva
paṭijaggissāmāti cintetvā te bhagavantaṃ upasaṅkamiṃsu. Idāni pana bhagavato 1-
manaṃ labhitvā paṭijaggitukāmā yena saṇṭhāgāraṃ tenupasaṅkamiṃsu. Sabbasantharinti
yathā sabbaṃ santhaṭaṃ 2- hoti, evaṃ. Yena bhagavā tenupasaṅkamiṃsūti ettha pana te
mallarājāno saṇṭhāgāraṃ paṭijaggitvā nagaravīthiyopi sammajjāpetvā dhaje
ussāpetvā gehadvāresu puṇṇaghaṭe ca kadaliyo ca ṭhapāpetvā sakalanagaraṃ
dīpamālāhi 3- vippakiṇṇaṃ tārakaṃ viya katvā khīrūpake 4- dārake khīraṃ pāyetha,
dahare kumāre lahuṃ lahuṃ bhojāpetvā sayāpetha, uccāsaddaṃ mā karittha, ajja
ekarattiṃ satthā antogāme vasissati, buddhā nāma appasaddakāmā hontīti
bheriñcārāpetvā sayaṃ daṇḍadīpakaṃ ādāya yena bhagavā tenupasaṅkamiṃsu.
      [299] Bhagavantaṃyeva purakkhatvāti bhagavantaṃ purato katvā. Tattha bhagavā
bhikkhūnañceva upāsakānañca majjhe nisinno ativiya virocati, samantapāsādiko
suvaṇṇavaṇṇo abhirūpo dassanīyo. Purimakāyato 5- suvaṇṇavaṇṇā rasmi
uṭṭhahitvā asītihatthaṃ ṭhānaṃ gaṇhāti. Majjhimakāyato. 6- Dakkhiṇahatthato. Vāmahatthato
suvaṇṇavaṇṇā rasmi uṭṭhahitvā asītihatthaṃ ṭhānaṃ gaṇhāti. Upari kesantato
paṭṭhāya sabbakesāvaṭṭehi moragīvavaṇṇā rasmi uṭṭhahitvā gagaṇatale asītihatthaṃ
ṭhānaṃ gaṇhāti. Heṭṭhā pādatalehi pavāḷavaṇṇā rasmi uṭṭhahitvā
@Footnote: 1 cha.Ma., i. bhagavato na dissati   2 cha.Ma., i. santhataṃ   3 cha.Ma. dīpamālādīhi
@4 cha.Ma., i. khīrapāyake   5 i. puratthimā   6 i. pacchimakāyato

---------------------------------------------------------------------------------------------
page165.
Ghanapaṭhaviyaṃ asītihatthaṃ ṭhānaṃ gaṇhāti, evaṃ samantā asītihatthamattaṃ ṭhānaṃ
chabbaṇṇā buddharasmiyo vijotamānā 1- vipphandamānā vidhāvanti. Sabbe disābhāgā
suvaṇṇacampakapupphehi vikīriyamānā viya suvaṇṇaghaṭato nikkhantasuvaṇṇarasadhārāhi
siñcamānā viya pasāritasuvaṇṇapaṭaparikkhittā viya verambhavātasamuṭṭhitakiṃsukakaṇṇikāra-
pupaphacuṇṇasamokiṇnā 2- viya ca vippakāsanti,
      bhagavatopi asītianubyañjanabyāmappabhādvattiṃsavaralakkhaṇasamujjalaṃ sarīraṃ
samuggatatārakaṃ viya gagaṇatalaṃ, vikasitamiva padumavaṇṇaṃ 3- sabbaphāliphullo 4- viya
yojanasatiko pāricchattako paṭipāṭiyā ṭhapitānaṃ dvattiṃsasuriyānaṃ dvattiṃsacandānaṃ
dvattiṃsacakkavattīnaṃ dvattiṃsadevarājānaṃ dvattiṃsamahābrahmānaṃ siriyā siriṃ
abhibhavamānaṃ viya virocati. Parivāretvā nisinnā bhikkhūpi sabbeva appicchā
santuṭṭhā pavivittā asaṃsaṭṭhā āraddhaviriyā vattāro vacanakkhamā codakā
pāpagarahino sīlasampannā samādhisampannā paññāsampannā vimuttisampannā
vimuttiñāṇadassanasampannā. Tehi parivārito bhagavā rattakambalaparikkhitto viya
suvaṇṇakkhandho, rattapadumavanasaṇḍamajjhagatā viya suvaṇṇanāvā, pavāḷavedikāya parikkhitto
viya suvaṇṇapāsādo virocittha.
      Asītimahātherāpi naṃ meghavaṇṇaṃ paṃsukūlaṃ pārupitvā maṇivammikā viya
mahānāgā parivārayiṃsu vantarāgā bhinnakilesā vijaṭitajaṭā chinnabandhanā kule
vā gaṇe vā alaggā. Iti bhagavā sayaṃ vītarāgo vītarāgehi parivārito, 5-
vītadoso vītadosehi, vītamoho vītamohehi, nittaṇho nittañhehi, nikkileso
nikkilesehi, sayaṃ buddho bahussutabuddhehi parivārito pattaparivāritaṃ viya kesaraṃ,
kesaraparivāritā viya kaṇṇikā, aṭṭhanāgasahassaparivārito viya chaddanto nāgarājā,
navutihaṃsasahassaparivārito viya dhataraṭṭho haṃsarājā, senaṅgaparivārito viya
cakkavattirājā, marugaṇaparivārito viya sakko devarājā, brahmagaṇaparivārito viya
hāritamahābrahma asamena buddhavesena aparimāṇena buddhavilāsena tassaṃ
@Footnote: 1 cha.Ma., i. vijjotamānā  2 cha.Ma., i.... samākiṇṇā  3 cha.Ma., i. padumavanaṃ
@4 cha.Ma. sabbapālaphullo  5 cha.Ma., i. parivārito na dissati

---------------------------------------------------------------------------------------------
page166.
Parisati 1- nisinno pāveyyake malle bahudeva rattiṃ dhammiyā kathāya sandassetvā
uyyojesi.
      Ettha ca dhammakathā 2- nāma saṇṭhāgāraanumodanapaṭisaṃyuttā pakiṇṇakakathā
veditabbā. Tadā hi bhagavā ākāsagaṅgaṃ otārento viya paṭhavojaṃ
ākaḍḍhento viya mahājambuṃ matthake gahetvā cālento viya yojanīyaṃ madhugaṇḍaṃ
cakkayantena pīḷetvā madhupānaṃ pāyamāno viya ca pāveyyakānaṃ mallānaṃ
hitasukhāvahaṃ pakiṇṇakakathaṃ kathesi.
      [300] Tuṇhībhūtaṃ tuṇhībhūtanati yaṃ yaṃ disaṃ anuviloketi, tattha tattha
tuṇhībhūtameva. Anuviloketvāti maṃsacakkhunā dibbacakkhunāti dvīhipi cakkhūhi tato
tato viloketvā. Maṃsacakkhunā hi nesaṃ bahiddhā iriyāpathaṃ pariggahesi. Tattha ekassa
bhikkhussāpi neva hatthakukkuccaṃ ahosi na pādakukkuccaṃ, na koci sīsamukkhipi, na
kathaṃ kathesi, na niddāyanto nisīdi. Sabbepi tīhi sikkhāhi sikkhitā nivāte
padīpasikhā viya niccalā nisīdiṃsu. Iti nesaṃ imaṃ iriyāpathaṃ maṃsacakkhunā pariggahesi.
Ālokaṃ pana vaḍḍhayitvā dibbacakkhunā tesaṃ 3- hadayarūpaṃ disvā abbhantaragataṃ
sīlaṃ olokesi. So anekasatānaṃ bhikkhūnaṃ antokumbhiyaṃ jalamānaṃ padīpaṃ viya
arahattūpagaṃ sīlaṃ addasa. Āraddhavipassakā 4- hi te bhikkhū. Iti nesaṃ sīlaṃ
disvā "imepi bhikkhū mayhaṃ anucchavikā, ahaṃpi imesaṃ anucchaviko"ti cakkhutalesu
nimittaṃ ṭhapetvā bhikkhusaṃghaṃ oloketvā āyasmantaṃ sāriputtaṃ āmantesi "piṭṭhi
me āgilāyatī"ti. Kasmā āgilāyati? bhagavato hi chabbassāni mahāpadhānaṃ
padahantassa mahantaṃ kāyadukkhamahosi. Athassa aparabhāge mahallakakāle piṭṭhivāto
uppajjati. 5-
      Saṅghāṭiṃ paññapetvāti saṇṭhāgārassa kira ekapasse te rājāno
kappiyamañcakaṃ paññapesuṃ "appevanāma satthā nipajjeyyā"ti. Satthāpi catūhi
iriyāpathehi paribhuttaṃ imesaṃ mahapphalaṃ bhavissatīti tattha saṅghāṭiṃ paññapetvā
nipajji.
@Footnote: 1 Sī. i. parisatiṃ 2 cha.Ma., i. dhammikathā  3 cha.Ma., i. tesaṃ na dissati
@4 i. āraddhavipassanā  5 cha.Ma., i. uppajji

---------------------------------------------------------------------------------------------
page167.
                         Bhinnanigaṇṭhavatthuvaṇṇanā
      [301] Tassa kālakiriyāyāti ādīsu yaṃ vattabbaṃ, taṃ sabbaṃ heṭṭhā
vuttameva.
      [302] Āmantesīti bhaṇḍanādivūpasamakaraṃ svākkhātaṃ dhammaṃ
desetukāmo āmantesi.
                            Ekakavaṇṇanā
      [303] Tatthāti tasmiṃ dhamme. Saṅgāyitabbanti samaggehi saṅgāyitabbaṃ, 1-
ekavacanehi aviruddhavacanehi bhaṇitabbaṃ. 2- Na vivaditabbanti atthe vā
byañjane vā vivādo na kātabbo. Eko dhammoti ekakadukkatikādivasena 3-
bahudhā sāmaggīrasaṃ dassetukāmo paṭhamaṃ tāva "eko dhammo"ti āha.
      Sabbe sattāti kāmabhavādīsu saññibhavādīsu 4- ekavokārabhavādīsu ca
sabbabhavesu sabbe sattā. Āhāraṭṭhitikāti āhārato ṭhiti etesanti
āhāraṭṭhitikā. Iti sabbasattānaṃ ṭhitihetu āhāro nāma eko dhammo amhākaṃ
satthārā yāthāvato ñatvā sammadakkhāto āvusoti dīpeti.
      Nanu ca evaṃ sante yaṃ vuttaṃ "asaññasattā devā ahetukā
anāhārā aphassakā"ti 5- ādi, taṃ vacanaṃ virujjhatīti, na virujjhati. Tesañhi
jhānaṃ āhāro hoti. Evaṃ santepi "cattārome bhikkhave āhārā bhūtānaṃ vā
sattānaṃ ṭhitiyā sambhavesīnaṃ vā anuggahāya. Katame cattāro. Kabaḷiṃkāro 6-
āhāro oḷāriko vā sukhumo vā, phasso dutiyo, manosañcetanā tatiyā,
viññāṇaṃ catutthan"ti 7- idaṃpi virujjhatīti, idaṃpi na virujjhati. Etasmiñhi
sutte nippariyāyena āhāralakkhaṇāva dhammā āhārāti vuttā. Idha pana pariyāyena
paccayo āhāroti vutto. Sabbadhammānañhi paccayo laddhuṃ vaṭṭati. So ca
@Footnote: 1 cha.Ma., i. gāyitabbaṃ  2 Sī., i. bhavitabbaṃ  3 cha.Ma.....dukatikā.
@4 cha.Ma., i. saññābhavādīsu   5 abhi. vi. 35/1017/511.
@6 cha.Ma. ka. kabaḷīkāro 7 saṃ.ni. 16/11/12

---------------------------------------------------------------------------------------------
page168.
Yaṃ yaṃ phalaṃ janeti, taṃ taṃ āharati nāma, tasmā āhāroti vuccati. Tenevāha
"avijjampāhaṃ bhikkhave sāhāraṃ vadāmi, no anāhāraṃ. Ko ca bhikkhave avijjāya
āhāro. Pañca nīvaraṇātissa vacanīyaṃ. Pañcanīvaraṇepāhaṃ bhikkhave sāhāre
vadāmi, no anāhāre. Ko ca bhikkhave pañcannaṃ nīvaraṇānaṃ āhāro,
ayonisomanasikārotissa vacanīyanti 1- ayaṃ idha adhippeto.
      Ekasmiñhi 2- paccayāhāre gahite pariyāyāhāropi nippariyāyāhāropi
sabbo gahitova hoti. Tattha asaññabhave paccayāhāro labbhati. Anuppanne hi
buddhe titthāyatane pabbajitā vāyokasiṇe parikammaṃ katvā catutthajjhānaṃ
nibbattetvā tato vuṭṭhāya dhi cittaṃ dhivatetaṃ 3- cittaṃ cittassa nāma abhāvoyeva
sādhu, cittañhi nissāya vadhabandhādipaccayaṃ dukkhaṃ uppajjati. Citte asati
natthetanti khantiṃ ruciṃ uppādetvā aparihīnajjhānā kālaṃ katvā asaññabhave
nibbattanti. Yo yassa iriyāpatho manussaloke paṇihito ahosi, so tena
iriyāpathena nibbattetvā pañca kappasatāni ṭhito vā nisinno vā nipanno
vā hoti. Ettakaṃ addhānaṃ sayito viya hoti. Evarūpānaṃpi sattānaṃ
paccayāhāro labbhati. Te hi yaṃ jhānaṃ bhāvetvā nibbattā, tadeva
nesaṃ paccayo hoti. Yathā jiyāvegena khittasaro yāva jiyāvego atthi, tāva
gacchati, evaṃ yāva jhānapaccayo atthi, tāva tiṭṭhanti. Tasmiṃ niṭṭhite khīṇavego
saro viya patanti.
      Yena pana te nerayikā neva uṭṭhānaphalūpajīvī na puññaphalūpajīviti
vuttā, tesaṃ ko āhāroti. Tesaṃ kammameva āhāro. Kiṃ pañca āhārā
atthīti ce. Pañca, na pañcāti idaṃ na vattabbaṃ. Nanu paccayo āhāroti
vuttametaṃ. Tasmā yena kammena te niraye nibbattā, tadeva tesaṃ ṭhitipaccayattā
āhāro hoti. Yaṃ sandhāya idaṃ vuttaṃ "na ca tāva kālaṃ karoti, yāva na taṃ
pāpakammaṃ byantī hotī"ti. 4-
@Footnote: 1 aṅ. dasaka. 24/61/120 (sayā)  2 cha.Ma. etasmiñhi  3 cha.Ma. dhibbatetaṃ
@4 Ma. upari 14/268/236 devadūtasutta

---------------------------------------------------------------------------------------------
page169.
      Kabaḷiṃkāraṃ āhāraṃ ārabbha cettha vivādo na kātabbo. Mukhe
uppannakheḷopi hi tesaṃ āhārakiccaṃ sādheti. Kheḷopi hi niraye dukkhavedanīyo
hutvā paccayo hoti, sagge sukhavedanīyo. Iti kāmabhave nippariyāyena cattāro
āhāRā. Rūpārūpabhavesu ṭhapetvā asaññaṃ sesānaṃ tayo. Asaññānañceva
avasesānañca paccayāhāroti. Iminā āhārena "sabbe sattā āhāraṭṭhitikā"ti
ekaṃ pañhaṃ kathetvā "ayaṃ kho āvuso"ti evaṃ niyyātanaṃpi "atthi kho
āvuso"ti puna uddharaṇaṃpi akatvā "sabbe sattā saṅkhāraṭṭhitikā"ti dutiyaṃ
pañhaṃ visajjesi.
      Kasmā pana na niyyātesi na uddharittha? tattha tattha niyyātiyamānepi
Uddhariyamānepi pariyāpuṇituṃ vācetuṃ ca dukkhaṃ hoti, tasmā dve ekābaddhe
katvā visajjesi. Imasmiṃpi visajjane heṭṭhā vuttapaccayova attano phalassa
saṅkharaṇato saṅkhāroti vutto. Iti heṭṭhā āhārapaccayo kathito, idha
saṅkhārapaccayoti ayamettha heṭṭhimato viseso. "heṭṭhā nippariyāyāhāro gahito,
idha pariyāyāhāroti evaṃ gahite viseso pākaṭo bhaveyya, no ca gaṇhiṃsū"ti
mahāsīvatthero āha. Indriyabaddhassapi hi anindriyabaddhassapi paccayo
laddhuṃ vaṭṭati. Vinā paccayena dhammo nāma natthi. Tattha anindriyabaddhassa
tiṇarukkhalatādino paṭhavīraso āporaso ca paccayo hoti. Deve avassante hi
tiṇādīni milāyanti, vassante ca pana haritāni honti. Iti tesaṃ paṭhavīraso
āporaso ca paccayo hoti. Indriyabaddhassa avijjā taṇhā kammaṃ āhāroti
evamādayo paccayā, iti heṭṭhā paccayoyeva āhāroti kathito, idha saṅkhāroti
ayamevettha viseso.
      Ayaṃ kho āvusoti āvuso amhākaṃ satthārā mahābodhimaṇḍe
nisīditvā sayaṃ sabbaññutañāṇena sacchikatvā ayaṃ ekadhammo desito. Tattha
ekadhamme tumhehi sabbeheva saṅgāyitabbaṃ na vivaditabbaṃ. Yathayidaṃ brahmacariyanti
yathā saṅgāyamānānaṃ tumhākaṃ idaṃ sāsanabrahmacariyaṃ addhaniyaṃ assa ciraṭṭhitikaṃ.
Ekena hi bhikkhunā "atthi kho āvuso eko dhammo sammadakkhāto. Katamo

---------------------------------------------------------------------------------------------
page170.
Eko dhammo? sabbe sattā āhāraṭṭhitikā. Sabbe sattā saṅkhāraṭṭhitikā"ti
kathite tassa kathaṃ sutvā añño kathessati. Tassapi aññoti evaṃ paramparakathāniyamena
idaṃ brahmacariyaṃ ciraṃ tiṭṭhamānaṃ sadevakassa lokassa atthāya hitāya
bhavissatīti ekakavasena dhammasenāpati sāriputtatthero sāmaggīrasaṃ dassesīti.
                        Ekakavaṇṇanā niṭṭhitā.
                             Dukavaṇṇanā
      [304] Iti ekakavasena sāmaggīrasaṃ dassetvā idāni dukavasena
dassetuṃ puna desanaṃ ārabhi. Tattha nāmarūpaduke nāmanti cattāro arūpino
khandhā nibbānañca. Tatatha cattāro khandhā nāmanaṭṭhena nāmaṃ. Nāmanaṭṭhenāti
nāmakaraṇaṭṭhena. Yathā hi mahājanasammatattā mahāsammatassa "mahāsammato"ti
nāmaṃ ahosi, yathā vā 1- mātāpitaro "ayaṃ tisso nāma hotu, pusso 2- nāma
hotū"ti evaṃ puttassa kittimanāmaṃ karonti, yathā vā "dhammakathiko vinayadharo"ti
guṇato nāmaṃ āgacchati, na evaṃ vedanādīnaṃ. Vedanādayo hi mahāpaṭhavīādayo
viya attano nāmaṃ karontāva uppajjanti. Tesu uppannesu tesaṃ nāmaṃ
uppannameva hoti. Na hi vedanaṃ uppannaṃ "tvaṃ vedanā nāma hohī"ti,
koci bhaṇati, na cassā yenakenaci kāraṇena nāmaggahaṇakiccaṃ atthi, yathā
paṭhaviyā uppannāya "tvaṃ paṭhavī nāma hohī"ti nāmaggahaṇakiccaṃ natthi,
cakkavāḷasinerumhi candimasuriyanakkhattesu uppannesu "tvaṃ cakkavāḷaṃ nāma,
tvaṃ nakkhattaṃ nāma hohī"ti nāmaggahaṇakiccaṃ natthi, nāmaṃ uppannameva hoti,
opapātikā paññatti nipatati, evaṃ vedanāya uppannāya "tvaṃ vedanā nāma
hohī"ti nāmaggahaṇakiccaṃ natthi, tāya uppannāya vedanāti nāmaṃ uppannameva
hoti. Saññādīsupi eseva nayo. Atītepi hi vedanā vedanāyeva. Saññā.
SaṅkhāRā. Viññāṇaṃ viññāṇameva. Anāgatepi. Paccuppannepi. Nibbānaṃ pana
@Footnote: 1 cha.Ma., i. vā na dissati   2 cha.Ma. phusso

---------------------------------------------------------------------------------------------
page171.
Sadāpi nibbānamevāti. Iti nāmakaraṇaṭṭhena nāmaṃ. Nāmanaṭaṭhenāpi cettha
cattāro khandhā nāmaṃ. Te hi ārammaṇābhimukhā 1- namanti. Nāmanaṭṭhena sabbaṃpi
nāmaṃ. Cattāro hi khandhā ārammaṇe aññamaññaṃ nāmenti, nibbānaṃ
ārammaṇādhipatipaccayatāya attani anavajjadhamme nāmeti.
      Rūpanti cattāro ca mahābhūtā catunnañca mahābhūtānaṃ upādāya rūpaṃ,
taṃ sabbaṃpi ruppanaṭṭhena rūpaṃ. Tassa vitthārakathā visuddhimagge vuttanayeneva
veditabbā.
      Avijjāti dukkhādīsu añāṇaṃ. Ayampi vitthārato visuddhimagge
kathitāyeva. Bhavataṇhāti bhavapaṭṭhanā. Yathāha "tattha katamā bhavataṇhā. Yo bhavesu
bhavacchando"ti ādi.
      Bhavadiṭaṭhīti bhavo vuccati sassataṃ, sassatavasena uppajjanakadiṭṭhi.
Sāpi "tattha katamā bhavadiṭṭhi. `bhavissati Attā ca loko cā'ti yā evarūpā
diṭṭhi diṭṭhigatan"ti 2- ādinā nayena abhidhamme vitthāritā. Vibhavadiṭṭhīti vibhavo
vuccati ucchedaṃ, ucchedavasena uppajjanakadiṭṭhi. Sāpi "tattha katamā vibhavadiṭṭhi.
`na Bhavissati attā ca loko cā'ti yā evarūpā diṭṭhi diṭṭhigatan"ti 3-
ādinā nayena tattheva vitthāritā.
      Ahirikanti "yaṃ na hiriyati hiriyitabbenā"ti 4- evaṃ vitthāritā
nillajjatā. Anottappanti yaṃ "na ottappati ottappitabbenā"ti 5- evaṃ
vitthārito abhāyanaākāro.
      Hirī ca ottappañcāti "yaṃ hiriyati hiriyitabbena, ottappati
ottappitabbenā"ti 6- evaṃ vitthāritāni hiriottappāni. Apicettha
ajjhattasamuṭṭhānā hirī, bahiddhāsamuṭṭhānaṃ ottappaṃ. Attādhipateyyā hirī,
lokādhipateyyaṃ
@Footnote: 1 cha.Ma. ārammaṇābhimukhaṃ  2 abhi. saṅ. 34/1320/298  3 abhi. saṅ 34/1321/298
@4 abhi. saṅ. 34/1330/299  5 abhi. saṅ. 34/1331/299

---------------------------------------------------------------------------------------------
page172.
Ottappaṃ. Lajjāsabhāvasaṇṭhitā hirī, bhayasabhāvasaṇṭhitaṃ ottappaṃ vitthārakathā
panettha sabbākārena visuddhimagge vuttā.
      Dovacassatāti dukkhaṃ vaco etasmiṃ vippaṭikūlagāhimhi vipaccanīkasāte
anādare puggaleti dubbaco, tassa kammaṃ dovacassaṃ, tassa bhāvo dovacassatā.
Vitthārato panesā "tattha katamā dovacassatā. Sahadhammike vuccamāne
dovacassāyan"ti abhidhamme āgatā. Sā. Atthato saṅkhārakkhandho hoti. Catunnañca
khandhānaṃ etenākārena pavattānaṃ etaṃ adhivacanan"ti vadanti. Pāpamittatāti
pāpā assaddhādayo puggalā etassa mittāti pāpamitto, tassa bhāvo
pāpamittatā. Vitthārato panesā "tattha katamā pāpamittatā, ye te puggalā
assaddhā dussīlā appassutā maccharino 1- duppaññā. Yā tesaṃ sevanā
nisevanā saṃsevanā bhajanā sambhajanā bhatti sambhatti taṃsampavaṅkatā"ti 2- evaṃ
āgatā. Sāpi atthato dovacassatā viya daṭṭhabbā
      sovacassatā ca kalyāṇamittatā ca vuttapaṭipakkhanayena veditabbā.
Ubhopi panetā idha lokiyalokuttaramissakā kathitā.
      Āpattikusalatāti "pañcapi āpattikkhandhā āpattiyo, sattapi
āpattikkhandhā āpattiyo. Yā tāsaṃ āpattīnaṃ āpattikusalatā paññā
pajānanā"ti 3- evaṃ vutto āpattikusalabhāvo.
      Āpattivuṭṭhānakusalatāti "yā tāhi āpattīhi vuṭṭhānakusalatā paññā
pajānanā"ti 4- evaṃ vuttā saha kammavācāya āpattīhi vuṭṭhānaparicchedajānanā
paññā.
      Samāpattikusalatāti "atthi savitakkasavicārā samāpatti, atthi
avitakkavicāramattā samāpatti, atthi avitakkaavicārā samāpatti. Yā tāsaṃ
samāpattīnaṃ kusalatā paññā pajānanā"ti 5- evaṃ vuttā saha parikammena
appanāparicchedajānanā paññā. Samāpattivuṭaṭhānakusalatāti "yā tāhi
samāpattīhi vuṭṭhānakusalatā paññā pajānanā"ti 6- evaṃ vuttā yathā
paricchinnasamayavaseneva samāpattito
@Footnote: 1 i. maccharino kadariyā duppaññā  2 abhi. saṅ. 34/1333/2299
@3 abhi. saṅ. 34/1336/300  4 abhi. saṅ. 34/1337/300
@5 abhi. saṅ. 34/1338/300  6 abhi. saṅ. 34/1339/300

---------------------------------------------------------------------------------------------
page173.
Vuṭṭhānasamatthā "ettakaṃ gate suriye vuṭaṭhahissāmī"ti vuṭṭhānakālaparicchedakā
paññā.
      Dhātukusalatāti "aṭṭhārasa dhātuyo cakkhudhātu .pe. Manoviññāṇadhātu.
Yā tāsaṃ dhātūnaṃ dhātukusalatā paññā pajānanā"ti 1- evaṃ vuttā aṭṭhārasannaṃ
dhātūnaṃ sabhāvaparicchedakā savanadhāraṇasammasanapaṭivedhapaññā. Manasikārakusalatāti
"yā tāsaṃ dhātūnaṃ manasikārakusalatā paññā pajānanā"ti 2- evaṃ vuttā tāsaṃyeva
dhātūnaṃ sammasanapaṭivedhapaccavekkhaṇapaññā.
      Āyatanakusalatāti "dvādasāyatanāni cakkhvāyatanaṃ .pe. Dhammāyatanaṃ.
Yā tesaṃ āyatanānaṃ āyatanakusalatā paññā pajānanā"ti 3- evaṃ vuttā
dvādasannaṃ āyatanānaṃ uggahamanasikārajānanapaññā. Apica dhātukusalatāpi
uggahamanasikārasavanasammasanapaṭivedhapaccavekkhaṇesu vaṭṭati manasikārakusalatāpi
āyatanakusalatāpi. Ayaṃ panettha viseso, savanauggahaṇapaccavekkhaṇā lokiyā, paṭivedho
lokuttaro, sammasanamanasikārā lokiyalokuttaramissakā. Paṭiccasamuppādakusalatāti
"avijjāpaccayā saṅkhārā .pe. Samudayo hotīti yā tattha paññā pajānanā"ti 3-
evaṃ vuttā dvādasannaṃ paccayākārānaṃ uggahādivasena pavattā paññā.
      Ṭhānakusalatāti "ye ye dhammā yesaṃ yesaṃ dhammānaṃ hetū paccayā upādāya
taṃ taṃ ṭhānanti yā tattha paññā pajānanā"ti 5- evaṃ vuttā "cakkhuñca vatthuṃ
katvā rūpaṃ ārammaṇaṃ katvā uppannassa cakkhuviññāṇassa cakkhurūpaṃ ṭhānañceva
kāraṇañcā"ti evaṃ ṭhānaparicchindanasamatthā paññā. Aṭṭhānakusalatāti
"ye ye dhammā yesaṃ yesaṃ dhammānaṃ na hetū na paccayā upādāya
taṃ taṃ aṭṭhānanti yā tattha paññā pajānanā"ti 6- evaṃ vuttā "cakkhuñca
vatthuṃ katvā rūpaṃ ārammaṇaṃ katvā sotaviññāṇādīni na uppajjanti,
tasmā tesaṃ cakkhurūpaṃ na ṭhānaṃ na kāraṇan"ti evaṃ aṭṭhānaparicchindanasamatthā
paññā. Apica etasmiṃ duke "kittāvatā pana bhante ṭhānāṭhānakusalo
bhikkhūti alaṃ vacanāyāti. Idhānanda bhikkhu aṭṭhānametaṃ anavakāso,
@Footnote: 1 abhi. saṅ. 34/1340/300  2 abhi. saṅ. 34/1341/301
@3 abhi. saṅ. 34/1342/301  4 abhi. saṅ. 34/1343/301
@5 abhi. saṅ. 34/1344/301  6 abhi. saṅ. 34/1345/301

---------------------------------------------------------------------------------------------
page174.
Yaṃ diṭṭhisampanno puggalo kiñci saṅkhāraṃ niccato upagaccheyya, netaṃ ṭhānaṃ
vijjatīti pajānāti. Ṭhānañca kho etaṃ vijjati, yaṃ puthujjano kiñci saṅkhāraṃ
niccato upagaccheyyā"ti 1- imināpi suttena attho veditabbo.
      Ājjavanti gomuttavaṅkatā candavaṅkatā naṅgalakoṭivaṅkatāti tayo
anajjavā. Ekacco hi bhikkhu paṭhamavaye ekavīsatiyā anesanāsu chasu ca agocaresu
carati, majjhimapacchimavayesu lajjī kukkuccako sikkhākāmo hoti, ayaṃ gomuttavaṅkatā
nāma. Eko paṭhamavayepi pacchimavayepi catupārisuddhisīlaṃ pūreti, lajjī kukkuccako
sikkhākāmo hoti, majjhimavaye purimasadiso, ayaṃ candavaṅkatā nāma. Eko
paṭhamavayepi majjhimavayepi catupārisuddhisīlaṃ pūreti, lajjī kukkuccako sikkhākāmo
hoti, pacchimavaye purimasadiso, ayaṃ naṅgalakoṭivaṅkatā nāma. Eko sabbametaṃ
vaṅkataṃ pahāya tīsupi vayesu pesalo lajjī kukkuccako sikkhākāmo hoti,
tassa yo so ujubhāvo, idaṃ ājjavaṃ nāma. Abhidhammepi vuttaṃ "tattha katamo
ājjavo. Yā ājjavatā 2- ajimhatā avaṅkatā akuṭilatā, ayaṃ vuccati
ājjavo"ti. 3- Lajjavanti "tattha katamo lajjavo. Yo hiriyati hiriyitabbena
hiriyati pāpakānaṃ akusalānaṃ dhammānaṃ samāpattiyā. Ayaṃ vuccati lajjavo"ti
evaṃ vutto lajjībhāvo.
      Khantīti "tattha katamā khanti. Yā khanti khamanatā adhivāsanatā
acaṇḍikkaṃ anassuropo attamanatā cittassā"ti 4- evaṃ vuttā adhivāsanakhanti.
Soraccanti "tattha katamaṃ soraccaṃ. Yo kāyiko avītikkamo, vācasiko avītikkamo,
kāyikavācāsiko avītikkamo. Idaṃ vuccati soraccaṃ. Sabbopi sīlasaṃvaro
soraccan"ti 5- evaṃ vutto soratabhāvo.
      Sākhalyanti "tattha katamaṃ sākhalyaṃ. Yā sā vācā aṇḍakā kakkasā
parakaṭukā parābhisajjanī kodhasāmantā asamādhisaṃvattanikā, tathārūpiṃ vācaṃ pahāya
yā sā vācā nelā kaṇṇasukhā pemanīyā hadayaṅgamā porī bahujanakantā
@Footnote: 1 abhi. vi. 35/809/409  2 cha.Ma. ajjavatā
@3 abhi. saṅ. 34/1346/302  4 abhi. saṅ. 34/1348/302
@5 abhi. saṅ. 34/1349/302

---------------------------------------------------------------------------------------------
page175.
Bahujanamanāpā, tathārūpiṃ vācaṃ bhāsitā hoti. Yā tattha sañhavācatā sakhilavācatā
apharusavācatā. Idaṃ vuccati sākhalyan"ti 1- evaṃ vutto sammodakamudukabhāvo.
Paṭisanthāroti ayaṃ lokasannivāso āmisena ca dhammena cāti dvīhi chiddo,
tassa taṃ chiddaṃ yathā na paññāyati, evaṃ pīṭhassa viya paccattharaṇena āmisena
ca dhammena ca paṭisantharaṇaṃ. 2- Abhidhammepi vuttaṃ "tatatha katamo paṭisanthāro.
Dve paṭisanthārā 3- āmisapaṭisanthāro ca dhammapaṭisanthāro ca. Idhekacco
paṭisanthārako hoti āmisapaṭisanthārena vā dhammapaṭisanthārena vā. Ayaṃ vuccati
paṭisanthāro"ti. 4- Ettha ca āmisena saṅgaho āmisapaṭisanthāro nāma. Taṃ
karontena mātāpitūnaṃ bhikkhugatikassa veyyāvaccakarassa rañño corānañca aggaṃ
aggahetvāpi dātuṃ vaṭṭati. Āmasitvā dinne hi rājāno ca corā ca
anatthaṃpi karonti jīvitakkhayampi pāpenti, anāmasitvā dinne attamanā
honti. Coranāgavatthuādīni cettha vatthūni kathetabbāni. Tāni samantapāsādikāya
vinayaṭṭhakathāya vitthāritāni. Sakkaccaṃ uddesadānaṃ pālivaṇṇanā dhammakathākathananti
evaṃ dhammena saṅgaho dhammapaṭisanthāro nāma.
      Avihiṃsāti karuṇāpi karuṇāpubbabhāgopi. Vuttampi cetaṃ "tattha
katamā avihiṃsā. Yā sattesu karuṇā karuṇāyanā karuṇāyitattaṃ karuṇācetovimutti,
ayaṃ vuccati avihiṃsāti. 5- Soceyyanti mettāya ca mettāpubbabhāgassa ca vasena
sucibhāvo. Vuttampi cetaṃ "tattha katamaṃ soceyyaṃ. Yā sattesu metti mettāyanā
mettāyitattaṃ mettācetovimutti, idaṃ vuccati soceyyanti. 6-
      Muṭṭhasaccanti sativippavāso, yathāha "tattha katamaṃ muṭṭhasaccaṃ. Yā
asati ananussati appaṭissati, asati asaraṇatā, 7- adhāraṇatā pilāpanatā
sammussanatā, idaṃ vuccati muṭṭhasaccan"ti. 8- Asampajaññanti "tattha katamaṃ
asampajaññaṃ, yaṃ aññāṇaṃ adassanaṃ .pe. Avijjālaṅgī moho akusalamūlan"ti 9-
evaṃ vuttā avijjāyeva. Sati satiyeva. Sampajaññaṃ ñāṇaṃ.
@Footnote: 1 abhi. saṅ. 34/1350/302   2 i. paṭisanthāraṃ
@3 cha.Ma. dve paṭisanthārāti pāṭho na dissati   4 abhi. saṅ. 34/1351/302
@5 abhi. vi. 35/653/333   6 abhi. vi. 35/643/332
@7 cha.Ma. assaraṇatā   8 abhi. saṅ. 34/1357/304
@9 abhi. saṅ. 34/1357/340

---------------------------------------------------------------------------------------------
page176.
      Indriyesu aguttadvāratāti "tattha katamā indriyesu aguttadvāratā.
Idhekacco cakkhunā rūpaṃ disvā nimittaggāhī hotī"ti 1- ādinā
nayena vitthārito indriyasaṃvarabhedo. Bhojane amattaññutāti "tattha katamā
bhojane amattaññutā. Idhekacco appaṭisaṅkhā ayoniso āhāraṃ āhāreti
davāya madāya maṇḍanāya vibhūsanāya. Yā tattha asantuṭṭhitā amattaññutā appaṭisaṅkhā
bhojane"ti 2- evaṃ āgato bhojane amattaññubhāvo. Anantaraduko
vuttapaṭipakkhanayeneva veditabbo.
      Paṭisaṅkhānabalanti "tattha katamaṃ paṭisaṅkhānabalaṃ. Yā paññā
pajānanā"ti 3- evaṃ vitthāritaṃ appaṭisaṅkhāya akampanañāṇaṃ. Bhāvanābalanti
bhāventassa uppannabalaṃ. Atthato viriyasambojjhaṅgasīsena satta bojjhaṅgā
honti. Vuttampi cetaṃ "tattha katamaṃ bhāvanābalaṃ. Yā kusalānaṃ dhammānaṃ āsevanā
bhāvanā bahulīkammaṃ, idaṃ vuccati bhāvanābalaṃ. Sattapi bojjhaṅgā bhāvanābalan"ti. 4-
      Satibalanti asatiyā akampanavasena satiyeva. Samādhibalanti uddhacce
akampanavasena samādhiyeva.
      Samatho samādhi. Vipassanā paññā.
      Samathova taṃ ākāraṃ gahetvā puna 5- pavattetabbassa samathassa
nimittavasena samathanimittaṃ. Paggāhanimittepi eseva nayo.
      Paggāho viriyaṃ. Avikkhepo ekaggatā. Imehi pana sati ca sampajaññañca
paṭisaṅkhānabalañca bhāvanābalañca satibalañca samādhibalañca samatho ca
vipassanā ca samathanimittañca paggāhanimittañca paggāho ca avikkhepo cāti chahi
dukehi parato sīladiṭṭhisampadādukena ca lokiyalokuttaramissakā dhammā kathitā.
      Sīlavipattīti "tattha katamā sīlavipatti. Kāyiko vītikkamo .pe.
Sabbampi dussīlyaṃ sīlavipattī"ti 6- evaṃ vutto sīlavināsako asaṃvaro.
Diṭṭhivipattīti "tattha katamā diṭṭhivipatti. Natthi dinnaṃ natthi yiṭṭhan"ti 7-
evaṃ āgatā sammādiṭṭhivināsikā micchādiṭṭhi.
@Footnote: 1 abhi. saṅ. 34/1352/302   2 abhi. saṅ. 34/1353/303
@3 abhi. saṅ. 34/1360/304   4 abhi. saṅ. 34/1361/304   5 i. punappunaṃ
@6 abhi. saṅ. 34/6368/305   7 abhi. saṅ. 34/1369/305

---------------------------------------------------------------------------------------------
page177.
      Sīlasampadāti "tattha katamā sīlasampadā. Kāyiko avītikkamo"ti 1-
evaṃ pubbe vuttaṃ soraccameva sīlassa sampādanato paripūraṇato "sīlasampadā"ti
vuttaṃ. Ettha ca "sabbopi sīlasaṃvaro sīlasampadā"ti idaṃ mānasikassa pariyādānatthaṃ
vuttaṃ. Diṭṭhisampadāti "tattha katamā diṭṭhisampadā. Atthi dinnaṃ atthi
yiṭṭhaṃ .pe. Sacchikatvā pavedentīti yā evarūpā paññā pajānanā"ti 2-
evaṃ āgataṃ diṭṭhipāripūribhūtaṃ ñāṇaṃ.
      Sīlavisuddhīti visuddhiṃ pāpetuṃ samatthaṃ sīlaṃ. Abhidhamme panāyaṃ "tattha katamā
sīlavisuddhi. Kāyiko avītikkamo vācasiko avītikkamo kāyikavācasiko avītikkamo,
ayaṃ vuccati sīlavisuddhī"ti 3- evaṃ vibhattā. Diṭaṭhivisuddhīti visuddhiṃ pāpetuṃ
samatthaṃ dassanaṃ. Abhidhamme panāyaṃ "tattha katamā diṭṭhivisuddhi. Kammassakatañāṇaṃ
saccānulomikañāṇaṃ 4- maggasamaṅgissa ñāṇaṃ phalasamaṅgissa ñāṇan"ti 5-
evaṃ vuttā. Ettha ca tividhaṃ duccaritaṃ attanā katampi parena katampi sakakammaṃ
nāma na hoti atthasambhañjanato. 6- Sucaritaṃ sakakammaṃ nāma atthajananatoti evaṃ
jānanaṃ kammassakatañāṇaṃ nāma. Tasmiṃ ṭhatvā bahuṃ vaṭṭagāmikammaṃ āyūhitvā
sukhato sukheneva arahattappattānaṃ gaṇanā vītivattā. Vipassanāñāṇaṃ pana
vacīsaccañca anulometi, paramatthasaccañca na vilometīti saccānulomikaṃ ñāṇanti
vuttaṃ.
      "diṭṭhivisuddhi kho pana yathā diṭṭhissa ca padhānan"ti ettha
diṭṭhivisuddhīti ñāṇadassanaṃ kathitaṃ. Yathā diṭṭhissa ca padhānanti taṃsampayuttameva
viriyaṃ. Apica purimapadena catumaggañāṇaṃ. Pacchimapadena taṃsampayuttaṃ viriyaṃ. Abhidhamme
pana "diṭṭhivisuddhi kho panāti yā paññā pajānanā amoho dhammavicayo
sammādiṭṭhi. Yathā diṭṭhissa ca padhānanti yo cetasiko viriyārambho
sammāvāyāmo"ti 7- evaṃ ayaṃ duko vibhatto.
@Footnote: 1 abhi. saṅ. 34/1370/305   2 abhi. saṅ. 34/1371/305
@3 abhi. saṅ. 34/1372/306   4 i. sammānulomikaṃ ñāṇaṃ
@5 abhi. saṅ. 34/1373/306   6 cha.Ma., i. atthabhañjanato
@7 abhi. saṅ. 34/1375/306

---------------------------------------------------------------------------------------------
page178.
      "saṃvego ca saṃvejanīyesu ṭhānesū"ti ettha "saṃvegoti jātibhayaṃ jarābhayaṃ
bayādhibhayaṃ maraṇabhayan"ti 1- evaṃ jātiādīni bhayato dassanañāṇaṃ. Saṃvejanīyaṃ ṭhānanti
jātijarābyādhimaraṇaṃ. Etāni hi cattāri jātidukkhaṃ jarādukkhaṃ byādhidukkhaṃ 2-
maraṇadukkhanti evaṃ saṃvegupapattiyā kāraṇattā saṃvejanīyaṃ ṭhānanti vuttāni.
Saṃviggassa ca yoniso padhānanti evaṃ saṃvegajātassa upāyapadhānaṃ. "idha bhikkhu
anuppannānaṃ pāpakānaṃ akusalānaṃ dhammānaṃ anuppādāya chandaṃ janetī"ti 3- evaṃ
āgataviriyassetaṃ adhivacanaṃ.
      Asantuṭṭhitā ca kusalesu dhammesūti yā kusalānaṃ dhammānaṃ bhāvanāya
asantuṭṭhassa bhiyyokamyatā, tāya hi samaṅgībhūto puggalo sīlaṃ pūretvā jhānaṃ
uppādeti. Jhānaṃ labhitvā vipassanaṃ ārabhati. Āraddhavipassako arahattaṃ
aggahetvā antarā vosānaṃ nāpajjati. Appaṭivānitā ca padhānasminti "yā 4-
kusalānaṃ dhammānaṃ bhāvanāya sakkaccakiriyatā sātaccakiriyatā aṭṭhitakiriyatā
anolīnavuttitā anikkhittachandatā anikkhittadhuratā āsevanā bhāvanā bahulīkamman"ti
evaṃ vuttā rattindivaṃ cha koṭṭhāse katvā jāgariyānuyogavasena āraddhe
padhānasmiṃ arahattaṃ appatvā anivattanatā.
      Vijjāti tisso vijjā. Vimuttīti dve vimuttiyo, cittassa ca
adhimutti, nibbānañca. Ettha ca aṭṭha samāpattiyo nīvaraṇādīhi suṭṭhu muttattā
adhimutti nāma. Nibbānaṃ sabbasaṅkhatato vimuttattā 5- vimuttīti veditabbaṃ.
      Khaye ñāṇanti kilesakkhayakare ariyamagge ñāṇaṃ. Anuppāde ñāṇanti
paṭisandhivasena anuppādabhūte taṃtaṃmaggavajjhakilesānaṃ vā anuppādapariyosāne
uppanne ariyaphale ñāṇaṃ. Tenevāha "khaye ñāṇanti maggasamaṅgissa ñāṇaṃ. 6-
Anuppāde ñāṇanti phalasamaṅgissa ñāṇan"ti. 7-
@Footnote: 1 abhi. saṅ. 34/1376/306  2 cha.Ma. jātidukkhā jarādukkhā byādhidukkhā
@3 abhi. saṅ. 34/1377/306  4 cha.Ma. yāti padaṃ na dissati
@5 cha.Ma., i muttattā  6 abhi. saṅ 34/1382/307
@7 abhi. saṅ. 34/1383/307

---------------------------------------------------------------------------------------------
page179.
      Ime kho āvusoti ādi ekake vuttanayeneva yojetabbaṃ. Iti 1-
pañcatiṃsāya dukānaṃ vasena thero sāmaggīrasaṃ dassesīti.
                         Dukavaṇṇanā niṭṭhitā.
                          ------------
                             Tikavaṇṇanā
      [305] Iti dukavasena sāmaggīrasaṃ dassetvā idāni tikavasena
dassetuṃ puna desanaṃ 2- ārabhi. Tattha lubbhatīti lobho. Akusalañca taṃ mūlañca,
akusalānaṃ vā mūlanti akusalamūlaṃ. Dussatīti doso. Muyhatīti moho. Tesaṃ
paṭipakkhanayena alobhādayo veditabbā. (1-2)
      Duṭṭhu caritāni, virūpāni vā caritānīti duccaritāni. Kāyena duccaritaṃ,
kāyato vā pavattaṃ duccaritanti kāyaduccaritaṃ. Sesesupi eseva nayo. Suṭṭhu
caritāni, sundarāni vā caritānīti sucaritāni. Dvepi cete tikā paṇṇattiyā
vā kammapathehi vā kathetabbā. Paṇṇattiyā tāva kāyadvāre paññattasikkhāpadassa
vītikkamo kāyaduccaritaṃ, avītikkamo kāyasuccaritaṃ. Vacīdvāre paññattasikkhāpadassa
vītikkamo vacīducaritaṃ, avītikkamo vacīsucaritaṃ. Ubhayattha paññattassa sikkhāpadassa
vītikkamova manoduccaritaṃ, avītikkamo manosucaritaṃ. Ayaṃ paṇṇattikathā.
Pāṇātipātādayo pana tisso cetanā kāyadvārepi vacīdvārepi uppannā
kāyaduccaritaṃ. Catasso musāvādādicetanā vacīduccaritaṃ. Abhijjhā byāpādo
micchādiṭṭhīti tayo cetanāsampayuttā dhammā manoduccaritaṃ. Pāṇātipātādīhi
viramantassa uppannā tisso cetanāpi viratiyopi kāyasucaritaṃ. Musāvādādīhi
viramantassa catasso cetanāpi viratiyopi vacīsucaritaṃ. Anabhijjhā abyāpādo
sammādiṭṭhīti tayo cetanāsampayuttā dhammā manosucaritanti ayaṃ kammapathakathā. (3-4)
@Footnote: 1 pāliyamapi idhaṭṭhakathāyampi tettiṃseva. saṅgaṇiyaṃ pana sassatucchedadiṭṭhi
@antavānantavādiṭṭhi pubbantāparantānudiṭṭhi cāti dukattayaṃ dissati
@avihiṃsāsoceyyadukaṃ ca satisamādhibaladukaṃ ca na dissati. taṃ ce dukattayaṃ
@pakkhipati diṭṭhivisuddhi kho pana yathādiṭṭhissa ca padhānanti idañca vīsuṃdukaṃ
@na gaṇeti pañcatiṃsa paripuṇṇāni .   2 cha.Ma. desananti padaṃ na dissati

---------------------------------------------------------------------------------------------
page180.
      Kāmapaṭisaṃyutto vitakko kāmavitakko. Byāpādapaṭisaṃyutto vitakko
byāpādavitakko. Vihiṃsāpaṭisaṃyutto vitakko vihiṃsāvitakko. Tesu dve sattesupi
saṅkhāresupi uppajjanti. Kāmavitakko hi piye manāpe satte vā saṅkhāre
vā vitakkentassa uppajjati. Byāpādavitakko appiye amanāpe satte vā
saṅkhāre vā kujjhitvā olokanakālato paṭṭhāya yāva vināsanā uppajjati.
Vihiṃsāvitakko saṅkhāresu na uppajjati. Saṅkhāro hi dukkhāpetabbo nāma
natthi. Ime sattā haññantu vā ucchijjantu vā vinassantu vā mā vā
ahesunti cintanakāle pana sattesu uppajjati. (5)
      Nekkhammapaṭisaṃyutto vitakko nekkhammavitakko. So asubhapubbabhāge
kāmāvacaro hoti. Asubhajjhāne rūpāvacaro. Taṃ jhānaṃ pādakaṃ katvā
uppannamaggaphalakāle lokuttaro. Abyāpādapaṭisaṃyutto vitakko abyāpādavitaktho.
So mettāpubbabhāge kāmāvacaro hoti. Mettājhāne rūpāvacaro. Taṃ jhānaṃ
pādakaṃ katvā upapannamaggaphalakāle lokuttaro. Avihiṃsāpaṭisaṃyutto vitakko
avihiṃsāvitakko. So karuṇāpubbabhāge kāmāvacaro hoti. 1- Karuṇājhāne rūpāvacaro.
Taṃ jhānaṃ pādakaṃ katvā uppannamaggaphalakāle lokuttaro. Yadā alobho sīsaṃ
hoti, tadā itare dve tadanvāyikā bhavanti. Yadā mettā sīsaṃ hoti, tadā
itare dve tadanvāyikā bhavanti. Yadā karuṇā sīsaṃ hoti, tadā itare dve
tadanvāyikā bhavantīti. Kāmasaṅkappādayo vuttanayeneva veditabbā. Desanāmattameva
hetaṃ. 2- Atthato pana kāmavitakkādīnañca kāmasaṅkappādīnañca nānākaraṇaṃ
natthi. (6-8)
      Kāmapaṭisaṃyuttā saññā kāmasaññā. Byāpādapaṭisaṃyuttā saññā
byāpādasaññā. Vihiṃsāpaṭisaṃyuttā saññā vihiṃsāsaññā. Tāsampi kāmavitakkādīnaṃ
viya uppajjanākāro veditabbo. Taṃsampayuttāyeva hi etā. Nekkhammasaññādayopi
nekkhammavitakkādisampayuttāyeva. Tasmā tāsampi tatheva kāmāvacarādibhāvo
veditabbo. (9-10)
@Footnote: 1 cha.Ma., i. hotītipadaṃ na dissati    2 i. hoti

---------------------------------------------------------------------------------------------
page181.
      Kāmadhātuādīsu "kāmapaṭisaṃyutto takko vitakko micchāsaṅkapPo.
Ayaṃ vuccati kāmadhātu. Sabbepi akusalā dhammā kāmadhātū"ti ayaṃ kāmadhātu.
"byāpādapaṭisaṃyutto takko vitakko micchāsaṅkapPo. Ayaṃ vuccati byāpādadhātu.
Dasasu āghātavatthūsu cittassa āghāto paṭighāto anattamanatā cittassā"ti
ayaṃ byāpādadhātu. "vihiṃsāpaṭisaṃyutto takko vitakako micchāsaṅkapPo. Ayaṃ
vuccati vihiṃsādhātu. Idhekacco pāṇinā vā leḍḍunā vā daṇḍena vā satthena
vā rajjuyā vā aññataraññatarena vā satte viheṭhetī"ti ayaṃ vihiṃsādhātu.
Tattha dve kathā sabbasaṅgāhikā ca asambhinnā ca. Tattha kāmadhātuyā gahitāya
itarā dve gahitāva honti, tato pana nīharitvā ayaṃ byāpādadhātu ayaṃ
vihiṃsādhātūti dassesīti 1- ayaṃ sabbasaṅgāhikathā nāma. Kāmadhātuṃ kathento pana
bhagavā byāpādadhātuṃ bayāpādadhātuṭṭhāne, vihiṃsādhātuṃ vihiṃsādhātuṭṭhāne ṭhapetvā
avasesaṃ kāmadhātu nāmāti kathesīti ayaṃ asambhinnakathā nāma. (11)
      Nekkhammadhātuādīsu. "nekkhammapaṭisaṃyutto takko vitakko sammāsaṅkapPo.
Ayaṃ vuccati nekkhammadhātu. Sabbepi kusalā dhammā nekkhammadhātū"ti
ayaṃ nekkhammadhātu. "abyāpādapaṭisaṃyutto takko .pe. Ayaṃ vuccati
abyāpādadhātu. Yā sattesu metti .pe. Mettācetovimuttī"ti ayaṃ abyāpādadhātu.
"avihiṃsāpaṭisaṃyutto takko .pe. Ayaṃ vuccati avihiṃsādhātu. Yā sattesu karuṇā
.pe. Karuṇācetovimuttī"ti ayaṃ avihiṃsādhātu. Idhāpi heṭṭhato 2- vuttanayeneva
dve kathā  veditabbā. (12)
      Aparāpi tisso dhātuyoti aññāpi suññataṭṭhena tisso dhātuyo.
Tāsu "tattha katamā kāmadhātu. Heṭṭhato avīcinirayaṃ pariyantaṃ karitvā"ti 3- evaṃ
vitthārito kāmabhavo kāmadhātu nāma. "heṭṭhato brahmalokaṃ pariyantaṃ karitvā
ākāsānañcāyatanūpage deve pariyantaṃ karitvā"ti 4- evaṃ vitthāritā pana
@Footnote: 1 cha.Ma., i. dassetīti  2 cha.Ma., i. heṭṭhatoti padaṃ na dissati
@3 abhi. vi. 35/182/100, 1020/512   4 abhi. vi. 35/1020/513

---------------------------------------------------------------------------------------------
page182.
Rūpārūpabhavā itarā dve dhātuyo. Dhātuyā āgataṭṭhānasmiṃ hi bhavena
paricchinditabbaṃ 1- bhavassa āgataṭṭhāne dhātuyā paricchinditabbaṃ. 1- Idha bhavena
paricchedo kathito. Rūpadhātuādīsu rūpārūpadhātuyo rūpārūpabhavāyeva. Nirodhadhātuyā
nibbānaṃ kathitaṃ. (13-14)
      Hīnādīsu hīnadhātūti dvādasa akusalacittuppādā. Avasesā tebhūmikadhammā
majjhimadhātu. Nava lokuttaradhammā paṇītadhātu. (15)
      Kāmataṇhāti pañcakāmaguṇiko rāgo. Rūpārūpabhavesu pana rāgo
jhānanikkanti sassatadiṭṭhisahagato rāgo bhavavasena paṭṭhanā bhavataṇhā. Ucchedadiṭṭhisahagato
rāgo vibhavataṇhā. Apica ṭhapetvā pacchimaṃ taṇhādvayaṃ sesataṇhā
kāmataṇhā nāma. Yathāha "tattha katamā bhavataṇhā. Sassatadiṭṭhisahagato 2- rāgo
sārāgo cittassa sārāgo, ayaṃ vuccati bhavataṇhā. Tattha katamā vibhavataṇhā.
Ucchedadiṭṭhisahagato rāgo sārāgo cittassa sārāgo, ayaṃ vuccati vibhavataṇhā.
Avasesā taṇhā kāmataṇhā"ti. 3- Puna kāmataṇhādīsu pañcakāmaguṇiko rāgo
kāmataṇhā. Rūpārūpabhavesu chandarāgo itarā dve taṇhā. Abhidhamme panesā 4-
"kāmadhātupaṭisaṃyutto .pe. Arūpadhātupaṭisaṃyutto"ti 5- evaṃ vitthāritā. Iminā
vārena kiṃ dasseti, sabbepi tebhūmikā dhammā rajanīyaṭṭhena taṇhāvatthukāti
sabbataṇhā kāmataṇhāya pariyādiyitvā tato nīharitvā itarā dve taṇhā
dasseti. 6- Rūpataṇhādīsu rūpabhave chandarāgo rūpataṇhā. Arūpabhave chandarāgo
arūpataṇhā. Ucchedadiṭṭhisahagato rāgo nirodhataṇhā. 7- (16-17-18)
      Saññojanattike 8- vaṭṭasmiṃ saṃyojayanti 9- bandhantīti saññojanāni. 8- Sati
rūpādibhede kāye diṭṭhi, vijjamānā vā kāye diṭṭhīti sakkāyadiṭṭhi. Vicinanto
etāya kicchati, na sakkoti sanniṭṭhānaṃ kātunti vicikicchā. Sīlañca vattañca
@Footnote: 1-1 cha.Ma. paricchinditabbā   2 cha.Ma. bhavadiṭṭhisahagato
@3 abhi. vi. 35/916/446   4 cha.Ma. i. panetā
@5 abhi. vi. 35/916/446   6 i. dassesi
@7 abhi. vi. 35/918/447   8 cha.Ma. saṃyojanattike, saṃyojanakāni 9 i. yojayanti

---------------------------------------------------------------------------------------------
page183.
Parāmasatīti sīlabbattaparāmāso. Atthato pana "rūpaṃ attato samanupassatī"ti 1-
ādinā nayena āgatā vīsativatthukā diṭṭhi sakkāyadiṭṭhi nāma. "satthari
kaṅkhatī"ti 2- ādinā nayena āgatā aṭṭhavatthukā vimati vicikicchā nāma. "idhekacco
sīlena suddhi vattena suddhi sīlabbattena suddhīti sīlaṃ parāmasati, vattaṃ
parāmasati, sīlabbattaṃ parāmasati. Yā evarūpā diṭṭhi diṭṭhigatan"ti 3- ādinā
nayena āgato vipariyesaggāho sīlabbattaparāmāso nāma. (19)
      Tayo āsavāti ettha cirapārivāsiyaṭṭhena vā āsavanaṭhaṭne vā
āsavā. Tattha "purimā bhikkhave koṭi na paññāyati avijjāya, ito pubbe
avijjā nāhosi, atha pacchā samabhavī"ti, 4- "purimā bhikkhave koṭi na paññāyati
bhavataṇhāya bhavadiṭṭhiyā, ito pubbe bhavadiṭṭhi nāhosi, atha pacchā samabhavī"ti 5-
evaṃ tāva cirapārivāsiyaṭṭhena āsavā veditabbā. Cakkhuto rūpe savati āsavati
sandati pavattati. Sotato sadde. Ghānato gandhe. Jivhāto rase. Kāyato
phoṭṭhabbe. Manato dhamme savati āsavati sandati pavattatīti evaṃ āsavanaṭṭhena
āsavā veditabbā.
      Pāliyaṃ pana katthaci dve āsavā āgatā "diṭṭhadhammikā ca āsavā
samparāyikā ca āsavā"ti, katthaci "tayome bhikkhave āsavā. Kāmāsavo bhavāsavo
avijjāsavo"ti tayo āgatā. Abhidhamme teyeva diṭṭhāsavena saddhiṃ cattāro.
Nibbedhikapariyāye "atthi bhikakhave āsavā nirayagāminiyā, atthi āsavā
tiracchānayonigāminiyā, atthi āsavā pittivisayagāminiyā, atthi āsavā
manussalokagāminiyā, atthi āsavā devalokagāminiyā"ti 6- evaṃ pañca. Chakkanipāte
āhuneyyasutte "atthi bhikkhave āsavā saṃvarā pahātabbā, atthi āsavā paṭisevanā
pahātabbā, atthi āsavā parivajjanā pahātabbā, atthi āsavā adhivāsanā
pahātabbā, atthi āsavā vinodanā pahātabbā, atthi āsavā bhāvanā
@Footnote: 1 abhi. vi. 35/915/445   2 abhi. vi. 35/915/446
@3 abhi. vi. 35/938/457   4 aṅ. dasaka. 24/61/120 (sayā)
@5 aṅ. dasaka. 24/62/124 (sayā)  6 aṅ. chakka. 22/334/462 (sayā)

---------------------------------------------------------------------------------------------
page184.
Pahātabbā"ti 1- evaṃ cha. Sabbāsavapariyāye teyeva dassanāpahātabbehi saddhiṃ satta.
Imasmiṃ pana saṅgītisutte tayo āgatā. Tattha "yo kāmesu kāmacchando"ti 2-
evaṃ vutto pañcakāmaguṇiko rāgo kāmāsavo nāma. "yo bhavesu bhavacchando"ti 3-
evaṃ vutto sassatadiṭṭhisahagato rāgo, bhavavasena vā patthanā bhavāsavo nāma.
"dukkhe aññāṇan"ti 4- ādinā nayena āgatā avijjā avijjāsavo nāmāti.
Kāmabhavādayo kāmadhātuādivasena vuttāyeva. (20-21)
      Kāmesanādīsu "tattha katamā kāmesanā, yo kāmesu kāmacchando
kāmajjhosānaṃ, ayaṃ vuccati kāmesanā"ti 5- evaṃ vutto kāmagavesanarāgo kāmesanā
nāma. "tattha katamā bhavesanā, yo bhavesu bhavacchando bhavajjhosānaṃ, ayaṃ vuccati
bhavesanā"ti 6- evaṃ vutto bhavagavesanarāgo bhavesanā nāma. "tattha katamā
brahmacariyesanā, sassato lokoti vā .pe. Neva hoti na hoti tathāgato
parammaraṇāti vā, yā evarūpā diṭṭhi diṭṭhigataṃ vipariyesaggāho, ayaṃ vuccati
brahmacariyesanā"ti 7- evaṃ vuttā diṭṭhigatikasammatassa brahmacariyassa gavesanadiṭṭhi
brahmacariyesanā nāma. Na kevalañca bhavarāgadiṭṭhiyova, tadekaṭṭhaṃ kammaṃpi
esanāyeva. Vuttañhetaṃ "tattha katamā kāmesanā. Kāmarāgo tadekaṭṭhaṃ akusalaṃ
kāyakammaṃ vacīkammaṃ manokammaṃ, ayaṃ vuccati kāmesanā. Tattha katamā bhavesanā.
Bhavarāgo tadekaṭṭhaṃ akusalaṃ kāyakammaṃ vacīkammaṃ manokammaṃ, ayaṃ vuccati bhavesanā.
Tattha katamā brahmacariyesanā. Antaggāhikā diṭṭhi tadekaṭṭhaṃ akusalaṃ kāyakammaṃ
vacīkammaṃ manokammaṃ, ayaṃ vuccati brahmacariyesanā"ti 8- (22)
      vidhāsu "kathaṃvidhaṃ sīlavantaṃ vadanti, kathaṃvidhaṃ paññavantaṃ vadantī"ti
ādīsu ākārasaṇṭhānaṃ vidhā nāma. "ekavidhena ñāṇavatthu duvidhena ñāṇavatthū"ti
ādīsu koṭṭhāso. "seyyohamasmīti vidhā"ti ādīsu māno vidhā nāma. Idha so
adhippeto. Māno hi seyyādivasena vidahanato vidhāti vuccati. Seyyohamasmīti
iminā seyyasadisahīnānaṃ vasena tayo mānā vuttā. Sadisahīnesupi eseva nayo.
@Footnote: 1 aṅ. chakka. 22/329/434 2,3,4, abhi. vi. 35/914/445 5,6,7,8,
@abhi. vi. 35/919/447

---------------------------------------------------------------------------------------------
page185.
      Ayañhi māno nāma seyyassa tividho, sadisassa tividho, hīnassa
tividhoti navavidho hoti. Tattha "seyyassa seyyohamasmī"ti māno rājūnañceva
pabbajitānañca uppajjati.
      Rājā hi raṭṭhena vā dhanena vā bāhanena 1- vā "ko mayā sadiso
atthī"ti etaṃ mānaṃ karoti. Pabbajitopi sīladhutaṅgādīhi "ko mayā sadiso
atthī"ti etaṃ mānaṃ karoti. "seyyassa sadisohamasmī"ti mānopi etesaṃyeva
uppajjati. Rājā hi raṭṭhena vā dhanabāhanehi vā aññehi rājūhi saddhiṃ
mayhaṃ kiṃnānākaraṇanti etaṃ mānaṃ karoti. Pabbajitopi sīladhutaṅgādīhi aññena
bhikkhunā mayhaṃ kiṃnānākaraṇanti etaṃ mānaṃ karoti. "seyyassa hīnohamasmī"ti
mānopi etesaṃyeva uppajjati. Yassa hi rañño raṭṭhaṃ vā dhanabāhanādīni vā
nātisampannāni honti. So mayhaṃ rājāti vohārasaṅkhāmattameva, 2- kiṃ rājā
nāma ahanti etaṃ mānaṃ karoti. Pabbajitopi appalābhasakkāro ahaṃ dhammakathiko
bahussuto mahātheroti kathāmattameva, kiṃ dhammakathiko nāmāhaṃ kiṃ bahussuto kiṃ
mahāthero yassa me lābhasakkāro natthīti etaṃ mānaṃ karoti.
      "sadisassa seyyohamasmī"ti mānādayo amaccādīnaṃ uppajjanti.
Amacco hi raṭṭhiyo vā bhogayānavāhanādīhi ko mayā sadiso añño rājapuriso
atthīti vā mayhaṃ aññehi saddhi kiṃnānākaraṇanti vā amaccoti nāmamattameva 3-
mayhaṃ, ghāsacchādanamattaṃpi me natthi, kiṃ amacco nāmāhanti vā etaṃ mānaṃ 4-
karoti.
      "hīnassa seyyohamasmī"ti mānādayo dāsādīnaṃ uppajjanti. Dāso
hi mātito vā pitito vā ko mayā sadiso añño dāso nāma atthi,
aññe jīvituṃ asakkontā kucchihetu dāsā jātā, ahaṃ pana paveṇīāgatattā
seyyoti vā paveṇīāgatabhāvena ubhato suddhikadāsattena asukadāsena nāma
saddhiṃ kiṃ mayhaṃ nānākaraṇanti vā kucchivasenāhaṃ dāsabyaṃ upagato,
@Footnote: 1 cha.Ma. dhanavāhanehi    2 cha.Ma. vohāramukhamattameva, i. vohārasukhamattakameva
@3 cha.Ma., i. nāmameva  4 cha.Ma., i. ete māne

---------------------------------------------------------------------------------------------
page186.
Mātāpitukoṭiyā pana me dāsaṭṭhānaṃ natthi, kiṃ dāso nāma ahanti vā ete
māne karoti. Yathā ca dāso, evaṃ pukkusacaṇḍālādayopi ete māne
karontiyeva.
      Ettha ca seyyassa seyyohamasmīti ca, sadisassa sadisohamasmīti ca,
hīnassa hīnohamasmīti ca ime tayo mānā yāthāva mānā nāma arahattamaggavajjhā.
Sesā dhammā 1- ayāthāva mānā nāma paṭhamamaggavajjha. (23)
      Tayo addhāti tayo kālā. Atīto addhāti ādīsu dve pariyāyā
suttantapariyāyo ca abhidhammapariyāyo ca. Suttantapariyāyena paṭisandhito pubbe
atīto addhā nāma. Cutito pacchā anāgato addhā nāma. Saha cutipaṭisandhīhi
tadantaraṃ paccuppanno addhā nāma. Abhidhammapariyāyena tīsu khaṇesu bhaṅgato
uddhaṃ atīto addhā nāma. Uppādato pubbe anāgato addhā nāma.
Khaṇattaye paccuppanno addhā nāma. Atītādibhedo ca nāma ayaṃ dhammānaṃ
hoti, na kālassa. Atītādibhede pana dhamme upādāya idha paramatthato avijjamānopi
kālo teneva vohārena vuttoti veditabbo. (24)
      Tayo antāti tayo koṭṭhāsā. "kāyabandhanassa anto jīratī"ti 2-
ādīsu hi antoyeva anto. "esevanto dukkhassā"ti ādīsu parabhāgo
anto. "antamidaṃ bhikkhave jīvikākānan"ti 3- ettha lāmakābhāvo anto.
"sakakāyo kho āvuso paṭhamo antoti 4- ādīsu koṭṭhāso anto. Idha
koṭṭhāso adhippeto. Sakkāyoti pañcupādānakkhandhā. Sakkāyasamudayoti tesaṃ
nibbattakā purimataṇhā. Sakkāyanirodhoti ubhinnaṃ  appavattibhūtaṃ nibbānaṃ.
Maggo pana nirodhādhigamassa upāyattā nirodhe gahite gahito vāti
veditabbo. (25)
      Dukkhadukkhatāti dukkhabhūtā dukkhatā. Dukkhavedanāyetaṃ nāmaṃ.
Saṅkhāradukkhatāti saṅkhārabhāvena dukkhatā. Adukkhamasukhāyetaṃ 5- nāmaṃ. Sā hi
@Footnote: 1 cha.Ma., i. cha mānā 2 vinaYu. cūḷa. 7/278/43 khudadakavatthu
@3. saṃ. khandha. 17/80/75 piṇḍolyasutta  4 aṅ chakka. 22/332/447 (sayā)
@5 cha.Ma., i. adukkhamasukhāvedanāyetaṃ

---------------------------------------------------------------------------------------------
page187.
Saṅkhatattā uppādajarā bhaṅgapīḷitā, tasmā aññadukkhasabhāvavirahato saṅkhāradukkhatāti
vuttā. Vipariṇāmadukkhatāti vipariṇāme dukkhatā. Sukhavedanāyetaṃ nāmaṃ, sukhassa
hi vipariṇāme dukkhaṃ uppajjati, tasmā sukhaṃ vipariṇāmadukkhatāti vuttaṃ. Apica
ṭhapetvā dukkhavedanaṃ sukhavedanañca sabbepi tebhūmikā dhammā "sabbe saṅkhārā
dukkhā"ti 1- vacanato saṅkhāradukkhatāti veditabbā. (27)
      Micchattaniyatoti micchāsabhāvo hutvā niyato. Niyatamicchādiṭṭhiyā
saddhiṃ anantariyakammassetaṃ 2- nāmaṃ. Sammāsabhāve niyato sammattaniyato.
Catunnaṃ ariyamaggānaṃ etaṃ nāmaṃ. Na niyatoti aniyato. Avasesānaṃ dhammānaṃ
etaṃ nāmaṃ. (28)
      Tayo tamāti "tamandhakāro sammoho avijjogho mahābhayo"ti
vacanato avijjā tamo nāma. Idha pana avijjāsīsena vicikicchā vuttā.
Ārabbhāti āgamma. Kaṅkhatīti kaṅkhaṃ uppādeti. Vicikicchatīti vicinanto kicchaṃ
āpajjati, sanniṭṭhātuṃ na sakkoti. Nādhimuccatīti tattha adhimuccituṃ na sakkoti.
Na sampasīdatīti taṃ ārabbha pasādaṃ āropetuṃ na sakkoti. (29)
      Arakkheyyānīti na rakkhitabbāni. Tīsu dvāresu paccekaṃ rakkhanakiccaṃ
natthi, sabbāni satiyāeva rakkhitānīti dīpeti. Natthi tathāgatassāti "idaṃ
nāma me sahasā uppannaṃ kāyaduccaritaṃ, imāhaṃ yathā me paro na jānāti, tathā
rakkhāmi, paṭicchādemī"ti evaṃ rakkhitabbaṃ natthi tathāgatassa kāyaduccaritaṃ.
Sesesupi eseva nayo. Kiṃ pana sesakhīṇāsavānaṃ kāyasamācārādayo aparisuddhāti.
No aparisuddhā. Na pana tathāgatassa viya parisuddhā. Appassutakhīṇāsavo hi
kiñcāpi lokavajjaṃ nāpajjati, paṇṇattiyaṃ pana akovidattā vihārakāraṃ kuṭikāraṃ
sahāgāraṃ sahaseyyanti evarūpā kāyadvāre āpattiyo āpajjati. Sañcarittaṃ
padasodhammaṃ uttariṃchappañcavācaṃ bhūtārocananti evarūpā vacīdvāre āpattiyo
āpajjati. Upanikkhittasādiyanavasena manodvāre rūpiyapaṭiggahaṇāpattiṃ āpajjati,
@Footnote: 1 khu.dha. 25/274/64 magagavagga   2 cha.Ma., i. ānantariYu....

---------------------------------------------------------------------------------------------
page188.
Dhammasenāpatisadisassāpi hi khīṇāsavassa manodvāre saupārambhavasena manoduccaritaṃ
uppajjatieva.
      Pātumavatthusmiṃ 1- hi pañcahi bhikkhusatehi saddhiṃ sāriputtamoggallānānaṃ
paṇāmitakāle tesaṃ atthāya pātumeyyakehi 2- sakyehi bhagavati khamāpite thero
bhagavatā "kinti te sāriputta ahosi mayā bhikkhusaṃghe paṇāmite"ti puṭṭho ahaṃ
parisāya abyattabhāvena satthārā paṇāmito. Itodāni paṭṭhāya paraṃ na
ovadissāmīti cittaṃ uppādetvā āha "evaṃ kho me bhante ahosi bhagavatā
bhikkhusaṃgho paṇāmito, appossukkodāni bhagavā diṭṭhadhammasukhavihāraṃ anuyutto
viharissati, mayaṃpidāni appossukkā diṭṭhadhammasukhavihāraṃ anuyuttā
viharissāmā"ti.
      Athassa tasmiṃ manoduccarite upārambhaṃ āropento satthā āha
"āgamehi tvaṃ sāriputta, na kho te sāriputta punapi evarūpaṃ cittaṃ
uppādetabban"ti. Evaṃ paraṃ na ovadissāmi nānusāsissāmīti vitakkitamattaṃpi
therassa manoduccaritaṃ nāma jātaṃ. Bhagavato pana ettakaṃ nāma natthi,
anacchariyañcetaṃ. Sabbaññutaṃ pattassa duccaritaṃ na bhaveyya. Bodhisattabhūmiyaṃ
ṭhitassa chabbassāni padhānaṃ anuyuñjantassāpi panassa nāhosi. Udaracchaviyā
piṭṭhikaṇṭakaṃ allīnāya "kālakato samaṇo gotamo"ti evaṃ 3- devatānaṃ vimatiyā
uppajjamānāyapi "siddhattha kasmā kilamasi? sakkā bhoge ca bhuñjituṃ puññāni
ca kātun"ti mārenapi pāpimatā vuccamānassa "bhoge bhuñjissāmī"ti
vitakkamattaṃpi na uppajjati. Atha naṃ māro bodhisattakāle chabbassāni
buddhakāle ekaṃ vassaṃ anubandhitvā kiñci vajjaṃ apassitvā idaṃ vatvā
pakkāmi:-
           satta vassāni bhagavaṃ 4-     anubandhiṃ padāpadaṃ
           otāraṃ nādhigamissaṃ 5-     sambuddhassa satīmatoti.
      Apica aṭṭhārasannaṃ buddhadhammānaṃ vasenāpi bhagavato duccaritābhāvo
veditabbo. Aṭṭhārasa buddhadhammā nāma natthi tathāgatassa kāyaduccaritaṃ, natthi
@Footnote: 1 cha.Ma., i. cātumavatthusmiñhi  2 cha.Ma. cātumeyyakehi  3 cha.Ma., i.
@evaṃ saddo na dissati  4 cha.Ma. i. bhagavantaṃ  5 cha.Ma., i. nādhigacchissaṃ

---------------------------------------------------------------------------------------------
page189.
Vacīduccaritaṃ, natthi manoduccaritaṃ, atīte buddhassa appaṭihataṃ ñāṇaṃ, anāgate,
paccuppanne buddhassa appaṭihataṃ ñāṇaṃ, sabbaṃ kāyakammaṃ buddhassa bhagavato
ñāṇānuparivatti, sabbaṃ vacīkammaṃ, sabbaṃ manokammaṃ buddhassa bhagavato
ñāṇānuparivatti, natthi chandassa hāni, natthi viriyassa hāni, natthi satiyā
hāni, natthi davā, natthi ravā, natthi khalitaṃ, 1- natthi sahasā, natthi
abyāvato mano, natthi akusalaṃ cittanti. (30)
      Kiñcanāti palibodhā. Rāgo kiñcananti rāgo uppajjamāno satte
bandhati palibandhati, 2- tasmā kiñcananti vuccati. Itaresupi dvīsu nayo. (31)
      Aggīti anudahanaṭṭhena aggi. Rāgaggīti rāgo uppajjamāno satte
anudahati jhāpeti, tasmā aggīti vuccati. Itaresupi dvīsu 3- eseva nayo. Tattha
vatthūni:- ekā daharabhikkhunī cittalapabbatavihāre uposathāgāraṃ gantvā
dvārapālarūpakaṃ olokayamānā ṭhitā. Athassā anto rāgo uppanno, sā teneva
jhāyitvā kālamakāsi. Bhikkhuniyo ca 4- gacchamānā "ayaṃ daharā ṭhitā, pakkosatha
nan"ti āhaṃsu. Ekā gantvā kasmā ṭhitāsīti hatthe gaṇhi. Gahitamattā
parivattetvā 5- papatā. Idaṃ tāva rāgassa anudahanatāya vatthuṃ. 6- Dosassa pana
anudahanatāya manopadosikā devā. Mohassa anudahanatāya khiḍḍāpadosikā devā
daṭṭhabbā. Mohavasena hi tesaṃ 7- satisammoso hoti. Tasmā khiḍḍāvasena
āhārakālaṃ ativattitvā kālaṃ karonti. (32)
      Āhuneyyaggītiādīsu āhunaṃ vuccati sakkāro, āhunaṃ arahantīti
āhuneyyā. Mātāpitaro hi puttānaṃ bahūpakāratāya āhunaṃ arahanti. Tesu
vippaṭipajjamānā puttā nirayādīsu nibbattanti. Tasmā kiñcāpi mātāpitaro
na anudahanti, anudahanassa pana paccayā honti. Iti anudahanaṭṭhena āhuneyyaggīti
vuccanti. Svāyamattho mittavindukavatthunā 8- veditabbo:-
@Footnote: 1 cha.Ma. calitaṃ, i. phalitaṃ  2 cha.Ma. palibundhati  3 cha.Ma. dvīsūti na dissati
@4 cha.Ma. ca saddo na dissati  5 cha.Ma., i. parivattitvā  6 cha.Ma. i. vatthu
@7 cha.Ma. tāsaṃ  8 cha.Ma., i. mittavindakavatthunā. khu.jā. 27/793/180 (sayā)

---------------------------------------------------------------------------------------------
page190.
      Mittavinduko hi mātarā "tāta ajja uposathiko hutvā vihāre
sabbarattiṃ dhammassavanaṃ suṇa, sahassante dassāmī"ti vutto dhanalobhena uposathaṃ
samādāya vihāraṃ gantvā idaṃ ṭhānaṃ akutobhayanti sallakkhetvā dhammāsanassa
heṭṭhā nipanno sabbarattiṃ niddāyitvā gharaṃ agamāsi. Mātā pātova yāguṃ
pacitvā upanāmesi. So sahassaṃ gahetvāva pivi. Athassa etadahosi "dhanaṃ
saṃharissāmī"ti. So nāvāya samuddaṃ pakkhanditukāmo ahosi. Atha naṃ mātā
"tāta imasmiṃ kule cattālīsakoṭidhanaṃ atthi, alaṃ gamanenā"ti nivāresi. So
tassā vacanaṃ anādiyitvā gacchatieva, mātā purato aṭṭhāsi. Atha. Naṃ kujjhitvā
"ayaṃ mayhaṃ purato tiṭṭhatī"ti pādena paharitvā pātitaṃ 1- mātaraṃ 2- antaraṃ
katvā agamāsi.
      Mātā uṭṭhahitvā "mādisāya mātari evarūpaṃ kammaṃ katvā gatassa
me 3- gataṭṭhāne sukhaṃ bhavissatīti evaṃ saññī nāma tvaṃ puttā"ti āha. Tassa
nāvaṃ āruyha gacchato sattame divase nāvā aṭṭhāsi. Atha te manussā "addhā
ettha pāpapuriso atthi, salākaṃ dethā"ti āhaṃsu. Salākā dīyamānā tasseva
tikkhattuṃ pāpuṇi. 4- Te tassa uḷumpaṃ datvā taṃ samudde pakkhipiṃsu. So ekaṃ
dīpaṃ gantvā vemānapetīhi 5- saddhiṃ sampattiṃ anubhavanto tāhi "purato purato
mā agamāsī"ti vuccamāno, taddiguṇaṃ taddiguṇaṃ sampattiṃ passanto anupubbena
khuracakkadharaṃ ekaṃ addasa. Tassa taṃ cakkaṃ padumapupphaṃ viya upaṭṭhāsi. So taṃ
āha "ambho idaṃ tayā pilandhitapadumaṃ mayhaṃ dehī"ti. "na idaṃ sāmi padumaṃ,
khuracakkaṃ etan"ti. So "vañcesi 6- tvaṃ kiṃ mayā padumaṃ na 7- diṭṭhapubban"ti
vatvā tvaṃ lohitacandanaṃ vilimpitvā pilandhanaṃ padumapupphaṃ mayhaṃ na dātukāmoti
āha. So cintesi "ayaṃpi mayā katasadisaṃ kammaṃ katvā tassa phalaṃ
anubhavitukāmo"ti. Atha naṃ "handa demī"ti vatvā tassa matthake cakkaṃ pakkhipi. Tena
vuttaṃ:-
@Footnote: 1 cha.Ma. i. patitaṃ  2 cha.Ma., i. mātaranti na dissati
@3 cha.Ma. te  4 cha.Ma. pāpuṇāti
@5 cha.Ma. vimānapetīhi  6 cha.Ma., i. vañcesi maṃ,  7 cha.Ma. adiṭṭhapubbaṃ

---------------------------------------------------------------------------------------------
page191.
           Catubbhi aṭṭhajjhagamā         aṭṭhābhipi 1- ca soḷasa
           soḷasāhi ca battiṃsa         atricchaṃ cakkamāsado
           icchāhatassa posassa        cakkaṃ bhamati matthaketi.
      Gahapatīti pana gehasāmiko vuccati. So mātugāmassa
sayanavatthālaṅkārādianuppadānena bahūpakāro. Taṃ aticaranto mātugāmo nirayādīsu
nibbattati, tasmā so 2- purimanayeneva anudahanaṭṭhena gahapataggīti vutto.
Tattha vatthuṃ:-
      kassapabuddhakāle sotāpannassa upāsakassa bhariyā aticāraṃ 3- carati. 4-
So taṃ paccakkhato disvā "kasmā evaṃ karosī"ti āha. Sā "sacāhaṃ evarūpaṃ
karomi, ayaṃ me sunakho vilumpamāno 5- khādatū"ti vatvā kālaṃ katvā
kaṇṇamuṇḍakadahe vemānikapetī hutvā nibbattā. Divā sampattiṃ anubhavati, rattiṃ
dukkhaṃ. Tadā bārāṇasīrājā migavaṃ caranto araññaṃ pavisitvā anupubbena
kaṇṇamuṇḍakadahaṃ sampatto tāya saddhiṃ sampattiṃ anubhavi. 6- Sā taṃ vañcitvā 7-
rattiṃ dukkhaṃ anubhavati. So ñatvā "kattha nukho gacchatī"ti piṭṭhito piṭṭhito
gantvā avidūre ṭhito kaṇṇamuṇḍakadahato nikkhamitvā taṃ "paṭapaṭan"ti khādamānaṃ
ekaṃ sunakhaṃ disvā asinā dvidhā chindi. Dve ahesuṃ. Puna chinne cattāro.
Puna chinne aṭṭha. Puna chinne soḷasa ahesuṃ. Sā "kiṃ karosi sāmī"ti āha.
So kiṃ idanti āha. Sā "evaṃ akatvā kheḷapiṇḍaṃ bhūmiyaṃ nuṭṭhahitvā 8-
pādena ghaṃsāhī"ti āha. So tathā akāsi. Sunakhā antaradhāyiṃsu. Taṃdivasaṃ tassā
kammaṃ khīṇaṃ. Rājā vippaṭisārī hutvā gantuṃ āraddho. Sā "mayhaṃ sāmi kamamaṃ
khīṇaṃ mā agamā"ti āha. Rājā assutvāva gato.
      Dakkhiṇeyyaggīti ettha pana dakkhiṇāti cattāro paccayā, bhikkhusaṃgho
dakkhiṇeyyo. So gihīnaṃ tīsu saraṇesu pañcasu sīlesu dasasu sīlesu mātāpituupaṭṭhāne
dhammikasamaṇabrāhmaṇaupaṭṭhāneti evamādīsu kalyāṇadhammesu niyojanena
@Footnote: 1 cha.Ma., i. aṭṭhāhipi  2 cha.Ma. sopi
@3 cha.Ma. aticārini      4 cha.Ma. ahosi
@5 cha.Ma. viluppamāno    6 cha.Ma. anubhavati
@7 cha.Ma. vañcetvā     8 cha.Ma. niṭṭhabhitvā

---------------------------------------------------------------------------------------------
page192.
Bahūpakāro, tasmiṃ micchāpaṭipannā gihī bhikkhusaṃghaṃ akkositvā paribhāsitvā
nirayādīsu nibbattanti, tasmā sopi purimanayeneva anudahanaṭṭhena
dakkhiṇeyyaggīti vutto. Imassa panatthassa vibhāvanatthaṃ vemānapetīvatthuṃpi 1-
vitthāretabbaṃ. (33)
      "tividhena rūpasaṅgaho"ti ettha tividhenāti tīhi koṭṭhāsehi. Saṅgahoti
jātisañjātikiriyagaṇanavasena catubbidho saṅgaho. Tattha sabbe khattiyā āgacchantūti
ādiko jātisaṅgaho. Sabbe kosalakāti ādiko sañjātisaṅgaho.
Sabbe hatthārohāti ādiko kiriyasaṅgaho. Cakkhvāyatanaṃ katamakkhandhagaṇanaṃ gacchatīti.
Cakkhvāyatanaṃ rūpakkhandhagaṇanaṃ gacchatitīti. Hañci cakkhvāyatanaṃ rūpakkhandhagaṇanaṃ
gacchati tena vata re vattabbe cakkhvāyatanaṃ rūpakkhandhena saṅgahitanti 2- ayaṃ
gaṇanasaṅgaho, so idha adhippeto. Tasmā tividhena rūpasaṅgahoti tīhi koṭṭhāsehi
rūpagaṇanāti attho.
      Sanidassanādīsu attānaṃ ārabbha pavattena cakkhuviññāṇasaṅkhātena
saha nidassanenāti sanidassanaṃ. Cakkhupaṭihananasamatthato saha paṭighenāti sappaṭighaṃ.
Taṃ atthato rūpāyatanameva. Cakkhuviññāṇasaṅkhātaṃ nāssa nidassananti anidassanaṃ.
Sotapaṭihananasamatthato 3- sahapaṭighenāti sappaṭighaṃ. Taṃ atthato cakkhvāyatanādīni
nava āyatanāni. Vuttappakāraṃ nāssa nidassananti anidassanaṃ. Nāssa paṭighoti
appaṭighaṃ. Taṃ atthato ṭhapetvā dasāyatanāni avasesaṃ sukhumarūpaṃ. (34)
      Tayo saṅkhārāti sahajātadhamme ceva samparāyaphaladhamme ca saṅkharonti
rāsiṃ 4- karontīti saṅkhāRā. Abhisaṅkharotīti abhisaṅkhāro. Puñño abhisaṅkhāro
puññābhisaṅkhāro.
      "tattha katamo puññābhisaṅkhāro. Kusalacetanā kāmāvacarā rūpāvacarā dānamayā
sīlamayā bhāvanāmayā"ti 5- evaṃ vuttānaṃ aṭṭhannaṃ kāmāvacarakusalamahācittacetanānaṃ,
pañcannaṃ rūpāvacarakusalacetanānañceva taṃ adhivacanaṃ. Ettha ca
@Footnote: 1 khu. jā. 26/52/90 revativimānaṃ.  2 abhi. kathā. 37/1128/363 (sayā)
@3 cha.Ma. sotādipaṭihananasamatthato   4 cha.Ma. rāsī  5 abhi. vi. 35/226/161

---------------------------------------------------------------------------------------------
page193.
Dānamayasīlamayā 1- aṭṭheva cetanā honti. Bhāvanāmayā terasāpi. Yathā hi paguṇaṃ
dhammaṃ sajjhāyamāno ekaṃ dve anusandhiṃ gatopi na jānāti, pacchā āvajjamāno
jānāti, evameva kasiṇaparikammaṃ karontassa paguṇajjhānaṃ paccavekkhantassa
ñāṇavippayuttāpi bhāvanā hoti. Tena vuttaṃ "bhāvanāmayā terasāpī"ti.
      Tattha dānamayādīsu "dānaṃ ārabbha dānādhikicca 2- yā uppajjati
cetanā sañcetanā cetayittaṃ, ayaṃ vuccati dānamayo puññābhisaṅkhāro. Sīlaṃ
ārabbha bhāvanaṃ ārabbha bhāvanādhikicca yā uppajjati cetanā sañcetanā
cetayitattaṃ, ayaṃ vuccati bhāvanāmayo puññābhisaṅkhāro"ti ayaṃ saṅkhepadesanā.
      Cīvarādīsu pana catūsu paccayesu rūpādīsu vā chasu ārammaṇesu
annādīsu vā dasasu dānavatthūsu taṃ taṃ dentassa tesaṃ uppādanato paṭṭhāya
pubbabhāge, pariccāgakāle, pacchā somanassacittena anusaraṇe cāti tīsu kālesu
pavattā cetanā dānamayā nāma. Sīlapūraṇatthāya pana pabbajissāmīti vihāraṃ
gacchantassa, pabbajantassa manorathaṃ matthakaṃ pāpetvā pabbajitova tamhi sādhu
suṭṭhūti 3- āvajjentassa, pāṭimokkhaṃ saṃvarantassa, cīvarādayo paccaye
paccavekkhantassa, āpāthagatesu rūpādīsu cakkhudvārādīni saṃvarantas, ājīvaṃ
sodhentassa ca pavattā cetanā sīlamayā nāma.
      Paṭisambhidāyaṃ vuttena vipassanāmaggena "cakkhuṃ aniccato dukkhato
anattato bhāventassa .pe. Manaṃ. Rūpe. Dhamme. Cakkhuviññāṇaṃ .pe.
Manoviññāṇaṃ. Cakkhusamphassaṃ .pe. Manosamphassaṃ. Cakkhusamphassajaṃ vedanaṃ .pe.
Manosamphassajaṃ vedanaṃ. Rūpasaññaṃ. Jarāmaraṇaṃ aniccato dukkhato anattato
bhāventassa pavattā cetanā bhāvanāmayā nāmā"ti ayaṃ vitthārakathā.
      Apuñño ca so abhisaṅkhāro cāti apuññābhisaṅkhāro. Akusalacittasampayuttānaṃ 4-
cetanānaṃ etaṃ adhivacanaṃ. Vuttaṃpi cetaṃ "tattha katamo apuññābhisaṅkhāro.
Akusalacetanā kāmāvacarā, ayaṃ vuccati apuññābhisaṅkhāro"ti. 5-
@Footnote: 1 cha.Ma. dānasīlamayā   2 cha.Ma. dānamadhīkicca
@3 cha.Ma. sādhūti  4 cha.Ma. davādasaakusalacittasampayuttānaṃ  5 abhi. vi. 35/226/161

---------------------------------------------------------------------------------------------
page194.
Āneñjaṃ niccalaṃ santaṃ vipākabhūtaṃ arūpameva abhisaṅkharotīti āneñjābhisaṅkhāro.
Catunnaṃ arūpāvacarakusalacetanānaṃ etaṃ adhivacanaṃ. Yathāha "tattha katamo āneñjābhisaṅkhāro.
Kusalacetanā arūpāvacarā, ayaṃ vuccati āneñjābhisaṅkhāro"ti. 1- (35)
      Puggalattike sattavidho purisapuggalo, tisso sikkhā sikkhatīti
sekkho. Khīṇāsavo sikkhitalikkhattā puna na sikkhatīti asekkho. Puthujjano
sikkhāhi paribāhirattā nevasekkho nāsekkho. (36)
      Therattike jātimahallako gihijātitthero nāma. "cattārome bhikkhave
therakaraṇā 2- dhammā. Idha bhikkhave thero sīlavā hoti. Bahussuto hoti, catunnaṃ
jhānānaṃ lābhī hoti, āsavānaṃ khayā .pe. Upasampajja viharati. Ime kho
bhikkhave cattāro therakaraṇā dhammā"ti 3- evaṃ vuttesu dhammesu ekena vā
anekehi vā samannāgato dhammatthero nāma. Aññataro theranāmako
bhikkhūti evaṃ theranāmako vā, yaṃ vā pana mahallakakāle pabbajitaṃ sāmaṇerādayo
disvā thero theroti vadanti, ayaṃ sammatitthero nāma. (37)
      Puññakiriyāvatthūsu dānameva dānamayaṃ. Puññakiriyā ca sā tesaṃ tesaṃ
ānisaṃsānaṃ vatthu cāti puññakiriyāvatthu. Itaresupi dvīsu eseva nayo. Atthato
pana pubbe vuttadānamayacetanādīnaṃ vaseneva saddhiṃ pubbabhāgaaparabhāgacetanāhi
imāni tīṇi puññakiriyāvatthūni veditabbāni. Ekamekañcettha pubbabhāgato
paṭṭhāya kāyena karontassa kāyakammaṃ hoti. Tadatthaṃ vācaṃ nicchārentassa
vacīkammaṃ. Kāyaṅgavācaṅgaṃ acopetvā manasā cintentassa manokammaṃ. Annādīni
dentassa vāpi annadānādīni demīti vā dānapāramiṃ āvajjetvā vā
dānakāle dānamayaṃ puññakiriyāvatthu hoti. Vattasīle 4- ṭhatvā dadato sīlamayaṃ.
Khayato vayato sammasanaṃ paṭṭhapetvā dadato bhāvanāmayaṃ puññakiriyāvatthu hoti.
@Footnote: 1 abhi. vi. 35/226/162      2 Sī., i., Ma. therakaraṇīyā
@3 aṅ. catukka. 21/22/26     4 cha.Ma., i. vattasīse
@5 cha.Ma. diṭṭhijugataṃ. evamuparipi

---------------------------------------------------------------------------------------------
page195.
      Aparānipi satta puññakiriyāvatthūni apacitisahagataṃ puññakiriyāvatthu,
veyyāvaccasahagataṃ, pattānuppadānaṃ, pattabbhanumodanaṃ, desanāmayaṃ, savanamayaṃ,
diṭṭhūjugataṃ, 1- puññakiriyāvatthūti. Tattha mahallakaṃ disvā paccuggamanapattacīvara-
paṭiggahaṇaabhivādanamaggasampadānādivasena apacitisahagataṃ veditabbaṃ. Vuḍḍhatarānaṃ
vattapaṭipattikaraṇavasena, gāmaṃ piṇḍāya paviṭṭhaṃ bhikkhuṃ disvā pattaṃ gahetvā
gāme bhikkhaṃ samādapetvā upasaṃharaṇavasena, "gaccha bhikkhūnaṃ pattaṃ āharā"ti
sutvā vegena gantvā pattāharaṇādivasena ca veyyāvaccasahagataṃ veditabbaṃ.
Cattāro paccaye datvā sabbasattānaṃ patti hotūti pavattanavasena pattānuppadānaṃ
veditabbaṃ. Parehi dinnāya pattiyā sādhu suṭṭhūti anumodanavasena pattabbhanumodanaṃ
veditabbaṃ. Eko "evaṃ maṃ `dhammakathiko'ti jānissantī"ti icchāya ṭhatvā
lābhagaruko hutvā deseti, taṃ na mahapphalaṃ. Eko attano paguṇadhammaṃ
apaccāsiṃsamāno 1- paresaṃ deseti, idaṃ desanāmayaṃ puññakiriyāvatthu nāma. Eko
suṇanto "iti maṃ `saddho'ti jānissantī"ti suṇāti, taṃ na mahapphalaṃ. Eko
"evaṃ me mahapphalaṃ bhavissatī"ti hitapharaṇena muducittena dhammaṃ suṇāti, idaṃ
savanamayaṃ puññakiriyāvatthu. Diṭṭhūjugataṃ pana sabbesaṃ niyamalakkhaṇaṃ. Yaṃkiñci puññaṃ
karontassa hi diṭṭhiyā ujubhāveneva mahapphalaṃ hoti.
      Iti imesaṃ sattannaṃ puññakiriyāvatthūnaṃ purimeheva tīhi saṅgaho
veditabbo. Ettha hi apacitiveyyāvaccāni sīlamaye. Pattidānapattabbhanumodanāni
dānamaye. Desanāsavanāni bhāvanāmaye. Diṭṭhūjugataṃ tīsupi saṅgahaṃ gacchati. (38)
      Codanāvatthūnīti codanākāraṇāni. Diṭṭhenāti maṃsacakkhunā vā
dibbacakkhunā vā vītikkamaṃ disvā codeti. Sutenāti pakatisotena vā
dibbasotena vā parassa saddaṃ sutvā codeti. Parisaṅkāyāti diṭṭhaparisaṅkitena
vā sutaparisaṅkitena vā mutaparisaṅkitena vā codeti. Ayamettha saṅkhepo, vitthāro
pana samantapāsādikāya vuttanayeneva veditabbo. (39)
@Footnote: 1 cha.Ma. diṭṭhijugataṃ   2 cha.Ma. apaccāsīsamāno

---------------------------------------------------------------------------------------------
page196.
      Kāmupapattiyoti kāmūpasevanā kāmapaṭilābhā vā. Paccupaṭṭhitakāmāti
nibaddhakāmā nibaddhārammaṇā. Seyyathāpi manussāti yathā manussā. Manussā
hi nibaddheyeva vatthusmiṃ vasaṃ vattenti. Yattha paṭibaddhacittā honti, sataṃpi
sahassampi datvā mātugāmaṃ ānetvā nibaddhabhogaṃ bhuñjanti. Ekacce devā
nāma catudevalokavāsino. Tepi nibaddhavatthusmiṃyeva vasaṃ vattenti. Ekacce
vinipātikā nāma nerayike ṭhapetvā avasesā macchakacchapādayopi hi nibaddhavatthusmiṃyeva
vasaṃ vattenti. Maccho attano macchiniyā 1- kacchapo kacchapiniyāti. 2- Nimminitvā
nimminitvāti nīlapītādivasena yādisaṃ yādisaṃ attano rūpaṃ icchanti, tādisaṃ
tādisaṃ nimminitvā āyasmato anuruddhassa purato manāpakāyikā devatā viya.
Nimmānaratīti evaṃ sayaṃ nimmite nimmite nimmāne rati etesanti nimmānaratī.
Paranimmitakāmāti parehi nimmitakāmā. Tesañhi manaṃ ñatvā pare yathārucitaṃ
kāmabhogaṃ nimminanti, te tattheva vasaṃ vattenti. Kathaṃ parassa manaṃ jānantīti.
Pakatisevanavasena. Yathā hi kusalo sūdo rañño bhuñjantassa yaṃ yaṃ so bahuṃ
gaṇhāti, taṃ taṃ tassa ruccatīti jānāti, evaṃ pakatiyā abhirucitārammaṇaṃ ñatvā
tādisakaṃyeva nimminanti. Te tattha vasaṃ vattenti, methunaṃ sevanti. Keci pana
therā "hasitamattena olokitamattena āliṅgitamattena ca tesaṃ kāmakiccaṃ
ijjhatī"ti vadanti, taṃ aṭṭhakathāyaṃ "etaṃ natthī"ti paṭikkhittaṃ. Na hi kāyena
aphusantassa phoṭṭhabbaṃ kāmakiccaṃ sādheti. Channaṃpi hi kāmāvacarānaṃ kāmā
pākatikāeva. Vuttaṃpi cetaṃ
           cha ete kāmāvacarā       sabbakāmasamiddhino
           sabbesaṃ ekasaṅkhātaṃ        āyu bhavati kittakanti 3-. (40)
      Sukhūpapattiyoti sukhapaṭilābhā. Uppādetvā uppādetvā sukhaṃ viharantīti
te heṭṭhā paṭhamajjhānasukhaṃ nibbattetvā upari vipākajjhānasukhaṃ anubhavantīti
attho. Sukhena abhisannāti dutiyajjhānasukhena tintā. Parisannāti samantato
@Footnote: 1 cha.Ma. macchiyā   2 cha.Ma. kacchapiyā   3 abhi. vi. 35/1023/516

---------------------------------------------------------------------------------------------
page197.
Tintā. Paripūrāti paripuṇṇā. Paripphuṭāti tasseva vevacanaṃ. Idaṃpi
vipākajjhānasukhameva sandhāya vuttaṃ. Aho sukhaṃ aho sukhanti tesaṃ kira bhavalobho mahā
uppajjati. Tasmā kadāci karahaci evaṃ udānaṃ udānenti. Santaṃyevāti
paṇītameva. Saṃtusitāti tato uttariṃ sukhassa appaṭṭhanato santuṭṭhā hutvā.
Cittasukhaṃ paṭivedentīti tatiyajjhānasukhaṃ anubhavanti. (41)
      Sekkhā paññāti satta ariyapaññā. Arahato paññā asekkhā.
Avasesā paññā nevasekkhā nāsekkhā. (42)
      Cintāmayādīsu ayaṃ vitthāro:- "tattha katamā cintāmayā paññā,
yogavihitesu vā kammāyatanesu yogavihitesu vā sippāyatanesu yogavihitesu vā
vijjaṭṭhānesu 1- kammassakataṃ vā saccānulomikaṃ vā rūpaṃ aniccanti vā .pe.
Viññāṇaṃ aniccanti vā yaṃ evarūpaṃ anulomikaṃ khantiṃ diṭṭhiṃ ruciṃ muniṃ pekkhaṃ
dhammanijjhānakkhantiṃ parato assutvā paṭilabhati, ayaṃ vuccati cintāmayā paññā.
Tattha katamā sutamayā paññā, yogavihitesu vā kammāyatanesu .pe.
Dhammanijjhānakkhantiṃ parato sutvāva paṭilabhati, ayaṃ vuccati sutamayā paññā. Tattha
katamā bhāvanāmayā paññā 2- sabbāpi samāpannassa paññā bhāvanāmayā
paññā"ti. 3- (43)
      Sutāvudhanti sutameva āvudhaṃ. Taṃ atthato tepiṭakaṃ buddhavacanaṃ.
Tañhi nissāya bhikkhu pañcāvudhaṃ nissāya sūro yodho avikampamāno mahākantāraṃ
viya saṃsārakantāraṃ atikkamati avihaññamāno. Teneva vuttaṃ "sutāvudho bhikkhave
ariyasāvako akusalaṃ pajahati, kusalaṃ bhāveti, sāvajjaṃ pajahati, anavajjaṃ bhāveti,
suddhaṃ attānaṃ pariharatī"ti. 4-
      Pavivekāvudhanti "kāyaviveko cittaviveko upadhiviveko"ti ayaṃ tividhopi
vivekova āvudhaṃ. Tassa nānākaraṇaṃ kāyaviveko vūpakaṭṭhakāyānaṃ 5- nekkhammābhiratānaṃ.
Cittaviveko ca parisuddhacittānaṃ paramavodānappattānaṃ. Upadhiviveko ca nirupadhīnaṃ
puggalānaṃ. Visaṅkhāragatānaṃ. 6- Imasmiñhi tividhe viveke abhirato, na kutoci
@Footnote: 1 cha.Ma. vijjāṭṭhānesu, i. vijjāyatanesu  2 cha.Ma. tattha katamā bhāvanāmayā
@paññāti na dissati  3 abhi. vi. 35/768/394  4 aṅ. sattaka. 23/64/111 (sayā)
@5 cha.Ma. vivekaṭṭhakāyānaṃ, i. viveko ca vavakaṭṭhakāyānaṃ
@6 cha.Ma. visaṅkhāragatānanti. na dissati

---------------------------------------------------------------------------------------------
page198.
Bhāyati. Tasmā ayaṃpi avassayaṭṭhena āvudhanti vutto. Lokiyalokuttarā paññāva
āvudhaṃ paññāvudhaṃ, yassa sā atthi, so na kutoci bhāyati, na cassa koci
bhāyati. Tasmā sāpi avassayaṭṭheneva āvudhanti vuttā. (44)
      Anaññātaññassāmītindriyanti ito pubbe na aññātaṃ aviditaṃ
dhammaṃ jānissāmīti paṭipannassa uppannaṃ indriyaṃ. Sotāpattimaggañāṇassetaṃ
adhivacanaṃ. Aññindriyanti iññābhūtaṃ jānanabhūtaṃ 1- indriyaṃ. Sotāpattiphalato
paṭṭhāya chasu ṭhānesu ñāṇassetaṃ adhivacanaṃ. Aññātāvindriyanti aññātāvīsu
jānanakiccapariyosānappattesu dhammesu indriyaṃ. Arahattaphalañāṇassetaṃ adhivacanaṃ.
(45)
      Maṃsacakkhu cakkhupasādo. Dibbacakkhu ālokanissitaṃ ñāṇaṃ. Paññācakkhu
lokiyalokuttarā paññā. (46)
      Adhisīlasikkhādīsu adhisīlañca taṃ sikkhitabbato sikkhā cāti adhisīlasikkhā.
Itarasmiṃ dvayepi eseva nayo. Tattha sīlaṃ adhisīlaṃ, cittaṃ adhicittaṃ, paññā
adhipaññāti ayaṃ bhedo 2- veditabbo:-
      sīlaṃ nāma pañcasīladasasīlāni, pāṭimokkhasaṃvaro adhisīlaṃ nāma. Aṭṭha
samāpattiyo cittaṃ, vipassanāpādakajjhānaṃ adhicittaṃ. Kammassakatañāṇaṃ paññā,
vipassanā paññā adhipaññā. Anuppannepi hi buddhuppāde pavattantīti
pañcasīladasasīlāni sīlameva, pāṭimokkhasaṃvarasīlaṃ buddhuppādeyeva pavattatīti adhisīlaṃ.
Cittapaññāsupi eseva nayo. Apica nibbānaṃ patthayantena samādinnaṃ pañcasīlampi
dasasīlampi adhisīlameva. Samāpannā aṭṭha samāpattiyopi adhicittameva. Sabbaṃ vā
lokiyaṃ sīlameva, lokuttaraṃ adhisīlaṃ. Cittapaññāsupi eseva nayo. (47)
      Bhāvanāsu khīṇāsavassa pañcadvārikakāyo kāyabhāvanā nāma. Aṭṭha
samāpattiyo cittabhāvanā nāma. Arahattaphalapaññā paññābhāvanā nāma. Khīṇāsavassa
hi ekanteneva pañcadvārikakāyo subhāvito hoti. Aṭṭha samāpattiyo
cassa na aññesaṃ viya dubbalā, tasseva ca paññā bhāvitā nāma hoti
paññāvepullappattiyā. Tasmā evaṃ vuttaṃ. (48)
@Footnote: 1 cha.Ma. ājānanabhūtaṃ   2 cha.Ma. i. pabhedo

---------------------------------------------------------------------------------------------
page199.
      Anuttariyesu vipassanā dassanānuttariyaṃ. Maggo paṭipadānuttariyaṃ
phalaṃ vimuttānuttariyaṃ. Phalaṃ vā dassanānuttariyaṃ. Maggo paṭipadānuttariyaṃ. Nibbānaṃ
vimuttānuttariyaṃ. Nibbānaṃ vā dassanānuttariyaṃ, tato uttariñhi daṭaṭhabbaṃ
nāma natthi. Maggo paṭipadānuttariyaṃ. Phalaṃ vimuttānuttariyaṃ, anuttariyanti uttamaṃ
jeṭṭhakaṃ. (49)
      Samādhīsu paṭhamajjhānasamādhi savitakkasavicāro pañcakanayena dutiyajjhāṇasamādhi
avitakkavicāramatto. Seso avitakkaavicāro. (50)
      Suññatādīsu tividhā kathā āgamanato saguṇato ārammaṇatoti.
Āgamanato nāma eko bhikkhu anattato abhinivisitvā anattato disvā anattato
vuṭṭhāti. Tassa vipassanā suññatā nāma hoti. Kasmā? asuññatakārakānaṃ 1-
kilesānaṃ abhāvā. Vipassanāgamanena maggasamādhi suññato nāma hoti. Maggāgamanena
phalasamādhi suññato nāma. Aparo aniccato abhinivisitvā aniccato
disvā aniccato vuṭṭhāti. Tassa vipassanā animittā nāma hoti. Kasmā?
nimittakārakakilesābhāvā. Vipassanāgamanena maggasamādhi animitto nāma hoti.
Maggāgamanena phalaṃ animittaṃ nāma. Aparo dukkhato abhinivisitvā dukkhato disvā
dukkhato vuṭṭhāti, tassa vipassanā appaṇihitā nāma hoti. Kasmā?
paṇidhikārakakilesābhāvā. Vipassanāgamanena maggasamādhi appaṇihito nāma hoti.
Maggāgamanena phalaṃ appaṇihitaṃ nāmāti ayaṃ āgamanato kathā. Maggasamādhi pana
rāgādīhi suññattā suññato, rāganimittādīnaṃ abhāvā animitto, rāgapaṇidhiādīnaṃ
abhāvā appaṇihitoti ayaṃ saguṇato kathā. Nibbānaṃ rāgādīhi suññattā
rāgādinimittapaṇidhīnañca abhāvā suññatañceva animittañca appaṇihitañca.
Tadārammaṇo maggasamādhi suññato animitto apṇihito. Ayaṃ ārammaṇato
kathā, (51)
      soceyyānīti sucibhāvakarā soceyyapaṭipadā dhammā. Vitthāro panettha
"tattha katamaṃ kāyasoceyyaṃ. Pāṇātipātāveramaṇī"tiādinā nayena vuttānaṃ tiṇṇaṃ
sucaritānaṃ vasena veditabbo. (52)
@Footnote: 1 cha.Ma. asuññatattakārakānaṃ

---------------------------------------------------------------------------------------------
page200.
      Moneyyānīti munibhāvakarā moneyyapaṭipadā dhammā. Tesaṃ vitthāro
"tattha katamaṃ kāyamoneyyaṃ. Tividhakāyaduccaritassa pahānaṃ kāyamoneyyaṃ, tividhaṃ
kāyasucaritaṃ kāyamoneyyaṃ, kāyārammaṇaṃ 1- ñāṇaṃ kāyamoneyyaṃ, kāyapariññā
kāyamoneyyaṃ, kāyapariññā kāyamoneyyaṃ, kāyapariññāsahagato maggo kāyamoneyyaṃ,
kāyasmiṃ chandarāgappahānaṃ kāyamoneyyaṃ, kāyasaṅkhāranirodhā catutthajjhānasamāpatti
kāyamoneyyaṃ. Tattha katamaṃ vacīmoneyyaṃ, catubbidhavacīduccaritassa pahānaṃ vacīmoneyyaṃ,
catubbidhaṃ vacīsucaritaṃ vacīmoneyyaṃ, vācārammaṇaṃ 2- ñāṇaṃ vacīmoneyyaṃ, vācāpariññā
vacīmoneyyaṃ, vācāpariññāsahagato 3- maggo, vācasmiṃ 4- chandarāgappahānaṃ,
vacīsaṅkhāranirodhā dutiyajjhānasamāpatti vacīmoneyyaṃ. Tattha katamaṃ manomoneyyaṃ,
tividhamanoduccaritassa pahānaṃ manomoneyyaṃ, tividhaṃ manosucaritaṃ manomoneyyaṃ,
manārammaṇaṃ 5- ñāṇaṃ manomoneyyaṃ, manopariññā manomoneyyaṃ, manopariññāsahagato 6-
maggo, manasmiṃ chandarāgappahānaṃ, cittasaṅkhāranirodhā saññāvedayitanirodhasamāpatti
manomoneyyanti. 7- (53)
      Kosallesu āyoti vuḍḍhi. Apāyoti avuḍḍhi. Tassa tassa kāraṇaṃ
upāyo. Tesaṃ pajānanā kosallaṃ. Vitthāro pana vibhaṅge vuttoyeva.
      Vuttañeehataṃ: "tattha katamaṃ āyakosallaṃ, ime me dhamme manasikaroto
anuppannā ceva akusalā dhammā na uppajjanti, uppannā ca akusalā
dhammā nirujjhanti. Ime vā pana me dhamme manasikaroto anuppannā ceva
kusalā dhammā uppajjanti, uppannā ca kusalā dhammā bhiyyobhāvāya vepullāya
bhāvanāya pāripūriyā saṃvattantīti, yā tattha paññā pajānanā .pe.
Sammādiṭṭhi. Idaṃ vuccati āyakosallaṃ. Tattha katamaṃ apāyakosallaṃ. Ime me
dhamme manasikaroto anuppannā ceva kusalā dhammā na uppajjanti, uppannā
ca kusalā dhammā nirujjhanti. Ime vā pana me dhamme manasikaroto anuppannā
ceva akusalā dhammā uppajjanti, uppannā ca akusalā dhammā bhiyyobhāvāya
@Footnote: 1 cha.Ma., i. kāyārammaṇe  2 cha.Ma. vācārammaṇe  3 cha.Ma. pariññāsahagato
@4 cha.Ma. vācāya  5 cha.Ma. manārammaṇe  6 cha.Ma. pariññāsahagato
@7 khu. mahā. 29/67/67

Page 201-268.

page201.
Vepullāya bhāvanāya pāripūriyā saṃvattantīti, yā tattha paññā pajānanā
.pe. Sammādiṭṭhi. Idaṃ vuccati apāyakosallaṃ. Sabbāpi tatrupāyā paññā
upāyakosallan"ti. 1- Idaṃ pana accāyikakicce vā bhaye vā uppanne tassa
tikicchanatthaṃ ṭhānuppattiyā kāraṇajānanavaseneva veditabbaṃ. (54)
      Madāti majjanākāravasena pavattamānā. Tesu "ahaṃ nirogo saṭṭhī
vā sattati vā vassāni atikkantāni, na me haritakī khaṇḍampi khāditapubbaṃ,
ime panaññe asukaṃ nāma ṭhānaṃ rujjhati, bhesajjaṃ khādāmāti vicaranti, ko
añño mādiso nirogo nāmā"ti evaṃ mānakaraṇaṃ ārogyamado. "mahallakakāle
puññaṃ karissāma, daharamhā tāvā"ti yobbane ṭhatvā mānakaraṇaṃ yobbanamado.
"ciraṃ jīviṃ ciraṃ jīvāmi ciraṃ jīvissāmi, sukhaṃ jīviṃ sukhaṃ jīvāmi sukhaṃ
jīvissāmī"ti evaṃ mānakaraṇaṃ jīvitamado. (55)
      Ādhipateyyesu adhipatito āgataṃ ādhipateyyaṃ. Ettakomhi sīlena
samādhinā paññāya vimuttiyā, na me etaṃ paṭirūpan"ti evaṃ attānaṃ adhipatiṃ
jeṭṭhakaṃ katvā pāpassa akaraṇaṃ attādhipateyyaṃ nāma. Lokaṃ adhipatiṃ katvā
akaraṇaṃ lokādhipateyyaṃ nāma. Lokuttaradhammaṃ adhipatiṃ katvā akaraṇaṃ dhammādhipateyyaṃ
nāma. (56)
      Kathāvatthūnīti kathākāraṇāni. Atītaṃ vā addhānanti atītaṃ dhammagatiṃ, 2-
atīte khandheti attho. Apica "yaṃ bhikkhave rūpaṃ atītaṃ niruddhaṃ vipariṇataṃ,
`ahosī'ti tassa saṅkhā, `ahosī'ti tassa paññatti `ahosī'ti tassa samaññā,
na tassa saṅkhā `bhavissatī'ti na tassa saṅkhā `atthī'ti 3- evaṃ āgatena
niruttipathasuttena cettha attho dīpetabbo. (57)
      Vijjāti tamavijjhanaṭṭhena vijjā. Viditakaraṇaṭṭhenāpi vijjā.
Pubbenivāsanussatiñāṇañhi uppajjamānaṃ pubbenivāsaṃ chādetvā ṭhitaṃ
tamaṃ vijjhati, pubbenivāsañca viditaṃ karotīti vijjā. Cutūpapātāñāṇaṃ
@Footnote: 1 abhi. vi. 35/771/396  2 cha.Ma. dhammaṃ  3 saṃ khandha 17/62/59

---------------------------------------------------------------------------------------------
page202.
Cutipaṭisandhichādakaṃ tamaṃ vijjhati, tañca viditaṃ karotīti vijjā. Āsavānaṃ khaye
ñāṇaṃ catusaccachādakaṃ tamaṃ vijjhati, catusaccadhammañca viditaṃ karotīti vijjā. (58)
       Vihāresu aṭṭha samāpattiyo dibbo vihāro. Catasso appamaññā
brahmavihāro. Phalasamāpatti ariyo vihāro. (59)
      Pāṭihāriyāni kevaṭṭasutte vitthāritāneva. (60)
      "ime kho āvuso"ti ādīsu vuttanayeneva yojetabbaṃ. Iti
samasaṭṭhiyā tikānaṃ vasena asītisataṃ pañhe kathento thero sāmaggīrasaṃ dassesīti.
                         Tikavaṇṇanā niṭṭhitā.
                          ------------
                            Catukkavaṇṇanā
      [306] Iti tikavasena sāmaggīrasaṃ dassetvā idāni catukkavasena
dassetuṃ puna desanaṃ ārabhi. Tattha "satipaṭṭhānacatukkaṃ"pubbe vitthāritameva. (1)
      Sammappadhānacatukke chandaṃ janetīti "yo chando chandīkatā
kattukamyatā kusalo dhammacchando"ti evaṃ vuttaṃ kattukamyataṃ janeti. Vāyamatīti
vāyāmaṃ karoti. Vīriyaṃ ārabhatīti vīriyaṃ janeti. Cittaṃ paggaṇhatīti cittaṃ
upatthambheti. Ayamettha saṅkhepo, vitthāro pana sammappadhānavibhaṅge āgatoyeva. (2)
      Iddhipādesu chandaṃ nissāya pavatto samādhi chandasamādhi. Padhānabhūtā
saṅkhārā padhānasaṅkhāRā. Samannāgatanti tehi dhammehi upetaṃ. Iddhiyā pādaṃ,
iddhibhūtaṃ vā pādanti iddhipādaṃ. Sesesupi eseva nayo. Ayamettha saṅkhepo,
vitthāro pana iddhipādavibhaṅge āgatoeva. Visuddhimagge panassa attho dīpito.
Jhānakathāpi visuddhimagge vitthāritāva. (3-4)
      [307] Diṭṭhadhammasukhavihārāyāti imasmiṃyeva attabhāve sukhavihāratthāya.
Idha phalasamāpattijjhānāni, khīṇāsavassa aparabhāge nibbattitajjhānāni ca
kathitāni. (5-1)

---------------------------------------------------------------------------------------------
page203.
      Ālokasaññaṃ manasikarotīti divā vā rattiṃ vā suriyacandapajotamaṇiādīnaṃ
ālokaṃ ālokoti manasikaroti. Divāsaññaṃ adhiṭṭhātīti evaṃ
manasikatvā divāti saññaṃ ṭhapesi. 1- Yathā divā tathā rattinti yathā divā
diṭṭho āloko, tatheva rattiṃ manasikaroti.  yathā rattiṃ tathā divāti yathā rattiṃ
āloko diṭṭho, evameva divā manasikaroti. Iti vivaṭena cetasāti evaṃ
apihitena cittena. Apariyonaddhenāti samantato anaddhena. Sappabhāsanti
saobhāsaṃ. Ñāṇadassanapaṭilābhāyāti ñāṇadassanapaṭilābhatthāya. Iminā kiṃ kathitaṃ?
thīnamiddhavinodanaāloko 2- kathito parikammaāloko vā. Imināpi kiṃ kathitaṃ hoti?
khīṇāsavassa dibbacakkhuñāṇaṃ, tasmiṃ vā āgatepi anāgatepi pādakajjhānasamāpattimeva
sandhāya "sappabhāsaṃ cittaṃ bhāvetī"ti vuttaṃ. (5-2)
      Satisampajaññāyāti sattaṭṭhānikassa satisampajaññassa atthāya. Viditā
vedanā uppajjantīti ādīsu khīṇāsavassa vatthu viditaṃ hoti ārammaṇaṃ viditaṃ
vatthārammaṇaṃ viditaṃ. Vatthārammaṇaviditatāya evaṃ vedanā uppajjanti, evaṃ
tiṭṭhanti, evaṃ nirujjhanti. Na kevalañca vedanāeva idha vuttā, saññādayopi,
avuttā cetanādayopi, viditāva 3- uppajjanti ceva tiṭṭhanti ca nirujjhanti ca.
Apica vedanāya uppādo vidito hoti, upaṭṭhānaṃ viditaṃ hoti. Avijjāsamudayā
vedanāsamudayo. Taṇhāsamudayā kammasamudayā 4- phassasamudayā vedanāsamudayo.
Nibbattilakkhaṇaṃ passantopi vedanākkhandhassa samudayaṃ passati. Evaṃ vedanāya
uppādo vidito hoti. Kathaṃ vedanāya upaṭṭhānaṃ viditaṃ hoti? aniccato
manasikaroto khayatūpaṭṭhānaṃ viditaṃ hoti. Dukkhato manasikaroto bhayatūpaṭṭhānaṃ viditaṃ
hoti. Anattato manasikaroto suññatūpaṭṭhānaṃ viditaṃ hoti. Evaṃ vedanāya
upaṭṭhānaṃ viditaṃ hoti, khayato bhayato suññato jānāti. Kathaṃ vedanāya atthaṅgamo
vidito hoti? avijjānirodhā vedanānirodho .pe. Evaṃ vedanāya atthaṅgamo
vidito hoti. Imināpi nayenettha attho veditabbo. (5-3)
@Footnote: 1 cha.Ma., i ṭhapeti  2 cha.Ma. middhavinodanaālāko, i. middhavinodanaāloko.
@3 cha.Ma. viditā ca   4 cha.Ma., i....samudayo.

---------------------------------------------------------------------------------------------
page204.
      Iti rūpanti ādi vuttanayameva. Ayaṃ āvuso samādhibhāvanāti ayaṃ
āsavānaṃ khayañāṇassa pādakajjhānasamādhibhāvanā. (5-4)
      [308] Appamaññāti pamāṇaṃ aggahetvā asesapharaṇavasena 1-
appamaññāva. Anupadavaṇṇanā pana dassanabhāvanā samādhividhānañca etāsaṃ
visuddhimagge vitthāritameva. Arūpakathāpi visuddhimagge vitthāritāva. (67)
      Apassenānīti apassayāni. Saṅkhāyāti ñāṇena ñatvā. Paṭisevatīti
ñāṇena ñatvā sevitabbayuttakameva sevati. Tassa ca vitthāro "paṭisaṅkhā
yoniso cīvaraṃ paṭisevatī"ti 2- ādinā nayena veditabbo. Saṅkhāyekaṃ adhivāsetīti
ñāṇena ñatvā adhivāsetabbayuttakameva adhivāseti. Vitthāro panettha "paṭisaṅkhā
yoniso khamo hoti sītassā"ti 3- ādinā nayena veditabbo. Parivajjetīti
ñāṇena ñatvā parivajjetuṃ yuttameva parivajjeti. Tassa vitthāro "paṭisaṅkhā
yoniso caṇḍaṃ hatthiṃ parivajjetī"ti 4- ādinā nayena veditabbo. Vinodetīti
ñāṇena ñatvā vinodetabbameva vinodeti, panudati 5- nīharati anto vasituṃ
na deti. Tassa vitthāro "uppannaṃ kāmavitakkaṃ nādhivāsetī"ti 6- ādinā
nayena veditabbo.  (8)
                         ariyavaṃsacatukkavaṇṇanā
      [309] Ariyavaṃsāti ariyānaṃ vaṃsā. Yathā hi khattiyavaṃso brāhmaṇavaṃso
vessavaṃso suddavaṃso samaṇavaṃso kulavaṃso rājavaṃso, evaṃ ayampi aṭṭhamo
ariyavaṃso ariyatanti ariyappaveṇī nāma hoti. So kho panāyaṃ ariyavaṃso imesaṃ
vaṃsānaṃ mūlagandhādīnaṃ kāḷānusārikagandhādayo viya aggamakkhāyati. Ke pana te
ariyā yesaṃ ete vaṃsāti? ariyā vuccanti buddhā ca paccekabuddhā ca tathāgatasāvakā
ca, etesaṃ ariyānaṃ vaṃsāti ariyavaṃsā. Ito pubbe hi satasahassakappādhikānaṃ
catunnaṃ asaṅkheyyānaṃ matthake taṇhaṅkaro medhaṅkaro saraṇaṅkaro
dīpaṅkaroti cattāro buddhā uppannā, te ariyā, tesaṃ ariyānaṃ vaṃsāti
@Footnote: 1 cha.Ma. anavasesapharaṇavasena  2 Ma.mū 12/23/14  3 Ma.mū. 12/24/14
@4 Ma.mū 12/25/15        5 cha.Ma., i. nudati  6 Ma.mū 12/26/15

---------------------------------------------------------------------------------------------
page205.
Ariyavaṃsā. Tesaṃ buddhānaṃ parinibbānato aparabhāge ekaṃ asaṅkheyyaṃ atikkamitvā
koṇḍañño nāma buddho uppanno .pe. Imasmiṃ kappe kakusandho konāgamano
kassapo, amhākaṃ bhagavā gotamoti cattāro buddhā uppannā, tesaṃ ariyānaṃ
vaṃsāti ariyavaṃsā. Apica atītānāgatapaccuppannānaṃ sabbabuddha paccekabuddha
buddhasāvakānaṃ ariyānaṃ vaṃsāti ariyavaṃsā. Te ca 1- kho panete aggaññā aggāti
jānitabbā. Rattaññā dīgharattaṃ pavattāti jānitabbā. Vaṃsaññā vaṃsāti jānitabbā.
      Porāṇāti na adhunuppattikā, asaṅkiṇṇāti avikiṇṇā apanītā.
Asaṅkiṇṇapubbāti atītabuddhehipi na saṅkiṇṇapubbā, "kiṃ imehī"ti na
apanītapubbā. Na saṅkiyantīti idānipi na apanīyanti. Na saṅkiyissantīti
anāgatabuddhehipi na apanīyissanti, ye loke viññū samaṇabrāhmaṇā, tehi
appaṭikuṭṭhā, samaṇehi brāhmaṇehi viññūhi aninditā agarahitā.
      Santuṭṭho hotīti paccayasantosavasena santuṭṭho hoti. Itarītarena
cīvarenāti na 2- thūlasukhumalūkhapaṇītathirajiṇṇānaṃ yena kenaci, athakho yathāladdhādīnaṃ
itarītarena yena kenaci santuṭṭho hotīti attho. Cīvarasmiñhi tayo santosā
yathālābhasantoso yathābalasantoso yathāsāruppasantosoti. Piṇḍapātādīsupi eseva
nayo. Tesaṃ vitthārakathā sāmaññaphale vuttanayeneva veditabbā. Iti ime tayo
santose sandhāya "santuṭṭho hoti, itarītarena cīvarena 3- yathāladdhādīsu yena
kenaci cīvarena santuṭṭho hotīti vuttaṃ.
      Ettha ca cīvaraṃ jānitabbaṃ, cīvarakkhettaṃ jānitabbaṃ, paṃsukūlaṃ jānitabbaṃ,
cīvarasantoso jānitabbo, cīvarapaṭisaṃyuttāni dhutaṅgāni jānitabbāni.
      Tattha cīvaraṃ jānitabbanti khomādīni cha cīvarāni dukūlādīni cha
anulomacīvarāni jānitabbāni. Imāni dvādasa kappiyacīvarāni. Kusacīvaraṃ vākacīvaraṃ
phalakacīvaraṃ kesakambalaṃ vālakambalaṃ potthako cammaṃ ullukapakkhaṃ rukkhadussaṃ latādussaṃ
erakadussaṃ kadalidussaṃ veḷudussanti evamādīni pana akappiyacīvarāni.
@Footnote: 1 cha.Ma., i. ca saddo na dissati,  2 cha.Ma. na saddo na dissati.
@3 cha.Ma., i. cīvarena....na dissati.

---------------------------------------------------------------------------------------------
page206.
      Cīvarakkhettanti "saṃghato vā gaṇato vā ñātito vā mittato vā
attano vā dhanena paṃsukūlaṃ vā"ti evaṃ uppajjanato cha khettāni, aṭṭhannañca
mātikānaṃ vasena aṭṭhakhettāni jānitabbāni.
      Paṃsukūlanti sosānikaṃ, pāpaṇikaṃ, rathikaṃ 1- saṅkāracoḷakaṃ, 2- sotthiyaṃ,
sinānaṃ, titthaṃ, gatapaccāgataṃ, aggidaḍḍhaṃ, gokhāyitaṃ, upacikakhāyitaṃ, undhūrakhāyitaṃ,
antacchinnaṃ, dasacchinnaṃ, dhajāhaṭaṃ, thūpaṃ, samaṇacīvaraṃ, sāmuddiyaṃ, ābhisekikaṃ, 3-
panthikaṃ, vātāhaṭaṃ, iddhimayaṃ, devadattiyanti tevīsati paṃsukūlāni veditabbāni.
      Ettha ca sotthiyanti gabbhamalaharaṇaṃ. Gatapaccāgatanti matakasarīraṃ
pārupitvā susānaṃ netvā ānītacīvaraṃ. Dhajāhaṭanti dhajaṃ ussāpetvā tato
ānītaṃ. Thūpanti vammike pūjitacīvaraṃ. Sāmuddiyanti samuddavīcīhi thale 4- pāpitaṃ.
Panthikanti panthaṃ gacchantehi corabhayena pāsāṇehi koṭṭetvā pārutacīvaraṃ.
Iddhimayanti ehibhikkhucīvaraṃ. Sesaṃ pākaṭameva.
      Cīvarasantosoti vīsati cīvarasantosā cīvare hi 5- vitakkasantoso,
gamanasantoso, pariyesanasantoso, paṭilābhasantoso, mattapaṭiggahaṇasantoso,
loluppavivajjanasantoso, yathālābhasantoso, yathābalasantoso, yathāsāruppasantoso,
udakasantoso, dhovanasantoso, karaṇasantoso, parimāṇasantoso, suttasantoso,
sibbanasantoso, rajanasantoso, kappasantoso, paribhogasantoso,
sannidhiparivajjanasantoso, visajjanasantosoti vīsati santosā. 6-
      Tattha sādakabhikkhunā 7- temāsaṃ nibaddhavāsaṃ vasitvā ekamāsamattaṃ
vitakketuṃ vaṭṭati. So hi pavāretvā cīvaramāse cīvaraṃ karoti. Paṃsukūliko
aḍḍhamāseneva karoti. Iti māsaḍḍhamāsamattaṃ vitakkanaṃ vitakkasantoso nāma. 8-
Vitakkasantosavasena pana santuṭṭhena bhikkhunā pācīnakhaṇḍarājīvāsikapaṃsukūlikat.
Therasadisena bhavitabbaṃ.
@Footnote: 1 cha.Ma., i. rathiyaṃ.  2 cha.Ma. saṅkārakūṭakaṃ, i. saṅkārakuṭakaṃ.
@3 cha.Ma., i. ābhisekiyaṃ.  4 cha.Ma., i. thalaṃ.
@5 cha.Ma., i. cīvare hi na dissati.  6 cha.Ma., i. vīsati santosā na dissati.
@7 Sī. i. sāṭakatthinā bhikkhunā   8 cha.Ma., i. nāma na dissati.

---------------------------------------------------------------------------------------------
page207.
      Thero kira cetiyapabbatavihāre cetiyaṃ vandissāmīti āgato cetiyaṃ
vanditvā cintesi "mayhaṃ cīvaraṃ jiṇṇaṃ bahunnaṃ vasanaṭṭhāne labhissāmī"ti.
So mahāvihāraṃ gantvā saṃghattheraṃ disvā vasanaṭṭhānaṃ pucchitvā tattha vuṭṭho
punadivase cīvaraṃ ādāya āgantvā theraṃ vandi. Thero kiṃ āvusoti āha.
Gāmadvāraṃ bhante gamissāmīti. Ahampāvuso gamissāmīti. Sādhu bhanteti gacchanto
mahābodhidvārakoṭṭhake ṭhatvā puññavantānaṃ vasanaṭṭhāne manāpaṃ labhissāmīti
cintetvā aparisuddho me vitakkoti tatova paṭinivatti. Punadivase ambaṅgaṇasamīpaṃ 1-
gato, 2- punadivase mahācetiyassa uttaradvārato, tatheva paṭinivattitvā
catutthadivasepi therassa santikaṃ agamāsi. Thero imassa bhikkhuno vitakko na
parisuddho bhavissatīti cīvaraṃ gahetvā tena saddhiṃyeva pañhaṃ pucchamāno gāmaṃ
pāvisi. Tañca rattiṃ eko manusso uccārapalibuddho sāṭakeyeva vaccaṃ katvā
taṃ saṅkāraṭṭhāne chaḍḍesi. Paṃsukūlikatthero taṃ nīlamakkhikāhi samparikiṇṇaṃ disvā
añjaliṃ paggahesi. Mahāthero "kiṃ āvuso saṅkāraṭṭhānassa añjaliṃ
paggaṇhāsī"ti. "nāhaṃ bhante saṅkāraṭṭhānassa añjaliṃ paggaṇhāmi, mayhaṃ pitu
dasabalassa paggaṇhāmi, puṇṇadāsiyā sarīraṃ pārupitvā chaḍḍitaṃ paṃsukūlaṃ
tumbamatte pāṇake vidhunitvā susānato gaṇhantena dukkaraṃ kataṃ bhante"ti.
Mahāthero "parisuddho vitakko paṃsukūlikassā"ti cintesi. Paṃsukūlikattheropi
tasmiṃyeva ṭhāne ṭhito vipassanaṃ vaḍḍhetvā tīṇi phalāni patto taṃ sāṭakaṃ
gahetvā cīvaraṃ katvā pārupitvā pācīnakhaṇḍarājiṃ gantvā aggaphalaṃ arahattaṃ
pāpuṇi.
      Cīvaratthāya gacchantassa pana "kattha labhissāmī"ti acintetvā
kammaṭṭhānasīseneva gamanaṃ gamanasantoso nāma.
      Pariyesantassa pana yena vā tena vā saddhiṃ apariyesitvā lajjiṃ
pesalaṃ bhikkhuṃ gahetvā pariyesanaṃ pariyesanasantoso nāma.
@Footnote: 1 cha.Ma. ambaṅgaṇasamīpato, i. papañhambaṅgaṇasamīpato  2 cha.Ma., i. gato na dissati.

---------------------------------------------------------------------------------------------
page208.
      Evaṃ pariyesantassa āhariyamānaṃ cīvaraṃ dūrato disvā "etaṃ manāpaṃ
bhavissati, etaṃ amanāpan"ti evaṃ avitakketvā thūlasukhumādīsu yathāladdheneva
santusanaṃ paṭilābhasantoso nāma.
      Evaṃ laddhaṃ gaṇhantassāpi "ettakaṃ dupaṭassa bhavissati, ettakaṃ
ekapaṭassā"ti attano pahonakamatteneva santusanaṃ mattapaṭiggahaṇasantoso nāma.
      Cīvaraṃ pariyesantassa pana "asukassa gharadvāre manāpaṃ labhissāmī"ti
acintetvā dvārapaṭipāṭiyā caraṇaṃ loluppavivajjanasantoso nāma.
      Lūkhapaṇītesu yena kenaci yāpetuṃ sakkontassa yathāladdheneva yāpanaṃ
yathālābhasantoso nāma.
      Attano thāmaṃ jānitvā yena yāpetuṃ sakkoti, tena yāpanaṃ
yathābalasantoso nāma.
      Manāpaṃ aññassa datvā attanā 1- yena kenaci yāpanaṃ
yathāsāruppasantoso nāma.
      "kattha udakaṃ manāpaṃ, kattha amanāpan"ti avicāretvā yena kenaci
dhovanūpakena udakena dhovanaṃ udakasantoso nāma.
      Paṇḍumattikagerukapūtitiṇapaṇṇarasasaṅkiliṭṭhāni pana udakāni vajjetuṃ
vaṭṭati.
      Dhovantassa pana muggarādīhi apaharitvā hatthehi madditvā dhovanaṃ
dhovanasantoso nāma. Tathā asujjhantaṃ paṇṇāni pakkhipitvā tāpitaudakenāpi
dhovituṃ vaṭṭati.
      Evaṃ dhovitvā karontassa idaṃ thūlaṃ, idaṃ sukhumanti akopetvā
pahonakanīhāreneva karaṇaṃ karaṇasantoso nāma.
      Timaṇḍalapaṭicchādanamattasseva karaṇaṃ parimāṇasantoso nāma.
      Cīvarakaraṇatthāya pana manāpaṃ suttaṃ pariyesissāmīti avicaritvā
rathikādīsu vā devaṭṭhāne vā āharitvāva pādamūle vā ṭhapitaṃ yaṅkiñcideva
suttaṃ gahetvā karaṇaṃ suttasantoso nāma.
@Footnote: 1 cha.Ma., i. attano.

---------------------------------------------------------------------------------------------
page209.
      Kusibandhanakāle pana aṅgulamatte sattavāre vijjhitabbaṃ, evaṃ
karontassa hi yo bhikkhu sahāyo na hoti, tassa vattabhedopi natthi.
Tiaṅgulamatte 1- pana sattavāre vijjhitabbaṃ, evaṃ karontassa maggapaṭipannenāpi
sahāyena bhavitabbaṃ. Yo na hoti, tassa vattabhedo. Ayaṃ sibbanasantoso nāma.
      Rajantena pana kāḷakacchakādīni pariyesantena na caritabbaṃ. 2-
Somavakkalādīsu yaṃ labhati, tena rajitabbaṃ. Alabhantena pana manussehi araññe
vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā
rajitabbaṃ, ayaṃ rajanasantoso nāma.
      Nīlakaddamakāḷasāmesu yaṅkiñci gahetvā hatthipiṭṭhe nisinnassa
paññāyamānakappakaraṇaṃ kappasantoso nāma.
      Hirikopinapaṭicchādanamattavasena paribhuñjanaṃ paribhogasantoso nāma.
      Dussampana labhitvā suttaṃ vā sūciṃ vā kārakaṃ vā alabhantena
ṭhapetuṃ vaṭṭati, labhantena na vaṭṭati. Katampi sace antevāsikādīnaṃ dātukāmo
hoti, te ca asannihitā yāva āgamanā ṭhapetuṃ vaṭṭati. Āgatamattesu dātabbaṃ.
Dātuṃ asakkontena adhiṭṭhātabbaṃ. Aññasmiṃ cīvare sati paccattharaṇampi
adhiṭṭhātuṃ vaṭṭati. Anadhiṭṭhitameva hi sannidhi hotiyeva. Adhiṭṭhitaṃ na hotīti
mahāsivatthero 3- āha. Ayaṃ sannidhiparivajjanasantoso nāma.
      Visajjantena pana mukhaṃ oloketvā na dātabbaṃ. Sārāṇīyadhamme
ṭhatvā visajjitabbanti ayaṃ visajjanasantoso nāma.
      Cīvarapaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca.
Tesaṃ vitthārakathā visuddhimaggato veditabbā. Iti cīvarasantosamahāariyavaṃsaṃ
pūrayamāno bhikkhu imāni dve dhutaṅgāni gopeti. Imāni gopento
cīvarasantosamahāariyavaṃsavasena santuṭṭho hoti.
@Footnote: 1 Sī. dvaṅgulamatte 2 cha.Ma. rajitabbaṃ 3 cha.Ma. mahāsīvatthero

---------------------------------------------------------------------------------------------
page210.
      Vaṇṇavādīti eko santuṭṭhova hoti, santosassa vaṇṇaṃ na katheti,
eko na santuṭṭho hoti, santosassa vaṇṇaṃ katheti, eko neva santuṭṭho
hoti, na santosassa vaṇṇaṃ katheti, eko santuṭṭho ceva hoti, santosassa
ca vaṇṇaṃ katheti, taṃ dassetuṃ "itarītaracīvarasantuṭṭhiyā ca vaṇṇavādī"ti vuttaṃ.
      Anesananti dūteyyapahīnagamanānuyogappabhedaṃ nānappakāraṃ anesanaṃ.
Appaṭirūpanti ayuttaṃ. Aladdhā cāti alabhitvā. Yathā ekacco "kathaṃ nu kho
cīvaraṃ labhissāmī"ti puññavantehi bhikkhūhi saddhiṃ ekato hutvā kohaññaṃ
karonto uttassati paritassati, santuṭṭho bhikkhu evaṃ aladdhā ca cīvaraṃ na
paritassati. Laddhā cāti dhammena samena labhitvā. Agadhitoti vigatalobhagiddho.
Amucchitoti adhimattataṇhāya mucchaṃ anāpanno. Anajjhāpannoti taṇhāya
anotthaṭo apariyonaddho. Ādīnavadassāvīti anesanāpattiyañca gadhitalābhaparibhoge 1-
ca ādīnavaṃ passamāno. Nissaraṇapaññoti "yāvadeva sītassa paṭighātāyā"ti 2-
vuttaṃ nissaraṇameva pajānanto.
      Itarītaracīvarasantuṭṭhiyāti yena kenaci cīvarena santuṭṭhiyā.
Nevattānukkaṃsetīti "ahaṃ paṃsukūliko, mayā upasampadamāḷeyeva paṃsukūlikaṅgaṃ gahitaṃ,
ko mayā sadiso atthī"ti attukkaṃsanaṃ na karoti. Na paraṃ vambhetīti "ime
panaññe bhikkhū na paṃsukūlikā"ti vā "paṃsukūlikaṅgamattampi etesaṃ natthī"ti vā
evaṃ paraṃ na vambheti. Yo hi tattha dakkhoti yo tasmiṃ cīvarasantose,
vaṇṇavāditādīsu vā dakkho cheko byatto. Analasoti sātaccakiriyāya
ālasiyavirahito. Sampajāno paṭissatoti sampajānanapaññāya ceva satiyā ca
yutto. Ariyavaṃse ṭhitoti ariyavaṃse patiṭṭhito. (9-1)
      Itarītarena piṇḍapātenāti yena kenaci piṇḍapātena. Etthāpi
piṇḍapāto jānitabbo, piṇḍapātakkhettaṃ jānitabbaṃ, piṇḍapātasantoso
jānitabbo, piṇḍapātapaṭisaṃyuttaṃ dhutaṅgaṃ jānitabbaṃ. Tattha piṇḍapātoti
@Footnote: 1 cha.Ma. gedhītalābhaparibhoge 2 Ma.mū. sabbāsavasaṃvarasutta 12/23/14

---------------------------------------------------------------------------------------------
page211.
"odano kummāso sattu maccho maṃsaṃ khīraṃ dadhi sappi navanītaṃ telaṃ madhu
phānitaṃ yāgu khādanīyaṃ sāyanīyaṃ lehanīyan"ti soḷasa piṇḍapātā.
      Piṇḍapātakkhettanti saṃghabhattaṃ, uddesabhattaṃ, nimantanaṃ, salākabhattaṃ,
pakkhikaṃ, uposathikaṃ, pāṭipadikaṃ, āgantukabhattaṃ, gamikabhattaṃ, gilānabhattaṃ,
gilānūpaṭṭhākabhattaṃ, dhurabhattaṃ, kuṭibhattaṃ, vārabhattaṃ, vihārabhattanti paṇṇarasa
piṇḍapātakkhettāni.
      Piṇḍapātasantosoti piṇḍapāte vitakkasantoso, gamanasantoso,
pariyesanasantoso, paṭilābhasantoso, paṭiggahaṇasantoso, mattapaṭiggahaṇasantoso,
loluppavivajjanasantoso, yathālābhasantoso, yathābalasantoso, yathāsāruppasantoso,
upakārasantoso, parimāṇasantoso, paribhogasantoso, sannidhiparivajjanasantoso,
visajjanasantosoti paṇṇarasa santosā.
      Tattha sādako bhikkhu mukhaṃ dhovitvā vitakketi. Piṇḍapātikena pana
gaṇena saddhiṃ carakena 1- sāyaṃ therūpaṭṭhānakāle "sve kattha piṇḍāya
carissāmāti asukagāme bhante"ti ettakaṃ cintetvā tato paṭṭhāya na
vitakketabbaṃ. Ekacārikena vitakkamāḷake ṭhatvā vitakketabbaṃ. Tato paraṃ
vitakkento ariyavaṃsā cuto hoti paribāhiro. Ayaṃ vitakkasantoso nāma.
      Piṇḍāya pavisantena pana 2- "kuhiṃ labhissāmī"ti acintetvā
kammaṭṭhānasīsena gantabbaṃ. Ayaṃ gamanasantoso nāma.
      Pariyesantena yaṃ vā taṃ vā aggahetvā lajjiṃ pesalameva gahetvā
pariyesitabbaṃ. Ayaṃ pariyesanasantoso nāma.
      Dūratova āhariyamānaṃ disvā "etaṃ manāpaṃ, etaṃ amanāpan"ti
cittaṃ na uppādetabbaṃ. Ayaṃ paṭilābhasantoso nāma.
      "idaṃ manāpaṃ gaṇhissāmi, idaṃ amanāpaṃ na gaṇhissāmī"ti
acintetvā yaṅkiñci yāpanamattaṃ gahetabbameva, ayaṃ paṭiggahaṇasantoso nāma.
@Footnote: 1 cha.Ma., i. caratā 2 cha.Ma. pana saddo na dissati

---------------------------------------------------------------------------------------------
page212.
      Ettha pana deyyadhammo bahu, dāyako appaṃ dātukāmo, appaṃ
gahetabbaṃ. Deyyadhammo bahu, dāyakopi bahuṃ dātukāmo, pamāṇeneva gahetabbaṃ.
Deyyadhammo na bahu, dāyakopi appaṃ dātukāmo, appaṃ gahetabbaṃ. Deyyadhammo
na bahu. Dāyako pana bahuṃ dātukāmo, pamāṇeneva gahetabbaṃ. Paṭiggahaṇasmiñhi
mattaṃ ajānanto manussānaṃ pasādaṃ makkheti, saddhādeyyaṃ vinipāteti, sāsanaṃ
na karoti, vijātamātuyāpi cittaṃ gahetuṃ na sakkoti. Iti mattaṃ jānitvāva
paṭiggahetabbanti ayaṃ mattapaṭiggahaṇasantoso nāma.
      Aḍḍhakulāniyeva 1- agantvā dvārapaṭipāṭiyā gantabbaṃ. Ayaṃ
loluppavivajjanasantoso nāma. Yathālābhasantosādayo cīvare vuttanayāeva.
      Piṇḍapātaṃ paribhuñjitvā samaṇadhammaṃ anupālessāmīti evaṃ upakāraṃ
ñatvā paribhuñjanaṃ upakārasantoso nāma.
      Pattaṃ pūretvā ānītaṃ na paṭiggahetabbaṃ, anupasampanne sati
tena gāhāpetabbaṃ, asati harāpetvā paṭiggahaṇamattaṃ gahetabbaṃ. Ayaṃ
parimāṇasantoso nāma.
      "jighacchāya paṭivinodanaṃ idamettha nissaraṇan"ti evaṃ paribhuñjanaṃ
paribhogasantoso nāma.
      Nidahitvā nidahitvā na paribhuñjitabbaṃ. Ayaṃ sannidhiparivajjanasantoso
nāma.
      Mukhaṃ anoloketvā sārāṇīyadhamme ṭhitena visajjetabbaṃ. Ayaṃ
visajjanasantoso nāma.
      Piṇḍapātapaṭisaṃyuttāni pana pañca dhutaṅgāni piṇḍapātikaṅgaṃ
sapadānacārikaṅgaṃ ekāsanikaṅgaṃ pattapiṇḍikaṅgaṃ khalupacchābhattikaṅganti. Tesaṃ
vitthārakathā visuddhimagge vuttā. Iti piṇḍapātasantosamahāariyavaṃsaṃ pūrayamāno
bhikkhu imāni pañca dhutaṅgāni gopeti. Imāni gopento
@Footnote: 1 cha.Ma. saddhakulāniyeva.

---------------------------------------------------------------------------------------------
page213.
Piṇḍapātasantosamahāariyavaṃsena santuṭṭho hoti. "vaṇṇavādī"ti ādīni vuttanayeneva
veditabbāni. (9-2)
      Senāsanenāti idha senāsanaṃ jānitabbaṃ, senāsanakkhettaṃ jānitabbaṃ,
senāsanasantoso jānitabbo, senāsanapaṭisaṃyuttaṃ dhutaṅgaṃ jānitabbaṃ.
      Tattha senāsananti mañco, pīṭhaṃ, bhisī, bimbohanaṃ, vihāro,
aḍḍhayogo, pāsādo, hammiyaṃ, guhā, leṇaṃ, aṭṭo, māḷo, veḷugumbo,
rukkhamūlaṃ, yattha vā pana bhikkhū paṭikkamantīti imāni paṇṇarasa senāsanāni.
      Senāsanakkhettanti "saṃghato vā gaṇato vā ñātito vā mittato
vā attano vā dhanena paṃsukūlaṃ vā"ti cha khettāni.
      Senāsanasantosoti senāsane vitakkasantosādayo paṇṇarasa
santosā. Te piṇḍapāte vuttanayeneva veditabbāni.
      Senāsanapaṭisaṃyuttāni pana pañca dhutaṅgāni āraññikaṅgaṃ, rukkhamūlikaṅgaṃ,
abbhokāsikaṅgaṃ, sosānikaṅgaṃ, yathāsanthatikaṅganti. Tesaṃ vitthārakathā visuddhimagge
vuttā. Iti senāsanasantosamahāariyavaṃsaṃ pūrayamāno bhikkhu imāni pañca
dhutaṅgāni gopeti. Imāni gopento senāsanasantosamahāariyavaṃsena santuṭṭho
hoti. (9-3)
      Gilānapaccayo pana piṇḍapāteyeva paviṭṭho. Tattha
yathālābhayathābalayathāsāruppasantoseneva santusitabbaṃ. Nesajjikaṅgaṃ bhāvanārāmaariyavaṃsaṃ
bhajati. Vuttampi cetaṃ
           pañca senāsane vuttā         pañca āhāranissitā
           eko viriyasaṃyutto            dve ca cīvaranissitāti
      iti āyasmā dhammasenāpati sāriputtatthero mahāpaṭhaviṃ 1- pattharamāno
viya sāgarakucchiṃ pūrayamāno viya ākāsaṃ vitthārayamāno viya ca paṭhamaṃ
@Footnote: 1 cha.Ma., i. paṭhaviṃ.

---------------------------------------------------------------------------------------------
page214.
Cīvarasantosaariyavaṃsaṃ kathetvā candaṃ uṭṭhāpento viya suriyaṃ ullaṅghento viya
ca dutiyaṃ piṇḍapātasantosa 1- ariyavaṃsaṃ 2- kathetvā sineruṃ ukkhipanto viya
tatiyaṃ senāsanasantosaariyavaṃsaṃ kathetvā idāni sahassanayapaṭimaṇḍitaṃ catutthaṃ
bhāvanārāmaariyavaṃsaṃ kathetuṃ puna ca paraṃ āvuso bhikkhu pahānārāmo hotīti
desanaṃ ārabhi.
      Tattha āramanaṃ ārāmo, abhiratīti attho. Pañcavidhe pahāne
ārāmo assāti pahānārāmo. Kāmacchandaṃ pajahanto ramati, nekkhammaṃ bhāvento
ramati, byāpādaṃ pajahanto ramati .pe. Sabbakilese pajahanto ramati,
arahattamaggaṃ bhāvento ramatīti evaṃ pahāne ratoti pahānarato. Vuttanayeneva
bhāvanāya ārāmo assāti bhāvanārāmo. Bhāvanāya ratoti bhāvanārato.
      Imesu pana catūsu ariyavaṃsesu purimehi tāva 3- tīhi terasannaṃ
dhutaṅgānaṃ catupaccayasantosassa ca vasena sakalaṃ vinayapiṭakaṃ kathitaṃ hoti.
Bhāvanārāmena avasesaṃ piṭakadvayaṃ kathitaṃ hoti. 4- Imampana bhāvanārāmaariyavaṃsaṃ 5-
kathentena bhikkhunā paṭisambhidāmagge nekkhammapāliyā kathetabbo. Dīghanikāye
dasuttarasuttantapariyāyena kathetabbo. Majjhimanikāye satipaṭṭhānasuttantapariyāyena
kathetabbo. Abhidhamme niddesapariyāyena kathetabbo.
      Tattha paṭisambhidāmagge nekkhammapāliyāti so nekkhammaṃ bhāvento
ramati, kāmacchandaṃ pajahanto ramati. Abyāpādaṃ, byāpādaṃ. Ālokasaññaṃ, thīnamiddhaṃ.
Avikkhepaṃ, uddhaccaṃ. Dhammavavaṭṭhānaṃ, vicikicchaṃ. Ñāṇaṃ, avijjaṃ. Pāmujjaṃ,
aratiṃ. Paṭhamajjhānaṃ, pañca nīvaraṇe. Dutiyajjhānaṃ, vitakkavicāre. Tatiyajjhānaṃ,
pītiṃ. Catutthajjhānaṃ, sukhadukkhe. Ākāsānañcāyatanasamāpattiṃ bhāvento ramati, rūpasaññaṃ
paṭighasaññaṃ  nānattasaññaṃ pajahanto ramati. Viññāṇañcāyatanasamāpattiṃ .pe.
Nevasaññānāsaññāyatanasamāpattiṃ bhāvento ramati, ākiñcaññāyatanasaññaṃ
pajahanto ramati.
@Footnote: 1 cha.Ma., i. piṇḍapātasantosaṃ.  2 cha.Ma., ariyavaṃsaṃ na dissati.
@3 cha.Ma. tāva na dissati,  4 cha,Ma., i. kathitaṃ hoti na dissati.
@5 cha.Ma., i. bhāvanārāmataṃ.

---------------------------------------------------------------------------------------------
page215.
      Aniccānupassanaṃ bhāvento ramati, niccasaññaṃ  pajahanto ramati.
Dukkhānupassanaṃ, sukhasaññaṃ. Anattānupassanaṃ, attasaññaṃ. Nibbidānupassanaṃ, nandiṃ.
Virāgānupassanaṃ, rāgaṃ. Nirodhānupassanaṃ, samudayaṃ. Paṭinissaggānupassanaṃ, ādānaṃ.
Khayānupassanaṃ, ghanasaññaṃ. Vayānupassanaṃ, āyūhanaṃ. Vipariṇāmānupassanaṃ, dhuvasaññaṃ.
Animittānupassanaṃ, nimittaṃ. Appaṇihitānupassanaṃ, paṇidhiṃ. Suññatānupassanaṃ,
abhinivesaṃ. Adhipaññādhammavipassanaṃ, sārādānābhinivesaṃ. Yathābhūtañāṇadassanaṃ,
sammohābhinivesaṃ. Ādīnavānupassanaṃ, ālayābhinivesaṃ. Paṭisaṅkhānupassanaṃ,
appaṭisaṅkhaṃ. Vivaṭṭānupassanaṃ, saṃyogābhinivesaṃ. Sotāpattimaggaṃ, diṭṭhekaṭṭhe
kilese. Sakadāgāmimaggaṃ, oḷārike kilese. Anāgāmimaggaṃ, aṇusahagate
kilese. Arahattamaggaṃ bhāvento ramati, sabbakilese pajahanto ramatīti evaṃ
paṭisambhidāmagge nekkhammapāliyā kathetabbo.
      Dīghanikāye dasuttarasuttantapariyāyena kathetabboti 1- ekaṃ dhammaṃ
bhāvento ramati, ekaṃ dhammaṃ pajahanto ramati .pe. Dasa dhamme bhāvento
ramati, dasa dhamme pajahanto ramati. Katamaṃ ekaṃ dhammaṃ bhāvento ramati.
Kāyagatāsatiṃ sātasahagataṃ. Imaṃ ekaṃ dhammaṃ bhāvento ramati. Katamaṃ ekaṃ dhammaṃ
pajahanto ramati. Asmimānaṃ. Imaṃ ekaṃ dhammaṃ pajahanto ramati. Katame dve
dhamme .pe. Katame dasa dhamme bhāvento ramati. Dasa kasiṇāyatanāni. Ime
dasa dhamme bhāvento ramati. Katame dasa dhamme pajahanto ramati. Dasa micchatte.
Ime dasa dhamme pajahanto ramati. Evaṃ kho bhikkhave bhikkhu bhāvanārāmo hotīti
evaṃ dīghanikāye dasuttarasuttantapariyāyena kathetabbo.
      Majjhimanikāye satipaṭṭhānasuttantapariyāyena kathetabboti 2- ekāyano
ayaṃ 3- bhikkhave maggo .pe. Yāvadeva ñāṇamattāya paṭissatimattāya anissito
ca viharati na ca kiñci loke upādiyati. Evampi bhikkhave bhikkhu bhāvanārāmo
hoti bhāvanārato, pahānārāmo hoti pahānarato. Puna caparaṃ bhikkhave bhikkhu
gacchanto vā gacchāmīti pajānāti .pe. Puna caparaṃ bhikkhave bhikkhu seyyathāpi
passeyya sarīraṃ sivaṭṭhikāya chaḍḍitaṃ .pe. Pūtīni cuṇṇakajātāni. So imameva
@Footnote: 1 cha.Ma., i. kathetabbo... na dissati.  2 cha.Ma., i. kathetabbo na dissati
@3 cha.Ma. ayaṃ na dissati.

---------------------------------------------------------------------------------------------
page216.
Kāyaṃ upasaṃharati, ayampi kho kāyo evaṃdhammo evaṃbhāvī evaṃanatītoti. Iti
ajjhattaṃ vā kāye kāyānupassī viharati .pe. Evaṃpi kho bhikkhave bhikkhu
bhāvanārāmo hotīti evaṃ majjhimanikāye satipaṭṭhānasuttantapariyāyena
kathetabbo.
      Abhidhamme niddesapariyāyenāti sabbepi saṅkhate dhamme 1- aniccato
dukkhato rogato gaṇḍato .pe. Saṅkilesikadhammato passanto ramati. Ayaṃ kho
bhikkhave bhikkhu bhāvanārāmato hotīti evaṃ niddesapariyāyena kathetabbo.
      Neva attānukkaṃsetīti ajja me saṭṭhī vā sattati vā vassāni
aniccaṃ dukkhaṃ anattāti vipassanāya kammaṃ karontassa, ko mayā sadiso atthīti
evaṃ attukkaṃsanaṃ na karoti. Na paraṃvambhetīti aniccaṃ dukkhaṃ anattāti 2-
vipassanāmattakampi natthi, kiṃ ime visaṭṭhakammaṭṭhānā carantīti evaṃ paravambhanaṃ na
karotīti. Sesaṃ vuttanayameva. (9-4)
      [310] Padhānānīti uttamaviriyāni. Saṃvarapadhānanti cakkhvādīni
saṃvarantassa uppannaviriyaṃ. Pahānapadhānanti kāmavitakkādayo pajahantassa
uppannaviriyaṃ. Bhāvanāpadhānanti bojjhaṅge bhāventassa uppannaviriyaṃ.
Anurakkhanāpadhānanti samādhinimittaṃ anurakkhanatassa uppannaviriyaṃ. (10-1)
      Vivekanissitanti ādīsu viveko virāgo nirodhoti tīṇipi nibbānassa
nāmāni. Nibbānañhi upadhivivekattā viveko. Taṃ āgamma rāgādayo virajjantīti
virāgo. Nirujjhantīti nirodho. Tasmā "vivekanissitan"ti ādīsu ārammaṇavasena
vā adhigantabbavasena vā nibbānanissitanti attho. Vossaggapariṇāminti ettha
dve vossaggā pariccāgavossaggo ca pakkhandanavossaggo ca. Tattha vipassanā
tadaṅgavasena kilese ca khandhe ca pariccajatīti pariccāgavossaggo. Maggo
ārammaṇavasena nibbānaṃ pakkhandatīti pakkhandanavossaggo. Tasmā
vossaggapariṇāminti yathā bhāviyamāno satisambojjhaṅgo vossaggatthāya pariṇāmati,
vipassanābhāvañca maggabhāvañca pāpuṇāti, evaṃ bhāvetīti ayamettha attho. Sesapadesupi
eseva nayo. (10-3)
@Footnote: 1 cha.Ma. dhamme na dissati.  2 cha.Ma., i. anattā na dissati.

---------------------------------------------------------------------------------------------
page217.
      Bhaddakanti bhaddakaṃ samādhinimittaṃ vuccati. Aṭṭhikasaññādivasena adhigato
samādhiyeva. Anurakkhatīti samādhiparipanthikadhamme 1- rāgadosamohe sodhento rakkhati.
Ettha ca aṭṭhikasaññādikā pañceva saññā vuttā. Imasmiṃ pana ṭhāne dasapi
asubhāni vitthārena 2- kathetabbāni. Tesaṃ vitthāro visuddhimagge vuttoyeva.
(10-4)
      Dhamme ñāṇanti ekapaṭivedhavasena catusaccadhamme ñāṇaṃ catusaccabbhantare
nirodhadhamme ñāṇañca. Yathāha "tattha katamaṃ dhamme ñāṇaṃ, catūsu
maggesu catūsu phalesu ñāṇan"ti. 3- Anvaye ñāṇanti cattāri saccāni paccakkhato
disvā yathā idāni, evaṃ atītepi anāgatepi imeyeva pañcakkhandhā dukkhasaccaṃ,
ayameva taṇhā samudayasaccaṃ, ayameva nirodho nirodhasaccaṃ, ayameva maggo
maggasaccanti evaṃ tassa ñāṇassa anugatiyaṃ ñāṇaṃ. Tenāha "so iminā
dhammena ñātena diṭṭhena pattena viditena pariyogāḷhena atītānāgate nayaṃ
netī"ti. 3- Pariye ñāṇanti paresaṃ cittaparicchede ñāṇaṃ. Yathāha "tattha katamaṃ
paricchede ñāṇaṃ, idha bhikkhu parasattānaṃ parapuggalānaṃ cetasā ceto paricca
pajānātī"ti 4- vitthāretabbaṃ. Ṭhapetvā pana imāni tīṇi ñāṇāni avasesaṃ
sammatiñāṇaṃ 5- nāma. Yathāha "tattha katamaṃ sammatiñāṇaṃ, ṭhapetvā dhamme ñāṇaṃ
ṭhapetvā anvaye ñāṇaṃ ṭhapetvā paricchede ñāṇaṃ avasesaṃ sammatiñāṇan"ti. 6- (11)
      Dukkhe ñāṇādīhi arahattaṃ pāpetvā ekassa bhikkhuno nigamanaṃ
catusaccakammaṭṭhānaṃ kathitaṃ. Tattha dve saccāni vaṭṭaṃ, dve vivaṭṭaṃ, vaṭṭe
abhiniveso hoti, no vivaṭṭe. Dvīsu saccesu ācariyasantike pariyattiṃ uggahetvā
kammaṃ karoti, dvīsu saccesu "nirodhasaccaṃ nāma sundaraṃ 7- iṭṭhaṃ kantaṃ manāpaṃ,
maggasaccaṃ nāma iṭṭhaṃ kantaṃ manāpan"ti savanavasena kammaṃ karoti. Dvīsu
saccesu uggahaparipucchāsavanadhāraṇasammasanapaṭivedho vaṭṭati, dvīsu savanapaṭivedho
vaṭṭati. Tīṇi kiccavasena paṭivijjhati, ekaṃ ārammaṇavasena. Dve saccāni
duddasattā gambhīrāni, dve gambhīrattā duddasāni. (12)
@Footnote: 1 cha.Ma. paripandhakadhamme, Sī. pāripakkhikadhamme  2 cha.Ma. vitthāretvā.
@3 abhi. vi. 35/796/400  4 abhi. vi. 35/796/401
@5 cha.Ma., i. sammutiñāñaṃ, evamuparipi.  6 abhi. vi. 35/796/402
@7 cha.Ma., i. sundaraṃ na dissati.

---------------------------------------------------------------------------------------------
page218.
                      Sotāpattiyaṅgādicatukkavaṇṇanā
      [311] Sotāpattiyaṅgānīti sotāpattiyā aṅgāni, sotāpattimaggassa
paṭilābhakāraṇānīti attho. Sappurisasaṃsevoti buddhādīnaṃ sappurisānaṃ upasaṅkamitvā
sevanaṃ. Saddhammassavananti sappāyassa tepiṭakassa dhammassa savanaṃ. Yonisomanasikāroti
aniccādivasena manasikāro. Dhammānudhammapaṭipattīti lokuttaradhammassa
anudhammabhūtāya pubbabhāgapaṭipattiyā paṭipajjanaṃ. (13)
      Aveccappasādenāti acalappasādena. "itipi so bhagavā"ti ādīni
visuddhimagge vitthāritāni. Phaladhātuāhāracatukkāni uttānatthāneva. Apicettha
lūkhapaṇītavatthuvasena oḷārikasukhumatā veditabbā. (14-17)
      Viñañāṇaṭṭhitiyoti viññāṇaṃ etāsu tiṭṭhatīti viññāṇaṭṭhitiyo.
Ārammaṇaṭṭhitivasenetaṃ vuttaṃ. Rūpūpāyanti rūpaṃ upagataṃ hutvā.
Pañcavokārabhavasmiñhi abhisaṅkhāraviññāṇaṃ rūpakkhandhaṃ nissāya tiṭṭhati. Taṃ sandhāyetaṃ
vuttaṃ. Rūpārammaṇanti rūpakkhandhagocaraṃ. Rūpappatiṭṭhanti rūpe patiṭṭhitaṃ hutvā.
Nandūpasecananti lobhasahagatasampayuttāya nandiyāva upasitaṃ 1- hutvā. Itaraṃ
upanissayakoṭiyā. Vuḍḍhiṃ viruḷhiṃ vepullaṃ āpajjatīti saṭṭhīpi sattatipi vassāni
evaṃ pavattamānaṃ vuḍḍhiṃ viruḷhiṃ vepullaṃ āpajjati. Vedanūpāyādīsupi eseva nayo.
Imehi pana tīhi padehi catuvokārabhave abhisaṅkhāraviññāṇaṃ vuttaṃ. Tassa yāvatāyukaṃ
patattanavasena vuḍḍhiṃ viruḷhiṃ vepullaṃ āpajjanā veditabbā. Catukkavasena pana desanāya
āgatattā viññāṇūpāyanti na vuttaṃ. Evaṃ vuccamāno 2- ca "katamaṃ nu kho ettha
kammaviññāṇaṃ, katamaṃ vipākaviññāṇan"ti sammohova bhaveyya, tasmāpi na vuttaṃ.
Agatigamanāni vitthāritāneva. (18-19)
      Cīvarahetūti kattha manāpaṃ cīvaraṃ labhissāmīti cīvarakāraṇā uppajjati.
Itibhavābhavahetūti ettha itīti nidassane 3- nipāto. Yathā cīvarādihetu, evaṃ
@Footnote: 1 cha.Ma. upasittaṃ 2 cha.Ma. vuccamāne 3 cha.Ma. nidassanatthe

---------------------------------------------------------------------------------------------
page219.
Bhavābhavahetūpīti attho. Bhavābhavoti cettha paṇītapaṇītatarāni telamadhuphāṇitādīni
adhippetāni. Imesaṃ pana catunnaṃ taṇhuppādānaṃ pahānatthāya paṭipāṭiyāva
cattāro ariyavaṃsā desitāti veditabbā. Paṭipadācatukkaṃ heṭṭhā vuttameva.
Akkhamādīsu padhānakaraṇakāle sītādīni na khamatīti akkhamā. Khamatīti khamā.
Indriyadamanaṃ damā. "uppannaṃ kāmavitakkaṃ nādhivāsetī"ti 1- ādinā nayena
vitakkasamanaṃ samā. (20-22)
      Dhammapadānīti dhammakoṭṭhāsāni. Anabhijjhā dhammapadannāma alobho
vā alobhasīsena adhigatajjhānavipassanāmaggaphalanibbānāni vā. Abyāpādo
dhammapadannāma akopo vā mettāsīsena adhigatajjhānādīni vā. Sammāsati
dhammapadannāma supaṭṭhitassati vā satisīsena adhigatajjhānādīni vā. Sammāsamādhi
dhammapadannāma samāpatti vā aṭṭhasamāpattivasena adhigatajjhānavipassanāmaggaphalanibbānāni
vā. Dasāsubhavasena vā adhigatajjhānādīni anabhijjhā dhammapadaṃ. Catubrahmavihāravasena
adhigatāni abyāpādo dhammapadaṃ. Dasānussatiāhārepaṭikūlasaññāvasena
adhigatāni sammāsati dhammapadaṃ. Dasakasiṇaānāpānavasena adhigatāni
sammāsamādhi dhammapadanti. (23)
      Dhammasamādānesu paṭhamaṃ acelakapaṭipadā. Dutiyaṃ tibbakilesassa arahattaṃ
gahetuṃ asakkontassa assumukhassāpi rudato parisuddhabrahmacariyacaraṇaṃ. Tatiyaṃ
kāmesu pātabyatā. Catutthaṃ cattāro paccaye alabhamānassāpi jhānavipassanāvasena
sukhasamaṅgino sāsanabrahmacariyaṃ. (24)
      Dhammakkhandhāti ettha guṇaṭṭho khandhaṭṭho. Sīlakkhandhoti sīlaguṇo.
Ettha ca phalasīlaṃ adhippetaṃ. Sesapadesupi eseva nayo. Iti catūsupi ṭhānesu
phalameva vuttaṃ. (25)
      Balānīti upatthambhanaṭṭhena akampiyaṭṭhena ca balāni. Tesaṃ paṭipakkhehi
kosajjādīhi akampanīyatā veditabbā. Sabbānipi samathavipassanāmaggavasena
lokiyalokuttarāneva kathitāni. (26)
@Footnote: 1 Ma.mū. sabbāsavasaṃvarasutta 12/26/15

---------------------------------------------------------------------------------------------
page220.
      Adhiṭṭhānānīti ettha adhīti upasaggamattaṃ. Atthato pana tena vā
tiṭṭhanti, tattha vā tiṭṭhanti, ṭhānameva vā taṃ taṃ guṇādhikānaṃ purisānaṃ
adhiṭṭhānaṃ, paññāva adhiṭṭhānaṃ paññādhiṭṭhānaṃ. Ettha ca paṭhamena aggaphalapaññā.
Dutiyena vacīsaccaṃ. Tatiyena āmisapariccāgo. Catutthena kilesūpasamo kathitoti
veditabbo. Paṭhamena vā 1- kammassakatapaññaṃ vipassanāpaññaṃ vā ādiṃ katvā
phalapaññā kathitā. Dutiyena vacīsaccaṃ ādiṃ katvā paramatthasaccaṃ nibbānaṃ. Tatiyena
āmisapariccāgaṃ ādiṃ katvā aggamaggena kilesapariccāgo. Catutthena
samāpattivikkhambhite kilese ādiṃ katvā aggamaggena kilesavūpasamo. Paññādhiṭṭhānena
vā ekena arahattaphalapaññā kathitā. Sesehi paramatthasaccaṃ. Saccādhiṭṭhānena
vā ekena paramatthasaccaṃ kathitaṃ. Sesehi arahattaphalapaññāti mūsiyābhayatthero 2-
āha. (27)
                      Pañhabyākaraṇādicatukkavaṇṇanā
      [312] Pañhabyākaraṇāni mahāpadesakathāya vitthāritāneva. (28)
      Kaṇhanti kāḷakaṃ dasākusalakammapathakammaṃ. Kaṇhavipākanti apāye
nibbattanato kāḷakavipākaṃ. Sukkanti paṇḍaraṃ dasakusalakammapathakammaṃ. 3- Sukkavipākanti
sagge nibbattanato paṇḍaravipākaṃ. Kaṇhasukkanti missakakammaṃ. Kaṇhasukkavipākanti
sukhadukkhavipākaṃ. Missakakammañhi katvā akusalena tiracchānayoniyaṃ
maṅgalahatthiṭṭhānādīsu uppanno kusalena pavatte sukhaṃ vediyati. Kusalena rājakulepi
nibbatto akusalena pavatte dukkhaṃ vediyati. Akaṇhaasukkanti kammakkhayakaraṃ
catumaggañāṇaṃ adhippetaṃ. Tañhi yadi kaṇhaṃ bhaveyya, kaṇhavipākaṃ dadeyya. Yadi
sukkaṃ bhaveyya. Sukkavipākaṃ dadeyya. Ubhayavipākassa pana adānato
akaṇhāsukkavipākattā akaṇhaṃ asukkanti ayamettha attho. (29)
      Sacchikaraṇīyāti paccakkhakaraṇena ceva paṭilābhena ca sacchikātabbā.
Cakkhunāti dibbacakkhunā. Kāyenāti sahajātanāmakāyena. Paññāyāti
arahattaphalañāṇena. (30)
@Footnote: 1 cha.Ma. paṭhmena ca 2 cha.Ma., i. mūsikābhayatthero 3 cha.Ma., i. kusalakammapathakammaṃ.

---------------------------------------------------------------------------------------------
page221.
      Oghāti vaṭṭasmiṃ satte ohananti osīdāpentīti oghā. Tattha
pañcakāmaguṇiko rāgo kāmogho. Rūpārūpabhavesu chandarāgo bhavogho. Tathā
jhānanikkanti sassatadiṭṭhisahagato ca rāgo. Dvāsaṭṭhidiṭṭhiyo diṭṭhogho. (31)
      Vaṭṭasmiṃ yojentīti yogā. Te oghā viya veditabbā. (32)
      Visaṃyojentīti visaṃyogā. Tattha asubhajjhānaṃ kāmayogavisaṃyogo. Taṃ
pādakaṃ katvā adhigato anāgāmimaggo ekanteneva kāmayogavisaṃyogo nāma.
Arahattamaggo bhavayogavisaṃyogo nāma. Sotāpattimaggo diṭṭhiyogavisaṃyogo nāma.
Arahattamaggo avijjāyogavisaṃyogo nāma. (33)
      Ganthanavasena ganthā. Vaṭṭasmiṃ nāmakāyañceva rūpakāyañca ganthati
bandhati palibuddhatīti kāyagantho. Idaṃsaccābhinivesoti idameva saccaṃ,
moghamaññanti 1- evaṃ pavatto diṭṭhābhiniveso. (34)
      Upādānānīti ādānaggahaṇāni. Kāmoti rāgo, soyeva gahaṇaṭṭhena
upādānanti kāmūpādānaṃ. Diṭṭhīti micchādiṭṭhi, sāpi gahaṇaṭṭhena upādānanti
diṭṭhupādānaṃ. Iminā suddhīti evaṃ sīlavattānaṃ gahaṇaṃ sīlabbatupādānaṃ. Attāti
etena vadati ceva upādiyati cāti attavādupādānaṃ. (35)
      Yoniyoti koṭṭhāsā. Aṇḍe jātāti aṇḍajā. Jalābumhi jātāti
jalābujā. Saṃsede jātāti saṃsedajā. Sayanasmiṃ 2- pūtimacchādīsu ca nibbattānaṃ
etaṃ adhivacanaṃ. Vegena āgantvā upapatitā viyāti opapātikā. Tattha
devamanussesu saṃsedajaopapātikānaṃ ayaṃ viseso. Saṃsedajā mandā daharā hutvā
nibbattanti. Opapātikā soḷasavassuddesikā hutvā. Manussesu hi bhummadevesu
ca imā catassopi yoniyo labbhanti. Tathā tiracchānesu supaṇṇanāgādīsu.
Vuttañhetaṃ "tatra 3- bhikkhave aṇḍajā supaṇṇā aṇḍaje 4- nāge haranti,
na jalābuje na saṃsedaje na opapātike"ti. 5- Cātummahārājikato paṭṭhāya
@Footnote: 1 abhi. saṅ. 34/1144/267 ganthagocchaka dukanikkhepa  2 Sī. saṃsedasmiṃ
@3 cha.Ma., i. tattha  4 cha.Ma. aṇḍajeva  5 saṃ. khandha. 17/393/210 harantisutta

---------------------------------------------------------------------------------------------
page222.
Upari devā opapātikāyeva. Tathā nerayikā. Petesu catassopi labbhanti.
Gabbhāvakkantiyo sampasādaniye kathitāeva. (36-37)
      Attabhāvapaṭilābhesu paṭhamo khiḍḍāpadosikavasena veditabbo. Dutiyo
orambhikādīhi ghātiyamānaurambhādivasena. Tatiyo manopadosikavasena. Catuttho
cātummahārājike upādāya upari sesadevatāvasena. Te hi devā neva
attasañcetanāya maranti, na parasañcetanāya. (38)
                      Dakkhiṇāvisuddhādicatukkavaṇṇanā
      [313] Dakkhiṇāvisuddhiyoti dānasaṅkhātā dakkhiṇā visujjhanti
mahapphalā honti etāhīti dakkhiṇāvisuddhiyo.
      Dāyakato visujjhati, no paṭiggāhakatoti yattha dāyako sīlavā hoti,
dhammena uppannaṃ deyyadhammaṃ deti, paṭiggāhako dussīlo. Ayaṃ dakkhiṇā
vessantaramahārājassa dakkhiṇāsadisā. Paṭiggāhakato visujjhati no dāyakatoti
yattha paṭiggāhako sīlavā hoti, dāyako dussīlo, adhammenuppannaṃ deti, ayaṃ
dakkhiṇā coraghātakassa dakkhiṇāsadisā. Neva dāyakato visujjhati, no
paṭiggāhakatoti yattha ubhopi dussīlā, deyyadhammopi adhammena nibbatto.
Vipariyāyena catutthā veditabbā. (39)
      Saṅgahavatthūnīti saṅgahakāraṇāni. Tāni heṭṭhā vibhattāneva. (40)
      Anariyavohārāti anariyānaṃ lāmakānaṃ vohāRā. (41)
      Ariyavohārāti ariyānaṃ sappurisānaṃ vohāRā. (42)
      Diṭaṭhavāditāti diṭṭhaṃ mayāti evaṃvāditā. Ettha ca taṃtaṃsamuṭṭhāpakacetanāvasena
attho veditabbo. (43-46)
                        Attantapādicatukkavaṇṇanā
      [314] Attantapādīsu paṭhamo acelako. Dutiyo orambhikādīsu
aññataro. Tatiyo yaññayājako. Catuttho sāsane sammāpaṭipanno. (47)

---------------------------------------------------------------------------------------------
page223.
      Attahitāya paṭipannādīsu paṭhamo yo sayaṃ sīlādisampanno, paraṃ
sīlādīsu na samādapeti āyasmā vakkalitthero viya. Dutiyo yo attanā na
sīlādisampanno, paraṃ sīlādīsu samādapeti āyasmā upanando viya. Tatiyo yo
neva attanā sīlādisampanno, na paraṃ sīlādīsu samādapeti devadatto viya.
Catuttho yo attanā ca sīlādisampanno, parañca sīlādīsu samādapeti āyasmā
mahākassapo viya. (48)
      Tamādīsu tamoti andhakārabhūto. Tamaparāyanoti tamameva paraṃ ayanaṃ
gati assāti tamaparāyano. Evaṃ sabbapadesu attho veditabbo. Ettha ca paṭhamo
nīce caṇḍālādikule dujjīvite hīnattabhāve nibbattitvā tīṇi duccaritāni
paripūreti. Dutiyo tathāvidho hutvā tīṇi sucaritāni paripūreti. Tatiyo uḷāre 1-
khattiyādikule bahuannapāne sampannattabhāve nibbattitvā tīṇi duccaritāni
paripūreti. Catuttho tādisova hutvā tīṇi sucaritāni paripūreti. (49)
      Samaṇamacaloti samaṇaacalo. Makāro padasandhimattaṃ. So sotāpanno
veditabbo. Sotāpanno hi catūhi vātehi indakhīlo viya parappavādehi
akampiyo. Acalasaddhāya samannāgatoti samaṇamacalo. Vuttampi cetaṃ "katamo ca
puggalo samaṇamacalo, idhekacco puggalo tiṇṇaṃ saññojanānaṃ parikkhayā"ti 2-
vitthāro. Rāgadosānaṃ pana tanubhūtattā sakadāgāmī samaṇapadumo nāma. Tenāha
"katamo ca puggalo samaṇapadumo, idhekacco puggalo tiṇṇaṃ saññojanānaṃ
parikkhayā rāgadosamohānaṃ tanuttā sakadāgāmī hoti, sakideva imaṃ lokaṃ
āgantvā dukkhassantaṃ karoti. Ayaṃ vuccati puggalo samaṇapadumo"ti. Rāgadosānaṃ
abhāvā khippameva pupphissatīti anāgāmī samaṇapuṇḍarīko nāma. Tenāha "katamo
ca puggalo samaṇapuṇḍarīko, idhekacco puggalo pañcannaṃ orambhāgiyānaṃ .pe.
Ayaṃ vuccati puggalo samaṇapuṇḍarīko"ti. 3- Arahā pana sabbesaṃpi thaddhakarakilesānaṃ 4-
abhāvā samaṇesu samaṇasukhumālo nāma. Tenāha "katamo ca puggalo
@Footnote: 1 i. uḷārike  2 abhi. pu. 36/140/219 catukkaniddeso
@3 abhi. pu. 36/140/219 catukkaniddeso  4 cha.Ma., i. ganthakārakilesānaṃ

---------------------------------------------------------------------------------------------
page224.
Samaṇesu samaṇasukhumālo, idhekacco puggalo āsavānaṃ khayā .pe. Upasampajja
viharati. Ayaṃ vuccati puggalo samaṇesu samaṇasukhumālo"ti. 1- (50)
      "ime kho āvuso"tiādi vuttanayeneva yojetabbaṃ. Iti samapaññāsāya
catukkānaṃ vasena dve pañhasatāni kathento thero sāmaggīrasaṃ dassesīti.
                        Catukkavaṇṇanā niṭṭhitā.
                         --------------
                            Pañcakavaṇṇanā
      [315] Iti catukkavasena sāmaggīrasaṃ dassetvā idāni pañcakavasena
dassetuṃ puna desanaṃ ārabhi. Tattha pañcasu khandhesu rūpakkhandho lokiyo. Sesā
lokiyalokuttaRā. Upādānakkhandhā lokiyāva. Vitthārato pana khandhakathā
visuddhimagge vuttā. Kāmaguṇā heṭṭhā vitthāritāva. (1-3)
      Sukatadukkaṭādīhi gantabbāti gatiyo. Nirayoti nirassādo. Sahokāsena
khandhā kathitā. Ito 2- paresu tīsu padesu 3- nibbattakkhandhāva vuttā. Catutthe
okāsopi. (4)
      Āvāse macchariyaṃ. Āvāsamacchariyaṃ. Tena samannāgato bhikkhu
āgantukaṃ disvā "ettha cetiyassa vā saṃghassa vā parikkhāro ṭhapito"tiādīni
vatvā saṃghikampi āvāsaṃ nivāreti. So kālaṃ katvā peto vā ajagaro vā
hutvā nibbattati. Kule macchariyaṃ kulamacchariyaṃ. Tena samannāgato bhikkhu tehi
tehi kāraṇehi attano upaṭṭhākakule aññesaṃ pavesanampi nivāreti. Lābhe
macchariyaṃ lābhamacchariyaṃ. Tena samannāgato bhikkhu saṃghikampi lābhaṃ maccharāyanto
yathā aññe na labhanti, evaṃ karoti. Vaṇṇe macchariyaṃ vaṇṇamacchariyaṃ. Vaṇṇoti
cettha sarīravaṇṇopi guṇavaṇṇopi veditabbo. Pariyattidhamme macchariyaṃ
dhammamacchariyaṃ. Tena samannāgato bhikkhu "imaṃ dhammaṃ pariyāpuṇitvā eso maṃ
abhibhavissatī"ti aññasasa na deti. Yo pana dhammānuggahena vā puggalānuggahena
vā na deti, na taṃ macchariyaṃ. (5)
@Footnote: 1 abhi. pu. 36/140/219  2 cha.Ma., i. tato  3 cha.Ma., i. padesu na dissati.

---------------------------------------------------------------------------------------------
page225.
      Cittaṃ nivārenti pariyonaddhantīti nīvaraṇāni. Kāmacchando
nīvaraṇappatto arahattamaggavajjho. Kāmarāgānusayo kāmarāgasaññojanappatto
anāgāmimaggavajjho. Thīnaṃ cittagelaññaṃ. Middhaṃ khandhattayagelaññaṃ. Ubhayampi
arahattamaggavajjhaṃ. Tathā uddhaccaṃ. Kukkuccaṃ anāgāmimaggavajjhaṃ. Vicikicchā
paṭhamamaggavajjhā. (6)
      Saññojanānīti bandhanāni. Tehi pana bandhesu puggalesu rūpārūpabhave
nibbattā sotāpannasakadāgāmino anto bandhā 1- bahi sayitā nāma. Tesañhi
kāmabhave bandhanaṃ. Kāmabhave anāgāmino bahi bandhā anto sayitā nāma.
Tesañhi rūpārūpabhave bandhanaṃ. Kāmabhave sotāpannasakadāgāmino anto bandhā
anto sayitā nāma. Rūpārūpabhave anāgāmino bahi bandhā bahi sayitā nāma.
Khīṇāsavo sabbattha abandhano. (7-8)
      Sikkhitabbaṃ padaṃ sikkhāpadaṃ. Sikkhākoṭṭhāsoti attho. Sikkhāya vā padaṃ
sikkhāpadaṃ, adhicittaadhipaññāsikkhāya adhigamūpāyoti attho. Ayamettha saṅkhePo.
Vitthārato pana sikkhāpadakathā vibhaṅgappakaraṇe sikkhāpadavibhaṅge āgatāyeva. (9)
                        Abhabbaṭṭhādipañcakavaṇṇanā
      [316] "abhabbo āvuso khīṇāsavo bhikkhu sañcicca pāṇan"tiādi
desanāsīsameva, sotāpannādayopi pana abhabbā. Puthujjanakhīṇāsavānaṃ
nindāpasaṃsatthampi evaṃ vuttaṃ. Puthujjano nāma gāreyho, mātughātādīnipi karoti.
Khīṇāsavo pana pāsaṃso, kunthakipīlakaghātādīnipi 2- na karotīti. (10)
      Byasanesu byasatīti 3- byasanaṃ, hitasukhaṃ khipati viddhaṃsetīti attho.
Ñātīnaṃ byasanaṃ ñātibyasanaṃ, corarogabhayādīhi ñātivināsoti attho. Bhogānaṃ
byasanaṃ bhogabyasanaṃ. Rājacorādivasena bhogavināsoti attho. Rogoeva byasanaṃ
rogabyasanaṃ, rogo hi ārogyaṃ byasati vināsetīti byasanaṃ, sīlassa byasanaṃ
@Footnote: 1 cha.Ma., i. baddhā. evamuparipi  2 cha.Ma. kunthakipillikaghātādīnipi, i. sañcicca
@kunthakipillakaghātādīni   3 cha.Ma. viyassatīti, i. vayassatīti

---------------------------------------------------------------------------------------------
page226.
Sīlabyasanaṃ. Dussīlyassetaṃ nāmaṃ. Sammādiṭṭhiṃ vināsayamānā uppannā diṭṭhiyeva
byasanaṃ diṭaṭhibyasanaṃ. Ettha ca ñātibyasanādīni tīṇi neva akusalāni na
tilakkhaṇāhatāni. Sīladiṭṭhibyasanadvayaṃ akusalaṃ tilakkhaṇāhataṃ. Teneva "nāvuso
sattā ñātibyasanahetu vā"tiādimāha. (11)
      Ñātisampadāti ñātīnaṃ sampadā pāripūri bahubhāvo. Bhogasampadāyapi
eseva nayo. Ārogyassa sampadā ārogyasampadā. Pāripūri dīgharattaṃ arogatā.
Sīladiṭṭhisampadāsupi eseva nayo. Idhāpi 1- ñātisampadādayo no kusalā, na
tilakkhaṇāhatā. Sīladiṭṭhisampadā kusalā, tilakkhaṇāhatā. Teneva "nāvuso sattā
ñātisampadāhetu vā"tiādimāha. (12)
      Sīlavipattisīlasampattikathā mahāparinibbāne vitthāritāva. (13-14)
      Codakenāti vatthusaṃsandassanā, āpattisaṃsandassanā, saṃvāsapaṭikkhepo,
sāmīcipaṭikkhepoti catūhi codanāvatthūhi codayamānena. Kālena vakkhāmi no
akālenāti ettha cuditakassa kālo kathito, na codakassa. Paraṃ codentena
hi parisamajjhe vā uposathapavāraṇagge vā āsanasālābhojanasālādīsu vā na
codetabbaṃ. Divāṭṭhāne nisinnakāle "karotāyasmā okāsaṃ, ahaṃ āyasmantaṃ
vattukāmo"ti evaṃ okāsaṃ kāretvā codetabbaṃ. Puggalaṃ pana upaparikkhitvā
yo lolapuggalo abhūtaṃ vatvā bhikkhūnaṃ ayasaṃ āropeti, so okāsakammaṃ vināpi
codetabbo. Bhūtenāti tacchena sabhāvena. Saṇhenāti maṭṭhena mudukena.
Atthasañhitenāti atthakāmatāya hitakāmatāya upetena. (15)
                        Padhāniyaṅgapañcakavaṇṇanā
      [317] Padhāniyaṅgānīti padhānaṃ vuccati padahanabhāvo, 2- padhānamassa
atthīti padhāniyo, padhāniyassa bhikkhuno aṅgāni padhāniyaṅgāni. Saddhoti
@Footnote: 1 i. imāni   2 cha.Ma., i. padahanaṃ

---------------------------------------------------------------------------------------------
page227.
Saddhāya samannāgato. Saddhā panesā āgamanasaddhā, adhigamanasaddhā,
okappanasaddhā, pasādasaddhāti catubbidhā. Tattha sabbaññubodhisattānaṃ saddhā
abhinīhārato paṭṭhāya 1- āgatattā āgamanasaddhā nāma. Ariyasāvakānaṃ paṭivedhena
adhigatattā adhigamanasaddhā nāma. Buddho dhammo saṃghoti vutte acalabhāvena
okappanaṃ okappanasaddhā nāma. Pasāduppatti pasādasaddhā nāma. Idha
okappanasaddhā adhippetā. Bodhinti catutthamaggañāṇaṃ. Taṃ supaṭividdhaṃ tathāgatenāti
saddahati. Desanāsīsameva cetaṃ, iminā pana aṅgena tīsupi ratanesu saddhā
adhippetā. Yassa hi buddhādīsu pasādo balavā, tassa padhānaviriyaṃ ijjhati.
Appābādhoti arogo. Appātaṅkoti niddukkho. Samavepākiniyāti samavipācaniyā. 2-
Gahaṇiyāti kammajatejodhātuyā. Nātisītāya nāccuṇhāyāti atisītaggahaṇiko hi 3-
sītabhīru hoti, accuṇhaggahaṇiko uṇhabhīru hoti, tesaṃ padhānaṃ na ijjhati.
Majjhimaggahaṇikassa ijjhati. Tenāha "majjhimāya padhānakkhamāyā"ti. Yathābhūtaṃ
attānaṃ āvikattāti yathābhūtaṃ attano aguṇaṃ pakāsetā. Udayatthagāminiyāti
udayañca atthaṅgamañca gantuṃ paricchindituṃ samatthāya, etena paññāsalakkhaṇapariggāhakaṃ
udayabbayañāṇaṃ vuttaṃ. Ariyāyāti parisuddhāya. Nibbedhikāyāti
anibbiddhapubbe lobhakkhandhādayo nibbijjhituṃ samatthāya. Sammādukkhakkhayagāminiyāti
tadaṅgavasena kilesānaṃ pahīnattā yaṃ yaṃ dukkhaṃ khīyati, tassa tassa dukkhassa
khayagāminiyā. Iti sabbehipi 4- imehi padehi vipassanāpaññāva kathitā. Duppaññassa
hi padhānaṃ na ijjhati. (16)
                       Suddhāvāsādipañcakavaṇṇanā
      [318] Suddhāvāsāti suddhā idha āvasiṃsu āvasanti āvasissanti
vāti suddhāvāsā. Suddhāti kilesamalarahitā anāgāmikhīṇāsavā. Avihāti ādīsu
yaṃ vattabbaṃ, taṃ mahāpadāne vuttameva. (17)
@Footnote: 1 cha.Ma. paṭṭhāya na dissati  2 i. samavipākiniyā
@3 cha.Ma. hi na dissati  4 cha.Ma., i. pi na dissati

---------------------------------------------------------------------------------------------
page228.
      Anāgāmīsu āyuno majjhaṃ anatikkamitvā antarāva kilesaparinibbānaṃ
arahattaṃ patto antarāparinibbāyī nāma. Majjhaṃ upahacca atikkamitvā patto
upahaccaparinibbāyī nāma. Asaṅkhārena appayogena akilamanto sukhena patto
asaṅkhāraparinibbāyī nāma. Sasaṅkhārena sappayogena kilamanto dukkhena patto
sasaṅkhāraparinibbāyī nāma. Ime cattāro pañcasupi suddhāvāsesu labbhanti.
Uddhaṃsotoakaniṭṭhagāmīti ettha pana catukkaṃ veditabbaṃ. Yo hi avihāto
paṭṭhāya cattāro devaloke sodhetvā akaniṭṭhaṃ gantvā parinibbāyati, ayaṃ
uddhaṃsotoakaniṭṭhagāmī nāma. Yo avihāto paṭṭhāya 1- dutiyaṃ vā catutthaṃ vā
devalokaṃ gantvā parinibbāyati, ayaṃ uddhaṃsoto na akaniṭṭhagāmī nāma. Yo
kāmabhavatova 2- akaniṭṭhesu nibbattitvā parinibbāyati, ayaṃ na uddhaṃsoto
akaniṭṭhagāmī nāma. Yo heṭṭhā catūsu devalokesu tattha tattheva nibbattitvā
parinibbāyati, ayaṃ na uddhaṃsoto na akaniṭṭhagāmī nāmāti. (18)
                         Cetokhīlapañcakavaṇṇanā
      [319] Cetokhīlāti cittassa thaddhabhāvā. 3- Satthari kaṅkhatīti satthu
sarīre vā guṇe vā kaṅkhati. Sarīre kaṅkhamāno "dvattiṃsamahāpurisavaralakkhaṇapaṭimaṇḍitaṃ
nāma sarīraṃ atthi nukho natthī"ti kaṅkhati. Guṇe kaṅkhamāno
"atītānāgatapaccuppannajānanasamatthaṃ sabbaññutañāṇaṃ atthi nukho natthī"ti kaṅkhati.
Ātappāyāti viriyakaraṇatthāya. Anuyogāyāti punappunaṃ yogāya. Sātaccāyāti
satatakiriyāya. Padhānāyāti padahanatthāya. Ayaṃ paṭhamo cetokhīloti  ayaṃ satthari
vicikicchāsaṅkhāto paṭhamo cittassa thaddhabhāvo. Dhammeti pariyattidhamme ca
paṭivedhadhamme ca. Pariyattidhamme kaṅkhamāno "tepiṭakaṃ buddhavacanaṃ caturāsīti
dhammakkhandhasahassānīti vadanti, atthi nukho etaṃ natthī"ti kaṅkhati. Paṭivedhadhamme
kaṅkhamāno "vipassanānissando maggo nāma, magganissando phalaṃ nāma,
sabbasaṅkhārapaṭinissaggo nibbānaṃ nāmāti vadanti, taṃ atthi nukho natthī"ti
@Footnote: 1 cha.Ma. paṭṭhāya na dissati.  2 cha.Ma. va na dissati  3 i. thaddhabhāvo

---------------------------------------------------------------------------------------------
page229.
Kaṅkhati. Saṃghe kaṅkhatīti "ujupaṭipannoti ādīnaṃ padānaṃ vasena evarūpaṃ paṭipadaṃ
paṭipanno cattāro maggaṭṭhā cattāro phalaṭṭhāti aṭṭhannaṃ puggalānaṃ
samūhabhūto saṃgho nāma atthi nukho natthī"ti kaṅkhati. Sikkhāya kaṅkhamāno
"adhisīlasikkhā nāma, adhicittasikkhā nāma, adhipaññāsikkhā nāmāti vadanti,
sā atthi nukho natthī"ti kaṅkhati. Ayaṃ pañcamoti ayaṃ sabrahmacārīsu kopasaṅkhāto
pañcamo cittassa thaddhabhāvo kacavarabhāvo khāṇukabhāvo. (19)
                      Cetasovinībandhādipañcakavaṇṇanā
      [320] Cetasovinibandhāti cittaṃ bandhitvā muṭṭhiyaṃ katvā viya
gaṇhantīti cetasovinibandhā. Kāmesūti vatthukāmepi kilesakāmepi. Kāyeti
attano karajakāye. 1- Rūpeti bahiddhārūpe. Yāvadatthanti yattakaṃ icchati, tattakaṃ.
Udarāvadehakanti udarapūraṃ. Tañhi udaraṃ avadehanato "udarāvadehakan"ti vuccati.
Seyyasukhanti mañcapīṭhasukhaṃ. Passasukhanti yathāsukhaṃ 2- samparivattakaṃ sayantassa
dakkhiṇapassaṃ sayanaṃ 3- vā vāmapassaṃ vā sayanaṃ 3- sukhaṃ hoti, evaṃ uppannaṃ
sukhaṃ. Middhasukhanti niddāsukhaṃ. Anuyuttoti yuttappayutto viharati. Paṇidhāyāti
paṭṭhayitvā. 4- Brahmacariyenāti methunaviratibrahmacariyena. Devo vā bhavissāmīti
mahesakkhadevo vā bhavissāmi. Devaññataro vāti appesakkhadevesu vā
aññataro. (20)
      Indriyesu. Paṭhamapañcake lokiyāneva kathitāni. Dutiyapañcake
paṭhamadutiyacatutthāni lokiyāni, tatiyapañcamāni lokiyalokuttarāni. Tatiyapañcake
samathavipassanāmaggavasena lokiyalokuttarāni. (21-23)
                         Nissaranīyapañcakavaṇṇanā
      [321] Nissaraṇīyāti nissaṭā visaññuttā. Dhātuyoti attasuññasabhāvā.
Kāme manasikarototi kāmaṃ 5- manasikarontassa, asubhajjhānato vuṭṭhāya
@Footnote: 1 cha.Ma., i. kāye 2 cha.Ma., i. yathā
@3-3 cha.Ma., i. sayanaṃ na dissati 4 cha.Ma. patthayitvā 5 cha.Ma. kāme

---------------------------------------------------------------------------------------------
page230.
Agadaṃ gahetvā visaṃ vīmaṃsanto viya vīmaṃsanatthaṃ kāmābhimukhaṃ cittaṃ pesentassāti
attho. Na pakkhandatīti na pavisati. Na pasīdatīti pasādaṃ nāpajjati. Na
santiṭṭhatīti na patiṭṭhahati. 1- Na vimuccatīti nādhimuccati. Yathā pana kukkuṭapattaṃ
vā nhārudaddulaṃ vā aggimhi pakkhittaṃ paṭilīyati paṭikuṭṭati paṭivaṭṭati na
sampasāriyati, evaṃ paṭilīyati na sampasāriyati. Nekkhammaṃ kho panāti idha nekkhammaṃ
nāma dasasu asubhesu paṭhamajjhānaṃ, tamassa manasikaroto cittaṃ pakkhandati. Tassa
taṃ cittanti tassa taṃ asubhajjhānacittaṃ. Sugatanti gocare gatattā suṭṭhu gataṃ.
Subhāvitanti ahānabhāgiyattā suṭṭhu bhāvitaṃ. Suviṭṭhitanti kāmato suṭṭhu vuṭṭhitaṃ.
Suvimuttanti kāmehi suṭṭhu vimuttaṃ. Kāmapaccayā āsavā nāma kāmahetukā
cattāro āsavā. Vighātāti dukkhā. Pariḷāhāti kāmarāgapariḷāhā. Na so taṃ
vedanaṃ vedetīti so taṃ kāmavedanaṃ vighātapariḷāhavedanañca na vedayati. Idamakkhātaṃ
kāmānaṃ nissaraṇanti idaṃ asubhajjhānaṃ kāmehi nissaṭattā kāmānaṃ nissaraṇanti
akkhātaṃ. Yo pana taṃ jhānaṃ pādakaṃ katvā saṅkhāre sammasanto tatiyaṃ maggaṃ
patvā anāgāmiphalena nibbānaṃ disvā puna kāmā nāma natthīti jānāti,
tassa cittaṃ accantanissaraṇameva. Sesapadesupi eseva nayo. (24-1)
      Ayaṃ pana viseso, dutiyavāre mettājhānāni byāpādassa nissaraṇaṃ
nāma. Tatiyavāre karuṇājhānāni vihiṃsāya nissaraṇaṃ nāma. Catutthavāre
arūpajjhānāni rūpānaṃ nissaraṇaṃ nāma. Accantanissaraṇe cettha arahattaphalaṃ
yojetabbaṃ. (24-2-4)
      Pañcamavāre sakkāyaṃ manasikarototi suddhasaṃkhāre pariggaṇhitvā
arahattaṃ pattassa sukakhavipassakassa phalasamāpattito vuṭṭhāya vīmaṃsanatthaṃ
pañcūpādānakkhandhābhimukhaṃ cittaṃ pesentassa. Idamakkhātaṃ sakkāyassa nissaraṇanti
idaṃ arahattamaggena ca phalena ca nibbānaṃ disvā ṭhitassa bhikkhuno puna sakkāyo
natthīti uppannaṃ arahattaphalasamāpatticittaṃ sakkāyassa nissaraṇanti akkhātaṃ.
(24-5)
@Footnote: 1 cha.Ma. patiṭṭhati

---------------------------------------------------------------------------------------------
page231.
                        Vimuttāyatanapañcakavaṇṇanā
      [322] Vimuttāyatanānīti vimuccanakāraṇāni. Atthapaṭisaṃvedinoti pāliatthaṃ
jānantassa. Dhammapaṭisaṃvedinoti pāliṃ jānantassa. Pāmojjanti taruṇapiti.
Pītīti tuṭṭhākārabhūtā balavapīti. Kāyoti nāmakāyo passambhati. 1- Sukhaṃ vedetīti
sukhaṃ paṭilabhati. Cittaṃ samādhiyatīti arahattaphalasamādhinā samādhiyati. Ayañhi taṃ
dhammaṃ suṇanto āgatāgataṭṭhāne jhānavipassanāmaggaphalāni jānāti, tassa evaṃ
jānato pīti uppajjati, so tassā pītiyā antarā osakkituṃ na dento
upacārakammaṭṭhāniko hutvā vipassanaṃ vaḍḍhetvā arahattaṃ pāpuṇāti. Taṃ
sandhāya vuttaṃ "cittaṃ samādhiyatī"ti. Sesesupi eseva nayo. Ayaṃ pana viseso.
Samādhinimittanti aṭṭhatiṃsāya ārammaṇesu aññataro samādhiyeva samādhinimittaṃ.
Sugahitaṃ hotītiādīsu ācariyassa santike kammaṭṭhānaṃ uggaṇhantena suṭṭhu
gahitaṃ hoti. Sumanasikatanti suṭṭhu manasikataṃ. Sūpadhāritanti suṭṭhu upadhādhitaṃ.
Suppaṭividdhaṃ paññāyāti paññāya suṭṭhu paccakkhaṃ kataṃ. Tasmiṃ dhammeti tasmiṃ
kammaṭṭhānapālidhamme. (25)
      Vimuttiparipācanīyāti vimutti vuccati arahattaṃ, taṃ paripācentīti
vimuttiparipācanīyā. Aniccasaññāti aniccānupassanāñāṇe uppannasaññā.
Anicce dukkhasaññāti dukkhānupassanāñāṇe uppannasaññā. Dukkhe
anattasaññāti anattānupassanāñāṇe uppannasaññā. Pahānasaññāti
pahānānupassanāñāṇa uppannasaññā. Virāgasaññāti virāgānupassanāñāṇe
uppannasaññā. (26)
      "ime kho āvuso"tiādi vuttanayeneva yojetabbaṃ. Iti chabbīsatiyā
pañcakānaṃ vasena tiṃsasatapañhe kathento thero sāmaggīrasaṃ dassesīti.
                        Pañcakavaṇṇanā niṭṭhitā.
                          ------------
@Footnote: 1 cha.Ma., i. paṭipassambhati

---------------------------------------------------------------------------------------------
page232.
                            Chakkavaṇṇanā
      [323] Iti pañcakavasena sāmaggīrasaṃ dassetvā idāni chakkavasena
dassetuṃ puna desanaṃ ārabhi.
      Tattha ajjhattikānīti ajjhattajjhattikāni. Bāhirānīti tato ajjhattajjhattato
bahi bhūtāni. Vitthārato pana āyatanakathā visuddhimagge kathitāva. Viññāṇakāyāti
viññāṇasamūhā. Cakkhuviññāṇanti cakkhupasādanissitaṃ kusalākusalavipākaviññāṇaṃ.
Eseva nayo sabbattha. Cakkhusamphassoti cakkhunissito samphasso.
Sotasamphassādīsupi eseva nayo. Manosamphassoti ime dasa samphasse ṭhapetvā
seso sabbo manosamphasso nāma. Vedanāchakkaṃpi eteneva nayena veditabbaṃ.
Rūpasaññāti rūpaṃ ārammaṇaṃ katvā uppannasaññā. 1- Etenupāyena sesāpi
veditabbā. Cetanāchakkepi eseva nayo. Tathā taṇhāchakke. (1-8)
      [324] Agāravoti gāravavirahito. Appatissoti appatissayo
anīcavutti. Ettha pana yo bhikkhu satthari dharamāne tīsu kālesu upaṭṭhānaṃ na
yāti. Satthari anupāhane caṅkamante saupāhano caṅkamati, nīce caṅkame 2-
caṅkamante ucce caṅkamati, heṭṭhā vasante upari vasati, satthu dassanaṭṭhāne
ubho aṃse pārupati, chattaṃ dhāreti, upāhanaṃ dhāreti, nhāyati, uccāraṃ vā
passāvaṃ vā karoti. Parinibbute vā 3- pana cetiyaṃ vandituṃ na gacchati, cetiyassa
paññāyanaṭṭhāne satthu dassanaṭṭhāne vuttaṃ sabbaṃ karoti, ayaṃ satthari agāravo
nāma. Yo pana dhammassavane saṃghuṭṭhe sakkaccaṃ na gacchati sakkaccaṃ dhammaṃ na
suṇāti, samullapanto nisīdati, sakkaccaṃ na gaṇhāti, na vāceti, ayaṃ dhamme
agāravo nāma. Yo pana therena bhikkhunā anajjhiṭṭho dhammaṃ deseti, nisīdati, pañhaṃ
katheti, vuḍḍhe bhikkhū ghaṭṭento gacchati, tiṭṭhati, nisīdati, dussapallatthikaṃ vā
hatthapallatthikaṃ vā karoti, saṃghamajjhe ubho aṃse pārupati, chattupāhanaṃ dhāreti,
ayaṃ saṃghe agāravo nāma. Ekabhikkhusmiṃpi hi agārave kate saṃghe agāravo
@Footnote: 1 cha.Ma. uppannā saññā  2 cha.Ma. caṅkame na dissati  3 cha.Ma., i. vā na dissati

---------------------------------------------------------------------------------------------
page233.
Katova hoti. Tisso sikkhā pana apūrayamānova sikkhāya agāravo nāma.
Appamādalakkhaṇaṃ ananubrūhayamāno appamāde agāravo nāma. Duvidhaṃpi paṭisanthāraṃ
akaronto paṭisanthāre agāravo nāma. Cha gāravo vuttappaṭipakkhavasena
veditabbo. (9-10)
      Somanassūpavicārāti somanassasampayuttā vicāRā. Somanassaṭṭhāniyanti
somanassakāraṇabhūtaṃ. Upavicaratīti vitakkena vitakketvā vicārena paricchindati.
Eseva nayo sabbattha. Domanassūpavicārāpi evameva veditabbā. Tathā
upekkhūpavicāRā. Sārāṇīyadhammā heṭṭhā vitthāritā. Diṭṭhisāmaññagatoti iminā
pana padena kosambikasutte paṭhamamaggo kathito. Idha cattāropi maggā.
(11-14)
                         Vivādamūlachakkavaṇṇanā
      [325] Vivādamūlānīti vivādassa mūlāni. Kodhanoti kujjhanalakkhaṇena
kodhena samannāgato. Upanāhīti veraappaṭinissaggalakkhaṇena upanāhena
samannāgato. Ahitāya dukkhāya devamanussānanti dvinnaṃ bhikkhūnaṃ vivādo kathaṃ
devamanussānaṃ ahitāya dukkhāya saṃvattati. Kosambikakkhandhake viya dvīsu bhikkhūsu
vivādaṃ āpannesu tasmiṃ vihāre tesaṃ antevāsikā vivadanti. Tesaṃ ovādaṃ
gaṇhanto bhikkhunīsaṃgho vivadati. Tato tesaṃ upaṭṭhākā vivadanti. Atha manussānaṃ
ārakkhadevatā dve koṭṭhāsā honti. Tattha dhammavādīnaṃ ārakkhadevatā
dhammavādiniyo honti adhammavādīnaṃ adhammavādiniyo. Tato ārakkhadevatānaṃ mittā
bhummā devatā bhijjanti. Evaṃ paramparā yāva brahmalokā ṭhapetvā ariyasāvake
sabbe devamanussā dve koṭṭhāsā honti. Dhammavādīhi pana adhammavādinova
bahutarā honti. Tato "yaṃ bahukehi gahitaṃ, taṃ icchan"ti 1- dhammaṃ visajjetvā
bahutarāva adhammaṃ gaṇhanti. Te adhammaṃ purakkhitvā 2- vadantā apāyesu nibbattanti.
Evaṃ dvinnaṃ bhikkhūnaṃ vivādo devamanussānaṃ ahitāya dukkhāya hoti.
@Footnote: 1 cha.Ma. tacchanati, i. gaṇhanti   2 cha.Ma. purakkhatvā

---------------------------------------------------------------------------------------------
page234.
      Ajjhattaṃ vāti tumhākaṃ abbhantaraparisāya. Bahiddhāti paresaṃ
parisāya.
      Makkhīti paresaṃ guṇamakkhanalakkhaṇena makkhena samannāgato. Paḷāsīti
yugaggāhalakkhaṇena palāsena samannāgato. Issukīti parasakkārādīni
issāyanalakkhaṇāya issāya samannāgato. Maccharīti āvāsamacchariyādīhi samannāgato.
Saṭhoti kerāṭiko. Māyāvīti katapāpapaṭicchādako. Pāpicchoti asantasambhāvanicchāyako 1-
dussīlo. Micchādiṭṭhīti natthikavādī ahetukavādī akiriyavādī. Sandiṭṭhiparāmāsīti
sayaṃ diṭṭhimeva parāmasati. Ādhānaggāhīti daḷhaggāhī. Duppaṭinissaggīti na sakkā
hoti gahitaṃ visajjāpetuṃ. 2- (15)
      Paṭhavīdhātūti patiṭṭhādhātu. Āpodhātūti ābandhanadhātu. Tejodhātūti
paripācanadhātu. Vāyodhātūti vitthambhanadhātu. Ākāsadhātūti asamphuṭṭhadhātu.
Viññāṇadhātūti vijānanadhātuyeva. (16)
                         Nissaraṇiyachakkavaṇṇanā
      [326] Nissaraṇiyā dhātuyoti nissaṭā dhātuyova. Pariyādāya tiṭṭhatīti
pariyādiyitvā hāpetvā tiṭṭhati. Mā hevantissa vacanīyoti yasmā abhūtaṃ
byākaraṇaṃ byākaroti, tasmā mā evaṃ bhaṇīti vattabbo. Yadidaṃ mettācetovimuttīti
yā ayaṃ mettācetovimutti, idaṃ nissaraṇaṃ byāpādassa, byāpādato nissaṭāti
attho. Yo pana mettāya tikacatukkajjhānato vuṭṭhito saṅkhāre sammasitvā
tatiyamaggaṃ patvā "puna byāpādo natthī"ti tatiyaphalena nibbānaṃ passati, tassa
cittaṃ accantanissaraṇaṃ byāpādassa. Etenūpāyena sabbattha attho veditabbo.
(17-1-4)
      Animittā cetovimuttīti arahattaphalasamāpatti. Sā hi rāganimittādīnañceva
rūpanimittādīnañca niccanimittādīnañca abhāvā "animittā"ti vuttā.
Nimittānusārīti vuttappabhedaṃ nimittaṃ anusaratīti nimittānusārī. (17-5)
@Footnote: 1 cha.Ma., i. asantasambhāvanicchako 3 cha.Ma. vissajjāpetuṃ, i. nissajjāpetuṃ

---------------------------------------------------------------------------------------------
page235.
      Asmīti asmimāno. Ayamahamasmīti pañcasu khandhesu ayannāma ahaṃ
asmīti ettāvatā arahattaṃ byākataṃ hoti. Vicikicchākathaṃkathāsallanti
vicikicchābhūtaṃ kathaṃkathāsallaṃ. Mā hevantissa vacanīyoti sace te paṭhamamaggavajjhā
vicikicchā uppajjati, arahattabyākaraṇaṃ micchā hoti, tasmā mā abhūtaṃ bhaṇīti
vāretabbo. Asmimānasamugghātoti arahattamaggo. Arahattaphalavasena hi nibbāne diṭṭhe
puna asmimāno natthīti arahattamaggo asmimānasamugghātoti vutto. (17-6)
                        Anuttariyādichakkavaṇṇanā
      [327] Anuttariyānīti anuttarāni jeṭṭhakāni. Dassanesu anuttariyaṃ
dassanānuttariyaṃ. Sesapadesupi eseva nayo. Tattha hatthiratanādīnaṃ dassanaṃ na
dassanānuttariyaṃ, niviṭṭhasaddhassa pana niviṭṭhapemavasena dasabalassa vā bhikkhusaṃghassa
vā kasiṇaasubhanimittādīnaṃ vā aññatarassa dassanaṃ dassanānuttariyaṃ nāma.
Khattiyādīnaṃ guṇakathāsavanaṃ na savanānuttariyaṃ, niviṭṭhasaddhassa pana niviṭṭhapemavasena
tiṇṇaṃ vā ratanānaṃ guṇakathāsavanaṃ tepiṭakabuddhavacanassavanaṃ vā savanānuttariyaṃ
nāma. Maṇiratanādilābho na lābhānuttariyaṃ, sattavidhaariyadhanalābho pana lābhānuttariyaṃ
nāma. Hatthisippādisikkhanaṃ na sikkhānuttariyaṃ. Sikkhattayapūraṇaṃ pana sikkhānuttariyaṃ
nāma. Khattiyādīnaṃ pāricariyā na pāricariyānuttariyaṃ, tiṇṇaṃ pana ratanānaṃ pāricariyā
pāricariyānuttariyaṃ nāma. Khattiyādīnaṃ guṇānussaraṇaṃ na anussaraṇānuttariyaṃ,
tiṇṇaṃ pana ratanānaṃ guṇānussaraṇaṃ anussaraṇānuttariyaṃ nāma. (18)
      Anussatiyova anussatiṭṭhānāni nāma. Buddhānussatīti buddhassa
guṇānussaraṇaṃ. Evaṃ anussarato hi pīti uppajjati. So taṃ pītiṃ khayato vayato
paṭṭhapetvā arahattaṃ pāpuṇāti. Upacārakammaṭṭhānaṃ nāmetaṃ gihīnaṃpi labbhati,
eseva nayo sabbattha. Vitthārakathā panettha visuddhimagge vuttanayeneva
veditabbā. (19)

---------------------------------------------------------------------------------------------
page236.
                         Satatavihārachakkavaṇṇanā
      [328] Satatavihārāti khīṇāsavassa niccavihāRā. Cakkhunā rūpaṃ disvāti
cakkhudvārārammaṇe āpāthagate taṃ rūpaṃ cakkhuviññāṇena disvā javanakkhaṇe
iṭṭhe arajjanto neva sumano hoti, aniṭṭhe adussanto na dummano.
Asamapekkhane mohaṃ anuppādento upekkhako viharati majjhatto, satiyā yuttattā
sato, sampajaññena yuttattā sampajāno. Sesapadesupi eseva nayo. Iti
chasupi dvāresu upekkhako viharatīti. Iminā chaḷaṅgūpekkhā kathitā. Sampajānoti
vacanato pana cattāri ñāṇasampayuttacittāni labbhanti. Satatavihārāti vacanato
aṭṭhapi mahācittāni labbhanti. Arajjanto adussantoi vacanato dasapi cittāni
labbhanti. Somanassaṃ kathaṃ labbhatīti ce. Āsevanato labbhati. (20)
                          Abhijātichakkavaṇṇanā
      [329] Abhijātiyoti jātiyo. Kaṇhābhijātiko samānoti kaṇhe
nīcakule jāto hutvā. Kaṇhaṃ dhammaṃ abhijāyatīti kāḷakaṃ dasadussīlayadhammaṃ pasavati
karoti. So taṃ abhijāyitvā niraye nibbattati. Sukkaṃ dhammanti ahaṃ pubbepi
puññānaṃ akatattā nīcakule nibbatto. Idāni puññaṃ karomīti puññasaṅkhātaṃ
paṇḍaradhammaṃ abhijāyati. So tena sagge nibbattati. Akaṇhaṃ asukkaṃ nibbānanti
nibbānañhi sace kaṇhaṃ bhaveyya, kaṇhavipākaṃ dadeyya. Sace sukkaṃ, sukkavipākaṃ
dadeyya. Dvinnaṃpi appadānato pana "akaṇhaṃ asukkan"ti vuttaṃ. Nibbānañca
nāma imasmiṃ atthe arahattaṃ adhippetaṃ. Tañhi kilesanibbānante jātattā
nibbānaṃ nāma. Taṃ esa abhijāyati pasavati karoti. Sukkābhijātiko samānoti
sukke uccakule jāto hutvā. Sesaṃ vuttanayeneva veditabbaṃ. (21)

---------------------------------------------------------------------------------------------
page237.
                        Nibbedhabhāgiyachakkavaṇṇanā
      nibbedhabhāgiyāti nibbedho vuccati nibbānaṃ, taṃ bhajanti upagacchantīti
nibbedhabhāgiyā. Aniccasaññādayo pañcake vuttā. Nirodhānupassanāñāṇe sñañā
nirodhasaññā nāma. (22)
      "ime kho āvuso"tiādi vuttanayeneva yojetabbaṃ. Iti dvāvīsatiyā
chakkānaṃ vasena dvattiṃsasatapañhe kathento thero sāmaggīrasaṃ dassesīti.
                         Chakkavaṇṇanā niṭṭhitā.
                           -----------
                            Sattakavaṇṇanā
      [330] Iti chakkavasena sāmaggīrasaṃ dassetvā idāni sattakavasena
dassetuṃ puna desanaṃ ārabhi.
      Tattha sampattipaṭilābhaṭṭhena saddhāeva dhanaṃ saddhādhanaṃ. Eseva nayo
sabbattha paññādhanaṃ panettha sabbaseṭṭhaṃ. Paññāya hi ṭhatvā tīṇi sucaritāni
pañca sīlāni dasa sīlāni pūretvā saggūpagā honti, sāvakapāramīñāṇaṃ,
paccekabodhiñāṇaṃ, sabbaññutañāṇañca paṭivijjhanti. Imāsaṃ sampattīnaṃ
paṭilābhakāraṇato paññā "dhanan"ti vuttā. Sattapi cetāni lokiyalokuttaramissakāneva
kathitāni. Bojjhaṅgakathā kathitāva. (1-2)
      Samādhiparikkhārāti samādhiparivāRā. Sammādiṭṭhādīni vuttatthāneva.
Ime hi 1- satta parikkhā lokiyalokuttarāva kathitā. (3)
      Asataṃ dhammā asantā vā dhammā lāmakā dhammāti asaddhammā.
Vipariyāyena saddhammā veditabbā. Sesamettha uttānatthameva. Saddhammesu pana
saddhādayo sabbepi vipassakasseva kathitā. Tesupi paññā lokiyalokuttarāva. 2-
Ayaṃ viseso. (4-5)
@Footnote: 1 cha.Ma., i. imepi 2 cha.Ma., i. va saddo na dissati

---------------------------------------------------------------------------------------------
page238.
      Sappurisānaṃ dhammāti sappurisadhammā. Tattha suttageyyādikaṃ dhammaṃ
jānātīti dhammaññū. Tassa tasseva bhāsitassa atthaṃ jānātīti atthaññū.
"ettakomhi sīlena samādhinā paññāyā"ti evaṃ attānaṃ jānātīti attaññū.
Paṭiggahaṇaparibhogesu mattaṃ jānātīti mattaññū. Ayaṃ kālo uddesassa, ayaṃ
kālo paripucchāya, ayaṃ kālo yogassa adhigamāyāti evaṃ kālaṃ jānātīti
kālaññū. Ettha ca pañca vassāni uddesassa kālo. Dasa paripucchāya. Idaṃ
atisambādhaṃ. Dasa vassāni pana uddesassa kālo. Vīsati paripucchāya. Tato paraṃ
yoge kammaṃ kātabbaṃ. Aṭṭhavidhaṃ parisaṃ jānātīti parisaññū. Sevitabbāsevitabbaṃ
puggalaṃ jānātīti puggalaññū. (6)
      [331] Niddasavatthūnīti niddasādivatthūni. Niddaso bhikkhu, nibbīso,
nittiṃso, niccattālīso, nippaññāso, bhikkhūti evaṃ vacanakāraṇāni. Ayaṃ kira
pañho titthiyasamaye uppanno. Titthikā 1- hi dasavassakāle mataṃ niggaṇṭhaṃ
niddasoti vadanti. So kira puna dasavasso na hoti. Na kevalañca dasavassova.
Navavassopi .pe. Ekavassopi na hoti. Eteneva nayena vīsativassādikālepi
mataṃ nibbīso nittiṃso niccattālīso nippaññāsoti vadanti. Āyasmā ānando
gāme piṇḍāya 2- vicaranto taṃ kathaṃ sutvā vihāraṃ gantvā bhagavato ārocesi.
Bhagavā āha:-
      "na idaṃ ānanda titthikānaṃ 3- adhivacanaṃ mama sāsane khīṇāsavassetaṃ
adhivacananti. 4- Khīṇāsavo hi dasavassakāle parinibbuto puna dasavasso na hoti.
Na kevalañca dasavassova, navavassopi .pe. Ekavassopi. Na kevalañca
ekavassova, dasamāsikopi .pe. Ekamāsikopi. Ekadivasikopi. Ekamuhuttikopi
na hotieva. Kasmā? puna paṭisandhiyā abhāvā. Nibbīsādīsupi eseva nayo.
Iti bhagavā mama sāsane khīṇāsavassetaṃ adhivacanan"ti 5-
      vatvā yehi kāraṇehi so niddaso hoti, tāni dassetuṃ satta
niddasavatthūni desesi. 5- Theropi tameva desanaṃ uddharitvā satta niddasavatthūni
@Footnote: 1 cha.Ma. titthiyā, i. titthiyasmiṃ   2 cha.Ma., i. piṇḍāya na dissati
@3 cha.Ma. titthiyānaṃ   4 cha.Ma., i. adhivacanaṃ   5 cha.Ma. deseti

---------------------------------------------------------------------------------------------
page239.
Idhāvuso bhikkhu sikkhāsamādānetiādimāha. Tattha idhāti imasmiṃ sāsane.
Sikkhāsamādāne tibbacchando hotīti sikkhattayapūraṇe bahalacchando hoti. Āyatiñca
sikkhāsamādāne avigatapemoti anāgate punadivasādīsupi sikkhāpūraṇe adhigatapemena
samannāgato hoti. Dhammanisantiyāti dhammanisāmanāya. Vipassanāyetaṃ adhivacanaṃ.
Icchāvinayeti taṇhāvinayane. Paṭisallāneti ekībhāve. Viriyārambheti
kāyikacetasikaviriyassa pūraṇe. Satinepakketi satiyañceva nipakkabhāve 1- ca.
Diṭṭhipaṭivedheti maggadassane. Sesaṃ sabbattha vuttanayeneva veditabbaṃ (7)
      saññāsu asubhānupassanāñāṇe saññā asubhasaññā. Ādīnavānupassanāñāṇe
saññā ādīnavasaññā nāma. Sesā heṭṭhā vuttāeva.
Balasattakaviññāṇaṭṭhitisattakapuggalasattakāni vuttanayāneva. Appahīnaṭṭhena
anusayantīti anusayā. Thāmagato kāmarāgo kāmarāgānusayo. Esa nayo sabbattha.
Saññojanasattakaṃ uttānatthameva. (8-13)
                        Adhikaraṇasamathasattakavaṇṇanā
      adhikaraṇasamathesu adhikaraṇāni samenti vūpasamentīti adhikaraṇasamathā.
Uppannuppannānanti uppannānaṃ uppannānaṃ. Adhikaraṇānanti vivādādhikaraṇaṃ
anuvādādhikaraṇaṃ āpattādhikaraṇaṃ kiccādhikaraṇanti imesaṃ catunnaṃ. Samathāya
vūpasamāyāti samathatthañceva vūpasamanatthañca. Sammukhāvinayo dātabbo .pe.
Tiṇavatthārakoti ime satta samathā dātabbā.
      Tatrāyaṃ vinicchayanayo. Adhikaraṇesu tāva dhammoti vā adhammoti vā
aṭṭhārasahi vatthūhi vivadantānaṃ bhikkhūnaṃ yo vivādo, idaṃ vivādādhikaraṇaṃ nāma.
Sīlavipattiyā vā ācāradiṭṭhiājīvavipattiyā vā anuvadantānaṃ yo 2- anuvādo
upavadanā ceva codanā ca, idaṃ anuvādādhikaraṇaṃ nāma. Mātikāya āgatā
pañca, vibhaṅge dveti sattapi āpattikkhandhā, idaṃ āpattādhikaraṇaṃ nāma.
Saṃghassa apalokanādīnaṃ catunnaṃ kammānaṃ karaṇaṃ, idaṃ kiccādhikaraṇaṃ nāma.
@Footnote: 1 cha.Ma. nepakkabhāve  2 cha.Ma., i. yo na dissati

---------------------------------------------------------------------------------------------
page240.
      Tattha vivādādhikaraṇaṃ dvīhi samathehi sammati sammukhāvinayena ca
yebhuyyasikāya ca. Sammukhāvinayeneva sammamānaṃ yasmiṃ vihāre uppannaṃ tasmiṃyeva
vā aññattha vūpasametuṃ gacchantānaṃ antarāmagge vā yattha gantvā saṃghassa
niyyātitaṃ tattha saṃghena vā saṃghe vūpasametuṃ asakkonte tattheva ubbāhikāya
sammatapuggalehi vā vinicchitaṃ sammati. Evaṃ sammamāne ca panetasmiṃ yā
saṃghasammukhatā dhammasammukhatā vinayasammukhatā puggalasammukhatā, ayaṃ sammukhāvinayo
nāma.
      Tattha ca kārakasaṃghassa saṃghasāmaggīvasena sammukhībhāvo ayaṃ 1-
saṃghasammukhatā. Sametabbassa vatthuno bhūtatā dhammasammukhatā. Yathā taṃ sametabbaṃ,
tatheva sammasanaṃ 2- vinayasammukhatā. Yo ca vivadati, yena ca vivadati, tesaṃ ubhinnaṃ
atthapaccatthikānaṃ sammukhībhāvo puggalasammukhatā. Ubbāhikāya vūpasame panettha
saṃghasammukhatā parihāyati. Evaṃ tāva sammukhāvinayeneva sammati.
      Sace panevaṃpi na sammati, atha naṃ ubbāhikāya sammatā bhikkhū "na
mayaṃ sakkoma vūpasametun"ti saṃghasseva niyyātenti, tato saṃgho pañcaṅgasamannāgataṃ
bhikkhuṃ salākaggāhāpakaṃ sammannati. Tena guḷhakavivaṭakasakaṇṇajappakesu tīsu
salākaggāhesu aññatravasena salākaṃ gāhāpetvā sannipatitaparisāya dhammavādīnaṃ
yebhuyyatāya yathā te dhammavādino vadanti, evaṃ vūpasantaṃ adhikaraṇaṃ
sammukhāvinayena ca yebhuyyasikāya ca vūpasantaṃ hoti.
      Tattha sammukhāvinayo vuttanayoeva. Yaṃ pana yebhuyyasikāya 3- kammassa
karaṇaṃ, ayaṃ yebhuyyasikā nāma. Evaṃ vivādādhikaraṇaṃ dvīhi samathehi sammati.
      Anuvādādhikaraṇaṃ catūhi samathehi sammati sammukhāvinayena ca sativinayena
ca amuḷhavinayena ca tassapāpiyasikāya ca. Sammukhāvinayeneva sammamānaṃ yo ca
anuvadati, yañca anuvadati, tesaṃ vacanaṃ sutvā sace kāci āpatti natthi, ubho
khamāpetvā, sace atthi, ayaṃ nāmettha āpattīti evaṃ vinicchitaṃ vūpasammati.
Tattha sammukhāvinayalakkhaṇaṃ vuttanayameva. Yadā pana khīṇāsavassa bhikkhuno amūlikāya
@Footnote: 1 cha.Ma. ayaṃ na dissati  2 cha.Ma. sammanaṃ   3 cha.Ma., i. yebhuyyasikā

---------------------------------------------------------------------------------------------
page241.
Sīlavipattiyā anuddhaṃsitassa sativinayaṃ yācamānassa saṃgho ñatticatutthena kammena
sativinayaṃ deti, tadā sammukhāvinayena ca sativinayena ca vūpasantaṃ hoti. Dinne
pana sativinaye puna tasmiṃ puggale kassaci anuvādo na rūhati.
      Yadā ummattako bhikkhu ummādavasena assāmaṇake ajjhācāre
"saratāyasmā evarūpiṃ āpattin"ti bhikkhūhi codiyamāno "ummattakena me
āvuso etaṃ kataṃ, nāhantaṃ sarāmī"ti bhaṇantopi bhikkhūhi codiyamānova puna
acodanatthāya amuḷhavinayaṃ yācati, saṃgho cassa ñatticatutthena kammena amuḷhavinayaṃ
deti, tadā sammukhāvinayena ca amuḷhavinayena ca vūpasantaṃ hoti. Dinne pana
amuḷhavinaye puna tasmiṃ puggale kassaci tappaccayā anuvādo na rūhati.
      Yadā pana pārājikena vā pārājikasāmantena vā codiyamānassa
aññenaññaṃ paṭicarato pāpussannatāya pāpiyassa puggalassa "sacāyaṃ icchinnamūlo
bhavissati, sammāva vattitvā osāraṇaṃ labhissati. Sace chinnamūlo ayamevassa
nāsanā bhavissatī"ti maññamāno saṃgho ñatticatutthena kammena tassa pāpiyasikaṃ
karoti, tadā sammukhāvinayena ca tassapāpiyasikāya ca vūpasantaṃ hotīti. Evaṃ
anuvādādhikaraṇaṃ catūhi samathehi sammati.
      Āpattādhikaraṇaṃ tīhi samathehi sammati sammukhāvinayena ca paṭiññātakaraṇena
ca tiṇavatthārakena ca. Tassa sammukhāvinayeneva vūpasamo natthi. Yadā
pana ekassa vā bhikkhuno santike saṃghagaṇamajjhesu vā bhikkhu lahukaṃ āpattiṃ
deseti, tadā āpattādhikaraṇaṃ sammukhāvinayena ca paṭiññātakaraṇena ca vūpasammati.
      Tattha sammukhāvinaye tāva yo ca deseti, yassa ca deseti, tesaṃ
sammukhībhāvo puggalasammukhatā. Sesaṃ vuttanayameva.
      Puggalassa ca gaṇassa ca desanākāle saṃghasammukhatā parihāyati. Yaṃ 1-
panettha ahaṃ bhante itthannāmaṃ āpattiṃ āpannoti ca āma passāmīti ca
paṭiññāya, 2- tāya paṭiññāya "āyatiṃ saṃvareyyāsī"ti karaṇaṃ, taṃ paṭiññātakaraṇaṃ
nāma. Saṃghādisesehi parivāsādiyācanā paṭiññā. Parivāsādīnaṃ dānaṃ
@Footnote: 1 cha.Ma., i. yā   2 cha.Ma., i. paṭiññā

---------------------------------------------------------------------------------------------
page242.
Paṭiññātakaraṇaṃ nāma. Dvepakkhajātā pana bhaṇḍanakārakā bhikkhū bahuṃ assāmaṇakaṃ
ajjhācaritvā puna lajjidhamme uppanne sace mayaṃ imāhi āpattīhi aññamaññaṃ
kareyyāma, 1- siyāpi taṃ adhikaraṇaṃ kakkhaḷatāya saṃvatteyyāti aññamaññaṃ
āpattiyā kārāpane dosaṃ disvā yadā tiṇavatthārakakammaṃ karonti,
tadāāpattādhikaraṇaṃ sammukhāvinayena ca tiṇavatthārakena ca sammati.
      Tattha hi yattakā hatthapāsūpagatā "na me taṃ khamatī"ti evaṃ
diṭṭhāvikammaṃ akatvā niddaṃpi okkantā honti, sabbesaṃ ṭhapetvā thullavajjañca
gihipaṭisaṃyuttañca sabbāpattiyo vuṭṭhahanti, evaṃ āpattādhikaraṇaṃ tīhi samathehi
sammati.
      Kiccādhikaraṇaṃ ekena samathena sammati sammukhāvinayeneva. Imāni
cattāri adhikaraṇāni yathānurūpaṃ imehi sattahi samathehi sammanti. Tena vuttaṃ
"uppannuppannānaṃ adhikaraṇānaṃ samathāya vūpasamāya sammukhāvinayo dātabbo
.pe. Tiṇavatthārakoti. Ayamettha vinicchayanayo. Vitthāro pana samathakkhandhake
āgatoyeva. Vinicchayopissa samantapāsādikāya vutto. (14)
      "ime kho āvuso"tiādi vuttanayeneva yojetabbaṃ. Iti cuddasannaṃ
sattakānaṃ vasena aṭṭhanavutipañhe kathento thero sāmaggīrasaṃ dassesīti.
                        Sattakavaṇṇanā niṭṭhitā.
                          -------------
                            Aṭaṭhakavaṇṇanā
      [333] Iti sattakavasena sāmaggīrasaṃ dassetvā idāni aṭṭhakavasena
dassetuṃ puna desanaṃ ārabhi.
      Tattha micchattāti ayāthāvā micchāsabhāvā. Sammattāti yāthāvā
sammāsabhāvā. (1-2)
@Footnote: 1 cha.Ma. kāressāma, i. karissāma

---------------------------------------------------------------------------------------------
page243.
      [334] Kusītavatthūnīti kusītassa alasassa vatthūni, patiṭṭhā kosajjakāraṇānīti
attho. Kammaṃ kattabbaṃ hotīti cīvaravicāraṇādikammaṃ kattabbaṃ 1- hoti. Na viriyaṃ
ārabhatīti duvidhampi viriyaṃ nārabhati. Appattassāti jhānavipassanāmaggaphaladhammassa
appattassa pattiyā. Anadhigatassāti tasseva anadhigatassa adhigamanatthāya.
Asacchikatassāti tasseva appaccakkhakatassa sacchikaraṇatthāya. Idaṃ
paṭhamanti idaṃ handāhaṃ nipajjāmīti evaṃ osīdanaṃ paṭhamaṃ kusītavatthu. Iminā
nayena sabbattha attho veditabbo. "māsācitaṃ maññe"ti ettha pana māsācitannāma
tintamāso. Yathā tintamāso garuko hoti, evaṃ garukoti adhippāyo.
Gilānavuṭṭhito hotīti gilāno hutvā pacchā vuṭṭhito hoti. (4)
      [335] Ārambhavatthūnīti viriyakāraṇāni. Tesampi imināva nayena
attho veditabbo. (5)
      [336] Dānavatthūnīti dānakāraṇāni. Āsajja dānaṃ detīti patvā
dānaṃ deti. Āgataṃ disvāva taṃmuhuttaṃyeva 2- nisīdāpetvā sakkāraṃ katvā dānaṃ
deti, dassāmi dassāmīti na kilameti. Iti ettha āsādanaṃ dānakāraṇaṃ nāma
hoti. Bhayā dānaṃ detītiādīsupi bhayādīni dānakāraṇānīti veditabbāni. Tattha
bhayaṃ nāma ayaṃ adāyako akārakoti garahābhayaṃ vā apāyabhayaṃ vā. Adāsi meti
mayhaṃ pubbe esa idaṃ nāma adāsīti paṭideti 3- dassati meti anāgate
idaṃ nāma dassatīti deti. Sāhu dānanti dānaṃ nāma sādhu sundaraṃ, buddhādīhi
paṇḍitehi pasatthanti deti. Cittālaṅkāracittaparikkhāratthaṃ dānaṃ detīti
samathavipassanācittassa alaṅkāratthañceva parivāratthañca deti. Dānañhi cittaṃ mudukaṃ
karoti. Yena laddhaṃ hoti, sopi laddhaṃ meti muducitto hoti, yena dinnaṃ,
sopi dinnaṃ mayāti muducitto hoti, iti ubhinnaṃpi cittaṃ mudukaṃ karoti, teneva
"adantadamanan"ti vuccati. Yathāha:-
           adantadamanaṃ dānaṃ        adānaṃ dantadūsakaṃ
           dānena piyavācāya      unnamanti namanti cāti.
Imesu pana aṭṭhasu dānesu cittālaṅkāradānameva uttamaṃ. (6)
@Footnote: 1 cha.Ma., i. kātabbaṃ  2 cha.Ma., i. muhuttaṃyeva  3 cha.Ma., i. deti

---------------------------------------------------------------------------------------------
page244.
      [337] Dānūpapattiyoti dānapaccayā upapattiyo. Dahatīti ṭhapeti.
Adhiṭṭhātīti tasseva vevacanaṃ. Bhāvetīti vaḍḍheti. Hīne vimuttanti hīnesu
pañcakāmaguṇesu vimuttaṃ. Uttari abhāvitanti tato uttarimaggaphalatthāya abhāvitaṃ.
Tatrūpapattiyā saṃvattatīti yaṃ ṭhānaṃ 1- patthetvā kusalaṃ kataṃ, tattha tattha
nibbattanatthāya saṃvattati.
      Vītarāgassāti maggena vā samucchinnarāgassa samāpattiyā vā vikkhambhitarāgassa.
Dānamatteneva hi brahmaloke nibbattituṃ va sakkā. Dānaṃ pana
samādhivipassanācittassa alaṅkāro parivāro hoti. Tato dānena muducitto
brahmavihāre bhāvetvā brahmaloke nibbattati. Tena vuttaṃ "vītarāgassa no
sarāgassā"ti. (7)
      Khattiyānaṃ parisā khattiyaparisā, samūhoti attho. Eseva nayo
sabbattha. (8)
      Lokassa dhammā lokadhammā. Etehi mutto nāma natthi, buddhānaṃpi
hontiyeva. Vuttampi cetaṃ "aṭṭhime bhikkhave lokadhammā lokaṃ anuparivattanti,
loko ca aṭṭha lokadhamme anuparivattatī"ti. 2- Lābho alābhoti lābhe āgate
alābho āgatoevāti veditabbo. Yasādīsupi eseva nayo. (9)
      [338] Abhibhāyatanavimokkhakathā heṭṭhā kathitāeva. (10-11)
      "ime kho āvuso"tiādi vuttanayeneva yojetabbaṃ. Iti ekādasannaṃ
aṭṭhakānaṃ vasena aṭṭhāsīti pañhe kathento thero sāmaggīrasaṃ dassesīti.
                        Aṭṭhakavaṇṇanā niṭṭhitā.
                         --------------
@Footnote: 1 cha.Ma. ṭhānaṃ na dissati   2 aṅ. aṭṭhaka. 23/95/158 (sayā)

---------------------------------------------------------------------------------------------
page245.
                            Navakavaṇṇanā
      [340] Iti aṭṭhakavasena sāmaggīrasaṃ dassetvā idāni navakavasena
dassetuṃ puna desanaṃ ārabhi. Tattha āghātavatthūnīti āghātakāraṇāni. Āghātaṃ
bandhatīti kodhaṃ 1- bandhati karoti uppādeti. (1)
      Taṃ kutettha labbhāti taṃ anatthacaraṇaṃ mā ahosīti ettha 2- puggale
kuto labbhā kena kāraṇena sakkā laddhuṃ. Paro nāma parassa attano
cittaruciyā anatthaṃ karotīti evaṃ cintetvā āghātaṃ paṭivinodeti. Athavā sacāhaṃ
paṭikopaṃ kareyyaṃ, taṃ kopakaraṇaṃ ettha puggale kuto labbhā, kena vā 3-
kāraṇena laddhabbanti attho. Kuto labbhātipi pāṭho, sacāhaṃ ettha kopaṃ
kareyyaṃ, tasmiṃ me kopakaraṇe kuto laddhā, 4- lābhā nāma ke siyunti attho.
Imasmiñca atthe tanti nipātamattameva hoti. (2)
      [341] Sattāvāsāti sattānaṃ āvāsā, vasanaṭṭhānānīti attho.
Tattha suddhāvāsāpi sattāvāsova, asabbakālikattā pana na gahitā. Suddhāvāsā
hi buddhānaṃ khandhāvārasadisā, asaṅkheyyakappe buddhesu hi 5- anibbattantesu
taṃ ṭhānaṃ suññaṃ hotīti asabbakālikattā na gahitā. Sesamettha yaṃ vattabbaṃ,
taṃ heṭṭhā vuttameva. (3)
      [342] Akkhaṇesu dhammo ca desiyatīti catusaccadhammo desiyati.
Opasamikoti kilesūpasamakaro. Parinibbānikoti kilesaparinibbānāvaho 6-.
Sambodhagāmīti catumaggañāṇapaṭivedhagāmī. Aññataranti asaññabhavaṃ vā arūpabhavaṃ
vā. (4)
      [343] Anupubbavihārāti anupaṭipāṭiyā samāpajjitabbavihāRā. (5)
      [344] Anupubbanirodhāti anupaṭipāṭiyā nirodhā. (6)
@Footnote: 1 cha.Ma., i. kopaṃ   2 cha.Ma. etasmiṃ  3 cha.Ma. vā saddo na dissati.
@4 cha.Ma. lābhā  5 cha.Ma. hi saddo na dissati.
@6 cha.Ma. kilesaparinibbānena paribbānāvaho

---------------------------------------------------------------------------------------------
page246.
      "ime kho āvuso"ti ādi vuttanayeneva yojetabbaṃ. Iti channaṃ
navakānaṃ vasena catupaṇṇāsapañhe kathento thero sāmaggīrasaṃ dassesīti.
                         Navakavaṇṇanā niṭṭhitā.
                          -------------
                            Dasakavaṇṇanā
      [345] Iti navakavasena sāmaggīrasaṃ dassetvā idāni dasakavasena
dassetuṃ puna desanaṃ ārabhi. Tattha nāthakaraṇāti "sanāthā bhikkhave viharatha mā
anāthā, dasa ime bhikkhave dhammā nāthakaraṇā"ti 1- evaṃ akkhātā attano
patiṭṭhākarā dhammā.
      Kalyāṇamittoti ādīsu sīlādiguṇasampannā kalyāṇā assa mittāti
kalyāṇamitto. Te cassa ṭhānanisajjādīsu saha ayanato sahāyāti kalyāṇasahāyo.
Cittena ceva kāyena ca kalyāṇamittesueva sampavaṅko onatoti kalyāṇasampavaṅko.
Suvaco hotīti sukhena vattabbo hoti sukhena anusāsitabbo. Khamoti
gāḷhena pharusena kakkhaḷena vutto 2- khamati, na kuppati. Padakkhiṇaggāhī
anusāsaninti yathā ekacco ovadiyamāno vāmato gaṇhāti, paṭipphalati vā
assuṇanto vā gacchati, evaṃ akatvā "ovadatha bhante anusāsatha, tumhesu
anovadantesu ko añño ovadissatī"ti padakkhiṇaṃ gaṇhāti.
      Uccāvacānīti uccāni ca avacāni ca. Kiṃkaraṇīyānīti kiṃ karomīti
evaṃ vatvā kattabbakammāni. Tattha uccakammāni nāma cīvarassa karaṇaṃ
rajanaṃ cetiye sudhākammaṃ uposathāgāracetiyagharabodhigharesu 3- kattabbakammanti 4-
evamādi. Avacakammannāma pādadhovanamakkhanādikhuddakakammaṃ. Tatrūpāyāyāti
tatrūpagamanīyā. Alaṃ kātunti kātuṃ samattho hoti. Alaṃ saṃvidhātunti vicāretuṃ
samattho. Paresaṃ dassetukāmo hotīti attho.
@Footnote: 1 aṅ. dasaka. 24/17/19 paṭhamanāthasutta.  2 cha.Ma., i. vuccamāno
@3 cha.Ma....bodhiyagharesu  4 cha.Ma. kattabbanti

---------------------------------------------------------------------------------------------
page247.
      Dhamme assa kāmo sinehoti dhammakāmo, tepiṭakaṃ buddhavacanaṃ
piyāyatīti attho. Piyasamudāhāroti parasmiṃ kathente sakkaccaṃ suṇāti, sayañca
paresaṃ desetukāmo hotīti attho. "abhidhamme abhivinaye"ti ettha dhammo
abhidhammo, vinayo abhivinayoti catukkaṃ veditabbaṃ. Tattha dhammoti suttantapiṭakaṃ.
Abhidhammoti sattappakaraṇāni. Vinayoti ubhatovibhaṅgā. Abhivinayoti khandhakaparivāRā.
Athavā suttantapiṭakaṃpi 1- dhammoeva. Maggaphalāni abhidhammo. Sakalaṃ vinayapiṭakaṃ
vinayo. Kilesavūpasamakaraṇaṃ abhivinayo. Iti sabbasmiṃpi ettha dhamme abhidhamme
vinaye abhivinaye ca. Uḷārapāmojjoti bahulapāmojjo hotīti attho.
      Kusalesu dhammesūti kāraṇatthe bhummaṃ, catubhūmikakusaladhammakāraṇā, 2-
tesaṃ adhigamatthāya anikkhittadhuro hotīti attho.
      [346] Kasiṇadasake sakalaṭṭhena kasiṇāni. Tadārammaṇānaṃ dhammānaṃ
khettaṭṭhena vā adhiṭṭhānaṭṭhena vā āyatanāni. Uddhanti upari gagaṇatalābhimukhaṃ.
Adhoti heṭṭhā bhūmitalābhimukhaṃ. Tiriyanti khettamaṇḍalamiva samantā paricchinditvā.
Ekacco hi uddhameva kasiṇaṃ vaḍḍheti, ekacco adho, ekacco samantato.
Tena tena vā kāraṇena evaṃ pasāreti ālokamiva rūpadassanakāmo. Tena vuttaṃ
"paṭhavīkasiṇameko sañjānāti uddhaṃ adho tiriyan"ti. Advayanti 3- idaṃ pana ekassa
aññabhāvānupagamanatthaṃ vuttaṃ. Yathā hi udakaṃ paviṭṭhassa sabbadisāsu udakameva
hoti, na aññaṃ, evameva paṭhavīkasiṇaṃ paṭhavīkasiṇameva hoti, natthi tassa añño
kasiṇasambhedoti. Esa nayo sabbattha. Appamāṇanti idaṃ tassa tassa
pharaṇaappamāṇavasena vuttaṃ. Tañhi cetasā pharanto sakalameva pharati, na "ayamassa
ādi, idaṃ majjhan"ti pamāṇaṃ gaṇhātīti. Viññāṇakasiṇanti cettha
kasiṇugghātimākāse 4- pavattaṃ viññāṇaṃ. Tattha kasiṇavasena kasiṇugghātimākāse
kasiṇugghātimākāsavasena tattha pavattaviññāṇe uddhaṃadhotiriyatā veditabbā.
Ayamettha saṅkhePo. Kammaṭṭhānabhāvanānayena panetāni ca 5- paṭhavīkasiṇādīni
vitthārato visuddhimagge vuttāneva.
@Footnote: 1 cha.Ma. suttantapiṭakampi abhidhammapiṭakampi  2 cha.Ma. catubhūmaka...  3 ka. anvayanti
@4 cha.Ma. kasiṇugghāṭimākāse  5 cha.Ma. ca saddo na dissati

---------------------------------------------------------------------------------------------
page248.
                        Akusalakammapathadasakavaṇṇanā
      [347] Kammapathesu, kammāneva duggatisugatīnaṃ pathabhūtattā kammapathā
nāma. Tesu pāṇātipāto adinnādānaṃ musāvādādayo ca cattāro brahmajāle
vitthāritāeva. Kāmesu micchācāroti ettha pana kāmesūti methunasamācāresu
methunavatthūsu vā. Micchācāroti ekantanindito lāmakācāro. Lakkhaṇato pana
asaddhammādhippāyena kāyadvārappavattā agamanīyaṭṭhānavītikkamacetanā kāmesu
micchācāro.
      Tattha agamanīyaṭṭhānaṃ nāma purisānaṃ tāva māturakkhitā, piturakkhitā,
mātāpiturakkhitā, bhāturakkhitā, bhaginīrakkhitā, ñātirakkhitā, gottarakkhitā
dhammarakkhitā, sārakkhā, saparidaṇḍāti māturakkhitādayo dasa. Dhanakkītā, chandavāsinī,
bhogavāsinī, paṭavāsinī, odapattakinī, obhaṭacumbhaṭā, dāsī ca bhariyā ca, kammakārī
ca bhariyā ca, dhajāhaṭā, muhuttikāti etā dhanakkītādayo dasāti vīsati itthiyo. 1-
Itthīsu pana dvinnaṃ sārakkhāsaparidaṇḍānaṃ dasannañca dhanakkītādīnanti dvādasannaṃ
itthīnaṃ aññe purisā. Idaṃ agamanīyaṭṭhānaṃ nāma. So panesa micchācāro
sīlādiguṇarahite agamanīyaṭṭhāne appasāvajjo. Sīlādiguṇasampanne mahāsāvajjo.
Tassa cattāro sambhārā agamanīyavatthu, tasmiṃ sevanacittaṃ, sevanappayogo, maggena
maggapaṭipattiadhivāsananti. Eko payogo sāhatthikoeva.
      Abhijjhāyatīti abhijjhā. Parabhaṇḍābhimukhī hutvā tanninnatāya
pavattatīti attho. Sā "aho vata idaṃ mamassā"ti evaṃ parabhaṇḍābhijjhāyanalakkhaṇā.
Adinnādānaṃ viya appasāvajjā mahāsāvajjā ca. Tassā dve
sambhārā parabhaṇḍaṃ, attano pariṇāmanañca. Parabhaṇḍavatthuke hi lobhe
uppannepi na tāva kammapathabhedo hoti, yāva "aho vatīdaṃ mamassā"ti attano
na pariṇāmeti.
      Hitasukhaṃ byāpādayatīti byāpādo. So paravināsāya manopadosalakkhaṇo.
Pharusavācā 2- viya appasāvajjo ca mahāsāvajjo ca. Tassa dve sambhārā
@Footnote: 1 cha.Ma. itthiyo na dissati   2 cha.Ma. pharusāvācā

---------------------------------------------------------------------------------------------
page249.
Parasatto ca, tassa ca vināsacintā. Parasattavatthuke hi kodhe uppannepi na
tāva kammapathabhedo hoti, yāva "aho vatāyaṃ ujchijjeyya vinasseyyā"ti tassa
vināsaṃ na cinteti.
      Yathābhuccaggahaṇābhāvena micchā passatīti micchādiṭṭhi. Sā "natthi
dinnana"ti ādinā nayena viparītadassanalakkhaṇā. Samphappalāpo viya appasāvajjā
ca mahāsāvajjā ca. Apica aniyatā appasāvajjā, niyatā mahāsāvajjā. Tassā
dve sambhārā vatthuno ca gahitākāraviparītatā, yathā ca taṃ gaṇhāti, tathābhāvena
tassūpaṭṭhānanti.
      Imesaṃ pana dasannaṃ akusalakammapathānaṃ dhammato koṭṭhāsato ārammaṇato
vedanāto mūlatoti pañcahākārehi vinicchayo veditabbo.
      Tattha dhammatoti etesu hi paṭipāṭiyā satta cetanādhammāva honti.
Abhijjhādayo tayo cetanāsampayuttā.
      Koṭṭhāsatoti paṭipāṭiyā satta, micchādiṭṭhi cāti ime aṭṭha
kammapathāeva honti, no mūlāni. Abhijjhābyāpādā kammapathā ceva mūlāni ca.
Abhijjhā hi mūlaṃ patvā lobho akusalamūlaṃ hoti. Byāpādo doso akusalamūlaṃ
hoti.
      Ārammaṇatoti pāṇātipāto jīvitindriyārammaṇato saṅkhārārammaṇo
hoti. Adinnādānaṃ sattārammaṇaṃ vā saṅkhārārammaṇaṃ vā, micchācāro
phoṭṭhabbavasena saṅkhārārammaṇo. "sattārammaṇo"tipi eke. Musāvādo sattārammaṇo
vā saṅkhārārammaṇo vā. Tathā pisuṇavācā. Pharusavācā sattārammaṇā. 1-
Samphappalāpo diṭṭhasutamutaviññātavasena sattārammaṇo vā saṅkhārārammaṇo vā. Tathā
abhijjhā. Byāpādo sattārammaṇova. Micchādiṭṭhi tebhūmikadhammavasena saṅkhārārammaṇā
paññattivasena sattārammaṇā vā. Vedanātoti pāṇātipāto dukkhavedano
hoti. Kiñcāpi hi rājāno coraṃ disvā hasamānāpi "gacchatha naṃ ghātethā"ti
vadanti, sanniṭṭhāpakacetanā pana dukkhasampayuttāva hoti. Adinnādānaṃ tivedanaṃ.
@Footnote: 1 cha.Ma. sattārammaṇā ca... evamuparipi

---------------------------------------------------------------------------------------------
page250.
Micchācāro sukhamajjhattavasena dvivedano. Sanniṭṭhāpakacitte pana majjhattavedano
na hoti. Musāvādo tivedano. Tathā pisuṇavācā. Pharusavācā dukkhavedanā.
Samphappalāpo tivedano. Abhijjhā sukhamajjhattavasena dvivedanā. Tathā micchādiṭṭhi.
Byāpādo dukkhavedano.
      Mūlatoti pāṇātipāto dosamohavasena dvimūlako hoti. Tathā 1-
adinnādānaṃ dosamohavasena vā lobhamohavasena vā. Micchācāro lobhamohavasena.
Musāvādo dosamohavasena vā lobhamohavasena vā. Tathā pisuṇavācā samphappalāpo
ca. Pharusavācā dosamohavasena. Abhijjhā mohavasena ekamūlā. Tathā byāpādo.
Micchādiṭṭhi lobhamohavasena dvimūlāti.
                        Kusalakammapathadasakavaṇṇanā
      pāṇātipātā veramaṇīādīni samādānasampattasamucchedavirativasena
veditabbāni.
      Dhammato pana etesupi paṭipāṭiyā satta cetanāpi vattanti
viratiyopi. Ante tayo cetanāsampayuttāva.
      Koṭṭhāsatoti paṭipāṭiyā satta kammapathāeva, no mūlāni. Ante
tayo kammapathā ceva mūlāni ca. Anabhijjhā hi mūlaṃ patvā alobho kusalamūlaṃ
hoti. Abyāpādo adoso kusalamūlaṃ. Sammādiṭṭhi amoho kusalamūlaṃ.
      Ārammaṇatoti pāṇātipātādīnaṃ ārammaṇāneva kamena 2- etesaṃ
ārammaṇānipi. Vītikkamitabbatoyeva hi sā veramaṇī nāma hoti. Yathā pana
nibbānārammaṇo ariyamaggo kilese pajahati, evaṃ jīvitindriyādiārammaṇāpete
kammapathā pāṇātipātādīni dussīlyāni pajahantīti veditabbā
      vedanātoti sabbe sukhavedanā vā honti majjhattavedanā vā.
Kusalaṃ patvā hi dukkhavedanā nāma natthi.
@Footnote: 1 cha.Ma. tathā na dissati   2 cha.Ma. kamena na dissati

---------------------------------------------------------------------------------------------
page251.
      Mūlatoti paṭipāṭiyā satta ñāṇasampayuttacittena viramantassa
alobhaadosaamohavasena timūlā 1- honti, ñāṇavippayuttacittena viramantassa
dvimūlā. 2- Anabhijjhā ñāṇasampayuttacittena viramantassa dvimūlā hoti, 3-
ñāṇavippayuttacittena ekamūlā. Alobho pana attanāva attano mūlaṃ na hoti.
Abyāpādepi eseva nayo. Sammādiṭṭhi alobhādosavasena dvimūlāevāti.
                         Ariyavāsadasakavaṇṇanā
      [348] Ariyavāsāti ariyāeva vasiṃsu vasanti vasissanti etesūti
ariyavāsā. Pañcaṅgavippahīnoti pañcahi aṅgehi vippayuttova hutvā khīṇāsavo
avasi vasati vasissatīti tasmā ayaṃ pañcaṅgavippahīnatā, ariyassa vāsattā
ariyavāsoti vuttā. Eseva nayo sabbattha.
      Evaṃ kho āvuso bhikkhu chaḷaṅgasamannāgato hotīti chaḷaṅgupekkhāya
samannāgato hoti. Chaḷaṅgupekkhā nāma keti? ñāṇādayoti. 4- "ñāṇan"ti
vutte kiriyato cattāri ñāṇasampayuttacittāni labbhanti. "satatavihārā"ti 5- vutte
aṭṭha mahācittāni. "rajjanadussanaṃ natthī"ti vutte dasa cittāni labbhanti.
Somanassaṃ āsevanavasena labbhati.
      Satārakkhena cetasāti khīṇāsavassa hi tīsu dvāresu sabbakālaṃ sati
ārakkhakiccaṃ sādheti. Tenevassa "carato ca tiṭṭhato ca suttassa ca jāgarassa
ca satataṃ samitaṃ ñāṇadassanaṃ paccupaṭṭhitaṃ hotī"ti vuccati.
      Puthusamaṇabrāhmaṇānanti bahūnaṃ samaṇabrāhmaṇānaṃ. Ettha ca samaṇāti
pabbajjūpagatā. Brāhmaṇāti bhovādino. Puthupaccekasaccānīti bahūni
pāṭekkasaccāni, idameva dassanaṃ saccaṃ, idameva dassanaṃ saccanti evaṃ pāṭiyekkaṃ
gahitāni bahūni saccānīti attho. Nuṇṇānīti nīhaṭāni. 6- Panuṇṇānīti suṭṭhu
nīhaṭāni. Cattānīti visaṭṭhāni. Vantānīti vamitāni. Muttānīti chinnabandhanāni
@Footnote: 1 cha.Ma. timūlāni             2 cha.Ma. dvimūlāni
@3 cha.Ma. hoti na dissati        4 cha.Ma. iti saddo na dissati
@5 cha.Ma. satatavihāro          6 cha.Ma. nihaṭāni

---------------------------------------------------------------------------------------------
page252.
Katāni. Pahīnānīti pajahitāni. Paṭinissaṭṭhānīti yathā na puna cittaṃ āruhanti,
evaṃ paṭivisajjitāni. 1- Sabbāneva tāni gahitaggahaṇassa visaṭṭhabhāvavevacanāni.
      Samavayasaṭṭhesanoti ettha avayāti anūnā, saṭṭhāti visaṭṭhā, sammā
avayā saṭṭhā esanā assāti samavayasaṭṭhesano, sammāvisaṭṭhasabbaesanoti
attho. Rāgā cittaṃ vimuttanti ādīhi maggassa kiccanipphatti kathitā.
      Rāgo me pahīnoti ādīhi paccavekkhaṇāya phalaṃ kathitaṃ.
                        Asekkhadhammadasakavaṇṇanā
      asekkhā sammādiṭṭhīti ādayo sabbepi phalasampayuttadhammāeva. Ettha
ca sammādiṭṭhi, sammāñāṇanti dvīsu ṭhānesu paññāva kathitā. Sammāvimuttīti
iminā padena vuttāva sesā phalasamāpattidhammā saṅgahitāti veditabbā.
      "ime kho āvuso"ti ādi vuttanayeneva yojetbbaṃ. Iti channaṃ
dasakānaṃ vasena samasaṭṭhipañhe kathento thero sāmaggīrasaṃ dassesīti.
                         Dasakavaṇṇanā niṭṭhitā.
                         --------------
                         Pañhasamodhānavaṇṇanā
      [349] Idha pana ṭhatvā pañhā samodhānetabbā. Imasmiṃ hi sutte
ekakavasena dve pañhā kathitā. Dukavasena sattati. Tikavasena asītisataṃ.
Catukkavasena dve satāni. Pañcakavasena tiṃsasataṃ. Chakkavasena dvattiṃsasataṃ.
Sattakavasena aṭṭhanavuti. Aṭṭhakavasena aṭṭhāsīti. Navakavasena catupaṇṇāsa. Dasakavasena
samasaṭṭhīti evaṃ sahassaṃ cuddasa ca 2- pañhā kathitā. Imañhi suttantaṃ ṭhapetvā
tepiṭake buddhavacane añño suttanto evaṃ bahupañhapaṭimaṇḍito natthi. Bhagavā
imaṃ suttantaṃ ādito paṭṭhāya sakalaṃ sutvā cintesi "dhammasenāpati sāriputto
@Footnote: 1 cha.Ma. paṭinissajjitāni      2 cha.Ma. ca saddo na dissati

---------------------------------------------------------------------------------------------
page253.
Buddhabalaṃ dīpetvā appaṭivattiyaṃ sīhanādaṃ nadati. Sāvakabhāsitoti vutte
okappanā na hoti, jinabhāsitoti vutte hoti, tasmā jinabhāsitaṃ katvā
devamanussānaṃ okappanaṃ imasmiṃ suttante uppādessāmī"ti. Tato vuṭṭhāya
sādhukāraṃ adāsi. Tena vuttaṃ "athakho bhagavā vuṭṭhahitvā āyasmantaṃ sāriputtaṃ
āmantesi, sādhu sādhu sāriputta, sādhu kho tvaṃ sāriputta bhikkhūnaṃ saṅgītipariyāyaṃ
abhāsī"ti.
      Tattha saṅgītipariyāyanti sāmaggiyā kāraṇaṃ. Idaṃ vuttaṃ hoti "sādhu
kho tvaṃ sāriputta mama sabbaññutañāṇena saṃsanditvā bhikkhūnaṃ sāmaggīrasaṃ 1-
abhāsī"ti. Samanuñño satthā ahosīti anumodanena samanuñño ahosi.
Ettakena ayaṃ suttanto jinabhāsito nāma jāto. Desanāpariyosāne imaṃ
suttantaṃ manasikarontā te bhikkhū arahattaṃ pāpuṇiṃsūti.
                  Iti sumaṅgalavilāsiniyā dīghanikāyaṭṭhakathāya
                       saṅgītisuttavaṇṇanā niṭṭhitā.
                        -----------------
                            Dasuttarasutta
      [350] Evamme sutanti dasuttarasuttaṃ. Tatrāyaṃ anupubbapadavaṇṇanā:-
āvuso bhikkhaveti sāvakānaṃ ālapanametaṃ. Buddhā hi parisaṃ āmantayamānā
bhikkhaveti vadanti. Sāvakā satthāraṃ uccaṭṭhāne ṭhapessāmāti satthuālapanena
anālapitvā āvusoti ālapanti. Te bhikkhūti te dhammasenāpatiṃ parivāretvā
nisinnā bhikkhū. Ke pana te bhikkhūti. Anibaddhavāsā disāgamanīyā bhikkhū.
Buddhakāle hi 2- dve vāre bhikkhū sannipatanti upakaṭṭhe vassūpanāyikakāle ca
pavāraṇakāle cāti. 3- Upakaṭṭhāya vassūpanāyikāya dasapi vīsatipi tiṃsaṃpi cattālīsaṃpi
paññāsaṃpi 4- bhikkhū vaggavaggā hutvā 5- kammaṭṭhānatthāya āgacchanti. Bhagavā tehi
@Footnote: 1 Sī. sāmaggikāraṇaṃ  2 cha.Ma. hi saddo na dissati  3 cha.Ma. iti saddo na dissati
@4 cha.Ma. tiṃsampi cattālīsampi paññāsampi          5 cha.Ma. hutvā na dissati.

---------------------------------------------------------------------------------------------
page254.
Saddhiṃ sammoditvā kasmā bhikkhave upakaṭṭhāya vassūpanāyikāya vicarathāti pucchati.
Atha te "bhagavā kammaṭṭhānatthaṃ āgatamhā. 1- Kammaṭṭhānaṃ no dethā"ti yācanti.
      Satthā tesaṃ cariyavasena rāgacaritassa asubhakammaṭṭhānaṃ deti.
Dosacaritassa mettākammaṭṭhānaṃ. Mohacaritassa uddeso paripucchā kālena dhammassavanaṃ
kālena dhammasākacchā idaṃ tumhākaṃ 2- sappāyanti ācikkhati. Vitakkacaritassa
ānāpānassatikammaṭṭhānaṃ deti. Saddhācaritassa pasādanīyasuttante buddhasubodhitaṃ 3-
dhammasudhammataṃ saṃghasupaṭipattiñca pakāseti. Ñāṇacaritassa aniccatādipaṭisaṃyutte
gambhīre suttante kathesi. Te kammaṭṭhānaṃ gahetvā sace sappāyaṃ hoti, tattheva
vasanti. No ce hoti, sappāyaṃ senāsanaṃ pucchitvā gacchanti. Te tattha
vasantā temāsikaṃ paṭipadaṃ gahetvā ghaṭentā 4- vāyamantā sotāpannāpi
honti sakadāgāminopi anāgāminopi arahantopi.
      Tato vuṭṭhavassā pavāretvā satthu santikaṃ gantvā "bhagavā ahaṃ
tumhākaṃ santike kammaṭṭhānaṃ gahetvā sotāpattiphalaṃ patto .pe. Ahaṃ aggaphalaṃ
arahattan"ti paṭiladdhaguṇaṃ ārocenti. Tattha ime bhikkhū upakaṭṭhāya vassūpanāyikāya
āgatā. Evaṃ āgantvā gacchante pana bhikkhū bhagavā aggasāvakānaṃ santikaṃ
pesesi, yathāha "apaloketha pana bhikkhave sāriputtamoggallāne"ti. Bhikkhū ca
vadanti "na 5- kho mayaṃ bhante apalokema sāriputtamoggallāne"ti. Atha ne
bhagavā tesaṃ dassane uyyojeti. 6- "sevatha bhikkhave sāriputtamoggallāne, bhajatha
bhikkhave sāriputtamoggallāne. Paṇḍitā bhikkhū anuggāhakā sabrahmacārīnaṃ.
Seyyathāpi bhikkhave janetti 7- evaṃ sāriputto. Seyyathāpi jātassa āpādetā evaṃ
moggallāno. Sāriputto bhikkhave sotāpattiphale vineti, moggallāno
uttamatthe"ti. 8-
      Tadāpi ca 9- bhagavā imehi bhikkhūhi saddhiṃ paṭisanthāraṃ katvā tesaṃ
bhikkhūnaṃ āsayaṃ upaparikkhanto "ime bhikkhū sāvakaveneyyā 10- "ti addasa.
@Footnote: 1 cha.Ma. āgatamha           2 cha.Ma. tuyhaṃ           3 cha.Ma. buddhasubodhiṃ
@4 cha.Ma. ghaṭetvā           5 cha.Ma. kiṃ nu kho        6 cha.Ma., i. uyyojesi
@7 cha.Ma. janetā            8 Ma. upari. 14/371/316 saccavibhaṅgasutta
@9 cha.Ma. ca saddo na dissati    10 cha.Ma. sāvakavineyyā. evamuparipi

---------------------------------------------------------------------------------------------
page255.
Sāvakaveneyyā nāma ye buddhānaṃpi dhammadesanāya bujjhanti sāvakānaṃpi.
Buddhaveneyye 1- pana sāvakā bodhetuṃ na sakkonti. Sāvakaveneyyabhāvaṃ pana
etesaṃ ñatvā katarassa bhikkhuno desanāya bujjhissantīti olokento
sāriputtassāti disvā therassa santikaṃ pesesi. Thero te bhikkhū pucchi "satthu
santikaṃ gatatthāvuso"ti. "āma gatamhā 2- satthārā pana amhe tumhākaṃ santikaṃ
pesitā"ti. Tato thero "ime bhikkhū mayhaṃ desanāya bujjhissanti, kīdisī nukho
tesaṃ desanā vaṭṭatī"ti cintento "ime bhikkhū samaggārāmā, sāmaggīrasadīpikā
nesaṃ desanā vaṭṭatī"ti sanniṭṭhānaṃ katvā tathārūpaṃ desanaṃ desetukāmo
dasuttaraṃ pavakkhāmīti ādimāha.
      Tattha dasa dasa mātikā 3- ṭhapetvā vibhattoti dasuttaro, ekakato
paṭṭhāya yāva dasakā gatotipi dasuttaro, ekekasmiṃ pabbe dasa dasa pañhā
visesitātipi dasuttaro, taṃ dasuttaraṃ. Pavakkhāmīti kathessāmi. Dhammanti suttaṃ.
Nibbānapattiyāti nibbānapaṭilābhatthāya. Dukkhassantakiriyāyāti sakalassa
vaṭṭadukkhassa pariyantakaraṇatthaṃ. Sabbaganthappamocananti abhijjhākāyaganthādīnaṃ
sabbaganthānaṃ pamocanaṃ.
      Iti thero desanaṃ uccaṃ karonto bhikkhūnaṃ tattha pemaṃ janento
evametaṃ uggahetabbaṃ pariyāpuṇitabbaṃ dhāretabbaṃ vācetabbaṃ maññissantīti
catūhi padehi vaṇṇaṃ kathesi, "ekāyano ayaṃ bhikkhave maggo"ti ādinā nayena
tesaṃ tesaṃ suttānaṃ bhagavā viya.
                           Ekadhammavaṇṇanā
      [351] (ka) tattha bahukāroti bahūpakāro.
      (kha) bhāvetabboti vaḍḍhetabbo.
      (ga) pariññeyyoti tīhi pariññāhi parijānitabbo.
@Footnote: 1 cha.Ma. buddhavineyyā  2 cha.Ma. gatamha   3 cha.Ma. dasadhā mātikaṃ

---------------------------------------------------------------------------------------------
page256.
      (gha) pahātabboti pahānānupassanāya pajahitabbo.
      (ṅa) hānabhāgiyoti apāyagāmiparihānāya saṃvattanako.
      (ca) visesabhāgiyoti visesagāmivisesāya saṃvattanako.
      (cha) duppaṭivijjhoti duppaccakkhakaro.
      (ja) uppādetabboti nipphādetabbo.
      (jha) abhiññeyyoti ñātapariññāya abhijānitabbo
      (ña) sacchikātabboti paccakkhaṃ kātabbo.
      Evaṃ sabbamātikāsu 1- attho veditabbo. Iti āyasmā sāriputto
yathā nāma dakkho veḷukāro sammukhībhūtaṃ veḷuṃ chetvā nigganthiṃ katvā dasadhā
khaṇḍetvā 2- ekamekaṃ khaṇḍaṃ hīraṃ hīraṃ 3- karonto phāleti, evameva tesaṃ
bhikkhūnaṃ sappāyadesanaṃ upaparikkhitvā dasadhā dasadhā mātikaṃ ṭhapetvā ekekakoṭṭhāse
ekekapadaṃ vibhajanto "katamo eko dhammo bahukāro appamādo kusalesu
dhammesū"ti ādinā nayena desanaṃ vitthāretuṃ āraddho.
      Tattha appamādo kusalesu dhammesūti sabbatthakaupakārakaṃ appamādaṃ
kathesi. Ayañhi appamādo nāma sīlaparipūraṇe, 4- indriyasaṃvare, bhojane
mattaññutāya, jāgariyānuyoge, sattasu saddhammesu, vipassanāgabbhaṃ gaṇhāpane,
atthapaṭisambhidādīsu, sīlakkhandhādīsu pañcasu dhammakkhandhesu, ṭhānāṭhānesu,
mahāvihārasamāpattiyaṃ, ariyasaccesu, satipaṭṭhānādīsu bodhipakkhiyesu,
vipassanāñāṇādīsu aṭṭhasu vijjāsūti sabbesu anavajjaṭṭhena kusaladhammesu bahūpakāro.
      Teneva naṃ bhagavā "yāvatā bhikkhave sattā apadā vā .pe.
Tathāgato tesaṃ aggamakkhāyati. Evameva kho bhikkhave yekeci kusalā dhammā,
sabbe te appamādamūlakā appamādasamosaraṇā, appamādo tesaṃ dhammānaṃ
aggamakkhāyatī"ti 5- ādinā nayena hatthipadādīhi opammehi upamento
saṃyuttanikāye appamādavagge nānappakāraṃ thometi. Taṃ sabbaṃ ekapadeneva
@Footnote: 1 cha.Ma. sabbatthamātikāsu            2 cha.Ma. khaṇḍe katvā    3 Sī. hīrahīraṃ
@4 cha.Ma., i. sīlapūraṇe, Ma. sīlasaṃvare  5 saṃ. mahā. 19/139/39 tathāgatasutta

---------------------------------------------------------------------------------------------
page257.
Saṅgahetvā thero appamādo kusalesu dhammesūti āha. Dhammapade appamādavaggenāpi
cassa 1- bahūpakāratā dīpetabbā. Asokavatthunāpi dīpetabbā:-
      (ka) asokarājā hi nigrodhasāmaṇerassa "appamādo amataṃ padan"ti
gāthaṃ sutvā eva "tiṭṭha tāta, mayhaṃ tayā tepiṭakaṃ buddhavacanaṃ kathitan"ti
sāmaṇere pasīditvā caturāsītivihārasahassāni kāresi. Iti thāmasampannena
bhikkhunā appamādassa bahūpakāratā tīhi piṭakehi dīpetvā kathetabbā. Yaṃkiñci
suttaṃ vā gāthaṃ vā appamādadīpanatthaṃ āharanto "aṭṭhāne ṭhatvā āharasi,
atitthena pakkhandosī"ti na vattabbo. Dhammakathikassevettha thāmo ca balañca
pamāṇaṃ.
      (kha) kāyagatāsatīti ānāpānaṃ catuiriyāpatho satisampajaññaṃ
dvattiṃsākāro catudhātuvavaṭṭhānaṃ dasa asubhā nava sivaṭṭhikā cuṇṇikamanasikāro
kesādīsu cattāri rūpajjhānānīti ettha uppannassatiyā etaṃ adhivacanaṃ.
Sātasahagatāti ṭhapetvā catutthajjhānaṃ añañattha sātasahagatā hoti sukhasampayuttā,
taṃ sandhāyetaṃ vuttaṃ.
      (ga) sāsavo upādāniyoti āsavānañceva upādānānañca paccayabhūto.
Iti tebhūmikadhammameva niyameti.
      (gha) asmimānoti rūpādīsu asmīti māno.
      (ṅa) ayoniso manasikāroti anicce niccanti ādinā nayena pavatto
uppathamanasikāro.
      (ca) vipariyāyena yonisomanasikaro veditabbo.
      (cha) ānantariko cetosamādhīti aññattha maggānantaraṃ phalaṃ ānantariko
cetosamādhi nāma. Idha pana vipassanānantaro maggo vipassanāya vā anantarattā
attano vā anantaraṃ phaladāyakattā ānantariko cetosamādhīti adhippeto.
      (ja) akuppaṃ ñāṇanti aññattha phalapaññā akuppañāṇannāma. Idha
paccavekkhaṇapaññā adhippetā.
@Footnote: 1 cha.Ma. ca saddo na dissati

---------------------------------------------------------------------------------------------
page258.
      (jha) āhāraṭṭhitikāti paccayaṭṭhitikā. Ayaṃ eko dhammoti yena
paccayena te tiṭṭhanti, ayaṃ eko dhammo. Ñātapariññāya abhiññāya 1-
abhiññeyyo.
      (ña) akuppā cetovimuttīti arahattaphalavimutti.
      Imasmiṃ vāre abhiññāya ñātapariññā kathitā. Pariññāya tīraṇapariññā.
Pahātabbasacchikātabbehi pahānapariññā. 2- Duppaṭivijjhoti ettha pana maggo
kathito. Sacchikātabboti phalaṃ kathitaṃ, maggo ekasmiṃyeva pade labbhati, phalaṃ pana
anekesupi labbhatiyeva.
      Bhūtāti sabhāvato vijjamānā. Tacchāti yāthāvā. Tathāti yathā vuttā
tathāsabhāvā. Avitathāti yathā vuttā na tathā na honti. Anaññathāti
vuttappakārato na aññathā. Sammā tathāgatena abhisambuddhāti tathāgatena bodhipallaṅke
nisīditvā hetunā kāraṇena sayameva abhisambuddhā ñātā viditā sacchikatā.
Iminā thero "ime dhammā tathāgatena abhisambuddhā, ahaṃ pana tumhākaṃ rañño
lekhavācakasadiso"ti jinasuttaṃ dassento okappanaṃ janesi.
                      Ekadhammavaṇṇanā niṭṭhitā.
                      ------------------
                         Dvedhammavaṇṇanā
      [352] (ka) ime dve dhammā bahukārāti ime dve
satisampajaññadhammā sīlapūraṇādīsu appamādo viya sabbattha upakārakā hitāvahā.
      (kha) samatho ca vipassanā cāti ime dve saṅgītisutte lokiyalokuttarā
kathitā. Imasmiṃ dasuttarasutte pubbabhāgā kathitā.
      (cha) sattānaṃ saṃkilesāya sattānaṃ visuddhiyāti ayonisomanasikāro
hetu ceva paccayo ca sattānaṃ saṃkilesāya, yonisomanasikāro visuddhiyā. Tathā
dovacassatā pāpamittatā saṃkilesāya, sovacassatā kalyāṇamittatā visuddhiyā.
@Footnote: 1 cha.Ma., i abhiññāya na dissati  2 i. pariññāva

---------------------------------------------------------------------------------------------
page259.
Tathā tīṇi akusalamūlāni tīṇi kusalamūlāni. Cattāro yogā cattāro visaṃyogā.
Pañca cetokhīlā pañcindriyāni. Cha agāravā cha gāravā. Satta asaddhammā satta
saddhammā. Aṭṭha kusītavatthūni aṭṭha ārabbhavatthūni. Nava āghātavatthūni nava
avaghātapaṭivinayā. Dasa akusalakammapathā dasa kusalakammapathāti evaṃpabhedā ime
dve dhammā duppaṭividdhāti 1- veditabbā.
      (jha) saṅkhatā ca dhātūti paccayehi katā pañcakkhandhā. Asaṅkhatā ca
dhātūti paccayehi akataṃ nibbānaṃ.
      (ña) vijjā ca vimutati cāti ettha vijjāti tisso vijjā.
Vimuttīti arahattaphalaṃ.
      Imasmiṃ vāre abhiññādīni ekakasadisāneva, uppādetabbapade pana
maggo kathito, sacchikātabbapade phalaṃ kathitaṃ. 2-
                       Dvedhammavaṇṇanā niṭṭhitā.
                        ----------------
                           Tayodhammavaṇṇanā
      [353] (cha) kāmānametaṃ nissaraṇaṃ yadidaṃ nekkhammanti ettha
nekkhammanti anāgāmimaggo adhippeto. So hi sabbaso kāmānaṃ nissaraṇaṃ.
Rūpānametaṃ nissaraṇaṃ yadidaṃ arūpanti ettha āruppepi arahattamaggo puna
uppattinivāraṇato sabbaso rūpānaṃ nissaraṇaṃ nāma. Nirodho tassa nissaraṇanti idha
arahattaphalaṃ nirodhoti adhippetaṃ. Arahattaphalena hi nibbāne diṭṭhe puna āyatiṃ
sabbasaṅkhārā na hontīti arahattaṃ saṅkhatanirodhassa 3- paccayattā  nirodhoti vuttaṃ.
      (ja) atītaṃsañāṇanti 4- atītaṃsārammaṇaṃ ñāṇaṃ, itaresupi eseva nayo.
      Imasmiṃpi vāre abhiññādayo ekakasadisāva. Duppaṭivijjhapade pana
maggo kathito. Sacchikātabbe phalaṃ.
                       Tayodhammavaṇṇanā niṭṭhitā.
                         --------------
@Footnote: 1 cha.Ma., i. duppaṭivijjāti      2 cha.Ma., i. kathitaṃ na dissati
@3 Sī., i. sabbasaṅkhatanirodhassa    4 cha.Ma. atītaṃse ñāṇanti

---------------------------------------------------------------------------------------------
page260.
                         Cattārodhammavaṇṇanā
      [354] (ka)  cattāri cakkānīti ettha cakkaṃ nāma dārucakkaṃ,
ratanacakkaṃ, dhammacakkaṃ, iriyāpathacakkaṃ, sampatticakkanti pañcavidhaṃ. Tattha "yaṃ panidaṃ
samma rathakāra cakkaṃ chahi māsehi niṭṭhitaṃ, chārattūnehī"ti 1- idaṃ dārucakkaṃ.
"pitarā pavattitaṃ cakkaṃ anuppavattetī"ti 2- idaṃ ratanacakkaṃ. "mayā 3- pavattitaṃ
cakkan"ti 4- idaṃ dhammacakkaṃ. "catucakkaṃ navadvāran"ti 5- idaṃ iriyāpathacakkaṃ.
"cattārimāni bhikkhave cakkāni, yehi samannāgatānaṃ devamanussānaṃ catucakkaṃ
pavattatī"ti 6- idaṃ sampatticakkaṃ. Idhāpi etadeva adhippetaṃ.
      Paṭirūpadesavāsoti yattha catasso parisā sandissanti, evarūpe
anucchavike dese vāso. Sappurisūpanissayoti buddhādīnaṃ sappurisānaṃ avassayanaṃ
sevanaṃ bhajanaṃ payirupāsanaṃ. 7- Attasammāpaṇidhīti attano sammāṭhapanaṃ, sace pana
pubbe assaddhādīhi samannāgato hoti, tāni pahāya saddhādīsu patiṭṭhāpanaṃ.
Pubbe ca katapuññatāti pubbe upacitakusalatā. Idamevettha pamāṇaṃ. Yena hi
ñāṇasampayuttacittena kusalakammaṃ kataṃ hoti, tadeva kusalaṃ taṃ purisaṃ paṭirūpe
dese upaneti, sappurise bhajāpeti. 8- Soeva ca puggalo attānaṃ sammā ṭhapesi.
Catūsu āhāresu paṭhamo lokiyova. Sesā pana saṅgītisutte 9-
lokiyalokttaramissakā kathitā. Idha pubbabhāge lokiyāva.
      (ca) kāmayogavisaṃyogādayo anāgāmimaggādivasena veditabbā.
      (cha) hānabhāgiyādīsu paṭhamassa jhānassa lābhiṃ 10- kāmasahagatā
saññāmanasikārā samudācaranti hānabhāgiyo samādhi. Tadanudhammatā sati santiṭṭhati
ṭhitibhāgiyo samādhi. Avitakkasahagatā saññāmanasikārā samudācaranti visesabhāgiyo
samādhi. Nibbidāsahagatā saññāmanasikārā samudācaranti virāgūpasañhito
@Footnote: 1 aṅ. tika. 20/15/107 pacetanasutta     2 aṅ. pañcaka. 22/132/167 (sayā)
@3 cha.Ma. mayā na dissati                4 Ma.Ma. 13/399/384 selasutta
@5 saṃ.sagā, 15/29/18 catucakkasutta       6 aṅ. catukka. 21/31/37 cakkasutta
@7 cha.Ma., i. payirupāsanaṃ na dissati        8 cha.Ma. bhajāpesi
@9 cha.Ma. tayosaṅgītisutte, i. tīṇisaṅgītisutte    10 cha.Ma., i. lābhī

---------------------------------------------------------------------------------------------
page261.
Nibbedhabhāgiyo samādhīti iminā nayena sabbasamāpattiyo vitthāretvā attho
veditabbo. Visuddhimagge panassa vinicchayakathā kathitāva.
      Imasmiṃpi vāre abhiññādayo ekakasadisāva. Abhiññāpade panettha
maggo kathito. Sacchikātabbapade phalaṃ.
                      Cattārodhammavaṇṇanā niṭṭhitā.
                       ------------------
                           Pañcadhammavaṇṇanā
      [355] (kha) pītipharaṇatādīsu pīti 1- pharamānā uppajjatīti dvīsu
jhānesu paññā pītipharaṇatā nāma. Sukhaṃ pharamānaṃ uppajjatīti tīsu jhānesu
paññā sukhapharaṇatā nāma. Paresaṃ cetopharamānā uppajjatīti cetopariyapaññā
cetopharaṇatā nāma. Ālokapharaṇe uppajjatīti dibbacakkhupaññā ālokapharaṇatā
nāma. Paccavekkhaṇañāṇaṃ paccavekkhaṇanimittaṃ nāma. Vuttampi cetaṃ "dvīsu jhānesu
paññā pītipharaṇatā, tīsu jhānesu paññā sukhapharaṇatā. Paracitte paññā
cetopharaṇatā, dibbacakkhu ālokapharaṇatā. Tamhā tamhā samādhimhā vuṭṭhitassa
paccavekkhaṇañānaṃ paccavekkhaṇanimittan"ti.
      Tattha pītipharaṇatā sukhapharaṇatā dve pādā viya. Cetopharaṇatā
ālokapharaṇatā dve hatthā viya. Abhiññāpādakajjhānaṃ majjhimakāyo viya.
Paccavekkhaṇanimittaṃ sīsaṃ viya. Iti āyasmā sāriputtatthero pañcaṅgikaṃ
sammāsamādhiṃ aṅgapaccaṅgasampannaṃ purisaṃ viya 2- katvā dassesi.
      (ja) ayaṃ samādhi paccuppannasukho cevāti ādīsu arahattaphalasamādhi
adhippeto. So hi appitappitakkhaṇe sukhattā paccuppannasukho. Purimo purimo
pacchimassa pacchimassa samādhisukhassa paccayattā āyatiṃ sukhavipāko.
      Kilesehi ārakattā ariyo. Kāmāmisavaṭṭāmisalokāmisānaṃ abhāvā
nirāmiso. Buddhādīhi 3- mahāpurisehi sevitattā akāpurisasevito. Aṅgasantatāya
@Footnote: 1 cha.Ma., pītiṃ  2 cha.Ma. viya na dissati  3 i. buddho buddhādīhi

---------------------------------------------------------------------------------------------
page262.
Ārammaṇasantatāya sabbakilesadarathasantatāya ca santo. Atappanīyaṭṭhena paṇīto.
Kilesapaṭippassaddhiyā laddhattā kilesapaṭippassaddhibhāvaṃ vā laddhattā
paṭippassaddhiladdho. Paṭippassaddhaṃ paṭippassaddhīti hi idaṃ atthato ekaṃ.
Paṭippassaddhakilesena vā arahatā laddhattā paṭippassaddhiladdho. Ekodibhāvena
adhigatattā ekodibhāvameva vā adhigatattā ekodibhāvādhigato. Appaguṇasāsavasamādhi viya
sasaṅkhārena sappayogena cittena paccanīkadhamme niggayha kilese vāretvā
anadhigatattā na ca sasaṅkhārāniggayha vāritagato. Tañca samādhiṃ samāpajjanto
tato vā vuṭṭhahanto sativepullappattattā satova samāpajjati satova vuṭṭhahati.
Yathāparicchinnakālavasena vā sato samāpajjati sato vuṭṭhahati. Tasmā yadettha
"ayaṃ samādhi paccuppannasukho ceva āyatiṃ ca sukhavipāko"ti evaṃ paccavekkhamānassa
paccattaṃyeva aparapaccayañāṇaṃ uppajjati, taṃ ekamaṅgaṃ. Eseva nayo sesesupi.
Evamimehi pañcahi paccavekkhaṇañāṇehi ayaṃ samādhi "pañcañāṇiko sammāsamādhī"ti
vutto.
      Imasmiṃ vāre visesabhāgiyapade maggo kathito. Sacchikātabbapade
phalaṃ. Sesaṃ purimasadisameva.
                       Pañcadhammavaṇṇanā niṭṭhitā.
                        -----------------
                            Chadhammavaṇṇanā
      [356] Chakkesu sabbaṃ uttānatthameva. Duppaṭivijjhapade panettha
maggo kathito. Sesaṃ purimasadisaṃ.
                        Chadhammavaṇṇanā niṭṭhitā.
                         --------------

---------------------------------------------------------------------------------------------
page263.
                           Sattadhammavaṇṇanā
      [357] (ña) sammappaññāya sudiṭṭhā hontīti hetunā nayena
vipassanāñāṇena sudiṭṭhā honti. Kāmāti vatthukāmā ca kilesakāmā ca, dvepi
sapariḷāhaṭṭhena aṅgārakāsu viya sudiṭṭhā honti. Vivekaninnanti nibbānaninnaṃ.
Poṇaṃ pabbhāranti ninnassetaṃ vevacanaṃ. Byantībhūtanti vigataneyyantībhūtaṃ 1-
nittaṇhanti attho. Kuto? sabbaso āsavaṭṭhānīyehi dhammehi tebhūmikadhammehīti 2-
attho. Idha bhāvetabbapade maggo kathito. Sesaṃ purimasadisameva.
                       Sattadhammavaṇṇanā niṭṭhitā.
                        ----------------
                           Aṭaṭhadhammavaṇṇanā
      [358] (ka) ādibrahmacariyakāya paññāyāti sikkhattayasaṅgahassa
maggabrahmacariyassa ādibhūtāya pubbabhāge taruṇasamathavipassanāpaññāya.
Aṭṭhaṅgikassa vā maggassa ādibhūtāya sammādiṭṭhipaññāya. Tibbanti balavaṃ.
Hirottappanti hiri ca ottappañca. Pemanti gehasitapemaṃ. Gāravoti garucittabhāvo.
Garubhāvanīyañhi upanissāya viharato kilesā na uppajjanti ovādānusāsaniṃ
labhati. Tasmā taṃ nissāya vihāro paññāpaṭilābhassa paccayo hoti.
      (cha) akkhaṇesu yasmā petā asurānaṃ āvāhaṃ 3- gacchanti, vivāhaṃ 4-
gacchanti, tasmā pittivisayeneva 5- asurakāyo gahitoti veditabbo.
      (ja) appicchassāti ettha paccayappiccho, adhigamappiccho, pariyattiappiccho,
dhutaṅgappicchoti cattāro appicchā. Tattha paccayappiccho bahuṃ dente
appaṃ gaṇhāti, appaṃ dente appataraṃ vā gaṇhāti, na vā gaṇhāti, na
anavasesaggāhī hoti. Adhigamappiccho majjhantikatthero viya attano adhigamaṃ
aññesaṃ jānituṃ na deti. Pariyattiappiccho tepiṭakopi samāno na bahussutabhāvaṃ
@Footnote: 1 cha.Ma., niyatibhūtaṃ, i. vigataniyantibhataṃ   2 cha.Ma., i. tebhūmakadhammehīti
@3 cha.Ma. āvāhanaṃ            4 cha.Ma., vivāhanaṃ     5 cha.Ma. petti...

---------------------------------------------------------------------------------------------
page264.
Jānāpetukāmo hoti sāketatissatthero viya. Dhutaṅgappiccho dhutaṅgapariharaṇabhāvaṃ
aññesaṃ jānituṃ na deti dvebhātikattheresu jeṭṭhakatthero viya. Vatthuṃ 1-
visuddhimagge kathitaṃ. Ayaṃ dhammoti evaṃ santaguṇaniggūhanena ca paṭiggahaṇe
paccayapaṭiggahaṇe mattañañutāya ca appicchassa puggalassa ayaṃ navalokuttaradhammo
sampajjati, no mahicchassa. Evaṃ sabbattha yojetabbaṃ.
      Santuṭṭhassāti catūsu paccayesu tīhi santosehi santuṭṭhassa.
Pavivittassāti kāyacittaupadhivivekehi vivittassa. Tattha kāyaviveko nāma
gaṇasaṅgaṇikaṃ vinodetvā aṭṭhaārabbhavatthuvasena ekībhāvo. Ekībhāvamattena pana
kammaṃ na nippajjatīti kasiṇaparikammaṃ katvā aṭṭha samāpattiyo nibbatteti, ayaṃ
cittaviveko nāma. Samāpattimatteneva kammaṃ na nippajjatīti jhānaṃ pādakaṃ
katvā saṅkhāre sammasitvā saha paṭisambhidāhi arahattaṃ pāpuṇāti. Ayaṃ upadhiviveko
nāma. Tenāha bhagavā "kāyaviveko ca vivekaṭṭhakāyānaṃ nekkhammābhiratānaṃ. Cittaviveko
ca parisuddhacittānaṃ paramavodānappattānaṃ. Upadhiviveko ca nirupadhīnaṃ puggalānaṃ
visaṅkhāragatānan"ti.
      Saṅgaṇikārāmassāti gaṇasaṅgaṇikāya ceva kilesasaṅgaṇikāya ca ramantassa. 2-
Āraddhaviriyassāti kāyikacetasikaviriyavasena āraddhaviriyassa. Upaṭṭhitassatissāti
catussatipaṭṭhānavasena upaṭṭhitassatissa. Samāhitassāti ekaggacittassa. Paññavatoti
kammassakatapaññāya paññavato. Nippapañcārāmassāti vigatamānataṇhādiṭṭhipapañcassa.
      Idha bhāvetabbapade maggo kathito. Sesaṃ purimasadisameva.
                       Aṭṭhadhammavaṇṇanā niṭṭhitā.
                           ----------
@Footnote: 1 cha.Ma. vatthu   2 cha.Ma., i. ratassa

---------------------------------------------------------------------------------------------
page265.
                           Navadhammavaṇṇanā
      [359] (kha) sīlavisuddhīti visuddhiṃ pāpetuṃ samatthaṃ catupārisuddhisīlaṃ.
Pārisuddhipadhāniyaṅganti parisuddhabhāvassa padhānaṅgaṃ. Cittavisuddhīti vipassanāya
padaṭṭhānabhūtā aṭṭha paguṇasamāpattiyo. Diṭṭhivisuddhīti sapaccayanāmarūpadassanaṃ.
Kaṅkhāvitaraṇavisuddhīti paccayākārañāṇaṃ. Addhattayepi hi paccayavaseneva dhammā
pavattantīti passanto kaṅkhaṃ vitarati. Maggāmaggañāṇadassanavisuddhīti obhāsādayo
na maggo, vīthipaṭipannaṃ udayabbayañāṇaṃ maggoti evaṃ maggāmaggañāṇaṃ.
Paṭipadāñāṇadassanavisuddhīti rathavinīte vuṭṭhānagāminī vipassanā kathitā, idha
taruṇavipassanā. Ñāṇadassanavisuddhīti rathavinīte 1- maggo kathito, idha vuṭṭhānagāminī
vipassanā. Etā pana sattapi visuddhiyo vitthārena visuddhimagge kathitā.
Paññāti arahattaphalapaññā. Vimuttīti arahattaphalavimuttiyeva.
      (cha) dhātunānattaṃ paṭicca uppajjati phassanānattanti cakkhvādidhātunānattaṃ
paṭicca cakkhusamphassādinānattaṃ uppajjatīti attho. Phassanānattaṃ paṭiccāti
cakkhusamphassādinānattaṃ paṭicca. Vedanānānattanti cakkhusamphassajādivedanānānattaṃ.
Saññānānattaṃ paṭiccāti kāmasaññādinānattaṃ paṭicca.
Saṅkappanānattanti kāmasaṅkappādinānattaṃ. Saṅkappanānattaṃ paṭicca uppajjati
chandanānattanti saṅkappanānattatāya rūpe chando sadde chandoti evaṃ
chandanānattaṃ uppajjati. Pariḷāhanānattanti chandanānattatāya rūpapariḷāho
saddapariḷāhoti evaṃ pariḷāhanānattaṃ uppajjati. Pariyesanānānattanti
pariḷāhanānattatāya rūpapariyesanādinānattaṃ uppajjati. Lābhanānattanti
pariyesanānānattatāya rūpapaṭilābhādinānattaṃ uppajjati.
      (ja) saññāsu maraṇasaññāti maraṇānupassanāñāṇena saññā.
Āhāre paṭikūlasaññāti āhāraṃ pariggaṇhantassa uppannasaññā. Sabbaloke
@Footnote: 1 Ma.mū. 12/252/215 rathavinītasutta

---------------------------------------------------------------------------------------------
page266.
Anabhiratisaññāti sabbasmiṃ vaṭṭe ukkaṇṭhantassa uppannasaññā. Sesā heṭṭhā
vipassanāya 1- kathitāeva. Idha bahūkārapade maggo kathito. Sesaṃ purimasadisameva.
                          Navadhammā niṭṭhitā.
                          -------------
                           Dasadhammavaṇṇanā
      [360] (jha) nijjaravatthūnīti nijjarakāraṇāni. Micchādiṭṭhi nijjiṇṇā
hotīti ayaṃ heṭṭhā vipassanāyapi nijjiṇṇāeva pahīnā, kasmā puna gahitāti.
Asamucchinnattā. Vipassanāya hi kiñcāpi nijjiṇṇā, 2- na pana samucchinnā,
maggo pana uppajjitvā taṃ samucchindati, na puna vuṭṭhātuṃ deti. Tasmā puna
gahitā. Evaṃ sabbapadesu nayo netabbo.
      Ettha ca sammāvimuttipaccayā 3- catusaṭṭhi dhammā bhāvanāpāripūriṃ gacchanti.
Katame catusaṭṭhi? sotāpattimaggakkhaṇe adhimokkhaṭṭhena saddhindriyaṃ paripūreti,
Paggahaṭṭhena viriyindriyaṃ paripūreti, anussaraṇaṭṭhena satindriyaṃ paripūreti,
avikkhepaṭṭhena samādhindriyaṃ paripūreti, dassanaṭṭhena paññindriyaṃ paripūreti,
vijānanaṭṭhena manindriyaṃ paripūreti, 4- abhinandanaṭṭhena somanassindriyaṃ
paripūreti. Pavattasantatiadhipateyyaṭṭhena jīvitindriyaṃ paripūreti .pe.
Arahattaphalakkhaṇe adhimokkhaṭṭhena saddhindriyaṃ pavattasantatiadhipateyyaṭṭhena
jīvitindriyaṃ paripūretīti evaṃ catūsu maggesu catūsu phalesu aṭṭhaṭṭha hutvā
catusaṭṭhi dhammā pāripūriṃ gacchanti. Idha abhiññeyyapade maggo kathito.
Sesaṃ purimasadisameva.
      Idha ṭhatvā pañhā samodhānetabbā. Dasake satapañhā kathitā.
Ekake ca navake ca sataṃ, dukke ca aṭṭhake ca sataṃ, tike ca sattake ca sataṃ,
catukke ca chakke ca sataṃ, pañcake paññāsāti aḍḍhachaṭṭhāni pañhasatāni
kathitāni honti.
@Footnote: 1 cha.Ma., i. vipassanāya na dissati      2 cha.Ma., i. jiṇṇā
@3 cha.Ma. sammādiṭdhipaccayā            4 cha.Ma., i. paripūreti na dissati

---------------------------------------------------------------------------------------------
page267.
      "idamavoca āyasmā sāriputto, attamanā te bhikkhū āyasmato
sāriputtassa bhāsitaṃ abhinandun"ti sādhu sādhūti abhinandantā sirasā sampaṭicchiṃsu.
Tāya ca pana attamanatāya imameva suttaṃ āvajjamānā pañcasatāpi te bhikkhū
saha paṭisambhidāhi aggaphale arahatte patiṭṭhahiṃsūti.
                  Iti sumaṅgalavilāsiniyā dīghanikāyaṭṭhakathāya
                      dasuttarasuttavaṇṇanā niṭṭhitā.
                    Niṭṭhitā ca pāṭikavaggassa vaṇṇanāti.
                       Pāṭikavaggaṭṭhakathā niṭṭhitā.
                          ------------
                             Nigamanakathā
ettāvatā ca:-
          āyācito  sumaṅgalapariveṇanivāsinā   thiraguṇena.
          Dāṭhānāgasaṃghattherena,      theravaṃsanvayenāhaṃ. 1-
          Dīghāgamavarassa   dasabalaguṇagaṇaparidīpanassa    aṭṭhakathaṃ.
          Yaṃ   ārabhiṃ   sumaṅgalavilāsiniṃ   nāma   nāmena.
          Sā  hi  mahāaṭṭhakathāya,   sāramādāya   niṭṭhitā.
          Esā  ekāsītippamāṇāya,  pāliyā  bhāṇavārehi.
          Ekūnasaṭṭhimatto,    visuddhimaggopi    bhāṇavārehi.
          Atthappakāsanatthāya,   āgamānaṃ   kato    yasmā.
          Tasmā tena sahā'yaṃ, 2- aṭṭhakathā bhāṇavāragaṇanāya.
          Suparimitaparicchinnaṃ,          cattālīsasataṃ    hoti.
          Sabbaṃ cattālīsādhikasatapparimāṇaṃ  bhāṇavārato evaṃ.
          Samayaṃ pakāsayantiṃ, 3- mahāvihāre nivāsinaṃ. 4-
@Footnote: 1 cha.Ma. theravaṃsanvayena  2 ka. sahāyaṃ  3 Sī. pakāsayanti  4 ka. mahāvihāravāsīnaṃ

---------------------------------------------------------------------------------------------
page268.
          Mūlakaṭṭhakathāsāramādāya ca 1- mayā imaṃ karontena.
          Yaṃ puññamupacitaṃ tena, hotu sabbo sukhī lokoti.
      Paramavisuddhasaddhābuddhiviriyapaṭimaṇḍitena sīlācārajjavamaddavādiguṇasamudayasamuditena
sakasamayasamayantaragahaṇajjhogāhaṇasamatthena paññāveyyattiyasamannāgatena
tipiṭakapariyattippabhede sāṭṭhakathe satthu sāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena
yuttamuttavādinā vādivarena mahākavinā pabhinnapaṭisambhidāparivāre
chaḷabhiññādippabhedaguṇapaṭimaṇḍite uttarimanussadhamme supatiṭṭhitabuddhīnaṃ
theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā
buddhaghosoti garūhi gahitanāmadheyyena therena katā ayaṃ sumaṅgalavilāsinī nāma
dīghanikāyaṭṭhakathā:-
          tāva tiṭṭhatu lokasmiṃ       lokanittharaṇesinaṃ
          dassentī kulaputtānaṃ       nayaṃ diṭṭhivisuddhiyā.
          Yāva buddhoti nāmampi      suddhacittassa tādino
          lokamhi lokajeṭṭhassa      pavattati mahesinoti.
                         Sumaṅgalavilāsīnī nāma
                 dīghanikāyaṭṭhakathā pāṭikavaggavaṇṇanā niṭṭhitā.