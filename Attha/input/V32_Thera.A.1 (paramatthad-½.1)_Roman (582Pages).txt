AṬṬHAKATHĀ Book 32 : PĀḶI ROMAN
Thera.A.1 (paramatthadī.1)

Page 1-100.

page1.
                    Paramatthadīpanī nāma khuddakanikāyaṭṭhakathā
                          theragāthāvaṇṇanā
                            --------
                namo tassa bhagavato arahato sammāsambuddhassa.
                           Ganthārambhakathā
           mahākāruṇikaṃ nāthaṃ         ñeyyasāgarapāraguṃ
           vande nipuṇagambhīraṃ         vicittanayadesanaṃ. 1-
           Vijjācaraṇasampannā        yena nīyanti 2- lokato
           vande tamuttamaṃ dhammaṃ       sammāsambuddhapūjitaṃ.
           Sīlādiguṇasampanno         ṭhito maggaphalesu yo
           vande ariyasaṃghaṃ taṃ         puññakkhettaṃ anuttaraṃ.
           Vandanājanitaṃ puññaṃ         iti yaṃ ratanattaye
           hatantarāyo sabbattha       hutvāhaṃ tassa tejasā.
           Yā tā subhūtiādīhi        katakiccehi tādihi
           therehi bhāsitā gāthā     therīhi ca nirāmisā.
           Udānādinā vidhinā 3-     gambhīrā nipuṇā sutā 4-
           suññatāpaṭisaṃyuttā         ariyadhammappakāsikā
           theragāthāti nāmena       therīgāthāti tādino
           yā khuddakanikāyamhi        saṅgāyiṃsu mahesayo.
@Footnote: 1 cha.Ma. vande nipuṇagambhīra-   vicitranayadesanaṃ       2 cha.Ma. niyyanti
@3 cha.Ma. udānanādavidhinā, Ma. udānādividhanā, Sī. udānādividhinā ceva  4 cha.Ma. subhā

---------------------------------------------------------------------------------------------
page2.
           Tāsaṃ gambhīrañāṇehi        ogāhetabbabhāvato
           kiñcāpi dukkarā 1- kātuṃ   atthasaṃvaṇṇanā mayā.
           Sahasaṃvaṇṇanaṃ yasmā         dharate satthu sāsanaṃ
           pubbācariyasīhānaṃ          tiṭṭhateva vinicchayo.
           Tasmā taṃ avalambitvā      ogāhetvāna pañcapi
           nikāye upanissāya        porāṇaṭṭhakathānayaṃ.
           Suvisuddhaṃ asaṅkiṇṇaṃ         nipuṇatthavinicchayaṃ
           mahāvihāravāsīnaṃ          samayaṃ avilomayaṃ
           yāsaṃ attho duviññeyyo    anupubbikathaṃ 2- vinā
           tāsaṃ tañca vibhāvento     dīpayanto vinicchayaṃ.
           Yathābalaṃ karissāmi         atthasaṃvaṇṇanaṃ sutaṃ 3-
           sakkaccaṃ theragāthānaṃ       therīgāthānameva ca.
           Iti ākaṅkhamānassa        saddhammassa ciraṭṭhitiṃ
           tadatthaṃ vibhajantassa         nisāmayatha sādhavoti.
      Kā panekā 4- theragāthā therīgāthā ca?  kathañca pavattāti? kāmañcāyamattho
Gāthāsu vuttoyeva, pākaṭakaraṇatthaṃ 5- pana punapi vuccate:- tattha theragāthā
tāva subhūtittherādīhi bhāsitā. Yā hi te attanā yathādhigataṃ maggaphalasukhaṃ
paccavekkhitvā kāci udānavasena, kāci attano samāpattivihārapaccavekkhaṇavasena,
kāci pucchāvasena, kāci parinibbānasamaye sāsanassa niyyānikabhāvavibhāvanavasena
abhāsiṃsu, tā sabbā saṅgītikāle ekajjhaṃ katvā "theragāthā"icceva dhammasaṅgāhakehi
saṅgītā. Therīgāthā pana theriyo uddissa desitā.
@Footnote: 1 Sī. dukkaraṃ        2 Sī. ānupubbīkathaṃ         3 cha.Ma. subhaṃ
@4 cha.Ma. panetā     5 Sī.,Ma. pākaṭabhāvakaraṇatthaṃ

---------------------------------------------------------------------------------------------
page3.
         Tā pana vinayapiṭakaṃ suttantapiṭakaṃ abhidhammapiṭakanti tīsu piṭakesu
suttantapiṭakapariyāpannā. Dīghanikāyo majjhimanikāyo saṃyuttanikāyo aṅguttaranikāyo
khuddakanikāyoti pañcasu nikāyesu khuddakanikāyapariyāpannā, suttaṃ geyyaṃ veyyākaraṇaṃ
gāthā udānaṃ itivuttakaṃ jātakaṃ abbhūtadhammaṃ vedallanti navasu sāsanaṅgesu
gāthaṅgasaṅgahaṃ gatā.
        Dvāsīti 1- buddhato gaṇhiṃ     dvesahassāni bhikkhuto
        caturāsītisahassāni           ye me dhammā pavattinoti
evaṃ dhammabhaṇḍāgārikena paṭiññātesu caturāsītiyā dhammakkhandhasahassesu
katipayadhammakkhandhasaṅgahaṃ gatā.
         Tattha theragāthā tāva nipātato ekakanipāto ekuttaravasena yāva
cuddasakanipātāti cuddasakanipāto soḷasakanipāto vīsatinipāto tiṃsanipāto 2-
cattāḷīsanipāto paññāsanipāto saṭṭhinipāto sattatinipātoti 3- ime sattanipātā 3-
ekavīsatinipātasaṅgahā nipatanaṃ 4- nikkhipananti nipāto. Eko ekeko gāthānaṃ
nipāto nikkhepo etthāti ekanipāto. Iminā nayena sesesupi attho
veditabbo.
         Tattha ekakanipāte dvādasa vaggā. Ekekasmiṃ vagge dasa dasa katvā
vīsuttarasataṃ therā, tattikāeva gāthā. Vuttaṃ hi:-
        vīsuttarasataṃ therā           katakiccā anāsavā
        ekakamhi 5- nipātamhi       susaṅgītā mahesibhīti.
@Footnote: 1 Sī. dvāsītiṃ     2 Sī. tiṃsatinipāto   3-3 cha.Ma. ime pāṭhā na dissanti
@4 cha.Ma. nipātanaṃ    5 Ma. ekekamhi

---------------------------------------------------------------------------------------------
page4.
     Dukanipāte      ekūnapaññāsa therā, aṭṭhanavuti gāthā.
Tikanipāte          soḷasa therā, aṭṭhacattāḷīsa gāthā.
Catukkanipāte        terasa therā, dvepaññāsa gāthā.
Pañcakanipāte        dvādasa therā, saṭṭhi gāthā.
Chakkanipāte         cuddasa therā, caturāsīti gāthā.
Sattakanipāte        pañca therā, pañcatiṃsa gāthā.
Aṭṭhakanipāte        tayo therā, catuvīsati gāthā.
Navakanipāte         eko thero, nava gāthā.
Dasakanipāte         satta therā, sattati gāthā.
Ekādasakanipāte     eko thero, ekādasa  gāthā.
Dvādasakanipāte      dve therā  catuvīsati gāthā.
Terasakanipāte       eko thero, terasa gāthā.
Cuddasakanipāte       dve therā, aṭṭhavīsati gāthā.
Paṇṇarasakanipāto 1-   natthi.
Soḷasakanipāte       dve therā, dvattiṃsa gāthā.
Vīsatinipāte         dasa therā, pañcacattāḷīsādhikāni dve gāthāsatāni.
Tiṃsanipāte          tayo therā, sataṃ pañca ca gāthā.
Cattāḷīsanipāte      eko thero, dvecattāḷīsa gāthā.
Paññāsanipāte       eko thero, pañcapaññāsa gāthā.
Saṭṭhinipāte         eko thero, aṭṭhasaṭṭhi gāthā.
Sattatinipātepi 2-    eko thero, ekasattati gāthā.
       Sampiṇḍetvā pana dve satāni catusaṭaṭhi ca therā, sahassaṃ tīṇi satāni
@Footnote: 1 cha.Ma. pannarasanipāto        2 cha.Ma. sattatinipāte

---------------------------------------------------------------------------------------------
page5.
Saṭṭhi ca gāthāti. Vuttampi cetaṃ:-
          sahassaṃ honti tā gāthā       tīṇi saṭṭhi satāni ca
          therā ca dve satā saṭṭhi      cattāro ca pakāsitāti.
      Therīgāthā pana ekakanipāto ekuttaravasena yāva navakanipātāti navakanipāto
ekādasakanipāto dvādasakanipāto soḷasakanipāto vīsatinipāto tiṃsatinipāto 1-
cattāḷīsanipāto mahānipātoti soḷasanipātasaṅgahā. Tattha
      ekakanipāte    aṭṭhārasa theriyo, aṭṭhāraseva gāthā.
Dukanipāte           dasa theriyo, vīsati gāthā.
Tikanipāte           aṭṭha theriyo, catuvīsati gāthā.
Catukkanipāte         ekā therī, catasso gāthā.
Pañcakanipāte         dvādasa theriyo, saṭṭhi gāthā.
Chakkanipāte          aṭṭha theriyo, aṭṭhacattāḷīsa gāthā.
Sattakanipāte         tisso theriyo, ekavīsati gāthā.
Aṭṭhakanipātato        paṭṭhāya yāva  soḷasakanipātā ekekā theriyo
                   taṃtaṃnipātaparimāṇā gāthā.
Vīsatinipāte          pañca theriyo, aṭṭhārasasatagāthā. 2-
Tiṃsanipāte           ekā therī, catuttiṃsa gāthā.
Cattāḷīsanipāte       ekā therī, aṭṭhacattāḷīsa gāthā.
Mahānipātepi         ekā therī, pañcasattati gāthā.
      Evamettha nipātānaṃ gāthāvaggānaṃ 3- gāthānañca parimāṇaṃ veditabbaṃ.
                        Ganthārambhakathā niṭṭhitā.
@Footnote: 1 cha.Ma. tiṃsanipāto    2 Sī.,Ma. catasso theriyo, sattanavutigāthā
@3 Sī. ayaṃ pāṭho na dissati

---------------------------------------------------------------------------------------------
page6.
                    Nidānagāthāvaṇṇanā 1-
      evaṃ paricchinnaparimāṇāsu panetāsu theragāthā ādi. Tatthāpi:-
          "sīhānaṃva nadantānaṃ        dāṭhīnaṃ girigabbhare
           suṇātha bhāvitattānaṃ       gāthā atthupanāyikā"ti 2-
ayaṃ paṭhamamahāsaṅgītikāle āyasmatā ānandena tesaṃ therānaṃ thomanatthaṃ bhāsitā
gāthā ādi. Tattha sīhānanti sīhasaddo "sīho bhikkhave migarājā"tiādīsu 3-
migarāje āgato. "atha kho sīho senāpati yena bhagavā tenupasaṅkamī"tiādīsu 4-
paññattiyaṃ. "sīhoti kho bhikkhave tathāgatassetaṃ adhivacanaṃ arahato sammāsam-
buddhassā"tiādīsu 5- tathāgate. Tattha yathā 6- tathāgate sadisakappanāya āgato, evaṃ
idhāpi sadisakappanāvaseneva veditabbo, tasmā sīhānaṃvāti sīhānaṃ iva. Sandhivasena
saralopo "evaṃsa te"tiādīsu 7- viya. Tattha ivāti nipātapadaṃ. Suṇāthāti ākhyātapadaṃ.
Itarāni nāmapadāni. Sīhānaṃvāti ca sambandhe sāmivacanaṃ. Kāmañcettha sambandhī
sarūpato na vutto, atthato pana vuttova hoti. Yathā hi "oṭṭhasseva
mukhaṃ etassā"ti vutte oṭṭhassa mukhaṃ viya mukhaṃ etassāti ayamattho vuttoeva
hoti, evamidhāpi "sīhānaṃvā"ti vutte sīhānaṃ  nādo viyāti ayamattho vuttoeva
hoti. Tattha mukhasaddasannidhānaṃ hotīti ce, idhāpi "nadantānan"ti padasannidhānato,
tasmā sīhānaṃvāti nidassanavacanaṃ. 8- Nadantānanti  tassa  nidassitabbena sambandha-
dassanaṃ. Dāṭhīnanti tabbisesanaṃ. Girigabbhareti tassa pavattiṭṭhānadassanaṃ. Suṇāthāti
savane niyojanaṃ. Bhāvitattānanti sotabbassa pabhavadassanaṃ. Gāthāti sotabbavatthudassanaṃ.
@Footnote: 1 ka. nidānakathāvaṇṇanā    2 cha.Ma. atthūpanāyikā, Sī. attūpanāyikā evamuparipi
@3 aṅ.catukka. 21/33/38 sīhasutta  4 aṅ.pañcaka. 22/34/41 sīhasenāpatisutta (syā)
@5 aṅ pañcaka. 22/99/137 sīhasutta (syā), aṅ.dasaka. 24/21/26 sīhanādasutta
@6 Sī. ādīsu yattha tathāgateva vuttaṃ, yathā  7 Ma. mūla. 12/22/13 sabbāsavasutta
@8 Sī. nidassanavacanametaṃ

---------------------------------------------------------------------------------------------
page7.
Atthupanāyikāti tabbisesanaṃ. Kāmañcettha "sīhānaṃ nadantānaṃ dāṭhīnan"ti pulliṅga-
vasena āgataṃ. 1- Liṅgaṃ pana parivattetvā "sīhīnan"tiādinā itthīliṅgavasenāpi
attho veditabbo. Ekasesavasena vā sīhā ca sīhiyo ca sīhā, tesaṃ sīhānantiādinā
sādhāṇā hetā tisso nidānagāthā theragāthānaṃ therīgāthānañcāti.
      Tattha sahanato hananato ca sīho. Yathā hi sīhassa migarañño balavisesayogato
sarabhamigamattavāraṇādināpi 2- parissayo nāma natthi, vātātapādiparissayampi so
sahatiyeva, gocarāya pakkamantopi tejussadatāya mattagandhahatthivanamahiṃsādike
samāgantvā abhīrū acchambhī abhibhavati, abhibhavanto ca te aññadatthu hantvā
tattha mudumaṃsāni bhakkhayitvā sukheneva viharati, evametepi mahātherā ariyabalavisesa-
yogena sabbesampi parissayānaṃ sahanato, rāgādisaṅkilesabalassa abhibhavitvā hananato
pajahanato tsesadabhāvena kutocipi abhīrū acchambhī jhānādisukhena viharantīti sahanato
hananato ca sīhā viyāti sīhā. Saddatthato pana yathā kantanatthena ādianta-
vippallāsato takkaṃ vuccati, evaṃ hiṃsanaṭṭhena sīho veditabbo. Tathā sahanatthenāpi 3-
visodarādipakkhepena 4- niruttinayena pana vuccamāne vattabbameva natthi. Athavā yathā
migarājā kesarasīho attano tejussadatāya ekacārī viharati, na kañci sahāyaṃ paccā-
siṃsati, 5- evametepi tejussadatāya vivekābhiratiyā ca ekacārinoti ekacariyaṭṭhenapi
sīhā viyāti sīhā, tenāha bhagavā "sīhaṃvekacaraṃ nāgan"ti. 6-
      Athavā asantāsanajavaparakkamādivisesayogato  sīhā viyāti  sīhā, ete
mahātheRā. Vuttaṃ hetaṃ bhagavatā:-
@Footnote: 1 Sī. āgatānaṃ         2 cha.Ma....mattavaravāraṇāditopi, Ma. mattavāraṇāditopi
@3 cha.Ma. pi-saddo na dissati    4 Sī. sodarādipaṭikkhepena     5 Ma. paccāsisati
@6 saṃ. sagā. 15/30/19 eṇijaṅghasutta, khu. sutta. 25/168/366 hemavatasutta

---------------------------------------------------------------------------------------------
page8.
               "dveme bhikkhave asaniyā phalantiyā na santasanti, katame
          dve? bhikkhu ca khīṇāsavo sīho ca migarājā"ti. 1-
      Javopi sīhassa aññehi asādhāraṇo, tathā parakkamo. Tathā hi so usabhasatampi
laṅghitvā vanamahiṃsādīsu nipatati, potakopi 2- samāno pabhinnamadānampi mattavaravāraṇānaṃ
paṭimānaṃ 3- bhinditvā kalīravaṃsaṃ 4- khādati. Etesaṃ  pana ariyamaggajavo  iddhijavo ca
aññehi asādhāraṇo, sammappadhānaparakkamo ca niratisayo. Tasmā sīhānaṃvāti
sīhasadisānaṃ viya. Sīhassa cettha hīnupamatā 5- daṭṭhabbā, accantavisiṭṭhassa sahanādi-
atthassa theresveva labbhanato.
      Nadantānanti gajjantānaṃ. Gocaraparakkamatuṭṭhivelādīsu 6- hi yathā sīhā attano
āsayato nikkhamitvā vijambhitvā sīhanādaṃ abhītanādaṃ nadanti, evaṃ etepi
visayajjhattapaccavekkhaṇaudānādikālesu  imaṃ abhītanādaṃ nadiṃsu. Tena vuttaṃ "sīhānaṃva
nadantānan"ti. Dāṭhīnanti dāṭhāvantānaṃ. Pavaṭṭhadāṭhīnaṃ, 7- atisayadāṭhānanti vā
attho. Yathā  hi  sīhā ativiya daḷhānaṃ tikkhānañca catunnaṃ dāṭhānaṃ balena
paṭipakkhaṃ 8- abhibhavitvā attano manorathaṃ matthakaṃ pāpenti, 9- evametepi catunnaṃ
ariyamaggadāṭhānaṃ balena anādimati saṃsāre anabhibhūtapubbapaṭipakkhaṃ abhibhavitvā
attano manorathaṃ matthakaṃ pāpesuṃ. Idhāpi dāṭhā viyāti dāṭhāti sadisakappanāvaseneva 10-
attho veditabbo.
      Girigabbhareti pabbataguhāyaṃ, samīpatthe bhummavacanaṃ. "girigavhare"ti keci paṭhanti.
Pabbatesu vanagahane vanasaṇḍeti attho. Idaṃ pana nesaṃ virocanaṭṭhānadassanañceva
@Footnote: 1 aṅ. duka. 20/60/75 puggalavagga    2 Sī. patakopi    3 Sī. patamānānaṃ
@4 Sī. dantakaḷīramaṃsaṃ, cha.Ma. dantakaḷīraṃva   5 Sī. cettha hi anūpamatā  6 Sī.
@  tuṭṭhidohaḷādīsu      7 Ma. pasaṭṭhānaṃ pasaṭṭhadāṭhīnaṃ      8 Sī. paṭipakkhe
@9 cha.Ma. pūrenti     10 Sī. parisaṅkappanāvaseneva

---------------------------------------------------------------------------------------------
page9.
Sīhanādassa yogyabhūmidassanañca. Nadantānaṃ girigabbhareti yojanā.  yathā hi sīhā
yebhuyyena  girigabbhare aññehi durāsadatāya janavivitte vasantā attano dassanena
uppajjanakassa 1- khuddakamigasantāsassa pariharaṇatthaṃ  gocaragamane  sīhanādaṃ nadanti,
evametepi aññehi durāsadagirigabbharasadiseva suññāgāre vasantā guṇehi khuddakānaṃ
puthujkhanānaṃ taṇhādiṭṭhiparittāsaparivajjanatthaṃ vakkhamānagāthāsaṅkhātaṃ abhītanādaṃ
nadiṃsu. Tena vuttaṃ "sīhānaṃva nadantānaṃ, dāṭhīnaṃ girigabbhare"ti. 2-
      Suṇāthāti  savanāṇattikavacanaṃ, tena  vakkhamānānaṃ  gāthānaṃ  sannipatitāya
parisāya  sotukāmataṃ  uppādento  savane ādaraṃ janeti, ussāhaṃ  samutejento 3-
gāravaṃ  bahumānañca  upaṭṭhapeti.  athavā "sīhānan"tiādīnaṃ padānaṃ sadisakappanāya 4-
vinā mukhyavaseneva attho veditabbo. Tasmā daḷhatikkhabhāvena pasaṭṭhātisayadāṭhatāya
dāṭhīnaṃ girigabbhare nadantānaṃ sīhagajjitaṃ gajjantānaṃ sīhānaṃ migarājūnaṃ viya tesaṃ
abhītanādasadisā  gāthā  suṇāthāti attho.  idaṃ  vuttaṃ  hoti:- "yathā sīhanādaṃ
nadantānaṃ  sīhānaṃ  migarājūnaṃ  kutocipi  bhayābhāvato  so  abhītanādo  tadañña-
migasantāsakaro, evaṃ bhāvitattānaṃ  appamattānaṃ  therānaṃ  sīhanādasadisā 5- sabbaso
bhayahetūnaṃ suppahīnattā abhītanādabhūtā  pamattajanasantāsakarā  gāthā  suṇāthā"ti.
      Bhāvitattānanti  bhāvitacittānaṃ. Cittaṃ  hi "attā hi kira duddamo, 6- yo
ve ṭhitatto tasaraṃva ujjun"ti 7- ca, "attasammāpaṇidhī"ti 8- ca evamādīsu "attā"ti
vuccati, tasmā  adhicittānuyogena  samathavipassanābhivaḍḍhitacittānaṃ  samathavipassanā
bhāvanāmatthakaṃ pāpetvā ṭhitānanti attho. Athavā bhāvitattānanti bhāvitasabhāvānaṃ, sabhāva-
bhūtasīlādibhāvitānanti 9- attho. Gīyatīti gāthā, anuṭṭhubhādivasena isīhi pavattitaṃ
@Footnote: 1 Ma. ubbijjanakassa  2 Sī. sīhānaṃva .pe. attūpanāyikāti  3 cha.Ma. samuṭṭhāpento
@4 Sī. parikappanāya   5 cha.Ma. sīhanādasadisiyo   6 khu.dhamMa. 25/159/45
@  padhānikatissattheravatthu   7 cha.Ma. ujjūti, khu.sutta. 25/217/374 munisutta
@8 khu.khuddaka. 25/4/4, khu.sutta. 25/263/385 maṅgalasutta   9 Ma. sabhāvabhūtānaṃ
@  sīlādibhāvitānanti

---------------------------------------------------------------------------------------------
page10.
Catuppadaṃ chappadaṃ vā vacanaṃ, aññesampi taṃsadisatāya tathā 1- vuccanti. Attatthādibhede
atthe  upanenti, tesu vā upaniyyantīti  atthūpanāyikā.
      Athavā bhāvitattānanti bhāvitattabhāvīnaṃ, 2- attabhāvo hi āhito ahaṃ māno
etthāti  "attā"ti  vuccati, so ca tehi appamādabhāvanāya anavajjabhāvanāya 3-
bhāvito sammadeva guṇagandhaṃ gāhāpito. Tena tesaṃ kāyabhāvanā sīlabhāvanā
cittabhāvanā paññābhāvanāti catunnampi bhāvanānaṃ paripuṇṇabhāvaṃ dasseti.
"bhāvanā"ti ca sambodhipaṭipadā idhādhippetā. Yāyaṃ saccasambodhi paccekasambodhi
sāvakasambodhīti.  tattha sammā sāmaṃ sabbadhammānaṃ bujjhanato bodhanato ca sammā-
sambodhi. Sabbaññutañāṇapadaṭṭhānaṃ maggañāṇaṃ maggañāṇapadaṭṭhānañca sabbaññuta-
ñāṇaṃ  "sammāsambodhī"ti vuccati. Tenāha:-
              "buddhoti yo so bhagavā sayambhū anācariyako pubbe
          ananussutesu dhammesu sāmaṃ saccāni abhisambujjhi,  tattha ca
          sabbaññutaṃ patto balesu 4- ca vasībhāvan"ti. 5-
      Bodhaneyyabodhanattho hi balesu vasībhāvo. Paccekaṃ sayameva bodhīti paccekasambodhi,
ananubuddho 6- sayambhūñāṇena  saccābhisamayoti attho.  sammāsambuddhānaṃ hi sayambhū-
ñāṇatāya  sayameva pavattamānopi saccābhisamayo sānubuddho aparimāṇānaṃ 7- sattānaṃ
saccābhisamayassa hetubhāvato. Imesaṃ pana so ekassāpi sattassa saccābhisamayahetu
na  hoti. Satthu dhammadesanāya savanante jātāti sāvakā. Sāvakānaṃ saccābhisamayo
sāvakasambodhi. Tividhāpesā tiṇṇaṃ bodhisattānaṃ yathāsakaṃ āgamanīyapaṭipadāya
@Footnote: 1 Sī. gāthā    2 cha.Ma. bhāvitattabhāvānaṃ   3 Sī. āvajjanabhāvanāya  4 Ma. phalesu
@5 khu. mahā. 29/893/560 sārīputtasuttaniddesa, khu.cūḷa. 30/546/271
@  soḷasamāṇavakapañhāniddesa,  khu.paṭi. 31/386/261 ānāpānakathā (suyā)
@6 Sī., Ma. anubuddho    7 Sī. appamāṇānaṃ

---------------------------------------------------------------------------------------------
page11.
Matthakappattiyā satipaṭṭhānādīnaṃ sattatiṃsāya bodhipakkhiyadhammānaṃ bhāvanāpāripūrīti
veditabbā itarābhisamayānaṃ  tadavinābhāvato. Na hi sacchikiriyābhisamayena vinā
bhāvanābhisamayo  sambhavati, sati ca bhāvanābhisamaye pahānābhisamayo pariññābhisamayo
ca siddhoyeva hotīti.
      Yadā hi mahābodhisatto  paripūrita 1- bodhisambhāro carimabhave katapubbakicco
bodhimaṇḍaṃ āruyha "na tāvimaṃ pallaṅkaṃ bhindissāmi, yāva na me anupādāya
āsavehi cittaṃ vimuccissatī"ti  paṭiññaṃ  katvā  aparājitapallaṅke  nisinno
asampattāyaeva sañjhāvelāya mārabalaṃ vidhamitvā purimayāme pubbenivāsānussati-
ñāṇena anekākāravokāre pubbe nivutthakkhandhe anussaritvā majjhimayāme
dibbacakkhuvisodhanena cutūpapātañāṇaanāgataṃsañāṇāni adhigantvā pacchimayāme "kicchaṃ
vatāyaṃ loko āpanno jāyati ca jīyati ca mīyati ca cavati ca upapajjati ca,
atha ca panimassa dukkhassa nissaraṇaṃ nappajānāti jarāmaraṇassā"ti ādinā 2-
jarāmaraṇato paṭṭhāya paṭiccasamuppādamukhena vipassanaṃ abhinivisitvā mahāgahanaṃ
chindituṃ nisadasilāyaṃ pharasuṃ nisento 3- viya kilesagahanaṃ chindituṃ lokanātho ñāṇapharasuṃ
tejento buddhabhāvāya hetusampattiyā paripākaṃ gatattā sabbaññutañāṇādhigamāya
vipassanaṃ gabbhaṃ 4- gaṇhāpento antarantarā nānāsamāpattiyo samāpajjitvā
yathāvavatthāpite nāmarūpe tilakkhaṇaṃ āropetvā anuppadadhammavipassanāvasena 5-
anekākāravokārasaṅkhāre sammasanto chattiṃsakoṭisatasahassamukhena sammasanavāraṃ
vitthāretvā tattha mahāvajirañāṇasaṅkhāte vipassanāñāṇe tikkhe sūre
pasanne vuṭṭhānagāminibhāvena pavattamāne yadā taṃ maggena ghaṭeti, 6- tadā
maggapaṭipāṭiyā diyaḍḍhakilesasahassaṃ khepento aggamaggakkhaṇe sammāsambodhiṃ
@Footnote: 1 Sī. pāramīparipūrita...  2 dī.mahā. 10/57/26 mahāpadānasutta  3 Sī. sunisadento
@4 Ma. vipassanāgabbhaṃ     5 Sī. anupadadhammaṃ vipassanavasena        6 Sī. ghāteti

---------------------------------------------------------------------------------------------
page12.
Adhigacchati nāma, aggaphalakkhaṇato paṭṭhāya adhigato nāma. Sammāsambuddhabhāvato
dasabalacatuvesārajjādayopi hissa 1- tadā hatthagatāyeva hontīti ayaṃ tāva abhisamayato
sammāsambodhipaṭipadā. Tadatthato pana mahābhinīhārato paṭṭhāya yāva tusitabhavane
nibbatti, etthantare pavattaṃ bodhisambhārasambharaṇaṃ. Tattha yaṃ vattabbaṃ, taṃ sabbākāra
sampannaṃ cariyāpiṭakavaṇṇanāyaṃ vitthārato vuttamevāti tattha vuttanayeneva gahetabbaṃ.
      Paccekabodhisattāpi paccekabodhiyā katābhinīhārā anupubbena sambhavā 2- pacceka-
sambodhisambhārā tādise kāle carimattabhāve ṭhitā ñāṇassa paripākagatabhāvena
upaṭṭhitaṃ saṃveganimittaṃ gahetvā avisesaṃ 3- bhavādīsu ādīnavaṃ disvā sayambhūñāṇena
pavatti pavattihetuṃ nivatti nivattihetuñca 4- paricchinditvā "so `idaṃ
dukkhan'ti yoniso manasi karotī"tiādinā āgatanayena catusaccakammaṭṭhānaṃ paribrūhentā
attano abhinīhārānurūpaṃ saṅkhāre 5- parimaddantā anukkamena vipassanaṃ ussukkā-
petvā maggapaṭipāṭiyā aggamaggaṃ adhigacchantā paccekasambodhiṃ abhisambuujjhanti
nāma, 6- aggaphalakkhaṇato paṭṭhāya paccekasambuddho 7- nāma hutvā sadevakassa lokassa
aggadakkhiṇeyyā honti.
      Sāvakā pana satthu sabrahmacārino vā catusaccakammaṭṭhānakathaṃ sutvā tasmiṃyeva
khaṇe kālantare vā tajjaṃ paṭipattiṃ anutiṭṭhantā ghaṭentā vāyamantā vipassanaṃ
ussukkāpetvā, yadi vā paṭipadāya vaḍḍhantiyā, 8- saccāni paṭivijjhantā
attano abhinīhārānurūpasiddhiaggasāvakabhūmiyā vā kevalaṃ vā aggamaggakkhaṇe
sāvakasambodhiṃ adhigacchanti nāma. Tato paraṃ sāvakabuddhā nāma honti sadevake
@Footnote: 1 cha.Ma. tassa  2 cha.Ma. sambhata..., Sī. sammā vā  3 cha.Ma. savisesaṃ
@4 Ma. nibbattinibbattihetuñca  5 poṭṭhakesu abhinīhārānurūpasaṅkhāreti ayaṃ
@  pāṭho dissati           6 Sī. sayambhū abhisambujjhanti nāma
@7 cha.Ma. paccekasambuddhā    8 Ma. paṭipadā calantiyā

---------------------------------------------------------------------------------------------
page13.
Loke aggadakkhiṇeyyā. Evaṃ tāva abhisamayato paccekasambodhi sāvakasambodhi ca
veditabbā.
      Tadatthato panayathā mahābodhisattānaṃ heṭṭhimaparicchedena cattāri asaṅkheyyāni 1-
kappānaṃ satasahassañca  bodhisambhārasambharaṇaṃ icchitabbaṃ. Majjhimaparicchedena aṭṭha
asaṅkheyyāni kappānaṃ satasahassañca, uparimaparicchedena soḷasa asaṅkheyyāni
kappānaṃ satasahassañca, ete ca bhedā paññādhikasaddhādhikaviriyādhikavasena
veditabbā. Paññādhikānaṃ hi saddhā mandā hoti paññā tikkhā, tato ca
upāyakosallassa visadanipuṇabhāvena na cirasseva pāramiyo pāripūriṃ gacchanati.
Saddhādhikānaṃ paññā majjhimā hotīti 2- tesaṃ nātisīghaṃ nātisaṇikaṃ pāramiyo
pāripūriṃ gacchanti. Viriyādhikānaṃ pana paññā mandā hotīti 2- tesaṃ cireneva
pāramiyo pāripūriṃ gacchanti. Na evaṃ paccekabodhisattānaṃ. Tesaṃ hi satipi
paññādhikabhāve dve asaṅkheyyāni kappānaṃ satasahassañca bodhisambhārasambharaṇaṃ
icchitabbaṃ, na tato oraṃ. Saddhādhikaviriyādhikāpi vuttaparicchedato paraṃ katipayeeva
kappe atikkamitvā paccekasambodhiṃ  abhisambujjhanti, na tatiyaṃ asaṅkheyyanti.
Sāvakabodhisattānaṃ pana yesaṃ aggasāvakabhāvāya abhinīhāro, tesaṃ ekaṃ asaṅkheyyaṃ
kappānaṃ satasahassañca sambhārasambharaṇaṃ icchitabbaṃ. Yesaṃ mahāsāvakabhāvāya,
tesaṃ kappānaṃ satasahassameva, tathā buddhassa mātāpitūnaṃ upaṭṭhākassa puttassa
ca. Tattha yathā 3- :-
           manussattaṃ liṅgasampatti       hetu satthāradassanaṃ
           pababjjā guṇasampatti        adhikāro ca chandatā
           aṭṭhadhammasamodhānā         abhinīhāro samijjhatīti 4-
@Footnote: 1 cha.Ma. asaṅkhyeyyāni. evamuparipi   2 Sī. hoti  3 Ma. yathātathā
@4 khu.buddhavaṃsa. 33/59-sumedhapatthanakathā (mahācu.)

---------------------------------------------------------------------------------------------
page14.
Evaṃ vutte aṭṭha dhamme samodhānetvā katapaṇidhānānaṃ mahābodhisattānaṃ
mahābhinīhārato pabhūti savisesaṃ dānādīsu yuttappayuttānaṃ divase divase
vessantaradānasadisaṃ mahādānaṃ dentānaṃ tadanurūpasīlādike sabbapāramidhamme
ācinantānampi yathāvuttakālaparicchedaṃ asampatvā antarāeva buddhuppatti 1- nāma
natthi. Kasmā? ñāṇassa aparipaccanato. Paricchinnakāle nipphāditaṃ viya hi sassaṃ
buddhañāṇaṃ yathāparicchinnakālavaseneva vuḍḍhiṃ viruḷhiṃ 2- vepullaṃ āpajjantaṃ gabbhaṃ
gaṇhantaṃ paripākaṃ gacchatīti evaṃ:-
           manussattaṃ liṅgasampatti       vigatāsavadassanaṃ
           adhikāro chandatā ete     abhinīhārakāraṇāti 3-
ime pañca dhamme samodhānetvā katābhinīhārānaṃ paccekabodhisattānaṃ 4- "adhikāro
chandatā"ti dvaṅgasamannāgatāya patthanāya vasena katapaṇidhānānaṃ sāvakabodhi-
sattānañca tattha tattha vuttakālaparicchedaṃ asampatvā antarāeva paccekasambodhiyā
yathāvuttasāvakasambodhiyā ca adhigamo natthi. Kasmā? ñāṇassa aparipaccanato.
Imesampi hi 5- yathā mahābodhisattānaṃ dānādipāramīhi paribrūhitā paññāpāramī
anukkamena gabbhaṃ gaṇhantī paripākaṃ gacchantī buddhañāṇaṃ paripūreti, evaṃ dānādīhi
paribrūhitā anupubbena yathārahaṃ gabbhaṃ gaṇhantī paripākaṃ gacchantī paccekabodhi-
ñāṇaṃ sāvakabodhiñāṇañca paripūreti. Dānaparicayena hete tattha tattha bhave
alobhajjhāsayatāya sabbattha asaṅgamānasā 6- anapekkhacittā hutvā, sīlaparicayena
susaṃvutakāyavācatāya suparisuddhakāyavacīkammantā parisuddhājīvā indriyesu guttad-
vārā bhojane mattaññuno hutvā jāgariyānuyogena cittaṃ samādahanti, svāyaṃ tesaṃ
jāgariyānuyogo katapaccāgatikavattavasena 7- veditabbo.
@Footnote: 1 cha.Ma. buddhabhāvappatti, ka.buddhuppatti, Ma.buddhattuppatti  2 Sī. viruḷhaṃ
@3 khu. buddhavaṃsa. 33/60, aṭṭhasālinī. 92 (syā)  4 Ma. paccekasambodhisattānaṃ
@5 Sī. hi-saddo na dissati   6 Sī. alaggamānasā   7 cha.Ma. gata...

---------------------------------------------------------------------------------------------
page15.
      Evaṃ pana paṭipajjantānaṃ adhikārasampattiyā appakasireneva aṭṭha samāpattiyo
pañcābhiññā chaḷabhiññā adhiṭṭhānabhūtā pubbabhāgavipassanā ca hatthagatāyeva
honti. Viriyādayo pana tadantogadhāeva. Yañhi paccekabodhiyā sāvakabodhiyā vā
atthāya dānādipuññasambharaṇe abbhussahanaṃ, idaṃ viriyaṃ. Yaṃ tadanuparodhassa sahanaṃ,
ayaṃ khanti. Yaṃ dānasīlādisamādānāvisaṃvādanaṃ, idaṃ saccaṃ. Sabbatthakameva 1- acalasamādhā-
nādhiṭṭhānaṃ. Idaṃ adhiṭṭhānaṃ. Yā dānasīlādīnaṃ pavattiṭṭhānabhūtesu sattesu hitesitā,
ayaṃ mettā. Yaṃ sattānaṃ katavippakāresu ajjhupekkhanaṃ, ayaṃ upekkhāti. Evaṃ
dānasīlabhāvanāsu sīlasamādhipaññāsu ca vijjamānāsu 2- viriyādayo siddhāeva honti.
Sāyeva paccekabodhiatthāya sāvakabodhiatthāya ca dānādipaṭipadā tesaṃ bodhisattānaṃ
santānassa bhāvanato paribhāvanato bhāvanā nāma. Visesato dānasīlādīhi
svābhisaṅkhate 3- santāne pavattā samathavipassanāpaṭipadā, yato te bodhisattā
pubbayogāvacarasamudāgamasampannā honti. Tenāha bhagavā:-
            "pañcime  ānanda  ānisaṃsā  pubbayogāvacare,  katame  pañca?
        idhānanda pubbayogāvacaro diṭṭheva dhamme paṭikacca 4- aññaṃ ārādheti,
        no ce diṭṭheva dhamme paṭikacca 4- aññaṃ  ārādheti,  atha maraṇakāle
        aññaṃ   ārādheti,   atha  devaputto  samāno  aññaṃ   ārādheti,
        atha buddhānaṃ  sammukhībhāve  khippābhiñño  hoti,  atha  pacchime  kāle
        paccekasambuddho hotī"ti.
      Iti pubbabhāgapaṭipadābhūtāya pāramitāparibhāvanāya 5- samathavipassanābhāvanāya
nirodhagāminīpaṭipadābhūtāya abhisamayasaṅkhātāya maggabhāvanāya ca bhāvitattabhāvā
buddhapaccekabuddhasāvakā bhāvitattā nāma. Tesu idha buddhasāvakā adhippetā.
@Footnote: 1 cha.Ma. sabbatthameva   2 cha.Ma. sijjhamānāsu   3 Sī. samabhisaṅkhate
@4 Sī. paṭigacceva  5 cha.Ma. pāramitāparibhāvitā

---------------------------------------------------------------------------------------------
page16.
      Ettha ca "sīhānaṃvā"ti iminā therānaṃ sīhasamānavuttitādassanena attano
paṭipakkhehi anabhibhavanīyataṃ, te ca abhibhuyya pavattiṃ dasseti. "sīhānaṃva nadantānaṃ
.pe. Gāthā"ti iminā theragāthānaṃ sīhanādasadisatādassanena tāsaṃ paravādehi
anabhibhavanīyataṃ, te ca abhibhavitvā pavattiṃ dasseti. "bhāvitattānan"ti iminā
tadubhayassa kāraṇaṃ vibhāveti. Bhāvitattabhāvena therā idha sīhasadisā 1- vuttā,
tesañca gāthā sīhanādasadisā 2-. "atthupanāyikā"ti iminā abhibhavane payojanaṃ dasseti.
Tattha therānaṃ paṭipakkho nāma saṅkilesadhammo, tadabhibhavo tadaṅgavikkhambhanappahānehi
saddhiṃ samucchedappahānaṃ. Tasmiṃ sati paṭipassaddhippahānaṃ nissaraṇappahānañca siddhameva
hoti, yato te bhāvitattāti vuccanti. Maggakkhaṇe hi ariyā appamādabhāvanaṃ
bhāventi nāma, aggaphalakkhaṇato paṭṭhāya bhāvitattā nāmāti vuttovāyamattho 3-.
      Tesu tadaṅgappahānena nesaṃ sīlasampadā dassitā, vikkhambhanappahānena samādhi-
sampadā, samucchedappahānena paññāsampadā, itarena tāsaṃ phalaṃ dassitaṃ. Sīlena
ca tesaṃ paṭipattiyā ādikalyāṇatā dassitā, "ko cādi kusālānaṃ dhammānaṃ, sīlaṃ ca
suvisuddhaṃ," 4- "sīle patiṭṭhāya," 5- "sabbapāpassa akaraṇan"ti 6- ca vacanato sīlaṃ
paṭipattiyā ādikalyāṇañca 7- avippaṭisārādiguṇāvahattā. Samādhinā majjhekalyāṇatā 8-
dassatiā, "cittaṃ bhāvayaṃ," 9- "kusalassūpasampadā"ti 10- ca vacanato samādhipaṭipattiyā
majjhekalyāṇova, 11- iddhividhādhiguṇāvahattā. Paññāya pariyosānakalyāṇatā 12-
dassitā, "sacittapariyodapanaṃ" 10- "paññaṃ bhāvayan"ti 9- ca vacanato paññāpaṭipattiyā
pariyosānaṃva, 13- paññuttarato kusalānaṃ dhammānaṃ sāva kalyāṇā iṭṭhāniṭṭhesu
@Footnote: 1 Sī. sīhasadisāti        2 cha.Ma. sīhanādasadisiyo    3 Sī. vuttocāyamattho
@4 saṃ. mahā. 19/369/125 bhikkhusutta  5 saṃ. sagā. 15/23/16 jaṭāsutta
@6 dī. mahā. 10/90/43 mahāpadānasutta, khu.dhamMa. 25/183/49 ānandattherapañhavatthu
@7 cha.Ma. ādikalyāṇaṃva, Sī. ādikalyāṇatā ca   8 Sī. majjhekalyāṇatā ca
@9 saṃ. sagā. 15/23/16 jaṭāsutta     10 dī. mahā.10/90/43 mahāpadānasutta,
@khu. dhamMa. 25/183/49 ānandattherapañhavatthu   11 Sī. kalyāṇatā ca
@12 Sī.... tā ca                       13 Sī. pariyosānaṃ

---------------------------------------------------------------------------------------------
page17.
Tādibhāvāvahattā.
          "selo yathā ekaghano       vātena na samīrati
           evaṃ nindāpasaṃsāsu         na samiñjanti paṇḍitā"ti 1-
hi  vuttaṃ.
      Tathā sīlasampadāya tevijjabhāvo dassito. Sīlasampattiṃ hi nissāya tisso
vijjā pāpuṇanti. Samādhisampadāya chaḷabhiññābhāvo. Samādhisampattiṃ hi nissāya
chaḷabhiññā pāpuṇanti. Paññāsampadāya pabhinnapaṭisambhidābhāvo. Paññāsampadaṃ
hi nissāya catasso paṭisambhidā pāpuṇanti. Iminā tesaṃ therānaṃ keci tevijjā,
keci chaḷabhiññā, keci paṭisambhidāpattāti ayamattho dassitoti veditabbaṃ.
      Tathā sīlasampadāya tesaṃ kāmasukhānuyogasaṅkhātassa antassa parivajjanaṃ dasseti.
Samādhisampadāya attakilamathānuyogasaṅkhātassa, paññāsampadāya majjhimāya paṭipattiyā 2-
sevanaṃ dasseti. Tathā sīlasampadāya tesaṃ vītikkamappahānaṃ kilesānaṃ dasseti.
Samādhisampadāya pariyuṭṭhānappahānaṃ, paññāsampadāya anusayappahānaṃ dasseti.
Sīlasampadāya vā duccaritasaṅkilesavisodhanaṃ, samādhisampadāya taṇhāsaṅkilesavisodhanaṃ,
paññāsampadāya diṭṭhisaṅkilesavisodhanaṃ dasseti. Tadaṅgappahānena vā nesaṃ apāya-
samatikkamo dassito. Vikkhambhanappahānena kāmadhātusamatikkamo, samucchedappahānena
sabbabhavasamatikkamo dassitoti veditabbaṃ.
      "bhāvitattānan"ti vā ettha sīlabhāvanā cittabhāvanā paññābhāvanāti
tisso bhāvanā veditabbā kāyabhāvanāya tadantogadhattā. Sīlabhāvanā ca paṭipattiyā
ādīti sabbaṃ purimasadisaṃ. Yathā pana sīhanādaṃ pare migagaṇā na sahanti,
@Footnote: 1 vinaYu. mahā. 5/244/8 cammakkhandhaka, khu. dhamMa. 25/81/31 lakuṇḍakabhaddiyattheravatthu
@2 cha.Ma. paṭipadāya

---------------------------------------------------------------------------------------------
page18.
Kuto abhibhave, 1- aññadatthu sīhanādova te abhibhavati. Evameva aññatittiyavādā
therānaṃ vāde na sahanti, kuto abhibhave, aññadatthu theravādāva te abhibhavanti.
Taṃ kissa hetu? "sabbe saṅkhārā aniccā, sabbe saṅkhārā dukkhā, sabbe
Dhammā anattā"ti 2- "nibbānadhātū"ti ca pavattanato. Na hi dhammato sakkā kenaci
aññathā kātuṃ appaṭivattanīyato. Yaṃ panettha vattabbaṃ, taṃ parato āvi 3- bhavissati.
Evamettha saṅkhepeneva paṭhamagāthāya atthavibhāvanā veditabbā.
      Dutiyagāthāyaṃ pana ayaṃ sambandhadassanamukhena atthavibhāvanā. Tattha yesaṃ
therānaṃ gāthā sāvetukāmo, te sādhāraṇavasena nāmato gottato guṇato ca
kittetuṃ "yathā nāmā"tiādi vuttaṃ. Asādhāraṇato pana tattha tattha gāthāsveva
āvi bhavissati. Tattha yathānāmāti yaṃyaṃnāmā, subhūti mahākoṭṭhikotiādinā nayena
nāmadheyyena  paññātāti 4- attho. Yathāgottāti  yaṃyaṃgottā, gotamo kassapoti-
ādinā nayena kulapadesena  yāya yāya jātiyā samaññātāti 5- attho. Yathādhamma-
vihārinoti yādisadhammavihārino, pariyattiparamatāyaṃ aṭṭhatvā yathānurūpaṃ samāpatti-
vihārino hutvā vihariṃsūti attho. Athavā yathādhammavihārinoti yathādhammā vihārino
ca 6-, yādisasīlādidhammā dibbavihārādīsu abhiṇhaso 7- viharamānā yādisavihārā cāti
attho. Yathādhimuttāti yādisaadhimuttikā saddhādhimuttipaññādhimuttīsu yaṃyaṃadhi-
muttikā, suññatamukhādīsu 8- vā yathā yathā nibbānaṃ adhimuttāti yathādhimuttā.
"nibbānaṃ adhimuttānaṃ, atthaṃ gacchanti āsavā"ti 9- hi vuttaṃ. Ubhayaṃ cetaṃ pubba-
bhāgavasena veditababaṃ. Arahattappattito 10- pubbeyeva hi yathāvuttamadhimuccanaṃ, 11-
na parato. Tenāha bhagavā:-
@Footnote: 1 Sī.,Ma. abhibhāvo          2 khu. dhamMa. 25/277-9/64 aniccalakkhaṇādivatthu
@3 poṭṭhakesu āvī-saddo dissati  4 Sī.,Ma. yathāpaññātāti  5 cha.Ma. paññātāti
@6 Sī. yathādhammatāya vihārino ca, yathādhammāyathāvihārino ca?    7 Ma. abhiṇhato
@8 Ma. suññatasukhādīsu                9 khu. dhamMa. 25/227/57 puṇṇadāsīvatthu
@10 Sī. yathādhammā yathāvihārino ca arahattappattito     11 Sī. yathāvuttamadhimuttaṃ

---------------------------------------------------------------------------------------------
page19.
            "assaddho akataññū ca sandhicchedo ca yo naro"tiādi 1-.
      "yathāvimuttā"ti vā pāṭho, paññāvimuttiubhatobhāgavimuttīsu yaṃyaṃvimuttikāti
attho. Sappaññāti tihetukapaṭisandhipaññāya pārihārikapaññāya bhāvanāpaññāya
cāti tividhāyapi paññāya paññavanto. Vihariṃsūti tāyaeva sappaññatāya yathāladdhena
phāsuvihāreneva vasiṃsu. Atanditāti analasā, attahitapaṭipattiyaṃ yathābalaṃ parahita-
paṭipattiyaṃ 2- ca uṭṭhānavantoti attho.
      Ettha ca 3- nāmagottaggahaṇena tesaṃ 4- therānaṃ pakāsapaññātabhāvaṃ dasseti.
Dhammavihāraggahaṇena sīlasampadaṃ samādhisampadañca dasseti. "yathādhimuttā sappaññā"ti
iminā paññāsampadaṃ. "atanditā"ti iminā sīlasampadādīnaṃ kāraṇabhūtaṃ viriya-
sampadaṃ dasseti. "yathānāmā"ti iminā tesaṃ pakāsananāmataṃ dasseti. "yathāgottā"ti
iminā saddhānusārīdhammānusārīgottasampattisamudāgamaṃ, "yathādhammavihārino"tiādinā
sīlasamādhipaññāvimuttivimuttiñāṇadassanasampattisamudāgamaṃ, "atanditā"ti iminā
evaṃ attahitasampattiyaṃ ṭhitānaṃ parahitapaṭipattiṃ dasseti.
      Athavā "yathānāmā"ti idaṃ tesaṃ therānaṃ garūhi gahitanāmadheyyadassanaṃ
samaññāmattakittanato. "yathāgottā"ti idaṃ kulaputtabhāvadassanaṃ kulapadesakittanato. 5-
Tena nesaṃ saddhāpabbajitabhāvaṃ dasseti. "yathādhammavihārino"ti idaṃ caraṇasampatti-
dassanaṃ sīlasaṃvarādīhi samaṅgībhāvadīpanato. "yathādhimuttā sappaññā"ti idaṃ nesaṃ
vijjāsampattidassanaṃ āsavakkhayapariyosānāya ñāṇasampattiyā adhigamaparidīpanato.
"atanditā"ti idaṃ vijjācaraṇasampattīnaṃ adhigamūpāyadassanaṃ. "yathānāmā"ti vā iminā
tesaṃ pakāsanamattaṃyeva 6- dasseti. "yathāgottā"ti pana iminā pacchimacakkadvayasampattiṃ
@Footnote: 1 khu. dhamMa. 25/97/34 sārīputtattheravatthu    2 Ma. parahitasādhitāya
@3 cha.Ma. ettha ca pana   4 Sī. tesaṃ tesaṃ   5 cha.Ma. kulāpadesa..., Ma. kulappadesa...
@6 cha.Ma. pakāsananāmataṃyeva, Ma. pakāsananāmamattaṃyeva

---------------------------------------------------------------------------------------------
page20.
Dasseti. Na hi sammāappaṇihitattano pubbe ca akatapuññassa saddhānusārī-
dhammānusārino gottasampattisamudāgamo sambhavati. "yathādhammavihārino"ti iminā
tesaṃ purimacakkadvayasampattiṃ dasseti. Na hi appaṭirūpe dese vasato sappurisūpa-
nissayarahitassa ca tādisā guṇavisesā sambhavanti. "yathādhimuttā"ti iminā
saddhammasavanasampadāsamāyogaṃ dasseti. Na hi paratoghosena vinā sāvakānaṃ sacca-
sampaṭivedho sambhavati. "sappaññā atanditā"ti iminā yathāvuttassa guṇavisesassa
abyabhicārihetuṃ 1- dasseti ñāyārambhadassanato.
      Aparo nayo:- "yathāgottā"ti ettha gottakittanena tesaṃ therānaṃ
yonisomanasikārasampadaṃ dasseti yathāvuttagottasampannassa yonisomanasikārasambhavato.
"yathādhammavihārino"ti ettha dhammavihāraggahaṇena saddhammasavanasampadaṃ dasseti
saddhammasavanena vinā tadabhāvato. "yathādhimuttā"ti iminā matthakappattaṃ
dhammānudhammapaṭipadaṃ dasseti. "sappaññā"ti iminā sabbattha sampajānakāritaṃ.
"atanditā"ti iminā vuttanayena attahitasampattiṃ paripūretvā ṭhitānaṃ paresaṃ
hitasukhāvahāya paṭipattiyaṃ akilāsubhāvaṃ dasseti. Tathā "yathāgottā"ti iminā
nesaṃ saraṇagamanasampadā dassitā saddhānusārīgottakittanato. "yathādhammavihārino"ti
iminā sīlakkhandhapubbaṅgamo samādhikkhandho dassito. "yathādhimuttā sappaññā"ti
iminā paññakkhandhādayo. Saraṇagamanañca sāvakaguṇānaṃ ādi, samādhi majjhe, 2-
paññā pariyosānanti ādimajjhapariyosānadassanena sabbepi sāvakaguṇā dassitā
honti.
      Īdisī pana guṇavibhūti yāya sammāpaṭipattiyā tehi adhigatā, taṃ dassetuṃ
"tattha tattha vipassitvā"tiādi vuttaṃ. Tattha tatthātī tesu tesu arañña-
rukkhamūlapabbatādīsu vivittasenāsanesu. Tattha tatthāti vā tasmiṃ tasmiṃ udānādikāle.
@Footnote: 1 Sī. abyabhicārahetuṃ   2 Ma. majjho

---------------------------------------------------------------------------------------------
page21.
Vipassitvāti sammasitvā 1- nāmarūpavavatthāpanapaccayapariggahehi 2- diṭṭhi-
visuddhikaṅkhāvitaraṇavisuddhiyo sampādetvā kalāpasammasanādikkamena pañcamaṃ visuddhiṃ
adhigantvā paṭipadāñāṇadassanavisuddhiyā matthakaṃ pāpanavasena vipassanaṃ ussukkāpetvā.
Phusitvāti patvā sacchikatvā. Accutaṃ padanti nibbānaṃ. Taṃ hi sayaṃ acavanadhammattā
adhigatānaṃ accutihetubhāvato ca natthi ettha cutīti "accutaṃ ". Saṅkhatadhammehi
asammissabhāvatāya tadatthikehi paṭipajjitabbatāya ca "padan"ti ca vuccati. Katantanti
katassa antaṃ. Yo hi tehi adhigato ariyamaggo, so attano paccayehi uppāditattā
kato nāma, tassa pana pariyosānabhūtaṃ phalaṃ katantoti adhippetaṃ. Taṃ katantaṃ aggaphalaṃ. Athavā
paccayehi katattā nipphāditattā katā nāma saṅtadhammā, tannissaraṇabhāvato katanto
nibbānaṃ. Taṃ katantaṃ. Paccavekkhantāti 3-  "adhigataṃ vata mayā ariyamaggādhigamena
idaṃ ariyaphalaṃ, adhigatā asaṅkhatā dhātū"ti ariyaphalanibbānāni vimuttiñāṇadassanena
paṭipattiṃ avekkhamānā. Athavā saccasampaṭivedhavasena yaṃ ariyena karaṇīyaṃ pariññādisoḷasavidhaṃ
kiccaṃ aggaphale ṭhitena nipphāditattā pariyosāpitattā 4- kataṃ nāma, evaṃ kataṃ taṃ
paccavekkhantā. Etena pahīnakilesapaccavekkhaṇaṃ dassitaṃ. Purimanayena pana
itarapaccavekkhaṇānīti ekūnavīsatipi 5- paccavekkhaṇāni dassitāni honti.
      Imamatthanti ettha imanti sakalo theratherīgāthānaṃ attho attano itaresañca
tattha sannipatitānaṃ dhammasaṅgāhakamahātherānaṃ buddhiyaṃ viparivattamānatāya āsanno
paccakkhoti ca katvā vuttaṃ. Atthanti "../../bdpicture/channā me 6- kuṭikā"tiādīhi gāthāhi
vuccamānaṃ attūpanāyikaṃ parūpanāyikaṃ lokiyalokuttarapaṭisaṃyuttaṃ atthaṃ. Abhāsiṃsūti 7-
gāthābandhavasena kathesuṃ, taṃdīpaniyo idāni mayā vuccamānā tesaṃ bhāvitattānaṃ
@Footnote: 1 cha.Ma. sampassitvā   2 Sī....pariggahādīhi   3 Sī. paccavekkhanto
@4 Sī. pariyositattā  5 cha.Ma. ekūnavīsati  6 Ma. channā mesā  7 cha.Ma. abhāsisunti

---------------------------------------------------------------------------------------------
page22.
Gāthā attūpanāyikā suṇāthāti yojanā. Te ce mahātherā evaṃ kathentā
attano sammāpaṭipattipakāsanīhi gāthāhi sāsanassa ekantaniyyānikavibhāvanena 1- 2-
parepi tattha sammāpaṭipattiyaṃ niyojentīti etamatthaṃ 3- dīpeti āyasmā dhammabhaṇḍā-
gāriko, tathā dīpento ca imāhi gāthāhi tesaṃ thomanaṃ tāsañca tesaṃ vacanassa
nidānabhāvena ṭhapanaṃ ṭhānagatamevāti 4- dassetīti daṭṭhabbaṃ.
                      Nidānagāthāvaṇṇanā niṭṭhitā.
                           -----------
@Footnote: 1 Ma. nīyānika...        2 Sī. ...vibhāvane      3 Sī. evamatthaṃ
@4 Sī. nidānabhāvena pākaṭaṃ uttānaṃ gatamevāti

---------------------------------------------------------------------------------------------
page23.
                           1. Ekakanipāta
                            1. Paṭhamavagga
                    138. 1. Subhūtittheragāthāvaṇṇanā
      idāni channā me 1- kuṭikātiādinayappavattānaṃ theragāthānaṃ atthavaṇṇanā
hoti. Sā panāyaṃ atthavaṇṇanā yasmā tāsaṃ tāsaṃ gāthānaṃ atthuppattiṃ
pakāsetvā vuccamānā pākaṭā hoti suviññeyyā ca, tasmā tattha tattha
atthuppattiṃ pakāsetvā atthavaṇṇanaṃ karissāmāti.
      Tattha channā me kuṭikāti gāthāya kā uppatti? vuccate:- ito kira
Kappasatasahassamatthake anuppanneyeva padumuttare bhagavati lokanāthe haṃsavatīnāmake 2-
nagare aññatarassa brāhmaṇamahāsālassa eko putto uppajji. Tassa "nanda-
māṇavo"ti nāmaṃ akaṃsu. So vayappatto tayo vede uggaṇhitvā tattha sāraṃ
apassanto attano parivārabhūtehi catucattāḷīsāya māṇavakasahassehi saddhiṃ pabbata
pāde isipabbajkhaṃ pabbajitvā aṭṭha samāpattiyo pañca ca abhiññāyo nibbattesi.
Antevāsikānampi kammaṭṭhānaṃ ācikkhi. Tepi na cireneva jhānalābhino ahesuṃ.
      Tena ca samayena 3- padumuttaro bhagavā loke uppajjitvā haṃsavatīnagaraṃ
upanissāya viharanto ekadivasaṃ paccūsasamaye lokaṃ volokento nandatāpasassa
antevāsikajaṭilānaṃ arahattūpanissayaṃ nandatāpasassa ca dvīhaṅgehi samannāgatassa
sāvakaṭṭhānantarassa patthanaṃ disvā pātova sarīrapaṭijagganaṃ katvā pubbaṇhasamaye
pattacīvaramādāya aññaṃ kañci anāmantetvā sīho viya ekacaro nandatāpasassa
antevāsikesu phalāphalatthāya gatesu "buddhabhāvaṃ me jānātū"ti passantasseva
@Footnote: 1 Ma. channā mesā   2 Sī., Ma. haṃsāvatīnāmake  3 Sī. tena ca samayena pana

---------------------------------------------------------------------------------------------
page24.
Nandatāpasassa ākāsato otaritvā paṭhaviyaṃ patiṭṭhāsi. Nandatāpaso buddhā-
nubhāvañceva lakkhaṇapāripūriṃ ca disvā lakkhaṇamante sammasitvā "imehi lakkhaṇehi
samannāgato nāma agāraṃ ajjhāvasanto rājā hoti cakkavattī, pabbajanto
loke vivaṭacchado 1- sabbaññū buddho hoti, ayaṃ purisājānīyo nissaṃsayaṃ buddho"ti
ñatvā paccuggamanaṃ katvā pañcapatiṭṭhitena vanditvā āsanaṃ paññāpetvā adāsi.
Nisīdi bhagavā paññatte āsane. Nandatāpasopi attano anucchavikaṃ āsanaṃ
gahetvā ekamantaṃ 2- nisīdi.
      Tasmiṃ samaye catucattāḷīsasahassajaṭilā paṇītapaṇītāni ojavantāni phalāphalāni
gahetvā ācariyassa santikaṃ sampattā buddhānañceva ācariyassa ca nisinnāsanaṃ
olokentā āhaṃsu "ācariya mayaṃ `imasmiṃ loke tumhehi mahantataro natthī'ti
vicarāma, ayaṃ pana puriso tumhehi mahantataro maññe"ti. 3- Nandatāpaso "tātā
kiṃ vadetha, sāsapena 4- saddhiṃ aṭṭhasaṭṭhisatasahassayojanubbedhaṃ sineruṃ upametuṃ icchatha,
sabbaññubuddhena saddhiṃ mā maṃ upamitthā"ti 5- āha. Atha te tāpasā "sace
ayaṃ orako abhavissa, na amhākaṃ ācariyo evaṃ upamaṃ āhareyya, yāva mahā
vatāyaṃ purisājānīyo"ti pādesu nipatitvā sirasā vandiṃsu. Atha te ācariyo
āha "tātā amhākaṃ buddhānaṃ anucchaviko deyyadhammo natthi, bhagavā ca bhikkhā-
cāravelāyaṃ idhāgato, tasmā mayaṃ yathābalaṃ deyyadhammaṃ dassāma, tumhe yaṃ yaṃ
paṇītaṃ phalāphalaṃ ānītaṃ, taṃ taṃ āharathā"ti vatvā āharāpetvā hatthe dhovitvā
sayaṃ tathāgatassa patte patiṭṭhāpesi. Satthārā phalāphale paṭiggahitamatte devatā
dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhojanakiccaṃ
niṭṭhāpetvā nisinne satthari sabbe antevāsike pakkositvā satthu santike
@Footnote: 1 Sī. vivattacchado       2 Sī. ekamante     3 Ma. mahantataroti maññeti
@4 Ma. kiṃ sāsapena        5 Ma. saddhiṃ upamitthāti

---------------------------------------------------------------------------------------------
page25.
Sāraṇīyaṃ kathaṃ kathento nisīdi. Satthā "bhikkhusaṃgho āgacchatū"ti cintesi. Bhikkhū
satthu cittaṃ ñatvā satasahassamattā khīṇāsavā āgantvā satthāraṃ vanditvā
ekamantaṃ aṭṭhaṃsu.
      Nandatāpaso antevāsike āmantesi  "tātā buddhānaṃ nisinnāsanampi nīcaṃ,
samaṇasatasahassassapi āsanaṃ natthi, tumhehi ajja uḷāraṃ bhagavato bhikkhusaṃghassa
ca sakkāraṃ kātuṃ vaṭṭati, pabbatapādato vaṇṇagandhasampannāni pupphāni āharathā"ti.
Acinteyyattā iddhivisayassa muhutteneva vaṇṇagandhasampannāni pupphāni āharitvā
buddhānaṃ yojanappamāṇaṃ pupphāsanaṃ paññāpesuṃ. Aggasāvakānaṃ tigāvutaṃ, sesabhikkhūnaṃ
aḍḍhaynoikādibhedaṃ, saṃghanavakassa usabhamattaṃ ahosi. Evaṃ paññattesu āsanesu
nandatāpaso tathāgatassa purato añjaliṃ paggayha ṭhito "bhantemayhaṃ dīgharattaṃ
hitāya sukhāya imaṃ pupphāsanaṃ abhiruhathā"ti āha. Nisīdi bhagavā pupphāsane. Evaṃ
nisinne satthari satthu ākāraṃ ñatvā bhikkhū 1- attano attano pattāsane
nisīdiṃsu. 2- Nandatāpaso mahantaṃ pupphachattaṃ gahetvā tathāgatassa matthake dhārento
aṭṭhāsi. Satthā "tāpasānaṃ ayaṃ sakkāro mahapphalo hotū"ti nirodhasamāpattiṃ
samāpajji. Satthu samāpannabhāvaṃ ñatvā bhikukhūpi samāpajjiṃsu. 3- Tathāgate sattāhaṃ
nirodhaṃ samāpajjitvā nisinne antevāsikā bhikkhācārakāle sampatte vanamūlaphalāphalaṃ 4-
paribhuñjitvā sesakāle buddhānaṃ añjaliṃ  paggayha tiṭṭhanti. Nandatāpaso pana
bhikkhācārampi agantvā pupphachattaṃ dhārento sattāhaṃ pītisukheneva vītināmeti.
      Satthā nirodhato vuṭṭhāya araṇavihāriaṅgena dakkhiṇeyyaṅgena cāti dvīhi
aṅgehi samannāgataṃ ekaṃ sāvakaṃ "isigaṇassa pupphāsanānumodanaṃ karohī"ti
āṇāpesi. So cakkavattirañño santikā paṭiladdhamahālābho mahāyodho viya
@Footnote: 1 Sī. bhikkhūsu   2 Sī. nisinnesu   3 Sī. samāpattiṃ samāpajjiṃsu   4 Ma. vanamūlaphalaṃ

---------------------------------------------------------------------------------------------
page26.
Tuṭṭhamānaso attano visaye ṭhatvā tepiṭakaṃ buddhavacanaṃ sammasitvā anumodanaṃ akāsi.
Tassa desanāvasāne satthā sayaṃ dhammaṃ desesi. Desanāpariyosāne sabbe
catucattāḷīsasahassatāpasā arahattaṃ pāpuṇiṃsu. Satthā "etha bhikkhavo"ti hatthaṃ
pasāresi. Tesaṃ tāvadeva kesamassu 1- antaradhāyi. Aṭṭhaparikkhārā kāye paṭimukkāva
ahesuṃ. Saṭṭhivassatutherā viya satthāraṃ parivārayiṃsu. Nandatāpaso pana vikkhittacittatāya
visesaṃ nādhigacchi. Tassa kira araṇavihārittherassa santike dhammaṃ sotuṃ āraddhakālato
paṭṭhāya "aho vatāhampi anāgate uppajjanakabuddhassa sāsane iminā sāvakena
laddhadhuraṃ labheyyan"ti cittaṃ udapādi. So tena parivitakkena maggaphalapaṭivedhaṃ kātuṃ
nāsakkhi. Tathāgataṃ pana vanditvā sammukhe ṭhatvā āha "bhante yena bhikkhunā
isigaṇassa pupphāsanānumodanā katā, ko nāmāyaṃ tumhākaṃ sāsane"ti. Araṇa-
vihāriaṅge dakkhiṇeyyaṅge ca etadaggaṃ  patto eso bhikkhūti. "bhante yvāyaṃ
mayā sattāhaṃ pupphachattaṃ dhārentena sakkāro kato, tena adhikārena na aññaṃ
sampattiṃ patthemi, anāgate pana ekassa buddhassa sāsane ayaṃ thero viya dvīhaṅgehi
samannāgato sāvako bhaveyyan"ti patthanamakāsi.
      Satthā "samijjhissati nu kho imassa tāpasassa patthanā"ti anāgataṃsañāṇaṃ
pesetvā olokento kappasatasahassaṃ atikkamitvā samijjhanakabhāvaṃ disvā nandatāpasaṃ
āha "na te ayaṃ patthanā moghā bhavissati, anāgate kappasatasahassaṃ atikkamitvā
gotamo nāma buddho uppajjissati, tassa santike samijjhissatī"ti vatvā dhammakathaṃ
kathetvā bhikkhusaṃghaparivuto ākāsaṃ pakkhandi. Nandatāpaso yāva cakkhupathasamatikkamā
satthāraṃ bhikkhusaṃghañca uddissa añjaliṃ paggayha aṭṭhāsi. So aparabhāge kālena
kālaṃ satthāraṃ upasaṅkamitvā dhammaṃ sukaṇi. Aparihīnajujhānova kālaṅkatvā barhmaloke
nibbatto. Tato pana cuto aparānipi pañca jātisatāni pabbajitvā āraññako
@Footnote: 1 Sī. kesamassuṃ

---------------------------------------------------------------------------------------------
page27.
Ahosi. Kassapasammāsambuddhakālepi pabbajitvā āraññako hutvā gatapaccāgata-
vattaṃ pūresi. Etaṃ kira vattaṃ aparipūretvā mahāsāvakabhāvaṃ pāpuṇantā nāma
natthi. Gatapaccāgatavattaṃ pana āgamaṭṭhakathāsu 1- vuttanayeneva veditabbaṃ. So vīsati-
vissasahassāni gatapaccāgatavattaṃ pūretvā kālaṅkatvā kāmāvacaradevaloke tāvatiṃsa-
bhavane nibbatti. Vuttañhetaṃ apādāne 2-:-
         "himavantassāvidūre            nisabho nāma pabbato
          assamo sukato mayhaṃ          paṇṇasālā sumāpitā.
          Kosiyo nāma nāmena         jaṭilo uggatāpano
          ekāyiko 3- adutiyo        vasāmi nisabhe tadā.
          Phalaṃ mūlañca paṇṇañca           na bhuñjāmi ahaṃ tadā
          pavattaṃva supātāhaṃ 4-         upajīvāmi tāvade.
          Nāhaṃ kopemi ājīvaṃ          cajamānopi jīvitaṃ
          ārādhemi sakaṃ cittaṃ          vivajjemi anesanaṃ.
          Rāgūpasaṃhitaṃ cittaṃ             yadā uppajjate mama
          sayaṃva paccavekkhāmi           ekako 5- taṃ damemahaṃ.
          Rajjase rajjanīye ca          dussanīye ca dussase
          muyhase mohanīye ca          nikkhamassu vanā tuvaṃ.
          Visuddhānaṃ ayaṃ vāso          nimmalānaṃ tapassinaṃ
          mā kho visuddhaṃ dūsesi         nikkhamassu vanā tuvaṃ.
          Agāriko bhavitvāna           yadā yuttaṃ 6- labhissasi
          ubhopi mā virādhesi          nikkhamassu vanā tuvaṃ.
@Footnote: 1 su.vi. 1/214/168 satisampajaññakathā, pa.sū. 1/109/273,276 catusampajaññapabbavaṇṇanā
@2 khu.apa. 32/1-51/94 subhūtittherāpadāna   3 cha.Ma. ekākiyo, Ma. ekākiko
@4 Sī. pavattapaṇḍupattānaṃ    5 cha.Ma. ekaggo   6 cha.Ma. puttaṃ

---------------------------------------------------------------------------------------------
page28.
          Chavālātaṃ yathā kaṭṭhaṃ          na kvaci kiccakārakaṃ 1-
          neva gāme araññe vā       na hi taṃ kaṭṭhasammataṃ.
          Chavālātūpamo tvaṃsi           na gihī nāpi saññato
          ubhato muttako ajja          nikkhamassu vanā tuvaṃ.
          Siyā nu kho tava etaṃ         ko pajānāti te idaṃ
          saddhādhuraṃ vahisi 2- me        kosajjabahulāya ca.
          Jigucchissanti taṃ viññū          asuciṃ nāgariko yathā
          ākaḍḍhitvāna isayo          codayissanti taṃ sadā.
          Taṃ viññū pavadissanti 3-        samatikkantasāsanaṃ
          saṃvāsaṃ alabhanto hi           kathaṃ jīvihisi tuvaṃ.
          Tidhāpabhinnaṃ mātaṅgaṃ           kuñjaraṃ saṭṭhihāyanaṃ
          balī nāgo upagantvā         yūthā nīharate gajaṃ.
          Yūthā vinissaṭo santo         sukhaṃ sātaṃ na vindati
          dukkhito vimano 4- hoti       pajjhāyanto pavedhati.
          Tatheva jaṭilā tampi           nīharissanti dummatiṃ
          tehi tvaṃ nissaṭo santo       sukhaṃ sātaṃ na lacchasi.
          Divā vā yadi vā rattiṃ        sokasallasamappito
          dayhati pariḷāhena            gajo yūthāva nissaṭo.
          Jātarūpaṃ yathā kūṭaṃ            neva jhāyati 5- katthaci
          tathā sīlavīhino tvaṃ           na jhāyissasi 5- katthaci.
          Agāraṃ vasamānopi            kathaṃ jīvihisi tuvaṃ
          mattikaṃ pettikañcāpi          natthi te nihitaṃ dhanaṃ.
          Sayaṃ kammaṃ karitvāna           gatte sedaṃ pamocayaṃ
@Footnote: 1 Sī. nattheva kiccakāraṇaṃ     2 pāli. sīghaṃ dhuraṃ vahisi, Sī. saddhādhuraṃ jahasi
@3 Sī. pavaḍḍhissanti       4 Sī. dummano    5 pāli. yāyati, yāyissasi

---------------------------------------------------------------------------------------------
page29.
          Evaṃ jīvihisi gehe           sādhu te taṃ na ruccati.
          Evāhaṃ tattha vāremi         saṅkilesagataṃ manaṃ
          nānādhammakathaṃ katvā          pāpā cittaṃ nivārayiṃ.
          Evaṃ me viharantassa          appamādavihārino
          tiṃsavassasahassāni             pavane me 1- atikkamuṃ.
          Appamādarataṃ disvā           uttamatthaṃ gavesakaṃ
          padumuttarasambuddho            āgacchi mama santikaṃ.
          Timbarūsakavaṇṇābho 2-         appameyyo anūpamo
          rūpenāsadiso buddho          ākāse caṅkamī tadā.
          Suphullo sālarājāva          vijjūvabbhaghanantare 3-
          ñāṇenāsadiso buddho         ākāse caṅkamī tadā.
          Sīharājāvasambhīto            gajarājāva dappito 4-
          abhīto 5- byaggharājāva       ākāse caṅkamī tadā.
          Siṅginikkhasavaṇṇābho           khadiraṅgārasannibho
          maṇi yathā jotiraso           ākāse caṅkamī tadā.
          Visuddhakelāsanibho            puṇṇamāyeva candimā
          majjhaṇhikeva sūriyo           ākāse caṅkamī tadā.
          Disvā nabhe caṅkamantaṃ         evaṃ cintesahaṃ tadā
          devo nu kho ayaṃ satto       udāhu manujo ayaṃ.
          Na me suto vā diṭṭho vā     mahiyā ediso naro
          api mantapadaṃ atthi            ayaṃ satthā bhavissati.
          Evāhaṃ cintayitvāna          sakaṃ cittaṃ pasādayiṃ
@Footnote: 1 cha.Ma. vipine me, Sī. pavane ca        2 Sī. timbarūpakkavaṇṇābho
@3 Sī. vijjūva gaganantare   4 Ma. dammito   5 Sī. durāsado, cha.Ma. lāsito

---------------------------------------------------------------------------------------------
page30.
          Nānāpupphañca gandhañca         sannipātesahaṃ tadā.
          Pupphāsanaṃ paññāpetvā        sādhucittaṃ manoramaṃ
          narasārathinaṃ aggaṃ             idaṃ vacanamabraviṃ.
          Idaṃ me āsanaṃ vīra           paññattaṃ tavanucchavaṃ
          hāsayanto mamaṃ cittaṃ          nisīda kusumāsane.
          Nisīdi tattha bhagavā            asambhītova kesarī
          sattarattindivaṃ buddho          pavare kusumāsane.
          Namassamāno aṭṭhāsiṃ          sattarattindivaṃ ahaṃ
          vuṭṭhahitvā samādhimhā         satthā loke anuttaro.
          Mama kammaṃ pakittento         idaṃ vacanamabravi
          bhāvehi buddhānussatiṃ          bhāvanānamanuttaraṃ
          imaṃ satiṃ bhāvayitvā           pūrayissasi mānasaṃ. 1-
          Tiṃsakappasahassāni             devaloke ramissasi
          asītikkhattuṃ devindo          devarajjaṃ karissasi.
          Sahassakkhattuṃ cakkavattī         rājā raṭṭhe bhavissasi
          padesarajjaṃ vipulaṃ             gaṇanāto asaṅkhiyaṃ
          anubhossasi taṃ sabbaṃ           buddhānussatiyā phalaṃ.
          Bhavābhave saṃsaranto           mahābhogaṃ labhissasi
          bhoge te ūnatā natthi        buddhānussatiyā phalaṃ.
          Kappasatasahassamhi             okkākakulasambhavo
          gotamo nāma gottena        satthā loke bhavissati.
          Asītikoṭiṃ chaḍḍetvā          dāse kammakare bahū
@Footnote: 1 Sī. pūrayassu sumānasaṃ

---------------------------------------------------------------------------------------------
page31.
          Gotamassa bhagavato            sāsane pabbajissasi.
          Ārādhayitvā sambuddhaṃ         gotamaṃ sakyapuṅgavaṃ
          subhūti nāma nāmena           hessasi satthu sāvako.
          Bhikkhusaṃghe nisīditvā           dakkhiṇeyyaguṇamhi taṃ
          tathāraṇavihāre ca            dvīsu agge ṭhapessasi.
          Idaṃ vatvāna sambuddho         jalajuttamanāmako
          nabhaṃ 1- abbhuggamī vīro        haṃsarājāva ambare.
          Sāsito lokanāthena          namassitvā tathāgataṃ
          sadā bhāvemi mudito          buddhānussatimuttamaṃ.
          Tena kammena sukatena         cetanāpaṇidhīhi ca
          jahitvā mānusaṃ dehaṃ          tāvatiṃsaṃ agacchahaṃ.
          Asītikkhattuṃ devindo          devarajjamakārayiṃ
       2- sahassakkhattuṃ rājā ca         cakkavattī ahosahaṃ. 2-
          Padesarajjaṃ vipulaṃ             gaṇanāto asaṅkhiyaṃ
          anubhomi susampattiṃ            buddhānussatiyā phalaṃ.
          Bhavābhave saṃsaranto           mahābhogaṃ labhāmahaṃ
          bhoge me ūnatā natthi        buddhānussatiyā phalaṃ.
          Satasahassito kappe           yaṃ kammamakariṃ tadā
          duggatiṃ nābhijānāmi           buddhānussatiyā phalaṃ.
          Paṭisambhidā catasso           vimokkhāpi ca aṭṭhime
          chaḷabhiññā sacchikatā           kataṃ buddhassa sāsanan"ti
itthaṃ sudaṃ āyasmā subhūtitthero imā gāthāyo abhāsitthāti.
@Footnote: 1 Sī. nabhe      2-2 Ma. sahassakkhattuṃ cakkavattī, rājā raṭṭhe ahosahaṃ

---------------------------------------------------------------------------------------------
page32.
      Evaṃ pana so tāvatiṃsabhavane aparāparaṃ uppajjanavasena dibbasampattiṃ anubhavitvā
tato cuto manussaloke anekasatakkhattuṃ cakkavattirājā ca padesarājā ca hutvā
uḷāraṃ manussasampattiṃ anubhavitvā atha 1- amhākaṃ bhagavato kāle sāvatthiyaṃ
sumanaseṭṭhissa gehe anāthapiṇḍikassa kaniṭṭho hutvā nibbatti "subhūtī"tissa nāmaṃ
ahosi.
      Tena samayena amhākaṃ bhagavā loke uppajjitvā pavattavaradhammacakko
anupubbena rājagahaṃ gantvā tattha veḷuvanapaṭiggahaṇādinā lokānuggahaṃ karonto
rājagahaṃ upanissāya sītavane viharati. Tadā anāthapiṇḍiko seṭṭhī sāvatthiyaṃ
uṭṭhānakabhaṇḍaṃ gahetvā attano sahāyassa rājagahaseṭṭhino gharaṃ gato buddhuppādaṃ
sutvā satthāraṃ sītavane viharantaṃ upasaṅkamitvā paṭhamadassaneneva sotāpattiphale
patiṭṭhāya satthāraṃ sāvatthiṃ āgamanatthāya yācitvā tato pañcacattāḷīsayojane
magge 2- yojane yojane satasahassapariccāgena vihāre patiṭṭhāpetvā sāvatthiyaṃ
rājamānena aṭṭhakarīsappamāṇaṃ jetassa rājakumārassa uyyānabhūmiṃ koṭisanthārena kiṇitvā
tattha bhagavato vihāraṃ kāretvā adāsi. Vihārapaṭiggahaṇadivase ayaṃ subhūtikuṭumbiko
anāthapiṇḍikaseṭṭhinā saddhiṃ gantvā dhammaṃ suṇanto saddhaṃ paṭilabhitvā pabbaji.
So upasampajjitvā dve mātikā paguṇā 3- katvā kammaṭṭhānaṃ kathāpetvā araññe
samaṇadhammaṃ karonto mettajjhānapādakaṃ 4- vipassanaṃ vaḍḍhetvā arahattaṃ pāpuṇi.
So dhammaṃ desento yasmā satthārā desitaniyāmena anodissakaṃ katvā dhammaṃ
deseti, tasmā araṇavihārīnaṃ aggo nāma jāto. Piṇḍāya caranto ghare ghare
mettājhānaṃ samāpajjitvā vuṭṭhāya 5- bhikkhaṃ paṭiggaṇhāti "evaṃ dāyakānaṃ mahapphalaṃ
bhavissatī"ti. Tasmā dakkhiṇeyyānaṃ aggo nāma jāto. Tenāha bhagavā "etadaggaṃ
@Footnote: 1 Ma. atha-saddo na dissati   2 Sī. pañcacattālīsayojanamatte magge  3 Sī. paguṇaṃ
@4 Sī. mettājhānaṃ pādakaṃ katvā, chaMa. mettājhānapādakaṃ   5 Sī. samāpattito vuṭṭhāya

---------------------------------------------------------------------------------------------
page33.
Bhikkhave mama sāvakānaṃ bhikkhūnaṃ araṇavihārīnaṃ yadidaṃ subhūti, dakkhiṇeyyānaṃ yadidaṃ
subhūtī"ti. 1- Evamayaṃ mahāthero arahatte patiṭṭhāya attanā 2- pūritapāramīnaṃ phalassa
matthakaṃ patvā loke abhiññāto abhilakkhito hutvā bahujanahitāya janapadacārikaṃ
caranto anupubbena rājagahaṃ agamāsi.
      Rājā bimbisāro therassa āgamanaṃ sutvā upasaṅkamitvā vanditvā "idheva
bhante vasathā"ti vatvā "nivāsanaṭṭhānaṃ karissāmī"ti pakkanto vissari. Thero
senāsanaṃ alabhanto abbhokāse vītināmesi. Therassa ānubhāvena devo na vassati.
Manussā avuṭṭhitāya upaddutā rañño nivesanadvāre ukkuṭṭhimakaṃsu. Rājā "kena
nu kho kāraṇena devo na vassatī"ti vīmaṃsanto "therassa abbhokāsavāsena
maññe na vassatī"ti cintetvā 3- tassa paṇṇakuṭiṃ kārāpetvā "imissā bhante
paṇṇakuṭiyā vasathā"ti vatvā vanditvā pakkāmi. Thero kuṭikaṃ pavisitvā
tiṇasaṇṭhārake 4- pallaṅkena nisīdi. Tadā pana devo thokaṃ thokaṃ 5- phusāyati, na sammā
dhāraṃ anupavecchati. Atha thero lokassa avuṭṭhikabhayaṃ visamitukāmo 6- attano ajjhattika-
bāhiravatthukassa parissayassa abhāvaṃ pavedento:-
           [1] "../../bdpicture/channā me 7- kuṭikā sukhā nivātā
                vassa deva yathāsukhaṃ
                cittaṃ me susamāhitaṃ vimuttaṃ
                ātāpī viharāmi vassa devā"ti
gāthamāha.
@Footnote: 1 aṅ. ekaka. 20/201-2/24 etadaggavagga  2 Sī., Ma. attano  3 sa., Ma. cintento
@4 Ma. tiṇasantharaṇe, cha.Ma. tiṇasanthārake    5 Ma. thokaṃ   6 Sī. vidhamitukāmo
@7 Ma. channā mesa

---------------------------------------------------------------------------------------------
page34.
      Tattha channasaddo tāva "../../bdpicture/channā sā kumārikā imassa kumārakassa" 1- "nacchannaṃ
nappaṭirūpan"tiādīsu 2- paṭirūpe āgato. "../../bdpicture/channaṃ tveva phagguṇaphassāyatanānan"ti-
ādīsu vacanavisiṭṭhe saṅkhyāvisese. "../../bdpicture/channamativassati, vivaṭaṃ nātivassatī"tiādīsu 3-
gahaṇe. 4- "kyāhaṃ te nacchannopi karissāmī"tiādīsu nivāsanapārupane.
"āyasmā channo anācāraṃ ācaratī"tiādīsu 5- paññattiyaṃ. "sabbacchannaṃ sabba-
paricchannaṃ, 6- channā kuṭi āhito ginī"ti 7- ca ādīsu tiṇādīhi chādane. Idhāpi
tiṇādīhi chādaneyeva daṭṭhabbo, tasmā tiṇena vā paṇṇena vā channā yathā
na vassati vassodakapatanaṃ na hoti na ovassati, evaṃ sammadeva chāditāti attho.
      Mesaddo "kicchena me adhigataṃ, halaṃ dāni pakāsitun"tiādīsu 8- karaṇe āgato,
mayāti attho. "tassa me bhante bhagavā saṅkhittena dhammaṃ desetū"tiādīsu 9- sampadāne,
mayhanti attho. "pubbeva me bhikkhave sambodhā anabhisambuddhassa bodhisattasseva
sato"tiādīsu 10- sāmiatthe āgato. Idhāpi sāmiattheeva daṭṭhabbo, mamāti attho.
Kiñcāpi khīṇāsavānaṃ mamāyitabbaṃ nāma kiñci natthi lokadhammehi anupalittabhāvato,
lokasamaññāvasena pana tesampi "ahaṃ mamā"ti vohāramattaṃ hoti. Tenāha bhagavā
"kinti me sāvakā dhammadāyādā bhaveyyuṃ, no āmisadāyādā"ti. 11-
      Kuṭikāti pana mātukucchipi karajakāyopi tiṇādicchadano patissayopi vuccati.
Tathāpi hi 12- :-
@Footnote: 1 vinaYu. mahāvi. 1/296/229 sañcarittasikkhāpada  2 vinaYu. mahāvi. 1/383/290
@paṭhamaduṭṭhadosasikkhāpada   3 khu.udāna. 25/45/170 uposathasutta, vinaYu.cūḷa. 7/385/210
@4 Ma. gagaṇe   5 vinaYu.mahāvi. 1/424/317 dubbacasikkhāpada   6 vinaYu.mahāvi. 2/52/133
@7 khu.sutta. 25/18/338 8 vinaYu.mahā. 4/7/7, dī.mahā. 10/65/32, Ma.mū. 12/281 /242,
@Ma.Ma. 13/337/319, saṃ.sagā. 15/172/164 brahmāyācanasutta  9 saṃ.khandha. 17/182/161,
@aṅ.catukka. 21/257/276    10 Ma.mū. 12/206/176, saṃ.saḷā. 18/13/8
@paṭhamapubbesambodhasutta (syā)  11 Ma.mū. 12/29/17 dhammadāyādasutta  12 cha.Ma. tathā hi

---------------------------------------------------------------------------------------------
page35.
          "mātaraṃ kuṭikaṃ brūsi 1-      bhariyaṃ brūsi 1- kulāvakaṃ
           putte santānake brūsi 1-  taṇhā me brūsi bandhanan"ti 2-
      ādīsu mātukucchi "kuṭikā"ti vuttā.
          "aṭṭhikaṅkalakuṭike          maṃsanhārūpasibbite 3-
           dhiratthu pūre duggandhe      paragatte 4- mamāyase"ti 5-
ādīsu kesādisamūhabhūto karajakāyo. "kassapassa bhagavato bhagini kuṭi ovassati "6-
"kuṭi nāma ullittā vā hoti avalittā vā"tiādīsu 7- tiṇachadanapatissayo. Idhāpi
soeva veditabbo paṇṇasālāya adhippetattā. Kuṭieva hi kuṭikā, apākaṭakuṭi
"kuṭikā"ti vuttā. 8-
      Sukhasaddo pana "vipiṭṭhikatvāna sukhaṃ dukkhañca, pubbeva ca somanassadomanassan"ti-
ādīsu 9- sukhavedanāyaṃ āgato. "sukho buddhānamuppādo, 10- sukhā saddhammadesanā"ti-
ādīsu 11- sukhamūle. "sukhassetaṃ bhikkhave adhivacanaṃ yadidaṃ puññānī"tiādīsu 12-
sukhahetumhi. "yasmā ca kho mahāli rūpaṃ sukhaṃ sukhānupatitaṃ sukhāvakkantan"tiādīsu
13- sukhārammaṇe, "diṭṭhadhammasukhavihārā ete cunda ariyassa vinaye"tiādīsu 14-
abyāpajje. "nibbānaṃ paramaṃ sukhan"tiādīsu 15- nibbāne. "yāvañcidaṃ bhikkhave na
sukaraṃ akkhānena pāpuṇituṃ yāva sukhā saggā"tiādīsu 16- sukhappaccayaṭṭhāne.
"sovaggikaṃ sukhavipākaṃ saggasaṃvattanikan"tiādīsu 17- iṭṭhe, piyamanāpeti attho.
Idhāpi
@Footnote: 1 Ma. brūmi       2 saṃ.sagā. 15/19/9 kuṭikāsutta       3 Sī. nhāruparisibbite
@4 Sī. parabhatte           5 khu.thera. 26/1153/416 mahāmoggallānattheragāthā
@6 Ma.Ma. 13/291/266 ghaṭikārasutta    7 vinaYu.mahāvi. 1/349/263 saṃghādisesakaṇḍa
@8 Sī.,Ma. kuṭieva hi kuṭikāti vuttā    9 khu.sutta. 25/67/348 khaggavisāṇasutta
@10 ka. buddhānaṃ uppādo           11 khu.dhamMa. 25/194/51 sambahulabhikkhuvatthu
@12 aṅ.sattaka. 23/159/90 (syā), khu.iti. 25/22/245 mettasutta
@13 saṃ.khandha. 17/60/57 mahālisutta   14 Ma.mū. 12/82/54 sallekhasutta
@15 Ma.Ma. 13/216/191, khu.dhamMa. 25/203/52 aññataraupāsakavattha
@16 Ma.upari. 14/255/223 bālapaṇḍitutta  17 dī.sīla. 9/163/51 sāmaññaphalasutta,
@   saṃ.sagā. 15/130/107 paṭhamaaputtakasutta

---------------------------------------------------------------------------------------------
page36.
Iṭṭhe sukhappaccaye vā daṭṭhabbo. Sā hi kuṭi anto bahi ca manāpabhāvena sampādikā 1-
nivāsanaphāsutāya "sukhā"ti vuttā. Tathā nātisītanātiuṇhatāya utusukhasampattiyogena
kāyikacetasikasukhassa paccayabhāvato.
      Nivātāti avātā, phusitaggalapihitavātapānattā vātaparissayarahitāti attho.
Idaṃ tassā kuṭiyā sukhabhāvavibhāvanaṃ. Savāte hi senāsane utusappāyo na labbhati,
nivāte so labbhatīti.  vassāti pavassa sammā dhāraṃ anuppaveccha. Devāti ayaṃ deva-
saddo "imāni te deva caturāsītinagarasahassāni kusavatīrājadhānippamukhāni, ettha
deva chandaṃ janehi jīvite apekkhan"tiādīsu 2- sammutideve khattiye āgato. "cātu-
mahārājikā devā vaṇṇavanto sukhabahulā"tiādīsu 3- upapattidevesu. "tassa devāti
devassa, sāsanaṃ sabbadassino"tiādīsu visuddhidevesu. Visuddhidevānaṃ hi bhagavato
atidevabhāve vutte itaresaṃ vuttoeva hoti. "viddhe vigatavalāhake deve"tiādīsu 4-
ākāse. "devo ca kālena kālaṃ na sammā dhāraṃ anuppavecchatī"tiādīsu 5- meghe
pajjunne vā. Idhāpi meghe pajjunne vā daṭṭhabbo. Vassāti hi te āṇāpento
thero ālapati. Yathāsukhanti yathāruciṃ. Tava vassanena mayhaṃ bāhiro parissayo natthi,
tasmā yathākāmaṃ vassāti vassūpajīvisatte anuggaṇhanto vadati.
      Idāni abbhantare parissayābhāvaṃ 6- dassento "cittan"tiādimāha. Tattha
cittaṃ me susamāhitanti mama cittaṃ suṭṭhu ativiya sammā sammadeva ekaggabhāvena
ārammaṇe ṭhapitaṃ. Tañca kho na nīvaraṇādivikkhambhanamattena, apica kho vimuttaṃ
orambhāgiyauddhambhāgiyasaṅgahehi sabbasaṃyojanehi sabbakilesadhammato ca visesena
vimuttaṃ, samucchedappahānavasena paṭipassaddhippahānavasena te pajahitvā ṭhitanti attho.
@Footnote: 1 cha.Ma. sampāditā   2 dī. mahā. 10/226/165 mahāsudassanasutta
@3 dī. pāṭi. 11/337/228 saṅgītisutta   4 Ma. mū. 12/486/430 mahādhammasamādānasutta,
@saṃ sagā. 15/110/78 susimasutta, khu. iti. 25/27/250 mettābhāvanāsutta
@5 aṅ. catukka. 21/70/85 adhammikasutta  6 Sī. parissayassāpi abhāvaṃ

---------------------------------------------------------------------------------------------
page37.
Ātāpīti viriyavā. Phalasamāpattiatthaṃ vipassanārambhavasena diṭṭhadhammasukhavihāratthañca
āraddhaviriyo hutvā viharāmi, dibbavihārādīhi attabhāvaṃ vattemi, na pana kilesap-
pahānatthaṃ, pahātabbasseva abhāvatoti adhippāyo. "yathā pana bāhiraparissayābhāvena
deva mayā tvaṃ vassane niyojito, evaṃ abbhantaraparissayābhāvenapī"ti 1- dassento
punapi "vassa devā"ti āha.
      Aparo nayo:- channāti chāditā pihitā. Kuṭikāti attabhāvo. So hi
"anekāvayavassa samudāyassa avijjānīvaraṇassa bhikkhave puggalassa taṇhāsaṃyuttassa
ayañceva kāyo samudāgato, bahiddhā ca nāmarūpan"tiādīsu 2- kāyoti āgato. "siñca
bhikkhu imaṃ nāvaṃ, sittā te lahumessatī"tiādīsu 3- nāvāti āgato. "gahakāraka
diṭṭhosi, gahakūṭaṃ visaṅkhatan"ti 4- ca ādīsu gahanti āgato. "satto guhāyaṃ
bahunābhichanno, tiṭṭhaṃ naro mohanasmiṃ pagāḷho"tiādīsu 5- guhāti āgato. "nelaṅgo
setapacchādo, ekāro vattatī ratho"tiādīsu 6- rathoti āgato. "puna gehaṃ na
kāhasī"tiādīsu 4- gehanti āgato. "vivaṭā kuṭi nibbuto ginī"tiādīsu 7- kuṭīti
āgato. Tasmā idhāpi so "kuṭikā"ti vutto. Attabhāvo hi kaṭṭhādīni paṭicca
labbhamānā gehasāmikāhi kuṭikā viya aṭṭhiādisaññite paṭhavīdhātuādike phassādike ca
paṭicca labbhamāno "kuṭikā"ti vutto, cittamakkaṭassa nivāsabhāvato ca. Yathāha:-
           aṭṭhikaṅkalakuṭivesā       makkaṭāvasatho iti
           makkaṭo pañcadvārāya     kuṭikāya pasakkiya
           dvārenānupariyāti       ghaṭṭayanto punappunanti ca.
@Footnote: 1 Sī. parissayābhāvena pītiṃ 2 saṃ. nidāna. 16/19/24 bālapaṇḍitasutta (thokaṃ visadisaṃ)
@3 khu. dhamMa. 25/369/81 sambahulabhikkhuvatthu  4 khu. dhamMa. 25/154/44 paṭhamabodhivatthu
@5 khu. sutt 25/779/486 guhaṭṭhakasutta     6 khu. udāna. 25/65/206
@  aparalakuṇḍakabhaddiyasutta                7 khu. sutta. 25/19/339  dhaniyasutta

---------------------------------------------------------------------------------------------
page38.
      Sā panesā attabhāvakuṭikā therassa tiṇṇaṃ channaṃ aṭṭhannañca asaṃvara-
dvārānaṃ vasena samati 1- vijjhanakassa rāgādiavassutassa paññāya saṃvutattā sammadeva
pihitattā "../../bdpicture/channā"ti vuttā. Tenāha bhagavā "sotānaṃ saṃvaraṃ brūmi, paññāyete
pithiyyare"ti. 2- Vuttanayena channattāeva 3- kilesadukkhābhāvato nirāmisasukhasamaṅgitāya
ca sukhā sukhappattā, tatoeva ca nivātā nihatamānamadathambhasārambhatāya 4- nivātavuttikā.
Ayañca nayo "mayhaṃ na saṅkilesadhammānaṃ saṃvaraṇamattena siddho, atha kho aggamagga-
samādhinā suṭṭhusamāhitacittatāya ceva aggamaggapaññāya sabbasaṃyojanehi vippamutta-
cittatāya cā"ti dassento āha "cittaṃ me susamāhitaṃ vimuttan"ti. Evaṃbhūto ca
"idānāhaṃ katakaraṇīyo"ti na appossukko homi, atha kho ātāpī viharāmi, sadevakassa
lokassa hitasukhūpasaṃhāre ussāhajāto bhikkhācārakālepi anugharaṃ brahmavihāreneva
viharāmi. Tasmā tvampi deva pajjunna mayhaṃ piyaṃ kātukāmatāyapi vassūpajīvīnaṃ
sattānaṃ anukampāyapi vassa sammā dhāraṃ anuppavecchāti evamettha attho daṭṭhabbo.
      Ettha ca thero "../../bdpicture/channā me kuṭikā sukhā nivātā"ti iminā lokiyalokuttarabhedāya 5-
attano adhisīlasikkhaṃ dasseti. "cittaṃ me susamāhitan"ti iminā adhicittasikkhaṃ.
"vimuttan"ti iminā adhipaññāsikkhaṃ. "ātāpī viharāmī"ti iminā diṭṭhadhammasukha-
vihāraṃ. Athavā "../../bdpicture/channā me kuṭikā sukhā nivātā"ti iminā animittavihāraṃ dasseti
kilesavassapidhānamukhena niccādinimittugghāṭanadīpanato. "cittaṃ me susamāhitan"ti
iminā appaṇihitavihāraṃ. "vimuttan"ti iminā suññatavihāraṃ. "ātāpī viharāmī"ti
iminā tesaṃ tiṇṇaṃ vihārānaṃ adhigamūpāyaṃ. Paṭhamena vā dosappahānaṃ, dutiyena
rāgappahānaṃ, tatiyena mohappahānaṃ. Tathā dutiyena paṭhamadutiyehi vā dhammavihāra-
sampattiyo dasseti, tatiyena vimuttisampattiyo. "ātāpī viharāmī"ti iminā
parahitapaṭipattiyaṃ atanditabhāvaṃ dassetīti daṭṭhabbaṃ.
@Footnote: 1 Ma. samatha....   2 cha.Ma. pidhiyyare, khu. sutta. 25/1042/532 ajitamāṇavakapañhā
@3 Ma. evaṃ   4 Ma. nihatamānadabba...   5 cha.Ma. lokiyalokuttarabhedaṃ

---------------------------------------------------------------------------------------------
page39.
      Evaṃ "yathānāmā"ti gāthāya vuttānaṃ dhammavihārādīnaṃ imāya gāthāya dassitattā
tattha adassitesu nāmagottesu nāmaṃ dassetuṃ "itthaṃ sudan"tiādi vuttaṃ. Ye hi
therā nāmamattena pākaṭā, te nāmena, ye gottamattena pākaṭā, te gottena,
ye ubhayathā pākaṭā, te ubhayenapi dassissanti. Ayaṃ pana thero nāmena abhilakkhito,
na tathā gottenāti "itthaṃ sudaṃ 1- āyasmā subhūtī"ti vuttaṃ. Tattha itthanti
idaṃ pakāraṃ, iminā ākārenāti attho. Sudanti 2- su idaṃ, sandhivasena ikāraloPo.
Sūti ca nipātamattaṃ, idaṃ gāthanti yojanā. Āyasmāti piyavacanametaṃ garugāravasappatissa
vacanametaṃ. 3- Subhūtīti nāmakittanaṃ. So hi sarīrasampattiyāpi dassanīyo pāsādiko,
guṇasampattiyāpi. Iti sundarāya sarīrāvayavavibhūtiyā sīlasampattiyādivibhūtiyā ca 4-
samannāgatattā subhūtīti paññāyittha. Sīlasārādithiraguṇayogato thero. Abhāsitthāti
kathesi. Kasmā panete mahātherā attano guṇe pakāsentīti? iminā dīghena addhunā
anadhigatapubbaṃ paramagambhīraṃ ativiya santaṃ paṇītaṃ attanā adhigataṃ lokuttaradhammaṃ
paccavekkhitvā pītivegasamussāhitaudānavasena sāsanassa niyyānikabhāvavibhāvanavasena 5-
ca paramappicchā ariyā attano guṇe pakāsenti, yathā taṃ lokanātho bodhaneyyaajjhāsaya-
vasena dasabalasamannāgato bhikkhave tathāgato catuvesārajjavisārado"tiādinā 6- attano
guṇe pakāseti, 7- evamayaṃ therassa aññābyākaraṇagāthā hotīti.
                    Paramatthadīpaniyā theragāthāsaṃvaṇṇanāya
                     subhūtittheragāthāvaṇṇanā niṭṭhitā.
                         --------------
@Footnote: 1 Ma. sumaṃ  2 Ma. sumanti  3 Sī. sappatissavavacanametaṃ  4 Sī. sīlasampattivibhūtiyā ca
@5 Ma. niyyānikavibhāvanavasena  6 Ma.mū. 12/148/107 mahāsīhanādasutta (atthato samānaṃ)
@7 Sī. pakāsetīti

---------------------------------------------------------------------------------------------
page40.
                  139. 2. Mahākoṭṭhikattheragāthāvaṇṇanā
      upasantoti 1- āyasmato mahākoṭṭhikattherassa gāthā. Tassa kā uppatti?
      ayampi thero padumuttarassa bhagavato kāle haṃsavatīnagare mahābhogakule
nibbattitvā viññutaṃ patto mātāpitūnaṃ accayena kuṭumbaṃ saṇṭhapetvā gharāvāsaṃ
vasanto ekadivasaṃ padumuttarassa bhagavato dhammadesanākāle haṃsavatīnagaravāsike gandha-
mālādihatthe yena buddho yena dhammo yena saṃgho, tanninne tappoṇe tappabbhāre
gacchante disvā mahājanena saddhiṃ 2- upagato satthāraṃ ekaṃ bhikkhuṃ paṭisambhidāpattānaṃ
aggaṭṭhāne ṭhapentaṃ disvā "ayaṃ kira imasmiṃ sāsane paṭisambhidāpattānaṃ aggo,
aho vatāhampi ekassa buddhassa sāsane ayaṃ viya paṭisambhidāpatto 3- bhaveyyan"ti
cintetvā satthu desanāpariyosāne vuṭṭhitāya parisāya bhagavantaṃ upasaṅkamitvā "bhante
sve mayhaṃ bhikkhaṃ gaṇhathā"ti nimantesi. Satthā adhivāsesi. So bhagavantaṃ abhivādetvā
padakkhiṇaṃ katvā sakanivesanaṃ gantvā sabbarattiṃ buddhassa bhikkhusaṃghassa ca
nisajjaṭṭhānaṃ gandhamālādāmādīhi 4- alaṅkaritvā paṇītaṃ khādanīyaṃ bhojanīyaṃ
paṭiyādāpetvā tassā rattiyā accayena sake nivesane bhikkhusatasahassaparivāraṃ bhagavantaṃ
vividhayāgukhajjakaparivāraṃ 5- nānārasasūpabyañjanaṃ gandhasālibhojanaṃ bhojetvā
bhattakiccapariyosāne cintesi "mahantaṃ kho ahaṃ taṃ ṭhānantaraṃ patthemi, na kho pana
mayhaṃ 6- yuttaṃ ekadivasameva dānaṃ datvā taṃ ṭhānantaraṃ patthetuṃ, anupaṭipāṭiyā satta
divase 7- dānaṃ datvā patthessāmī"ti. So teneva niyāmena satta divase mahādānāni
datvā bhattakiccapariyosāne dussakoṭṭhāgāraṃ vivarāpetvā uttamaṃ ticīvarappahonakaṃ
sukhumavatthaṃ buddhassa pādamūle ṭhapetvā bhikkhusatasahassassa ca ticīvaraṃ datvā tathāgataṃ
upasaṅkamitvā "bhante yo
@Footnote: 1 Sī. upasantotiādikā   2 Sī. tehi saddhiṃ   3 cha.Ma. paṭisambhidāpattānaṃ aggo
@4 cha.Ma. gandhadāmamālādāmādīhi     5 Sī....khajjakādiparivāraṃ     6 Sī. mayā
@7 Sī. sattadivasaṃ

---------------------------------------------------------------------------------------------
page41.
So bhikkhu tumhehi ito sattamadivasamatthake etadagge ṭhapito, ahampi so bhikkhu
viya anāgate uppajjanakabuddhassa sāsane pabbajitvā paṭisambhidāpattānaṃ aggo
bhaveyyan"ti vatvā satthu pādamūle nipajjitvā patthanaṃ akāsi. Satthā tassa patthanāya
samijjhanabhāvaṃ disvā "anāgate ito kappasatasahassamatthake gotamo nāma buddho
loke uppajjissati, tassa sāsane tava patthanā samijajhissatī"ti byākāsi. Vuttampi
cetaṃ apadāne 1-:-
          "padumuttaro nāma jino         sabbalokavidū muni
           ito satasahassamhi            kappe uppajji cakkhumā.
           Ovādako viññāpako         tārako sabbapāṇinaṃ
           desanākusalo buddho          tāresi janataṃ bahuṃ.
           Anukampako kāruṇiko          hitesī sabbapāṇinaṃ
           sampatte titthiye sabbe       pañcasīle patiṭṭhapi. 2-
           Evaṃ nirākulaṃ 3- āsi        suññataṃ titthiyehi ca
           vicittaṃ arahantehi            vasībhūtehi tādibhi.
           Ratanānaṭṭhapaññāsaṃ            uggato so mahāmuni
           kañcanagghiyasaṅkāso           bāttiṃsavaralakkhaṇo.
           Vassasatasahassāni             āyu vijjati tāvade
           tāvatā tiṭṭhamāno so        tāresi janataṃ bahuṃ.
           Tadāhaṃ haṃsavatiyaṃ              brāhmaṇo vedapāragū
           upecca 4- sabbalokaggaṃ       assosiṃ dhammadesanaṃ.
           Tadā so 5- sāvakaṃ vīro      pabhinnamatigocaraṃ
           atthe dhamme nirutte ca       paṭibhāṇe ca kovidaṃ.
@Footnote: 1 khu.apa. 33/127//203  mahākoṭṭhikattherāpadāna (syā)   2 ka. patiṭṭhahi,
@  Sī.,Ma. patiṭṭhayi    3 Ma. nirākulo    4 Sī. upetvā    5 Ma. tādisaṃ

---------------------------------------------------------------------------------------------
page42.
           Ṭhapesi etadaggamhi           taṃ sutvā mudito ahaṃ
           sasāvakaṃ jinavaraṃ              sattāhaṃ bhojayiṃ tadā.
           Dussehi chādayitvāna          sasissaṃ buddhasāgaraṃ 1-
           nipacca pādamūlamhi            taṃ ṭhānaṃ patthayiṃ ahaṃ.
           Tato avoca lokaggo         passathetaṃ dijuttamaṃ 2-
           vinataṃ pādamūle me           kamalodarasappabhaṃ.
           Buddhaseṭṭhassa bhikkhussa         ṭhānaṃ patthayate ayaṃ
           tāya saddhāya cāgena         saddhammassavanena ca.
           Sabbattha sukhito hutvā         saṃsaritvā bhavābhave
           anāgatamhi addhāne          lacchasetaṃ manorathaṃ.
           Satasahassito kappe           okkākakulasambhavo
           gotamo nāma gottena        satthā loke bhavissati.
           Tassa dhammesu dāyādo        oraso dhammanimmito
           koṭṭhiko nāma nāmena        hessati satthu sāvako.
           Taṃ sutvā mudito hutvā        yāvajīvaṃ tadā jinaṃ
           mettacitto paricariṃ           sato paññā 3- samāhito.
           Tena kammavipākena           cetanāpaṇidhīhi ca
           jahitvā mānusaṃ dehaṃ          tāvatiṃsamagacchahaṃ.
           Satānaṃ tīṇikkhattuñca 4-        devarajjamakārayiṃ
           satānaṃ pañcakkhattuṃ ca          cakkavattī ahosahaṃ.
           Padesarajjaṃ vipulaṃ             gaṇanāto asaṅkhiyaṃ
           sabbattha sukhito āsiṃ          tassa kammassa vāhasā. 5-
@Footnote: 1 Ma. dussehi chādayitvāna, sasaṃghaṃ lokanāyakaṃ, cha.Ma. dussehacchāyayitvāna,
@  sissaṃ buddhisāgaraṃ   2 Sī. dvijuttamaṃ   3 Sī. pañño
@4 Sī. tisatakkhattuṃ, Ma. tīṇikkhattuṃ     5 Sī. tejasā

---------------------------------------------------------------------------------------------
page43.
           Duve bhave saṃsarāmi           devatte atha mānuse
           aññaṃ gatiṃ na gacchāmi          suciṇṇassa idaṃ phalaṃ.
           Duve kule pajāyāmi          khattiye atha brāhmaṇe
           nīce kule na jāyāmi         suciṇṇassa idaṃ phalaṃ.
           Pacchime bhave sampatte        brahmabandhu ahosahaṃ
           sāvatthiyaṃ vippakule           paccājāto mahaddhane.
           Mātā candavatī nāma          pitā me assalāyano
           yadā me pitaraṃ buddho         vinayī sabbasuddhiyā.
           Tadā pasanno sugate          pabbajiṃ anagāriyaṃ
           moggallāno ācariyo        upajjhā 1- sārisambhavo.
           Kesesu chijjamānesu          diṭṭhi chinnā samūlikā
           nivāsento ca kāsāvaṃ        arahattamapāpuṇiṃ.
           Atthadhammaniruttīsu             paṭibhāṇe ca me mati
           pabhinnā tena lokaggo        etadagge ṭhapesi maṃ.
           Asandiṭṭhaṃ viyākāsiṃ           upatissena pucchito
           paṭisambhidāsu tenāhaṃ          aggo sambuddhasāsane. 2-
           Kilesā jhāpitā mayhaṃ         bhavā sabbe samūhatā
           nāgova bandhanaṃ chetvā        viharāmi anāsavo.
           Svāgataṃ vata me āsi         mama buddhassa santike
           tisso vijjā anuppattā       kataṃ buddhassa sāsanaṃ.
           Paṭisambhidā catasso 3-        vimokkhāpi ca aṭṭhime
           chaḷabhiññā sacchikatā           kataṃ buddhassa sāsanan"ti.
@Footnote: 1 Sī. upajjho  2 Sī. buddhassa sāsane   3 Sī. catassopi

---------------------------------------------------------------------------------------------
page44.
      Evaṃ so tattha tattha bhave puññañāṇasambhāraṃ 1- sambharanto aparāparaṃ
devamanussesu saṃsaranto imasmiṃ buddhuppāde sāvatthiyaṃ brāhmaṇamahāsālakule
nibbatti. Koṭṭhikotissa 2- nāmaṃ akaṃsu. So vayappatato tayo vede uggahetvā
brāhmaṇasippe nipphattiṃ gato ekadivasaṃ satthu santikaṃ gantvā dhammaṃ sutvā
paṭiladdhasaddho pabbajitvā upasampannakālato paṭṭhāya vipassanāya kammaṃ karonto
saha paṭisambhidāhi arahattaṃ patvā paṭisambhidāsu ciṇṇavasī hutvā abhiññāte 3-
mahāthere upasaṅkamitvā pañhaṃ pucchantopi dasabalaṃ upasaṅkamitvā pañhaṃ pucchantopi
paṭisambhidāsuyeva pañhaṃ pucchi. Evamayaṃ thero tattha katādhikāratāya ciṇṇavasībhāvena
ca paṭisambhidāpattānaṃ aggo jāto. Atha naṃ satthā mahāvedallasuttaṃ 4- aṭṭhuppattiṃ
katvā paṭisambhidāpattānaṃ aggaṭṭhāne ṭhapesi "etadaggaṃ bhikkhave mama sāvakānaṃ
bhikkhūnaṃ paṭisambhidāpattānaṃ yadidaṃ mahākoṭṭhiko"ti. 5- So aparena samayena
vimuttisukhaṃ paṭisaṃvedento udānavasena:-
      [2] "upasanto uparato         mantabhāṇī anuddhato
           dhunāti pāpake dhamme      dumapattaṃva māluto"ti
itthaṃ sudaṃ āyasmā mahākoṭṭhikatthero gāthaṃ abhāsi.
      Tattha upasantoti manacchaṭṭhānaṃ indriyānaṃ upasamanena nibbisevanabhāvakaraṇena
upasanto. Uparatoti sabbasmā pāpakaraṇato orato virato. Mantabhāṇīti mantā
vuccati paññā, tāya pana upaparikkhitvā bhaṇatīti mantabhāṇī, kālavādīādibhāvaṃ
avissajjentoyeva bhaṇatīti attho. Mantabhaṇanavasena vā bhaṇatīti mantabhāṇī,
dubbhāsitato vinā 6- attano bhāsanavasena  7-  caturaṅgasamannāgataṃ subhāsitaṃyeva bhaṇatīti
attho. Jātiādivasena attano anukkaṃsanato na uddhatoti anuddhato.
@Footnote: 1 Sī. puññasambhāraṃ    2 Sī. koṭṭhitotissa    3 cha.Ma. abhiññāte abhiññāte
@4 Ma.mū. 12/449/401   5 aṅ.ekaka. 20/218/25 etadaggavagga: tatiyavagga
@6 Sī. vinā-saddo na dissati   7 Sī. sāsanavasena

---------------------------------------------------------------------------------------------
page45.
Athavā tiṇṇaṃ 1- kāyaduccaritānaṃ vūpasamanena tato paṭiviratiyā upasanto, tiṇṇaṃ
manoduccaritānaṃ uparamaṇena pajahanena uparato,  catunnaṃ vacīduccaritānaṃ appavattiyā
parimitabhāṇitāya mantabhāṇī, tividhaduccaritanimittauppajjanakassa 2- uddhaccassa
abhāvato anuddhato. Evaṃ pana tividhaduccaritappahānena suddhe sīle patiṭṭhito,
uddhaccappahānena samāhito, tameva samādhiṃ padaṭṭhānaṃ katvā vipassanaṃ vaḍḍhetvā
maggapaṭipāṭiyā dhunāti pāpake dhamme lāmakaṭṭhena pāpake sabbepi saṅkilesadhamme
niddhunāti, samucchedavasena pajahati. Yathā kiṃ? dumapattaṃva māluto, yathā nāma dumassa
rukkhassa pattaṃ paṇḍupalāsaṃ māluto vāto dhunāti, bandhanato viyojento nīharati, evaṃ
yathāvuttapaṭipattiyaṃ ṭhito pāpadhamme attano santānato nīharati, evamayaṃ therassa
aññāpadesena aññābyākaraṇagāthāpi hotīti veditabbā.
      Ettha ca kāyavacīduccaritappahānavacanena payogasuddhiṃ dasseti, manoduccaritappahāna-
vacanena āsayasuddhiṃ. Evaṃ payogāsayasuddhassa "anuddhato"ti imināuddhaccābhāva-
vacanena tadekaṭṭhatāya nīvaraṇappahānaṃ dasseti. Tesu payogasuddhiyā sīlasampatti
vibhāvitā, āsayasuddhiyā samathabhāvanāya upakārakadhammapariggaho, nīvaraṇappahānena
samādhibhāvanā, "dhunāti pāpake dhamme"ti iminā paññābhāvanā vibhāvitā hoti.
Evaṃ adhisīlasikkhādayo tisso sikkhā, tividhakalyāṇaṃ sāsanaṃ, tadaṅgappahānādīni
tīṇi pahānāni, antadvayaparivajjanena saddhiṃ majjhimāya paṭipattiyā 3- paṭipajjanaṃ,
apāyabhavādīnaṃ 4- samatikkamanūpāyo ca yathārahaṃ niddhāretvā yojetabbā. Iminā
nayena sesagāthāsupi yathārahaṃ atthayojanā veditabbā. Atthamattameva pana tattha
tattha apubbaṃ vaṇṇayissāma. "itthaṃ sudaṃ āyasmā mahākoṭṭhiko"ti idaṃ pūjāvacanaṃ,
yathā taṃ mahāmoggallānoti.
                  Mahākoṭṭhikattheragāthāvaṇṇanā niṭṭhitā.
@Footnote: 1 Sī. tiṇṇaṃ vā   2 Sī. tividhaṃ duccaritanimittaṃ uppajjanakassa   3 Sī. paṭipadāya
@4 Sī. apāyabhayādīnaṃ

---------------------------------------------------------------------------------------------
page46.
                  140. 3. Kaṅkhārevatattheragāthāvaṇṇanā
      paññaṃ imaṃ passāti āyasmato kaṅkhārevatassa gāthā. Kā uppatti?
      ayampi thero padumuttarabhagavato kāle haṃsavatīnagare brāhmaṇamahāsālakule
nibbattito. Ekadivasaṃ buddhānaṃ dhammadesanākāle heṭṭhā vuttanayena mahājanena saddhiṃ
vihāraṃ gantvā parisapariyante ṭhito dhammaṃ suṇanto satthāraṃ ekaṃ bhikkhuṃ jhānābhiratānaṃ
aggaṭṭhāne ṭhapentaṃ disvā "mayāpi anāgate evarūpena bhavituṃ vaṭṭatī"ti
cintetvā desanāvasāne satthāraṃ nimantetvā heṭṭhā vuttanayena mahāsakkāraṃ
katvā bhagavantaṃ āha "bhante ahaṃ iminā adhikārakammena aññaṃ sampattiṃ na patthemi,
yathā pana so bhikkhu tumhehi ito sattamadivasamatthake jhāyīnaṃ aggaṭṭhāne ṭhapito,
evaṃ ahampi anāgate ekassa buddhassa sāsane jhāyīnaṃ aggo bhaveyyan"ti patthanamakāsi.
Satthā anāgataṃ oloketvā nipphajjanabhāvaṃ disvā "anāgate kappasata-
sahassāvasāne gotamo nāma buddho uppajjissati, tassa sāsane tvaṃ jhāyīnaṃ aggo
bhavissasī"ti byākaritvā pakkāmi.
      So yāvajīvaṃ kalyāṇakammaṃ katvā kappasatasahassaṃ devamanussesu saṃsaritvā
amhākaṃ bhagavato kāle sāvatthinagare mahābhogakule nibbatto pacchābhattaṃ
dhammassavanatthaṃ gacchantena mahājanena saddhiṃ vihāraṃ gantvā parisapariyante
ṭhito dasabalassa dhammakathaṃ sutvā paṭiladdhasaddho pabbajitvā upasampadaṃ labhitvā
kammaṭṭhānaṃ kathāpetvā jhānaparikammaṃ karonto jhānalābhī hutvā jhānaṃ 1- pādakaṃ
katvā arahattaṃ pāpuṇi. So yebhuyyena dasabalena samāpajjitabbasamāpattiṃ
samāpajjanto ahorattaṃ jhānesu ciṇṇavasī ahosi. Atha naṃ satthā "etadaggaṃ
@Footnote: 1 Sī. jhānameva

---------------------------------------------------------------------------------------------
page47.
Bhikkhave mama sāvakānaṃ bhikkhūnaṃ jhāyīnaṃ yadidaṃ kaṅkhārevato"ti 1- jhāyīnaṃ aggaṭṭhāne
ṭhapesi. Vuttampi cetaṃ apadāne:- 2-
          "padumuttaro nāma jino         sabbadhammesu cakkhumā
           ito satasahassamhi            kappe uppajji nāyako.
           Sīhahanu brahmagiro 3-         haṃsadundubhinissano 4-
           nāgavikkantagamano            candasūrādhikappabho.
           Mahāmati mahāvīro            mahājhāyī mahābalo
           mahākāruṇiko nātho          mahātamaviddhaṃsano. 5-
           Sa kadāci tilokaggo          veneyyaṃ vinayaṃ 6- bahuṃ
           dhammaṃ desesi sambuddho        sattāsayavidū muni.
           Jhāyiṃ jhānarataṃ vīraṃ            upasantaṃ anāvilaṃ
           vaṇṇayanto parisatiṃ            tosesi janataṃ jino.
           Tadāhaṃ haṃsavatiyaṃ              brāhmaṇo vedapāragū
           dhammaṃ sutvāna mudito          taṃ ṭhānamabhipatthayiṃ.
           Tadā jino viyākāsi          saṃghamajjhe vināyako
           mudito hohi tvaṃ brahme       lacchase taṃ manorathaṃ.
           Satasahassito kappe           okkākakulasambhavo
           gotamo nāma gottena        satthā loke bhavissati.
           Tassa dhammesu dāyādo        oraso dhammanimmito
           revato nāma nāmena         hessati satthu sāvako.
           Tena kammena sukatena         cetanāpaṇidhīhi ca
           jahitvā mānusaṃ dehaṃ          tāvatiṃsamagacchahaṃ.
@Footnote: 1 aṅ.ekaka. 20/204/24 etadaggavagga: dutiyavagga   2 khu.apa. 33/132/222 (syā)
@3 Sī. brahmasaro   4 Sī....bhinissaro   5. Sī. mahātamavinodano, cha.Ma. mahātamapanūdano
@6 Sī. veneyyavinaye, Ma. vinaye piṭake vinayaṃ piṭakaṃ

---------------------------------------------------------------------------------------------
page48.
           Pacchime ca bhave dāni         jātohaṃ koliye pure
           khattiye kulasampanne          iddhe phīte mahaddhane.
           Yadā kapilavatthusmiṃ            buddho dhammamadesayi
           tadā pasanno sugate          pabbajiṃ anagāriyaṃ.
           Kaṅkhā me bahulā 1- āsi     kappākappe tahiṃ tahiṃ
           sabbaṃ taṃ vinayī buddho          desetvā dhammamuttamaṃ.
           Tatohaṃ tiṇṇasaṃsāro           tadā jhānasukhe rato
           viharāmi tadā buddho          maṃ disvā etadabravi.
                  Yā kāci kaṅkhā idha vā huraṃ vā
                  savediyā 2- vā paravediyā vā
                  ye jhāyino tā pajahanti sabbā
                  ātāpino brahmacariyaṃ carantā.
           Satasahasse kataṃ kammaṃ          phalaṃ dassesi me idha
           sumutto saravegova           kilese jhāpayiṃ mama.
           Tato jhānarataṃ disvā          buddho lokantagū muni
           jhāyīnaṃ bhikkhūnaṃ aggo          paññāpesi mahāmati.
           Kilesā jhāpitā mayhaṃ         bhavā sabbe samūhatā
           nāgova bandhanaṃ chetvā        viharāmi anāsavo.
           Svāgataṃ vata me āsi         mama buddhassa santike
           tisso vijjā anuppattā       kataṃ buddhassa sāsanaṃ.
           Paṭisambhidā catasso           vimokkhāpi ca aṭṭhime
           chaḷabhiññā sacchikatā           kataṃ buddhassa sāsanan"ti. 3-
@Footnote: 1 Sī. bahuso     2 apadānapāli. sakavediyā   3 Ma. buddhānusāsananti

---------------------------------------------------------------------------------------------
page49.
      Tathā katakicco panāyaṃ mahāthero pubbe dīgharattaṃ attano kaṅkhāpakatacittataṃ
idāni sabbaso vigatakaṅkhatañca paccavekkhitvā "aho nūna mayhaṃ satthuno desanā-
nubhāvo, tenetarahi evaṃ vigatakaṅkho ajjhattaṃ vūpasantacitto jāto"ti sañjāta-
bahumāno bhagavato paññaṃ pasaṃsanto:-
            1- "paññaṃ imaṃ passa tathāgatānaṃ
                aggi yathā pajjalito nisīthe 2-
                ālokadā cakkhudadā bhavanti
                ye āgatānaṃ vinayanti kaṅkhan"ti
imaṃ gāthamāha. 1-
      [3] Tattha paññanti pakārehi 3- jānāti, pakārehi ñāpetīti ca paññā.
Veneyyānaṃ āsayānusayacariyādhimuttiādippakāre dhammānaṃ kusalādike khandhādike ca
desetabbappakāre jānāti, yathāsabhāvato paṭivijjhati, tehi ca pakārehi ñāpetīti
attho. Satthu desanāñāṇañhi idhādhippetaṃ, tenāha "iman"ti. Taṃ hi attani
siddhena desanābalena nayaggāhato paccakkhaṃ viya upaṭṭhitaṃ gahetvā "iman"ti vuttaṃ.
Yadaggena vā satthu desanāñāṇaṃ sāvakehi nayato gayhati, tadaggena attano
visaye paṭivedhañāṇampi nayato gayhateva. Tenāha āyasmā dhammasenāpati "apica me
bhante dhammanvayo vidito"ti. 4- Passāti vimhayappatto aniyamato ālapati attanoyeva
vā 5- cittaṃ, yathāha bhagavā udānento "lokamimaṃ passa 6- puthū avijjāya paretā
bhūtā bhūtaratā vā 7- aparimuttā"ti. 8- Tathāgatānanti tathā āgamanādiatthena 9-
tathāgatānaṃ. Tathā āgatoti hi tathāgato, tathā gatoti tathāgato, tathalakkhaṇaṃ
@Footnote: 1-1 cha.Ma. "paññaṃ imaṃ passā"ti imaṃ gāthamāha    2 ka.,i. nisīve, nissivetipi
@3 cha.Ma. pakāre    4 dī.mahā. 10/146/75 mahāparinibbānasutta,
@  dī.pāṭi. 11/143/86 sampasādanīyasutta   5 Sī. vā-saddo na dissati   6 Ma. passatha
@7 ka. paretaṃ bhūtaṃ bhūtarataṃ bhavā  8 khu.udāna. 25/30/137 lokasutta   9 Sī....atthehi

---------------------------------------------------------------------------------------------
page50.
Āgatoti tathāgato, tathadhamme yāthāvato 1- abhisambuddhoti tathāgato, tathadassitāya
tathāgato, tathāvāditāya 2- tathāgato, tathākāritāya tathāgato, abhibhavanaṭṭhena
tathāgatoti evaṃ aṭṭhahi kāraṇehi bhagavā tathāgato. Tathāya āgatoti tathāgato, tathāya
gatoti tathāgato, tathalakkhaṇaṃ gatoti tathāgato, tathāni āgatoti tathāgato, tathāvidhoti
tathāgato, tathā pavattitoti tathāgato, tathehi āgatoti tathāgato, tathā gatabhāvena
tathāgatoti evampi aṭṭhahi kāraṇehi bhagavā tathāgatoti ayamettha saṅkhePo. Vitthāro pana
paramatthadīpaniyā udānaṭṭhakathāya 3- itivuttakaṭṭhakathāya 4- ca vuttanayeneva veditabbo.
      Idāni tassā paññāya asādhāraṇavisesaṃ dassetuṃ "aggi yathā"tiādi vuttaṃ.
Yathā aggīti upamāvacanaṃ. Yathāti tassa upamābhāvadassanaṃ. Pajjalitoti upameyyena
sambandhadassanaṃ. Nisītheti kiccakaraṇakāladassanaṃ. Ayaṃ hettha attho:- yathā nāma
nisīthe rattiyaṃ caturaṅgasamannāgate andhakāre vattamāne unnate ṭhāne pajjalito
aggi tasmiṃ padese tamakataṃ 5- vidhamantaṃ tiṭṭhati, evameva tathāgatānaṃ imaṃ desanā-
ñāṇasaṅkhātaṃ sabbaso veneyyānaṃ 6- saṃsayatamaṃ vidhamantaṃ paññaṃ passāti. Yato
desanāvilāsena sattānaṃ ñāṇamayaṃ ālokaṃ dentīti ālokadā. Paññāmayameva
cakkhuṃ dadantīti cakkhudadā. Tadubhayampi kaṅkhāvinayapadaṭṭhānameva katvā dassento
"ye āgatānaṃ vinayanti kaṅkhan"ti āha. Ye tathāgatā attano santikaṃ āgatānaṃ 7-
upagatānaṃ veneyyānaṃ "ahosiṃ nu kho ahamatītamaddhānan"tiādinayappavattaṃ 8-
soḷasavatthukaṃ, "buddhe kaṅkhati dhamme kaṅkhatī"tiādinayappavattaṃ 9- aṭaṭhavatthukañca
kaṅkhaṃ vicikicchaṃ vinayanti desanānubhāvena anavasesato vidhamanti viddhaṃsenti.
Vinayakukkuccasaṅkhātā pana kaṅkhā tabbinayeneva vinītā hontīti.
@Footnote: 1 Sī. yathāvato   2 cha.Ma. tathavāditāya  3 pa.dī.udāna. hanṛ´ā 160 suppavāsāsuttavaṇṇanā
@4 pa.dī.iti. hanṛ´ā 153 vitakkasuttavaṇṇanā   5 cha.Ma. tamagataṃ   6 Ma. vineyyānaṃ
@7 ka. uppattitānaṃ, Sī. gatānaṃ       8 Ma.mū. 12/18/11 sabbāsavasutta,
@saṃ.nidāna. 16/20/26 paccayasutta     9 abhi.saṅ. 34/1008/242 nikkhepakaṇḍa

---------------------------------------------------------------------------------------------
page51.
      Aparo nayo:- yathā aggi nisīthe rattibhāge pajjalito paṭutarajālo samujjalo 1-
uccāsane 2- ṭhitānaṃ obhāsadānamattena  andhakāraṃ vidhamitvā samavisamaṃ vibhāvento
ālokadado hoti, accāsanne pana ṭhitānaṃ taṃ  3- supākaṭaṃ karonto cakkhukiccakaraṇato
cakkhudado nāma hoti, evameva 4- tathāgatā attano dhammakāyassa dūre ṭhitānaṃ
akatādhikārānaṃ paññāpajjotena mohandhakāraṃ vidhamitvā kāyasamakāyavisamādisamavisamaṃ 5-
vibhāvento ālokadā bhavanti, āsanne ṭhitānaṃ pana katādhikārānaṃ dhammacakkhuṃ
uppādento cakkhudadā bhavanti. Ye evaṃbhūtā attano vacīgocaraṃ āgatānaṃ
mādisānampi kaṅkhābahulānaṃ kaṅkhaṃ vinayanti ariyamaggasamuppādanena vidhamanti, tesaṃ
tathāgatānaṃ paññaṃ ñāṇātisayaṃ passāti yojanā. Evamayaṃ therassa attano
kaṅkhāvitaraṇappakāsanena aññābyākaraṇagāthāpi hoti. Ayaṃ hi thero puthujjanakāle
kappiyepi kukkuccako hutvā kaṅkhābahulatāya "kaṅkhārevato"ti paññāto, pacchā
khīṇāsavakālepi tatheva vohariyittha. 6- Tenāha "itthaṃ sudaṃ āyasmā kaṅkhārevato
gāthaṃ abhāsitthā"ti. Taṃ vuttatthameva.
                  Kaṅkhārevatattheragāthāvaṇṇanā niṭṭhitā.
                       ------------------
@Footnote: 1 cha.Ma. samujjalaṃ    2 Sī. accāsanne  3 Sī. ayaṃpāṭho na dissati  4 Sī. evamevaṃ
@5 Ma. kāyasamakāyasamāsamavisamaṃ, cha.Ma. kāyavisamādisamavisamaṃ    6 cha.Ma. voharayittha

---------------------------------------------------------------------------------------------
page52.
                   141. 4. Puṇṇattheragāthāvaṇṇanā 1-
      sabbhireva samāsethāti āyasmato puṇṇattherassa gāthā. Kā uppatti?
      ayaṃ kira padumuttarassa dasabalassa uppattito puretarameva haṃsavatīnagare brāhmaṇa-
mahāsālakule nibbatto anukkamena viññutaṃ patto satthari loke uppajjante 2-
ekadivasaṃ buddhānaṃ dhammadesanākāle heṭṭhā vuttanayena mahājanena saddhiṃ vihāraṃ
gantvā parisapariyante nisīditvā dhammaṃ suṇanto satthāraṃ ekaṃ bhikkhuṃ dhammakathikānaṃ
aggaṭṭhāne ṭhapentaṃ disvā "mayāpi anāgate evarūpena bhavituṃ vaṭṭatī"ti cintetvā
desanāvasāne vuṭṭhitāya parisāya satthāraṃ upasaṅkamitvā nimantetvā heṭṭhā
vuttanayeneva mahāsakkāraṃ katvā bhagavantaṃ evamāha "bhante ahaṃ iminā adhikāra-
kammena nāññaṃ sampattiṃ patthemi. Yathā pana so bhikkhu ito sattamadivasamatthake
dhammakathikānaṃ aggaṭṭhāne ṭhapito, evaṃ ahampi anāgate ekassa buddhassa sāsane
dhammakathikānaṃ bhikkhūnaṃ aggo bhaveyyan"ti patthanaṃ akāsi. Satthā anāgataṃ oloketvā
tassa patthanāya samijjhanabhāvaṃ disvā "anāgate kappasatasahassamatthake gotamo
nāma buddho uppajjissati, tassa sāsane tvaṃ pabbajitvā dhammakathikānaṃ aggo
bhavissasī"ti byākāsi.
      So tattha yāvajīvaṃ kalyāṇadhammaṃ katvā tato cuto kappasatasahassaṃ puññañāṇa-
sambhāraṃ 3- sambharanto devamanussesu saṃsaritvā amhākaṃ bhagavato kāle
kapilavatthunagarassa avidūre doṇavatthunāmake brāhmaṇagāme brāhmaṇamahāsālakule
aññākoṇḍaññattherassa 4- bhāgineyyo hutvā nibbatti. Tassa nāmaggahaṇadivase
"puṇṇo"ti nāmaṃ akaṃsu. So satthari abhisambodhiṃ patvā pavattavaradhammacakke anupubbena
rājagahaṃ gantvā taṃ upanissāya viharante aññākoṇḍaññattherassa santike
@Footnote: 1 ka. puṇṇamantānīputtattheragāthāvaṇṇanā   2 Sī. uppanne  3 Sī. puññasambhāraṃ
@4 cha.Ma. aññāsikoṇḍaññattherassa, ka., Ma. aññātakoṇḍañña...

---------------------------------------------------------------------------------------------
page53.
Pabbajitvā laddhūpasampado sabbaṃ pubbakiccaṃ 1- katvā padhānamanuyuñjanto
pabbajitakiccaṃ matthakaṃ pāpetvāva "dasabalassa santikaṃ gamissāmī"ti mātulattherena
saddhiṃ satthu santikaṃ agantvā kapilavatthusāmantāyeva ohīyitvā yonisomanasikāre
kammaṃ karonto na cirasseva vipassanaṃ ussukkāpetvā arahattaṃ pāpuṇi. Vuttampi
cetaṃ
apadāne:- 2-
          "ajjhāyako mantadharo       tiṇṇaṃ vedāna pāragū
           purakkhatomhi sissehi       upagacchiṃ naruttamaṃ.
           Padumuttaro lokavidū        āhutīnaṃ paṭiggaho
           mama kammaṃ pakittesi 3-     saṅkhittena mahāmuni.
           Tāhaṃ dhammaṃ suṇitvāna       abhivādetvāna satthuno
           añjaliṃ paggahetvāna       pakkāmiṃ 4- dakkhiṇāmukho.
           Saṅkhittena suṇitvāna       vitthārena adesayiṃ 5-
           sabbe sissā attamanā     sutvāna mama bhāsato
           sakaṃ diṭṭhiṃ vinodetvā      buddhe cittaṃ pasādayuṃ. 6-
           Saṅkhittenapi desemi       vitthārena tathevahaṃ
           abhidhammanayaññohaṃ 7-       kathāvatthuvisuddhiyā
           sabbesaṃ viññāpetvāna     viharāmi anāsavo.
           Ito pañcasate kappe      caturo suppakāsakā
           sattaratanasampannā         catudīpamhi issaRā.
           Paṭisambhidā catasso .pe.   kataṃ buddhassa sāsanan"ti.
      Tassa pana puṇṇattherassa santike pabbajitā kulaputtā pañcasatā ahesuṃ.
@Footnote: 1 Sī. sabbakiccaṃ   2 khu. apadāna. 32/434/52 puṇṇamantāṇiputtattherāpadāna   3 Ma.
@saṅkittesi  4 cha.Ma. pakkamiṃ  5 cha.Ma. abhāsayiṃ  6 Ma. pasādayiṃ 7 cha.Ma. abhidhammanayaññūhaṃ

---------------------------------------------------------------------------------------------
page54.
Thero sayaṃ dasakathāvatthulābhitāya tepi dasahi kathāvatthūhi ovadi. Te tassa ovāde ṭhatvā
sabbeva arahattaṃ pattā. Te attano pabbajitakiccaṃ 1- matthakappattaṃ ñatvā upajjhāyaṃ
upasaṅkamitvā āhaṃsu  "bhante amhākaṃ kiccaṃ matthakappattaṃ, dasannañcamha
kathāvatthūnaṃ lābhino, samayo dāni 2- no dasabalaṃ passitun"ti. Thero tesaṃ vacanaṃ
sutvā cintesi "mama dasa kathāvatthulābhitaṃ satthā jānāti ahaṃ dhammaṃ desento dasa
kathāvatthūni amuñcitvāva desemi, mayi gacchante sabbepime bhikkhū maṃ parivāretvā
gacchissanti, evaṃ gaṇasaṅgaṇikāya gantvā pana ayuttaṃ mayhaṃ dasabalaṃ passituṃ,
ime tāva gantvā passantū"ti te bhikkhū āha "āvuso tumhe purato gantvā
tathāgataṃ passatha, mama vacanena cassa pāde vandatha, ahampi tumhākaṃ gatamaggenāgamissāmī"ti.
Te therā sabbepi dasabalassa jātibhūmiraṭṭhavāsino sabbe khīṇāsavā sabbe
dasakathāvatthulābhino attano attano upajjhāyassa ovādaṃ sampaṭicchitvā 3-
theraṃ vanditvā anupubbena cārikaṃ carantā saṭṭhiyojanamaggaṃ atikkamma rājagahe
veḷuvanamahāvihāraṃ gantvā dasabalassa pāde vanditvā ekamantaṃ nisīdiṃsu.
      Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ
paṭisammoditunti bhagavā tehi saddhiṃ "kacci bhikkhave khamanīyan"tiādinā nayena
madhurapaṭisanthāraṃ katvā "kuto ca tumhe bhikkhave āgacchathā"ti pucchi. Atha tehi
"jātibhūmito"ti vutte "ko nu kho bhikkhave jātibhūmiyaṃ jātibhūmikānaṃ bhikkhūnaṃ
sabrahmacārīnaṃ evaṃ sambhāvito' attanā ca appiccho appicchakathañca bhikkhūnaṃ
kattā"ti 4- dasakathāvatthulābhiṃ bhikkhuṃ pucchi. Tepi "puṇṇo nāma bhante āyasmā
mantāniputto"ti ārocayiṃsu. Taṃ kathaṃ sutvā āyasmā sāriputto therassa dassanakāmo
ahosi. Atha satthā rājagahato sāvatthiṃ agamāsi. Puṇṇattheropi dasabalassa tattha āgatabhāvaṃ
sutvā "satthāraṃ passissāmī"ti gantvā antogandhakuṭiyaṃyeva tathāgataṃ sampāpuṇi.
@Footnote: 1 Ma. pabbajjakiccaṃ    2 Ma. ayaṃ pāṭho na dissati    3 Sī. amadditvā
@4 Ma.mū. 12/252/215 rathavinītasutta

---------------------------------------------------------------------------------------------
page55.
Satthā tassa dhammaṃ desesi. Thero dhammaṃ sutvā dasabalaṃ vanditvā paṭisallānatthāya
andhavanaṃ gantvā aññataramhi rukkhamūle divāvihāraṃ nisīdi.
      Sāriputtattheropi tassāgamanaṃ sutvā sīsānulokito 1- gantvā okāsaṃ
sallakkhtevā taṃ rukkhamūle nisinnaṃ upasaṅkamitvā therena saddhiṃ sammoditvā taṃ
sattavisuddhikkamaṃ 2- pucchi. Theropissa pucchitapucchitaṃ 3- byākaronto
rathavinītūpamāya cittaṃ ārādhesi, te aññamaññassa subhāsitaṃ samanumodiṃsu. Atha satthā
aparabhāge bhikkhusaṃghamajjhe nisinno theraṃ "etadaggaṃ bhikkhave mama sāvakānaṃ bhikkhūnaṃ
dhammakathikānaṃ yadidaṃ puṇṇo"ti 4- dhammakathikānaṃ aggaṭṭhāne ṭhapesi. So ekadivasaṃ
attano vimuttisampattiṃ paccavekkhitvā "satthāraṃ nissāya ahañceva aññe ca bahū
sattā saṃsāradukkhato vippamuttā, bahūpakārā vata sappurisasaṃsevā"ti 5-
pītisomanassajāto udānavasena pītivegavissaṭṭhaṃ 6-
       7- "sabbhireva samāsetha        paṇḍitehatthadassibhi
           atthaṃ mahantaṃ gambhīraṃ        duddasaṃ nipuṇaṃ aṇuṃ
           dhīrā samadhigacchanti         appamattā vicakkhaṇā"ti
gāthaṃ abhāsi. 7-
      [4] Tattha sabbhirevāti sappurisehieva. Santoti panettha buddhādayo ariyā
adhippetā. Te hi anavasesato asataṃ dhammaṃ pahāya saddhamme ukkaṃsagatattā sātisayaṃ
pasaṃsayitvā ca 8- visesato "santo sappurisā"ti ca vuccanti. Samāsethāti samaṃ
āsetha 9- saha vaseyya. Te payirupāsanto tesaṃ sussūsanto diṭṭhānugatiñca āpajjanto
@Footnote: 1 cha.Ma. sīlānulokiko     2 Ma. taṃ visuddhikathaṃ      3 Ma. pucchitaṃ pucchitaṃ
@4 aṅ.ekaka. 20/196/23 etadaggavagga: paṭhamavagga  5 Ma. sappurisasaṃvāsāti
@6 Sī. pītivegavisiṭṭhaṃ       7-7 cha.Ma. "sabbhireva samāsethā"ti gāthaṃ abhāsi
@8 cha.Ma. pasaṃsiyattā ca, Sī. pāsaṃsatāya ca   9 Ma. sammā āsetha, Sī. samaṃ āsevatha

---------------------------------------------------------------------------------------------
page56.
Samānavāso bhaveyyāti attho. Paṇḍitehatthadassībhīti tesaṃ thomanā. Paṇḍā vuccati
paññā, sā imesaṃ sañjātāti paṇḍitā. Tatoeva attatthādibhedaṃ atthaṃ aviparītato
passantīti atthadassino. Tehi paṇḍitehi atthadassīhi samāsetha. Kasmāti ce?
yasmā te santo paṇḍitā, te vā sammā sevantā ekantahitabhāvato magga-
ñāṇādīheva araṇīyato atthaṃ, mahāguṇatāya santatāya ca mahantaṃ, agādhabhāvato
gambhīrañāṇagocarato ca gambhīraṃ, hīnacchandādīhi daṭṭhuṃ asakkuṇeyyattā itarehi
ca 1- kicchena daṭṭhabbattā duddasaṃ, duddasattā saṇhanipuṇasabhāvattā nipuṇañāṇa-
gocarato ca nipuṇaṃ, nipuṇattāeva sukhumasabhāvatāya aṇuṃ nibbānaṃ, aviparītaṭṭhena
vā paramatthasabhāvattā atthaṃ, ariyabhāvakarattā mahattanimittatāya mahantaṃ, anuttāna-
sabhāvatāya gambhīraṃ, dukkhena daṭṭhabbaṃ na sukhena daṭṭhuṃ sakkāti duddasaṃ, gambhīrattā
duddasaṃ, duddasattā gambhīranti catusaccaṃ, visesato nipuṇaṃ aṇuṃ nirodhasaccanti
evametaṃ catusaccaṃ dhīrā samadhigacchanti dhitisampannatāya dhīrā catusaccakammaṭṭhāna-
bhāvanaṃ ussukkāpetvā sammadeva adhigacchanti. Appamattāti sabbattha satiavippavāsena
appamādapaṭipattiṃ pūrentā. Vicakkhaṇāti vipassanābhāvanāya chekā kusalā. Tasmā
sabbhireva samāsethāti yojanā. Paṇḍitehatthadassībhīti vā etaṃ nissakkavacanaṃ. Yasmā
paṇḍitehi atthadassībhi samudāyabhūtehi dhīrā appamattā vicakkhaṇā mahantādivisesavantaṃ
atthaṃ samadhigacchanti, tasmā tādisehi sabbhireva samāsethāti sambandho. Evamesā
therassa paṭivedhadīpanena aññabyākaraṇagāthāpi ahosīti.
                   Puṇṇattheragāthāvaṇṇanā niṭṭhitā.
                       --------------
@Footnote: 1 Sī. tathā itarehi ca

---------------------------------------------------------------------------------------------
page57.
                   142. 5. Dabbattheragāthāvaṇṇanā 1-
      yo duddamayoti 2- āyasmato dabbattherassa gāthā. Kā uppatti?
      ayampi padumuttarabuddhakāle haṃsavatīnagare kulagehe nibbattitvā vayappatto
heṭṭhā vuttanayeneva dhammadesanaṃ suṇanto satthāraṃ ekaṃ bhikkhuṃ senāsanapaññāpakānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthetvā
satthārā byākato yāvajīvaṃ kusalaṃ katvā devamanussesu saṃsaritvā kassapadasabalassa
sāsanosakkanakāle 3- pabbaji. Tadā tena saddhiṃ apare cha janāti satta bhikkhū
ekacittā hutvā aññe sāsane agāravaṃ karonte disvā "idha kiṃ karoma,
ekamante samaṇadhammaṃ katvā dukkhassantaṃ karissāmā"ti nisseṇiṃ bandhitvā ucca-
pabbatasīkhaṃ 4- āruhitvā 5- "attaattacittabalaṃ jānantā nisseṇiṃ pātenti, 5-
jīvite sālayā otarantu, mā pacchānutappino ahuvatthā"ti vatvā sabbe ekacittā
hutvā nisseṇiṃ pātetvā "appamattā hotha āvuso"ti aññamaññaṃ ovaditvā
cittarucitesu 6- ṭhānesu nisīditvā samaṇadhammaṃ kātuṃ ārabhiṃsu.
      Tattheva 7- thero pañcame divase arahattaṃ patvā "mama kiccaṃ nipphannaṃ, ahaṃ
imasmiṃ ṭhāne kiṃ karissāmī"ti iddhiyā 8- uttarakuruto piṇḍapātaṃ āharitvā
"āvuso imaṃ piṇḍapātaṃ paribhuñjatha, bhikkhācārakiccaṃ mamāyattaṃ hotu, tumhe
attano kammaṃ karothā"ti āha. Kiṃ nu kho 9- mayaṃ āvuso nisseṇiṃ pāpetvā 10-
evaṃ avocumha "yo paṭhamaṃ dhammaṃ sacchikaroti, so bhikkhaṃ āharatu, tenābhataṃ
@Footnote: 1 ka. dabbamallaputtattheragāthāvaṇṇanā   2 cha.Ma. duddamiyoti. evamuparipi
@3 Sī. sāsane osakkanakāle   4 cha.Ma. uccaṃ pabbatasikharaṃ   5-5 cha.Ma. attano
@  cittabalaṃ jānantā nisseṇiṃ nipātentu   6 Ma. cittarucīsu    7 cha.Ma. tatreko
@8 Sī. iddhiyā gantvā    9 Ma. kho-saddo na dissati     10 cha.Ma. pātentā

---------------------------------------------------------------------------------------------
page58.
Sesā paribhuñjitvā samaṇadhammaṃ karissantīti. Natthi āvusoti. Tumhe attano pubba
hetunā labhittha, mayaṃpi sakkontā dukkhassantaṃ 1- karissāma, gacchatha tumheti. Thero
te saññāpetuṃ asakkonto phāsukaṭṭhāne piṇḍapātaṃ paribhuñjitvā gato. Aparo
thero sattame divase anāgāmiphalaṃ patvā tato cuto suddhāvāsabrahmaloke
nibbatto. Itare therā tato cutā ekabuddhantaraṃ devamanussesu saṃsaritvā
imasmiṃ buddhuppāde 2- tesu tesu kulesu nibbattā, eko gandhāraraṭṭhe takkasilā-
nagare rājagehe nibbatto, eko majjhantikaraṭṭhe paribbājikāya kucchimhi nibbatto,
eko bāhiyaraṭṭhe kuṭumbikagehe 3- nibbatto, eko bhikkhunūpassaye jāto.
      Ayaṃ pana dabbatthero mallaraṭṭhe anupiyanagare ekassa mallarañño gehe
paṭisandhiṃ gaṇhi. Tassa mātā upavijaññakāle 4- kālamakāsi, matasarīraṃ susānaṃ netvā
dārucitakaṃ āropetvā aggiṃ adaṃsu. Tassā aggivegasantattā 5- udarapaṭalaṃ dvidhā
ahosi. Dārako attano puññabalena uppatitvā ekasmiṃ dabbatthambhe nipati.
Taṃ dārakaṃ gahetvā ayyikāya adaṃsu. Sā tassa nāmaṃ gaṇhantī dabbatthambhe
patitvā laddhajīvitattā "dabbo"tissa nāmaṃ akāsi. Tassa ca sattavassikakāle
satthā bhikkhusaṃghaparivāro mallaraṭṭhe cārikaṃ caramāno anupiyambavane viharati.
Dabbakumāro satthāraṃ disvā dassaneneva pasīditvā pabbajitukāmo hutvā "ahaṃ
dasabalassa santike pabbajissāmī"ti ayyikaṃ āpucchi. Sā "sādhu tātā"ti
dabbakumāraṃ ādāya satthu santikaṃ gantvā "bhante imaṃ kumāraṃ pabbājethā"ti
āha. Satthā aññatarassa bhikkhuno saññaṃ adāsi "bhikkhu imaṃ dārakaṃ pabbājehī"ti.
So thero satthu vacanaṃ sutvā dabbakumāraṃ pabbājento tacapañcakakammaṭṭhānaṃ ācikkhi.
Pubbahetusampanno katābhinīhāro satto paṭhamakesavaṭṭiyāvoropanakkhaṇe sotāpattiphale
@Footnote: 1 cha.Ma. vaṭṭassantaṃ  2 cha.Ma. imasmiṃ buddhuppādeti pāṭhā na dissanti   3 cha.Ma.
@  kuṭumbiyagehe   4 ka. upavijaññā, Sī. upacitajaññā  5 cha.Ma. aggivegasantattaṃ

---------------------------------------------------------------------------------------------
page59.
Patiṭṭhahi, dutiyāya kesavaṭṭiyā oropiyamānāya sakadāgāmiphale, tatiyāya anāgāmiphale,
sabbakesānaṃ pana oropanañca arahattaphalasacchikiriyā ca apacchā apure ahosi.
Satthā mallaraṭṭhe yathābhirantaṃ viharitvā rājagahaṃ gantvā veḷuvane vāsaṃ kappesi.
      Tatrāyasmā dabbamallaputto rahogato attano kiccanipphattiṃ oloketvā
saṃghassa veyyāvaccakaraṇe kāyaṃ yojetukāmo cintesi "yannūnāhaṃ saṃghassa senāsanañca
paññāpeyyaṃ bhattāni ca uddiseyyan"ti. So satthu santikaṃ gantvā attano
parivitakkaṃ ārocesi. Satthā tassa sādhukāraṃ datvā senāsanapaññāpakattañca
bhattuddesakattañca sampaṭicchi. Atha naṃ "ayaṃ dabbo daharova samāno mahante
ṭhāne ṭhito"ti sattavassikakāleyeva upasampādesi. Thero upasampannakālato paṭṭhāya
rājagahaṃ upanissāya viharantānaṃ sabbabhikkhūnaṃ senāsanāni ca paññāpeti, bhikkhañca
uddisati. Tassa senāsanapaññāpakabhāvo sabbadisāsu pākaṭo ahosi "dabbo
kira mallaputto sabhāgasabhāgānaṃ bhikkhūnaṃ ekaṭṭhāne senāsanāni paññāpeti,
āsannepi dūrepi senāsanaṃ paññāpeti, gantuṃ asakkonte iddhiyā netī"ti.
      Atha naṃ bhikkhū kālepi vikālepi "amhākaṃ āvuso jīvakambavane senāsanaṃ
paññāpehi, amhākaṃ maddhakucchismiṃ migadāye"ti evaṃ senāsanaṃ uddisāpetvā tassa
iddhiṃ passantā gacchanti. Sopi iddhiyā manomaye kāye abhisaṅkharitvā ekekassa
therassa ekekaṃ attanā sadisaṃ bhikkhuṃ datvā aṅguliyā jalamānāya purato gantvā
"ayaṃ mañco idaṃ pīṭhan"tiādīni vatvā senāsanaṃ paññāpetvā puna attano
vasanaṭṭhānameva āgacchati. Ayamettha saṅkhepo, vitthārato panidaṃ vatthuṃ 1- pāliyaṃ 2-
āgatameva. Satthā idameva kāraṇaṃ atthuppattiṃ katvā aparabhāge ariyagaṇa-
majjhe nisinno theraṃ senāsanapaññāpakānaṃ aggaṭṭhāne ṭhapesi "etadaggaṃ bhikkhave
@Footnote: 1 cha.Ma. vatthu, Ma. kathāvatthu  2 vinaYu. mahāvi. 1/380/284 paṭhamaduṭṭhadosasikkhāpada,
@vinaYu. cūḷa. 6/189/222 samathakkhandhaka

---------------------------------------------------------------------------------------------
page60.
Mama sāvakānaṃ bhikkhūnaṃ senāsanapaññāpakānaṃ yadidaṃ dabbo mallaputto"ti. 1- Vuttaṃpi
cetaṃ apadāne 2-:-
          "padumuttaro nāma jino         sabbalokavidū muni
           ito satasahassamhi            kappe uppajji cakkhumā.
           Ovādako viññāpako         tārako sabbapāṇinaṃ
           desanākusalo buddho          tāresi janataṃ bahuṃ.
           Anukampako kāruṇiko          hitesī sabbapāṇinaṃ
           sampatte titthiye sabbe       pañcasīle patiṭṭhahi. 3-
           Evaṃ nirākulaṃ āsi           suññataṃ titthiyehi ca
           vicittaṃ arahantehi            vasībhūtehi tādibhi.
           Ratanānaṭṭhapaññāsaṃ            uggato so mahāmuni
           kañcanagghiyasaṅkāso           bāttiṃsavaralakkhaṇo.
           Vassasatasahassāni             āyu vijjati tāvade
           tāvatā tiṭṭhamāno so        tāresi janataṃ bahuṃ.
           Tadāhaṃ haṃsavatiyaṃ              seṭṭhiputto mahāyaso
           upetvā lokapajjotaṃ         assosiṃ dhammadesanaṃ.
           Senāsanāni bhikkhūnaṃ           paññāpentaṃ sasāvakaṃ
           kittayantassa vacanaṃ            suṇitvā 4- mudito ahaṃ.
           Adhikāraṃ sasaṃghassa             katvā tassa mahesino
           nipacca sirasā pāde          taṃ ṭhānaṃ abhipatthayiṃ.
           Tadā hi so 5- mahāvīro      mama kammaṃ pakittayi 6-
@Footnote: 1 aṅ.ekaka. 20/214/24 etadaggavagga: tatiyavagga  2 khu.apa. 33/124/190
@  dabbamallaputtattherāpadāna (syā)    3 cha.Ma. patiṭṭhapi    4 Sī. sutvāna
@5 cha.Ma. tadāha sa, Sī. tadābhāsi      6 cha.Ma. pakittayaṃ

---------------------------------------------------------------------------------------------
page61.
           Yoyaṃ sasaṃghaṃ bhojesi 1-        sattāhaṃ lokanāyakaṃ.
           Soyaṃ kamalapattakkho           sīhaṃso kanakattaco
           mama pādamūle nipati           patthayaṃ 2- ṭhānamuttamaṃ.
           Satasahasse ito 3- kappe     okkākakulasambhavo
           gotamo nāma gottena 4-     satthā loke bhavissati.
           Sāvako tassa buddhassa         dabbo nāmena vissuto
           senāsanapaññāpako           aggo hessatiyaṃ tathā. 5-
           Tena kammena sukatena         cetanāpaṇidhīhi ca
           jahitvā mānusaṃ dehaṃ          tāvatiṃsaṃ agacchahaṃ.
           Satānaṃ tīṇikkhattuñca           devarajjamakārayiṃ
           tathā pañcasatakkhattuṃ 6-        cakkavattī ahosahaṃ.
           Padesarajjaṃ vipulaṃ             gaṇanāto asaṅkhayaṃ 7-
           sabbattha sukhito āsiṃ          tassa kammassa vāhasā.
           Ekanavute ito 8- kappe     vipassī nāma nāyako
           uppajji cārunayano 9-        sabbadhammavipassako.
           Duṭṭhacitto upavadiṃ            sāvakaṃ tassa tādino
           sabbāsavaparikkhīṇaṃ             suddhoti 10- ca vijāniya.
           Tasseva naravīrassa            sāvakānaṃ mahesinaṃ
           salākaṃ ca gahetvāna          khīrodanamadāsahaṃ.
           Imamhi bhaddake kappe         brahmabandhu mahāyaso
           kassapo nāma gottena 11-    uppajji vadataṃ varo.
@Footnote: 1 Sī. sohaṃ sasaṃghaṃ bhojesiṃ, Ma. yohaṃ sasaṃghaṃ bhojemi, cha.Ma. yo sasaṃghamabhojesi
@2 i. patito   3 cha.Ma. satasahassito   4 ka. nāmena   5 cha.Ma.,i. tadā
@6 cha.Ma.,i. satānaṃ pañcakkhattuñca  7 cha.Ma. asaṅkhiyaṃ   8 cha.Ma. ekanavutito
@9 cha.Ma. cārudassano    10 Sī....khīṇo, muttoti   11 ka. nāmane

---------------------------------------------------------------------------------------------
page62.
           Sāsanaṃ jotayitvāna           abhibhuyya kutitthiye
           veneyye vinayitvāna         nibbuto so sasāvako.
           Sasisse nibbute nāthe        atthamentamhi 1- sāsane
           devā kandiṃsu saṃviggā         muttakesā rudammukhā.
           Nibbāyissati dhammakkho         na passissāma subbate
           na suṇissāma saddhammaṃ          aho no appapuññatā.
           Tadāyaṃ paṭhavī sabbā           acalā sā pulāpulī 2-
           sāgaro ca sasokova          vinadī karuṇaṃ 3- giraṃ.
           Catuddisā dundubhiyo           nādayiṃsu amānusā
           samantato asaniyo            patiṃsu ca bhayāvahā.
           Ukkā patiṃsu nabhasā           dhūmaketu padissatha 4-
           sadhūmā jālavaṭṭā ca 5-       raviṃsu karuṇaṃ migā.
           Uppāde 6- dāruṇe disvā    sāsanatthaṅgasūcake
           saṃviggā bhikkhavo satta         cintayimha mayaṃ tadā.
           Sāsanena vināmhākaṃ          jīvitena alaṃ mayaṃ
           pavisitvā mahāraññaṃ           yuñjāma jinasāsane.
           Addasamha tadāraññe          ubbiddhaṃ selapabbataṃ 7-
           nisseṇiyā tamāruyha          nisseṇiṃ pātayimhase.
           Tadā ovadi no thero        buddhuppādo sudullabho
           saddhā 8- vā 9- dullabhā laddhā   thokaṃ sesañca sāsanaṃ.
           Nipatanti khaṇātītā            anante dukkhasāgare
@Footnote: 1 Sī. antapattamhi   2 cha.Ma.,i. calācalā, ka. apalāsā calācali  3 Ma. dāruṇaṃ
@4 cha.Ma.,i. dhūmaketu ca dissati  5 Sī. sabbathalajasattā ca 6 Sī.,Ma. uppāte
@7 cha.Ma. selamuttamaṃ  8 cha.Ma. saddhātidullabhā  9 i. vo

---------------------------------------------------------------------------------------------
page63.
           Tasmā payogo kattabbo       yāva tiṭṭhati sāsanaṃ. 1-
           Arahā āsi so thero        anāgāmi tadānugo
           susīlā itare yuttā          devalokaṃ agamhase.
           Nibbuto tiṇṇasaṃsāro          suddhāvāse ca ekako
           ahañca pukkusāti ca           sabhiyo bāhiyo tathā.
           Kumārakassapo ceva           tattha tatthūpagā mayaṃ
           saṃsārabandhanā muttā          gotamenānukampitā.
           Mallesu kusinārāyaṃ           jāto gabbheva 2- me sato
           mātā matā 3- citakārūḷhā 4-    tato nipatito ahaṃ.
           Patito dabbapuñjamhi           tato dabboti vissuto
           brahmacārīphalenāhaṃ           vimutto sattavassiko.
           Khīrodanaphalenāhaṃ             pañcaṅgehi upāgato 5-
           khīṇāsavopavādena            pāpehi bahu codito.
           Ubho puññañca pāpañca         vītivattomhi dānahaṃ 6-
           patvāna paramaṃ santiṃ           viharāmi anāsavo.
           Senāsanaṃ paññāpayiṃ           hāsayitvāna subbate
           jino tasmiṃ guṇe tuṭṭho        etadagge ṭhapesi maṃ.
           Kilesā jhāpitā mayhaṃ         bhavā sabbe samūhatā
           nāgova bandhanaṃ chetvā        viharāmi anāsavo.
           Svāgataṃ vata me āsi         mama buddhassa 7- santike
           tisso vijjā anuppattā       kataṃ buddhassa sāsanaṃ.
@Footnote: 1 cha.Ma., i. yāva ṭhāti mune mataṃ  2 cha.Ma. gabbhe jātassa  3 i. pitā, Sī. matā mātā
@4 cha.Ma. citāruḷhā 5 cha.Ma. pañcahaṅgehupāgato 6 cha.Ma. dānihaṃ  7 cha.Ma. buddhaseṭṭhassa

---------------------------------------------------------------------------------------------
page64.
           Paṭisambhidā catasso           vimokkhāpi ca aṭṭhime
           chaḷabhiññā sacchikatā           kataṃ buddhassa sāsanan"ti.
      Evaṃbhūtaṃpi nayena 1- pubbe ekassa khīṇāsavattherassa anuddhaṃsanavasena katena
pāpakammena bahūni vassasatasahassāni niraye pacci, tāyaeva kammapilotikāya
codiyamānā mettiyabhummajakā 2- bhikkhū "iminā mayaṃ kalyāṇabhattiyassa 3- gahapatino
antare paribheditā"ti 4- duggahitagāhino amūlakena pārājikena dhammena anuddhaṃsesuṃ.
Tasmiṃ ca adhikaraṇe saṃghena vinayena 5- vūpasamite ayaṃ thero lokānukampāya attano
guṇe vibhāvento:-
               6- "yo duddamayo damena danto
                   dabbo santusito vitiṇṇakaṅkho
                   vijitāvi apetabheravo hi
                   dabbo so parinibbuto ṭhitatto"ti
imaṃ gāthaṃ  abhāsi. 6-
     [5] Tattha yoti aniyamitaniddeso, tassa "so"ti iminā niyamataṃ 7- daṭṭhabbaṃ.
Ubhayenapi aññaṃ viya katvā attānameva vadati. Duddamayoti duddamo, dametuṃ
asakkuṇeyyo. Idañca attano puthujjanakāle diṭṭhigatānaṃ visukāyikānaṃ taṃ kilesānaṃ
8- madāvilepakacittassa 9- vipphanditaṃ 10- indriyānaṃ avūpasamanañca cintetvā
vadati. Damenāti uttamena aggamaggadamena, tena hi danto puna 11- dametabbatābhāvato
"danto"ti vattabbataṃ arahati, na aññena. Athavā damenāti damakena purisadammasārathinā
damito.
@Footnote: 1 cha.Ma. evaṃbhūtaṃ pana taṃ yena, Ma. evaṃbhūtaṃ pana yena   2 cha.Ma. mettiyabhūmajakā
@3 cha.Ma...bhattikassa    4 Sī. paribhinnāti    5 cha.Ma. sativinayena
@6-6 cha.Ma."yo duddamiyo"ti imaṃ gāthaṃ abhāsi  7 cha.Ma. niyamattaṃ, Ma. niyamitaṃ
@8 Ma. visūkāyikakilesānaṃ, cha.Ma. visūkāyikānaṃ kilesānaṃ
@9 cha.Ma. madālepacittassa  10 Ma. vipannataṃ  11 Sī. tenapi puna

---------------------------------------------------------------------------------------------
page65.
Dabboti drabyo, bhabboti attho. Tenāha bhagavā imameva theraṃ sandhāya
"na kho dabba dabbā evaṃ nibbeṭhentī"ti. 1- Santusitoti yathāladdhapaccaya-
santosena jhānasamāpattisantosena maggaphalasantosena ca santuṭṭho. Vitiṇṇakaṅkhoti
soḷasavatthukāya aṭṭhavatthukāya ca kaṅkhāya paṭhamamaggeneva samugghāṭitattā vigatakaṅkho.
Vijitāvīti purisājānīyena vijetabbassa sabbassapi saṅkilesapakkhassa vijitattā
vidhamitattā vijitāvī. Apetabheravoti pañcavīsatiyā bhayānaṃ sabbaso apetattā
apagatabheravo abhayūparato. Puna dabboti nāmakittanaṃ. Parinibbutoti dve
parinibbānāni kilesaparinibbānañca, yā saupādisesanibbānadhātu, khandhapari-
nibbānañca, yā anupādisesanibbānadhātu. Tesu idha kilesaparinibbānaṃ adhippetaṃ,
tasmā pahātabbadhammānaṃ maggena sabbaso pahīnattā kilesaparinibbānena
parinibbutoti attho. Ṭhitattoti ṭhitasabhāvo acalo iṭṭhādīsu tādibhāvappattiyā
lokadhammehi akampanīyo. Hīti ca hetuatthe nipāto, tena yo pubbe duddamo
hutvā ṭhito yasmā dabbattā satthārā uttamena damena damito santusito
vitiṇṇakaṅkho vijitāvī apetabheravo, tasmā so dabbo parinibbuto tatoyeva ca
ṭhitatto, evaṃbhūte ca tasmiṃ cittappasādova kātabbo, na pasādaññathattanti
paraneyyabuddhike 2- satte anukampanto thero aññaṃ byākāsi.
                  Dabbattheragāthāvaṇṇanā niṭṭhitā.
                      -------------
@Footnote: 1 vinaYu.mahāvi. 1/384/290, vinaYu.cūḷa. 6/193/227  2 Sī. na pasādaññathattaṃ
@  phaleyyāti buddhike

---------------------------------------------------------------------------------------------
page66.
               143. 6. Sītavaniyattheragāthāvaṇṇanā 1-
      yo sītavananti āyasmato sambhūtattherassa gāthā. Kā uppatti?
      ito kira aṭṭhārasādhikassa kappasatassa matthake atthadassī nāma sambuddho 2-
loke uppajjitvā sadevakaṃ lokaṃ saṃsāramahoghato tārento ekadivasaṃ mahatā
bhikkhusaṃghena saddhiṃ gaṅgātīraṃ upagañchi, 3- tasmiṃ kāle ayaṃ gahapatikule nibbatto
tattha bhagavantaṃ passitvā pasannamānaso upasaṅkamitvā vanditvā "kiṃ bhante pāraṃ
gantukāmatthā"ti pucchi. Bhagavā "gamissāmā"ti avoca. So tāvadeva nāvāsaṅghāṭaṃ
yojetvā upanesi. Satthā taṃ anukampanto saha bhikkhusaṃghena nāvaṃ abhiruhi.
So sayaṃ nāvaṃ abhiruyha 4- sukheneva paratīraṃ sampāpetvā bhagavantaṃ bhikkhusaṃghañca
dutiyadivase mahādānaṃ pavattetvā anugantvā pasannacitto vanditvā nivatti.
So tena puññakammena devamanussesu saṃsaritvā ito terasādhikakappasatassa matthake
khattiyakule nibbattitvā rājā ahosi cakkavattī dhammiko dhammarājā. So satte
sugatimagge patiṭṭhāpetvā tato cuto ekanavutikappe vipassissa bhagavato sāsane
pabbajitvā dhūtadhamme samādāya susāne vasanto samaṇadhammaṃ akāsi. Puna kassapassa
bhagavato kālepi tassa sāsane tīhi sahāyehi saddhiṃ pabbajitvā vīsativassa-
sahassāni samaṇadhammaṃ katvā ekaṃ buddhantaraṃ devamanussesu saṃsaritvā imasmiṃ
buddhuppāde rājagahe brāhmaṇamahāsālassa putto hutvā nibbatti. Tassa
"sambhūto"ti nāmaṃ akaṃsu. So vayappatto brāhmaṇasippesu nipphattiṃ gato.
Bhūmijo jeyyaseno abhirādhanoti tīhi sahāyehi saddhiṃ bhagavato santikaṃ gato
dhammadesanaṃ sutvā paṭiladdhasaddho pabbaji. Ye sandhāya vuttaṃ:-
@Footnote: 1 ka. sambhūtattheragāthāvaṇṇanā   2 ka. sammāsambuddho   3 cha.Ma. upagacchi
@4 cha.Ma. so sayampi abhiruyha, Ma. sayaṃ abhirūyha

---------------------------------------------------------------------------------------------
page67.
          "bhūmijo jeyyaseno ca        sambhūto abhirādhano
           ete dhammaṃ abhiññāsuṃ        sāsane varatādino"ti.
      Atha sambhūto bhagavato santike kāyagatāsatikammaṭṭhānaṃ gahetvā nibaddhaṃ
sītavane vasati. Tenevāyasmā "sītavaniyo"ti paññāyittha. Tena ca samayena vessavaṇo
mahārājā kenacideva karaṇīyena jambudīpe dakkhiṇadisābhāgaṃ uddissa ākāsena
gacchanto theraṃ abbhokāse nisīditvā kammaṭṭhānaṃ manasikarontaṃ disvā vimānato
oruyha theraṃ vanditvā "yadā thero samādhito vuṭṭhahissati, tadā mama āgamanaṃ
ārocetha, ārakkhañcassa karothā"ti dve yakkhe āṇāpetvā pakkāmi. Te
therassa samīpe 1- ṭhatvā manasikāraṃ paṭisaṃharitvā nisinnakāle ārocesuṃ. Taṃ sutvā
thero "tumhe mama vacanena vessavaṇamahārājassa kathetha, bhagavatā attano sāsane
ṭhitānaṃ satiārakkhā nāma ṭhapitā atthi, sāyeva mādise rakkhati, tvaṃ tattha 2-
appossukko hohi, bhagavato ovāde ṭhitānaṃ edisāya ārakkhāya karaṇīyaṃ
natthī"ti te vissajjetvā tāvadeva vipassanaṃ vaḍḍhetvā vijjāttayaṃ sacchākāsi.
Tato vessavaṇo nivattamāno therassa samīpaṃ patvā sammukhākāra 3- sallakkhaṇenevassa
katakiccabhāvaṃ ñatvā sāvatthiṃ gantvā bhagavato ārocetvā satthu sammukho 4- theraṃ
abhitthavanto:-
          "satiārakkhasampanno        dhitimā vīriyasamāhito
           anujāto satthu sambhūto     tevijjo maccupāragū"ti
imāya gāthāya therassa guṇe vaṇṇesi. Tena vuttaṃ apadāne 5-:-
          "atthadassī tu bhagavā        dipadindo narāsabho
@Footnote: 1 Sī. santike  2 Sī. tvaṃ tāta  3 cha.Ma. mukhākāra.. 4 cha.Ma. sammukhā
@5 khu.apa. 32/15/280 taraṇiyattherāpadāna

---------------------------------------------------------------------------------------------
page68.
           Purakkhato sāvakehi        gaṅgātīramupāgami.
           Samatitti kākapeyyā       gaṅgā āsi duruttarā
           uttārayiṃ 1- bhikkhusaṃghaṃ      buddhañca dipaduttamaṃ.
           Aṭṭhārase kappasate       yaṃ kammamakariṃ tadā
           duggatiṃ nābhijānāmi        taraṇāya idaṃ phalaṃ.
           Terasito 2- kappasate     pañca sabbobhavā ahuṃ
           sattaratanasampannā         cakkavattī mahabbalā.
           Pacchime ca bhave asmiṃ      jātohaṃ brāhmaṇe kule
           saddhiṃ tīhi 3- sahāyehi     pabbajiṃ satthu sāsane.
           Kilesā jhāpitā mayhaṃ .pe. Kataṃ buddhassa sāsanan"ti.
      Athāyasmā sambhūto bhagavantaṃ dassanāya gacchante bhikkhū disvā "āvuso mama
vacanena bhagavato pāde sirasā vandatha, evañca vadethā"ti vatvā dhammādhikaraṇaṃ attano
satthu aviheṭhitabhāvaṃ 4- pakāsento "yosītavanan"ti gāthamāha. Te bhikkhū bhagavantaṃ
upasaṅkamitvā vanditvā sambhūtattherassa sāsanaṃ sampaṭivedentā 5- "āyasmā
bhante sambhūto bhagavato pāde sirasā vandati, evañca vadatī"ti vatvā taṃ kathaṃ 6-
ārocesuṃ, taṃ sutvā bhagavā "paṇḍito bhikkhave sambhūto bhikkhu paccapādi
dhammassānudhammaṃ, na ca maṃ dhammādhikaraṇaṃ viheṭheti. 7- Vessavaṇena tassattho 8- mayhaṃ
ārocito"ti āha.
      [6] Yaṃ pana te bhikkhū sambhūtattherena vuttaṃ 9- :-
@Footnote: 1 ka. uttāresiṃ  2 cha.Ma. teraseto  3 pāli. tehi (mahācuḷa.)  4 Ma. avisodhitabhāvaṃ
@5 Sī. nivedentā, cha.Ma. sampavedentā   6 cha.Ma. taṃ gāthaṃ   7 Sī. paccayādidhammassa
@  anudhammaṃ paṭipanno na mamaṃ dhammādhikaraṇaṃ vihesesi     8 Sī. tassevāyamattho
@9 Sī. yaṃ panete bhikkhū tattha tattha therena vuttaṃ

---------------------------------------------------------------------------------------------
page69.
          1- "yo sītavanaṃ upagā bhikkhu
              eko santusito samāhitatto
              vijitāvī apetalomahaṃso
              rakkhaṃ kāyagatāsatiṃ dhitimā"ti
gāthaṃ satthu nivedesuṃ. 1-
      Tattha sītavananti evaṃnāmakaṃ rājagahasamīpe mahantaṃ bheravaṃ susānavanaṃ.
Upagāti nivāsanavasena upagañchi. 2- Etena bhagavatā anuññātaṃ pabbajitānurūpaṃ
nivāsanaṭṭhānaṃ dasseti. Bhikkhūti saṃsāre bhayassa ikkhanato bhinnakilesatāya ca bhikkhu.
Ekoti adutiyo, adutiyo, etena kāyavivekaṃ dasseti. Santusitoti santuṭṭho.
Etena catupaccayasantosalakkhaṇaṃ ariyavaṃsaṃ dasseti. Samāhitattoti upacārappanābhedena
samādhinā samāhitacitto, etena vivekabhāvanāmukhena 3- bhāvanārāmaṃ ariyavaṃsaṃ dasseti.
Vijitāvīti sāsane sammāpaṭipajjantena vijetabbaṃ kilesagaṇaṃ vijitvā ṭhito, etena
upadhivivekaṃ dasseti. Bhayahetūnaṃ kilesānaṃ apagatattā apetalomahaṃso, etena
sammāpaṭipattiyā phalaṃ dasseti. Rakkhanti rakkhanto. Kāyagatāsatinti kāyārammaṇaṃ
satiṃ, kāyagatāsatikammaṭṭhānaṃ paribrūhanavasena avissajjento. Dhitimāti dhīro,
samāhitattaṃ vijitāvibhāvataṃ vā 4- upādāya paṭipattidassanametaṃ. Ayaṃ hettha
saṅkhepattho:- so bhikkhu vivekasukhānupekkhāya eko sītavanaṃ upāgami, upāgato
ca  lolabhāvābhāvato santuṭṭho dhitimā kāyagatāsatikammaṭṭhānaṃ bhāvento tathādhigataṃ
jhānaṃ pādakaṃ katvā āraddhavipassanaṃ ussukkāpetvā adhigatena aggamaggena
samāhito vijitāvī ca hutvā katakiccatāya bhayahetūnaṃ sabbaso apagatattā apetalomahaṃ
so jātoti.
                  Sītavaniyattheragāthāvaṇṇanā niṭṭhitā.
@Footnote: 1-1 cha.Ma. "yo sītavanan"ti gāthaṃ satthu nivedesuṃ   2 cha.Ma. upagacchi
@3 cha.Ma. cittaviveka...   4 Sī. samāhitattā vijitāvī, vibhāvī, taṃ vā

---------------------------------------------------------------------------------------------
page70.
                    144. 7. Bhalliyattheragāthāvaṇṇā
      yopānudīti āyasmato bhalliyattherassa gāthā. Kā uppatti?
      ayaṃ kira ito ekatiṃse kappe anuppanne sumanassa nāma pacceka-
buddhassa pasannacitto phalāphalaṃ datvā sugatīsueva saṃsaranto sikhissa sammā-
sambuddhassa kāle aruṇavatīnagare satthavāhakule 1- nibbatto "sikhissa bhagavato paṭhamābhi-
sambuddhassa upajitaujitā 2- nāma dve satthavāhaputtā paṭhamāhāraṃ adaṃsū"ti sutvā
attano sahāyakena saddhiṃ bhagavantaṃ upasaṅkamitvā vanditvā svātanāya nimantetvā
mahādānaṃ pavattetvā patthanamakāsi 3- "ubhopi mayaṃ bhante anāgate tumhādisassa
buddhassa paṭhamāhāradāyakā bhaveyyāmā"ti. Te tattha tattha bhave puññakammaṃ
katvā dvemanussesu saṃsarantā kassapassa bhagavato kāle gopālakaseṭṭhiputtā
bhātaro hutvā nibbattā. Bahūni vassāni bhikkhusaṃghaṃ khīrabhojanena upaṭṭhahiṃsu.
Amhākaṃ pana bhagavato kāle pokkharavatīnagare satthavāhaputtā bhātaro hutvā
nibbattā. Tesu jeṭṭho tapusso 4- nāma, kaniṭṭho bhalliyo nāma, te pañcamattāni
sakaṭasatāni bhaṇḍassa pūretvā vāṇijjāya gacchantā bhagavati paṭhamābhisambuddhe
sattasattāhaṃ vimuttisukhadhammapaccavekkhaṇāhi vītināmetvā aṭṭhame sattāhe rājāyatana-
mūle viharante rājāyatanassa avidūre mahāmaggena atikkamanti, tesaṃ tasmiṃ samaye
samepi bhūmibhāge akaddamodake sakaṭāni nappavattiṃsu, "kiṃ nu kho kāraṇan"ti
ca cintentānaṃ porāṇasālohitā devatā rukkhaviṭapabbhantare 5- attānaṃ dassentī
āha "mādisā ayaṃ bhagavā acirābhisambuddho sattasattāhaṃ anāhāro vimuttisukhaṃ
paṭisaṃvedī 6- idāni rājāyatanamūle nisinno, taṃ āhārena paṭimānetha, yadassa
tumhākaṃ dīgharattaṃ hitāya sukhāyā"ti. Taṃ sutvā te uḷāraṃ pītisomanassaṃ
@Footnote: 1 cha.Ma. brāhmaṇakule  2 cha.Ma. ujitaojitā  3 cha.Ma. patthanaṃ akaṃsu
@4 cha.Ma. taphusso, Sī. tapasso           5 cha.Ma. rukkhaviṭapantare
@6 cha.Ma. vimuttisukhāpaṭisaṃvedī

---------------------------------------------------------------------------------------------
page71.
Paṭisaṃvedentā "āhārasampādanaṃ papañcan"ti maññamānā manthañca madhupiṇḍikañca 1-
bhagavato datvā dvevācikasaraṇaṃ gantvā kesadhātuyo labhitvā agamaṃsu. Te hi paṭhamaṃ
upāsakā ahesuṃ, atha bhagavati bārāṇasiṃ gantvā dhammacakkaṃ pavattetvā anupubbena
rājagahe viharante tapussabhalliyā 2- rājagahaṃ upagatā bhagavantaṃ upasaṅkamitvā
vanditvā ekamantaṃ nisīdiṃsu. Tesaṃ bhagavā dhammaṃ desesi. Tesu tapusso sotāpattiphale
patiṭṭhāya upāsakova ahosi. Bhalliyo pana pabbajitvā chaḷabhiñño ahosi. Tena
vuttaṃ apadāne 3- :-
          "sumano nāma sambuddho         takkarāyaṃ vasī tadā
           vallikāraphalaṃ gayha            sayambhussa adāsahaṃ.
           Ekatiṃse ito kappe         yaṃ phalaṃ adadiṃ tadā
           duggatiṃ nābhijānāmi           phaladānassidaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Athekadivasaṃ māro bhalliyattherassa bhiṃsāpanatthaṃ bhayānakaṃ rūpaṃ dassesi. So
attano sabbabhayātikkamaṃ pakāsento:-
           4- "yopānudi maccurājassa senaṃ
               naḷasetuṃva sudubbalaṃ mahogho
               vijitāvi apetabheravo hi
               danto so parinibbuto ṭhitatto"ti
gāthaṃ abhāsi. 4-
@Footnote: 1 Ma. madhupiṇḍañca   2 Sī. tapassubhalliyā, Ma. bhallikā   3 khu. apa. 33/68/95
@vallikāraphaladāyakattherāpadāna (syā)  4-4 cha.Ma. "yopānudi"ti gāthamabhāsi

---------------------------------------------------------------------------------------------
page72.
      [7] Tattha yopānudīti yo apānudi khipi pajahi viddhaṃsesi. Maccurājassāti
maccu nāma maraṇaṃ khandhānaṃ bhedo, soeva ca 1- sattānaṃ attano vase vattanato 2-
issaraṭṭhena rājāti maccurājā, tassa. Senanti jarārogādīnaṃ hissa vasavattana-
bhāvato 3- senā nāma, tena so samūhatā nānāvidhena vipulena "mahāseno"ti 4-
vuccati. Yathāha "na hi no saṅgarantena, mahāsenena maccunā"ti. 5- Athavā guṇa-
māranaṭṭhena "maccū"ti idha devaputtamāro adhippeto, tassa ca sahāyabhāvūpagamanato
kāmādayo senā. Tathā hi:- 6-
          "kāmā te paṭhamā senā      dutiyā arati vuccati
           tatiyā khuppipāsā te        catutthī taṇhā pavuccati.
           Pañcamī thīnamiddhaṃ te          chaṭṭhābhīrū pavuccati
           sattamī vicikicchā te         māno makkho ca aṭṭhamī"ti. 7-
       Naḷasetuṃva sudubbalaṃ mahoghoti sāravirahitato naḷasetusadisaṃ ativiya abala-
bhāvato 8- suṭṭhu dubbalaṃ saṅkilesasenaṃ navalokuttaradhammānaṃ mahābalavabhāvato 9- mahogha-
sadisena aggamaggena yo apānudi vijitāvī apetabheravo danto, so parinibbuto
ṭhitattoti yojanā. Taṃ sutvā māro "jānāti maṃ samaṇo"ti tatthevantaradhāyīti.
                  Bhalliyattheragāthāvaṇṇanā niṭaṭhitā.
                       --------------
@Footnote: 1 Ma. soeva  2 cha.Ma. anuvattāpanato, Ma. anuvattanato  3 cha.Ma. jarārogādiṃ,
@  sā hissa vasavattaneaṅgabhāvato, Ma. jarārogādīnaṃ hissa vasavattino saṅgabhāvato
@4 cha.Ma. tena hesa mahatā nānāvidhena vipulena "mahāseno"ti  5 Ma.upari. 14/272/241
@  bhaddekarattasutta, khu.jā. 28/441/165 temiyajātaka (syā)  6 cha.Ma. tathā cāha
@7 khu.sutta. 25/439-40/416 padhānasutta, khu.mahā. 29/134/114,
@  khu.cūḷa. 30/289/144 (syā) [thokaṃ visadisaṃ]  8 Sī. calabhāvato  9 Sī. mahabbalabhāvato

---------------------------------------------------------------------------------------------
page73.
                     145. 8. Vīrattheragāthāvaṇṇanā
      yo duddamayoti 1- āyasmato vīrattherassa gāthā. Kā uppatti?
      ayaṃ kira ito ekanavute kappe vipassissa  bhagavato ṭhapanaāvāsaṃ 2- paṭijaggi.
Ekadivasañca sindhuvārapupphasadisāni nigguṇḍipupphāni gahetvā bhagavantaṃ pūjesi.
So tena puññakammena devamanussesu saṃsaranto ito pañcatiṃsakappe khattiyakule
nibbattitvā mahāpatāpo nāma rājā ahosi cakkavattī. So dhammena samena
rajjaṃ kārento satte saggamagge patiṭṭhāpesi. Puna imasmiṃ kappe kassapassa
bhagavato kāle mahāvibhavo seṭṭhī hutvā kapaṇaddhikādīnaṃ dānaṃ dento saṃghassa
khīrabhattaṃ adāsi. Evaṃ tattha tattha dānamayaṃ puññasambhāraṃ karonto itarañca
nibbānatthaṃ sambharanto devamanussesu saṃsaritvā imasmiṃ buddhuppāde sāvatthinagare
rañño pasenadissa amaccakule nibbatti, "vīro"tissa nāmaṃ akaṃsu. So vayappatto
nāmānuggatehi pattabalajavādiguṇehi samannāgato saṅgāmasūro hutvā
mātāpitūhi nibandhavasena kārite dārapariggahe 3- ekaṃyeva puttaṃ labhitvā pubbahetunā
codiyamāno kāmesu saṃsāre ca ādīnavaṃ disvā saṃvegajāto pabbajitvā ghaṭento
vāyamanto na cirasseva chaḷabhiñño ahosi. Tena vuttaṃ apadāne 4-:-
          "vipassissa bhagavato         āsimārāmiko ahaṃ
           nigguṇḍipupphaṃ paggayha       buddhassa abhiropayiṃ.
           Ekanavutito kappe        yaṃ pupphamabhipūjayiṃ
           duggatiṃ nābhijānāmi        buddhapūjāyidaṃ phalaṃ.
           Pañcatiṃse 5- ito kappe   eko āsiṃ janādhipo
@Footnote: 1 cha.Ma. duddamiyo    2 cha.Ma. vasanaāvāsaṃ  3 Sī. kāritena dārapariggahena
@4 khu. apa. 32/207/304 nigguṇḍipupphiyattherāpadāna (syā)  5 cha.Ma. pañcavīse

---------------------------------------------------------------------------------------------
page74.
           Mahāpatāpanāmena         cakkavattī mahabbalo.
         Kilesā jhāpitā mayhaṃ .pe. Kataṃ buddhassa sāsanan"ti.
      Evaṃ pana arahattaṃ patvā phalasamāpattisukhena vītināmentaṃ theraṃ purāṇadutiyikā
uppabbājetukāmā antarantarā nānānayehi palobhetuṃ parakkamantī 1- ekadivasaṃ
divāvihāraṭṭhānaṃ gantvā itthikuṭādīni 2- dassetuṃ ārabhi. Athāyasmā vīro "maṃ
palobhetukāmā sineruṃ makasapakkhavātena cāletukāmā viya yāva bālā vatāyaṃ
atthī"ti tassā kiriyāya niratthakabhāvaṃ dīpento:-
         3- "yo duddamayo damena danto
              vīro santusito vitiṇṇakaṅkho
              vijitāvī apetalomahaṃso
              vītarāgo parinibbuto ṭhitatto"ti
gāthaṃ abhāsi. 3-
      [8] Tattha yo duddamayotiādīnaṃ padānaṃ attho heṭṭhā vuttoyeva.
Idaṃ panettha yojanāmattaṃ:- yo pubbe adantakilesatāya paccatthikehi vā
saṅgāmasīse dametuṃ jetuṃ asakkuṇeyyatāya duddamayo, idāni pana uttamena damena
danto catubbidhasammappadhānaviriyasampattiyā vīro, vuttanayeneva santusito vitiṇṇa-
kaṅkho vijitāvī apetalomahaṃso vīro vīranāmako anavasesato kilesaparinibbānena
parinibbuto, tatoeva ṭhitasabhāvo, na tādisānaṃ satenapi sahassenapi cālanīyoti.
Taṃ sutvā sā atthī "mayhaṃ sāmike evaṃ paṭipanne 4- ko mayhaṃ gharāvāsena
attho"ti saṃvegajātā bhikkhunīsu pabbajitvā na cirasseva tevijjā ahosīti.
                   Vīrattheragāthāvaṇṇanā niṭṭhitā.
@Footnote: 1 Sī. upakkamantī                  2 cha.Ma. itthikuttādīni
@3-3 cha.Ma. "yo duddamiyo"ti gāthaṃ abhāsi   4 Sī. paṭipajjante

---------------------------------------------------------------------------------------------
page75.
                  146. 9. Pilindavacchattheragāthāvaṇṇanā
      svāgatanti āyasmato pilindavacchattherassa gāthā. Kā uppatti?
      ayaṃ kira padumuttarabuddhakāle haṃsavatīnagare mahābhogakule nibbatto heṭṭhā
vuttanayeneva satthu santike dhammaṃ suṇanto satthāraṃ ekaṃ bhikkhuṃ devatānaṃ
piyamanāpabhāvena aggaṭṭhāne ṭhapentaṃ disvā aggaṭṭhānantaraṃ 1- patthetvā yāvajīvaṃ
kusalaṃ katvā tato cuto devamanussesu saṃranto sumedhassa bhagavato kāle manussaloke
nibbattitvā bhagavati parinibbute satthu thūpassa pūjaṃ katvā saṃghe ca mahādānaṃ
pavattetvā tato cuto devamanussesueva saṃsaranto anuppanne buddhe cakkavattī rājā
hutvā mahājanaṃ pañcasu sīlesu patiṭṭhāpetvā saggaparāyanaṃ akāsi. So anuppanneyeva
amhākaṃ bhagavati sāvatthiyaṃ brāhmaṇagehe nibbatti. "pilindo"tissa 2-
nāmaṃ akaṃsu. Vacchoti pana gottaṃ. Tena so aparabhāge "pilindavaccho"ti 3- paññāyittha.
Saṃsāre pana saṃvegabahulatāya paribbājakapabbajjaṃ pabbajitvā cūḷagandhāraṃ nāma
vijjaṃ sādhetvā tāya vijjāya ākāsacārī paracittavidū ca hutvā rājagahe
lābhaggayasaggappatto paṭivasati.
      Atha yadā amhākaṃ bhagavā abhisambuddho hutvā anukkamena rājagahaṃ upagato,
tato paṭṭhāya buddhānubhāvena tassa sā vijjā na sampajjati, attano kiccaṃ
na sādheti. So cintesi "sutaṃ kho pana metaṃ ācariyapācariyānaṃ bhāsamānānaṃ
`yattha mahāgandhāravijjā dharati, tattha cūḷagandhāravijjā na sampajjatī'ti, 4- samaṇassa
pana gotamassa āgatakālato paṭṭhāya nāyaṃ mama vijjā sampajjati, nissaṃsayaṃ samaṇo
gotamo mahāgandhāravijjaṃ jānāti, yannūnāhaṃ taṃ payirupāsitvā tassa santike
taṃ vijjaṃ pariyāpuṇeyyan"ti. So bhagavantaṃ upasaṅkamitvā etadavoca "ahaṃ mahāsamaṇa
@Footnote: 1 cha.Ma. taṃ ṭhānantaraṃ  2 Sī. pilindītissa 3 Sī. pilindivacchoti 4 Ma. na sampajji

---------------------------------------------------------------------------------------------
page76.
Tava santike ekaṃ vijjaṃ pariyāpuṇitukāmo, okāsaṃ me karohī"ti. Bhagavā "tenahi
pabbajā"ti 1- āha. So "vijjāya parikammaṃ pabbajjā"ti maññamāno pabbaji. Tassa
bhagavā dhammaṃ kathetvā caritānukūlaṃ kammaṭṭhānaṃ adāsi. So upanissayasampannatāya
na cirasseva vipassanaṃ vaḍḍhetvā arahattaṃ pāpuṇi. Yā pana purimajātiyaṃ tassovāde
ṭhatvā sagge nibbattā devatā, taṃ kataññutaṃ nissāya sañjātabahumānā sāyaṃ
pātaṃ theraṃ payirupāsitvā gacchanti. Tasmā thero devatānaṃ piyamanāpatāya aggattaṃ
patto. Tena vuttaṃ apadāne:- 2-
         "nibbute lokanāthamhi       sumedhe aggapuggale
          pasannacitto sumano        thūpapūjaṃ akāsahaṃ.
          Ye ca khīṇāsavā tattha      chaḷabhiññā mahiddhikā
          tehaṃ 3- tattha samānetvā  saṃghabhattaṃ akāsahaṃ.
          Sumedhassa bhagavato         upaṭṭhāko tadā ahu
          sumedho nāma nāmena      anumodittha so tadā.
          Tena cittappasādena       vimānaṃ upapajjahaṃ
          chaḷāsītisahassāni          accharāyo ramiṃsu 4- me.
          Mameva anuvattanti         sabbakāmehi tā sadā 5-
          aññe deve abhibhomi 6-   puññakammassidaṃ phalaṃ.
          Pañcavīsatikappamhi 7-       varuṇo nāma khattiyo
          visuddhabhojano āsiṃ        cakkavattī ahaṃ tadā.
          Na te bījaṃ pavappanti       napi nīyanti naṅgalā
          akaṭṭhapākimaṃ sāliṃ         paribhuñjanti mānusā.
@Footnote: 1 Sī. pabbajāhi  2 khu.apa. 32/55/84 pilindavacchattherāpadāna   3 Sī. tesaṃ  4 ka.,Ma.
@  ahesuṃ   5 Ma. sabbakāmasamāhitā  6 Ma. abhikkami  7 cha.Ma. pañcavīsamhi kappamhi

---------------------------------------------------------------------------------------------
page77.
          Tattha rajjaṃ karitvāna       devattaṃ puna gacchahaṃ
          tadāpi edisā mayhaṃ       nibbattā bhogasampadā.
          Na maṃ mittā amittā vā    hiṃsanti sabbapāṇino
          sabbesaṃ ca 1- piyo homi   puññakammassidaṃ phalaṃ.
          Tiṃsakappasahassamhi          yaṃ dānamadadiṃ tadā
          duggatiṃ nābhijānāmi        gandhālepassidaṃ phalaṃ.
          Imamhi bhaddake kappe      eko āsiṃ janādhipo
          mahānubhāvo rājīsi 2-     cakkavattī mahabbalo.
          Sohaṃ pañcasu sīlesu        ṭhapetvā janataṃ bahuṃ
          pāpetvā sugatiṃyeva       devatānaṃ piyo ahuṃ.
          Kilesā jhāpitā mayhaṃ .pe. Kataṃ buddhassa sāsanan"ti.
      Tathā devatāhi ativiya piyāyitabbabhāvato imaṃ theraṃ bhagavā devatānaṃ piyamanāpa-
bhāvena aggaṭṭhāne ṭhapesi "etadaggaṃ bhikkhave mama sāvakānaṃ bhikkhūnaṃ devatānaṃ
piyamanāpānaṃ yadidaṃ pilindavaccho"ti. 3- So ekadivasaṃ bhikkhusaṃghamajjhe nisinno
attano guṇe paccavekkhitvā tesaṃ kāraṇabhūtaṃ vijjānimittaṃ bhagavato santike āgamanaṃ
pasaṃsanto:-
      4- "svāgataṃ nāpagataṃ          nayidaṃ dummantitaṃ mama
          pavibhattesu dhammesu        yaṃ seṭṭhaṃ tadupāgamin"ti
gāthaṃ abhāsi. 4-
      [9] Tattha svāgatanti sundaraṃ āgamanaṃ, idaṃ mamāti sambandho. Athavā
svāgatanti suṭṭhu āgataṃ, mayāti vibhatti vipariṇāmetabbā. Nāpagatanti 5- na apagataṃ
@Footnote: 1 cha.Ma. sabbesampi  2 cha.Ma. rājāhaṃ, Ma. rājāsiṃ 3 aṅ.ekaka. 20/215/24 etadaggavagga
@4-4 cha.Ma. "svāgataṃ nāpagatan"ti gāthaṃ abhāsi   5 Ma.na durāgatanti

---------------------------------------------------------------------------------------------
page78.
Hitābhivuddhito na apetaṃ. Nayidaṃ dummantitaṃ 1- mamāti idaṃ mama suṭṭhu kathitaṃ,
suṭṭhu vā vīmaṃsitaṃ na hoti. Idaṃ vuttaṃ hoti:- yaṃ bhagavato santike mamāgamanaṃ, yaṃ vā
mayā tattha āgataṃ, taṃ svāgataṃ, svāgatattāyeva na durāgataṃ. Yaṃ "bhagavato santike
dhammaṃ sutvā pabbajissāmī"ti mama mantitaṃ gaditaṃ kathitaṃ, cittena vā vīmaṃsitaṃ 2-
idampi na dummantinti. Idāni tattha kāraṇaṃ dassento "pavibhattesū"ti- 3-
ādimāha. Pavibhattesūti pakārato vibhattesu. Dhammesūti ñeyyadhammesu, samathadhammesu
vā, 4- nānātitthiyehi pakatiādivasena, sammāsambuddhehi dukkhādivasena saṃvibhajitvā
vuttadhammesu. Yaṃ seṭṭhaṃ tadupāgaminti yaṃ tattha seṭṭhaṃ, taṃ catusaccadhammaṃ, tassa vā
bodhakasāsanadhammaṃ upāgamiṃ "ayaṃ dhammo ayaṃ vinayo"ti upagacchiṃ. Sammāsambuddhehieva
vā kusalādivasena khandhādivasena yathāsabhāvato saṃvibhattesu sabhāvadhammesu yaṃ
tattha seṭṭhaṃ uttamaṃ varaṃ, taṃ varaṃ maggaphalanibbānadhammaṃ 5- upāgamiṃ, attani
paccakkhato 6- upagacchiṃ sacchākāsiṃ, tasmā svāgataṃ mama na apagataṃ sumantitaṃ na
dummantitanti yojanā.
                   Pilindavacchattheragāthāvaṇṇā niṭṭhitā.
                         --------------
                  147. 10. Puṇṇamāsattheragāthāvaṇṇanā
      vihari apekkhanti āyasmato puṇṇamāsattherassa gāthā. Kā uppatti?
      so kira vipassissa bhagavato kāle cakkavākayoniyaṃ nibbatto bhagavantaṃ gacchantaṃ
disvā 7- pasannamānaso attano mukhatuṇḍakena sālapupphaṃ gahetvā pūjaṃ akāsi.
@Footnote: 1 cha.Ma. dumantitaṃ      2 Sī. mama cintitaṃ gaditaṃ kathitaṃ cintetvā vīmaṃsitaṃ
@3 cha.Ma. saṃvibhattesūti   4 Ma. suddhīsu dhammesu vā  5 cha.Ma. pavaraṃ,
@  taṃ maggaphalanibbānadhammaṃ, Sī....maggaphaladhammaṃ
@6 Sī. atthaṃ paccakkhato, cha.Ma. attapaccakkhato  7 Ma. bhagavantaṃ disvā

---------------------------------------------------------------------------------------------
page79.
So tena puññakammena devamanussesu saṃsaranto ito sattarase kappe aṭṭhakkhattuṃ
cakkavattirājā ahosi, imasmiṃ pana kappe kassapassa bhagavato sāsane osakkamāne
kuṭumbikakule nibbattitvā pabbajitvā samaṇadhammaṃ katvā tato cuto devamanussesu
saṃsaranto imasmiṃ buddhuppāde sāvatthinagare samiddhissa nāma 1- brāhmaṇassa
putto hutvā nibbatti. Tassa jātadivase tasmiṃ gehe sabbā rittakumbhiyo
suvaṇṇamāsānaṃ puṇṇā ahesuṃ. Tenassa puṇṇamāsoti nāmaṃ akaṃsu. So vayappatto
brāhmaṇavijjāsu nipphattiṃ patvā vivāhakammaṃ katvā ekaṃ puttaṃ labhitvā
upanissayasampannatāya gharāvāsaṃ jigucchanto bhagavantaṃ upasaṅkamitvā dhammaṃ sutvā
paṭiladdhasaddho pabbajitvā laddhūpasampado sabbakiccasampanno 2- catusaccakammaṭṭhāne 3-
yuttappayutto vipassanaṃ ussukkāpetvā arahattaṃ pāpuṇi. Tena vuttaṃ
apadāne 4-:-
          "sindhuyā nadiyā tīre       cakkavāko ahaṃ tadā
           suddhasevālabhakkhohaṃ        pāpesu ca susaññato. 5-
           Addasaṃ virajaṃ buddhaṃ         gacchantaṃ anilañjase
           tuṇḍena sālaṃ paggayha      vipassissābhiropayiṃ.
           Yassa saddhā tathāgate      acalā suppatiṭṭhitā
           tena cittappasādena       duggatiṃ so na gacchati.
           Svāgataṃ vata me āsi      buddhaseṭṭhassa santike
           vihaṅgamena santena        subījaṃ ropitaṃ mayā.
           Ekanavutito kappe        yaṃ pupphamabhiropayiṃ 6-
           duggatiṃ nābhijānāmi        buddhapūjāyidaṃ 7- phalaṃ.
@Footnote: 1 Ma. samiddhināmassa   2 cha.Ma. pubbakiccasampanno  3 Sī. tacapañcakakammaṭṭhāne
@4 khu.apa. 32/13/162 paccāgamaniyattherāpadāna  5 Sī., Ma. pāṇesu ca susaññato
@6 Sī. yaṃ pupphamabhipūjayiṃ  7 Sī. pupphapūjāyidaṃ

---------------------------------------------------------------------------------------------
page80.
           Sucārudassanā nāma        aṭṭhete ekanāmakā
           kappe sattarase āsuṃ     cakkavattī mahabbalā.
           Kilesā jhāpitā mayhaṃ .pe. Kataṃ buddhassa sāsanan"ti.
      Athassa purāṇadutiyikā taṃ palobhetukāmā alaṅkatapaṭiyattā puttena saddhiṃ
upagantavā piyālāpabhāvādikehi 1- bhāvaviraṇe kammaṃ nāma kātuṃ ārabhi. Thero
tassā kāraṇaṃ disvā attano katthacipi alaggabhāvaṃ pakāsento:-
            2- "vihari apekkhaṃ idha vā huraṃ vā
                yo vedagū samito 3- yatatto
                sabbesu dhammesu anūpalitto
                lokassa jaññā udayabbayañcā"ti
gāthaṃ abhāsi. 2-
      [10] Tattha viharīti visesato hari 4- apahari apanesi. Apekkhanti taṇhaṃ.
Idhāti imasmiṃ loke attabhāve vā. Huranti parasmiṃ 5- anāgate attabhāve vā.
Idhāti vā ajjhattikesu āyatanesu. Huranti bāhiresu. Vāsaddo samuccayattho
"apadā vā dvipadā vā"tiādīsu 6- viya. Yoti attānameva paraṃ viya dasseti.
Vedagūti vedena gato maggañāṇena nibbānaṃ gato adhigato, cattāri vā saccāni
pariññāpahānasacchikiriyābhāvanābhisamayavasena abhisamecca 7- ṭhito. Yatattoti maggasaṃvarena
saṃyatasabhāvo, sammāvāyāmena vā saṃyatasabhāvo. Sabbesu dhammesu anūpalittoti sabbesu
dhammesu ārammaṇesu 8- taṇhādiṭṭhilepavasena na upalitto, tena
@Footnote: 1 Ma. vilāsabhāvādikehi  2-2 cha.Ma. "vihari apekkhan"ti gāthaṃ abhāsi  3 ka. santusito
@4 Ma. viharinti visesato hariṃ    5 cha.Ma. aparasmiṃ    6 khu.iti. 25/90/308,
@aṅ.catukka. 21/34/39 aggappasādasutta, aṅ.pañcaka. 22/32/37 cundīsutta (syā)
@7 Ma. abhisamecca abhisamaye ca             8 cha.Ma. sabbesu ārammaṇesu dhammesu

---------------------------------------------------------------------------------------------
page81.
Lābhādilokadhamme samatikkamaṃ dasseti. Lokassāti upādānakkhandhapañcakassa. Taṃ hi
lujjanapalujjanatthena loko. Jaññāti jānitvā. Udayabbayañcāti uppādañceva vayañca,
etena yathāvuttaguṇānaṃ pubbabhāgapaṭipadaṃ dasseti. Ayaṃ panettha attho:- yo sakalassa
khandhādilokassa samapaññāsāya ākārehi udayabbayaṃ jānitvā vedagū yatatto katthaci
anupalitto, so sabbattha apekkhaṃ vineyya 1- santussito tādisānaṃ vippakārānaṃ
na kiñci maññati, 2- tasmā tvaṃ andhabāle yathāgatamaggeneva gacchāti. Atha
sā itthī "ayaṃ samaṇo mayi putte ca nirapekkho, na sakkā imaṃ palobhetun"ti 3-
pakkāmi.
                   Puṇṇamāsattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       paṭhamavaggavaṇṇanā niṭṭhitā.
                           -----------
@Footnote: 1 Ma. vinaye   2 Ma. kinti maññati   3 Ma. pasādetunti

---------------------------------------------------------------------------------------------
page82.
                             Dutiyavagga
                   148. 1. Cūḷavacchattheragāthāvaṇṇanā
      pāmujjabahuloti 1- āyasmato cūḷavacchattherassa 2- gāthā. Kā uppatti?
      so kira padumuttarassa bhagavato kāle daliddakule nibbattitvā paresaṃ bhatiyā
jīvitaṃ kappento bhagavato sāvakaṃ sujātaṃ nāma theraṃ paṃsukūlaṃ pariyesantaṃ disvā
pasannamānaso upasaṅkamitvā vatthaṃ datvā pañcapatiṭṭhitena vandi. So tena puñña-
kammena tettiṃsakkhattuṃ devarajjaṃ kāresi. Sattasattatikkhattuṃ cakkavattirājā ahosi,
anekavāre 3- padesarājā. Evaṃ devamanussesu saṃsaranto kassapassa bhagavato sāsane
osakkamāne pabbajitvā samaṇadhammaṃ katvā ekaṃ buddhantaraṃ devamanussagatīsu aparāparaṃ
parivattento amhākaṃ bhagavato kāle kosambiyaṃ brāhmaṇakule nibbatti.
Cūḷavacchotissa 4- nāmaṃ ahosi. So vayappatto brāhmaṇasippesu nipphattiṃ gato
buddhaguṇe sutvā pasannamānaso bhagavantaṃ upasaṅkami, tassa bhagavā dhammaṃ kathesi. So 5-
paṭiladdhasaddho pabbajitvā laddhūpasampado katapabbajjakicco 6- caritānukūlaṃ kammaṭṭhānaṃ
gahetvā bhāvento vihari. Tena ca samayena  kosambikā bhikkhū bhaṇḍanajātā
ahesuṃ. Tadā cūḷavacchatthero ubhayesaṃ bhikkhūnaṃ laddhiṃ anādāya bhagavatā dinnovāde
ṭhatvā vipassanaṃ brūhetvā arahattaṃ pāpuṇi. Tena vuttaṃ apadāne 7-:-
          "padumuttarabhagavato           sujāto nāma sāvako
           paṃsukūlaṃ gavesanto          saṅkāre caratī 8- tadā.
@Footnote: 1 cha.Ma. pāmojjabahulo. evamuparipi   2 Sī. cūḷagavacchassa therassa  3 cha.Ma. anekavāraṃ
@4 Sī. cūḷagavacchotissa  5 Sī. ayaṃ pāṭho na dissati  6 cha.Ma. katapubbakicco
@7 khu.apa. 33/85/129 upaḍḍhadussadāyakattherāpadāna (syā)   8 pāli. rathiyā

---------------------------------------------------------------------------------------------
page83.
           Nagare haṃsavatiyā           paresaṃ bhatiko 1- ahaṃ
           upaḍḍhadussaṃ datvāna         sirasā abhivādayiṃ.
           Tena kammena sukatena       cetanāpaṇidhīhi ca
           jahitvā mānusaṃ dehaṃ        tāvatiṃsaṃ agacchahaṃ.
           Tettiṃsakkhattuṃ devindo      devarajjamakārayiṃ
           sattasattatikkhattuñca         cakkavattī ahosahaṃ.
           Padesarajjaṃ vipulaṃ           gaṇanāto asaṅkhayaṃ 2-
           upaḍḍhadussadānena          modāmi akutobhayo.
           Icchamāno ahaṃ 3- ajja     sakānanaṃ sapabbataṃ
           khomadussehi chādeyyaṃ       aḍḍhadussassidaṃ phalaṃ.
           Satasahasse ito kappe      yaṃ dānamadadiṃ tadā
           duggatiṃ nābhijānāmi         aḍḍhadussassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Atha cūḷavacchatthero arahattaṃ patvā tesaṃ bhikkhūnaṃ kalahābhiratiyā sakatthavināsaṃ
disvā dhammasaṃvegappatto, attano ca pattavisesaṃ paccavekkhitvā pītisomanassavasena:-
       4- "pāmujjabahulo bhikkhu         dhamme buddhappavedite
           adhigacche padaṃ santaṃ         saṅkhārūpasamaṃ sukhan"ti
gāthaṃ abhāsi. 4-
      [11] Tattha pāmujjabahuloti suparisuddhasīlatāya vippaṭisārābhāvato adhikusalesu
dhammesu abhirativasena pamujjabahulo. 5- Tenevāha "dhamme buddhappavedite"ti.
@Footnote: 1 cha.Ma. bhatako      2 cha.Ma. asaṅkhiyaṃ      3 cha.Ma. cahaṃ
@4-4 cha.Ma. "pāmojjabahulo"ti gāthaṃ abhāsi    5 cha.Ma. pamodabahulo

---------------------------------------------------------------------------------------------
page84.
Tattha dhammeti sattatiṃsāya bodhipakkhiyadhamme navavidhe vā lokuttaradhamme. So hi
sabbaññubuddhena sāmukkaṃsikāya desanāya pakāsitattā sātisayaṃ buddhappavedito nāma.
Tassa pana adhigamūpāyabhāvato desanādhammopi idha labbhateva. Padaṃ santanti nibbānaṃ
sandhāya vadati. Evarūpo hi bhikkhu santaṃ padaṃ santaṃ koṭṭhāsaṃ sabbasaṅkhārānaṃ
upasamabhāvato saṅkhārūpasamaṃ paramasukhatāya sukhaṃ nibbānaṃ adhigacchati vindatiyeva.
Parisuddhasīlo hi bhikkhu vippaṭisārābhāvena pāmujjabahulo saddhamme yuttappayutto
vimuttipariyosānā  sabbasampattiyo 1- pāpuṇāti. Yathāha "avippaṭisāratthāni kho
ānanda kusalāni sīlāni, avippaṭisāro pāmojjatthāyā"tiādi. 2- Athavā pāmujja-
bahuloti sammāsambuddho bhagavā, svākkhāto dhammo, supaṭipanno saṃghoti ratanattayaṃ
sandhāya pamodabahulo. Kattha 3- pana so pamodabahulo kiṃ vā karotīti āha "dhamme
buddhappavedite"tiādi. Saddhāsampannassa hi 4- sappurisasaṃsevanasaddhammassavana-
yonisomanasikāradhammānudhammapaṭipattīnaṃ sukheneva sambhavato sampattiyo hatthagatāeva
honti, yathāha "saddhājāto upasaṅkamati, upasaṅkamanto payirupāsatī "tiādi. 5-
                    Cūḷavacchattheragāthāvaṇṇanā niṭṭhitā.
                         --------------
                   149. 2. Mahāvacchattheragāthāvaṇṇanā
      paññābalīti āyasmato mahāvacchattherassa 6- gāthā. Tassa kā uppatti?
      ayaṃ kira padumuttarassa bhagavato bhikkhusaṃghassa ca pānīyadānamadāsi. Puna
sikhissa bhagavato kāle upāsako hutvā vivaṭṭūpanissayaṃ bahupuññakammaṃ akāsi,
so tehi puññakammehi tattha tattha sugatīsuyeva saṃsaranto imasmiṃ buddhuppāde
magadharaṭṭhe nālagāme 7- samiddhissa nāma brāhmaṇassa putto hutvā nibbatti.
@Footnote: 1 Sī. sampattiyo   2 aṅ. dasaka. 24/1/1 kimatthiyasutta  3 cha.Ma. tattha
@4 Sī. saddhāya sampannassahi        5 Ma.Ma. 13/183/158 kīṭāgirisutta
@6 Sī. mahāgavacchattherassa         7 cha.Ma. nāḷakagāme

---------------------------------------------------------------------------------------------
page85.
Tassa mahāvacchoti nāmaṃ ahosi. So vayappatto āyasmato sāriputtassa bhagavato
sāvakabhāvaṃ sutvā  "sopi nāma mahāpañño yassa sāvakattaṃ upagato, soeva
maññe imasmiṃ loke aggapuggalo"ti bhagavati saddhaṃ uppādetvā satthu santike
pabbajitvā kammaṭṭhānaṃ anuyuñjanto na cirasseva arahattaṃ pāpuṇi. Tena vuttaṃ
apadāne 1-:-
          "padumuttarabuddhassa           bhikkhusaṃghe anuttare
           pasannacitto sumano         pānighaṭaṃ apūrayiṃ. 2-
           Pabbatagge dumagge vā      ākāse vātha bhūmiyaṃ
           yadā pānīyamicchāmi         khippaṃ nibbattate mamaṃ. 3-
           Satasahasse ito kappe 4-   yaṃ dānamadadiṃ tadā
           duggatiṃ nābhijānāmi         dakadānassidaṃ phalaṃ.
           Kilesā jhāpitā mayhaṃ       bhavā sabbe samūhatā
                           .pe.
           Chaḷabhiññā sacchikatā         kataṃ buddhassa sāsanan"ti.
      Evaṃ pana arahattaṃ patvā vimuttisukhaṃ anubhavanto sāsanassa niyyānikabhāva-
vibhāvanena sabrahmacārīnaṃ ussāhajananatthaṃ:-
            5- "paññābalī sīlavatūpapanno
                samāhito jhānarato satīmā
                yadatthiyaṃ bhojanaṃ bhuñjamāno
                kaṅkhatha kālaṃ idha vītarāgo"ti
gāthaṃ abhāsi. 5-
@Footnote: 1 khu.apa. 33/87/131 udakadāyakattherāpadāna (syā)   2 cha.Ma. pānīyaghaṭamapūrayiṃ
@3 cha.Ma. mama   4 cha.Ma. satasahassito kappe   5-5 cha.Ma. paññābalīti gāthaṃ abhāsi

---------------------------------------------------------------------------------------------
page86.
      [12] Tattha paññābalīti pārihāriyapaññāya vipassanāpaññāya ca vasena abhiṇhaso
sātisayena paññābalena samannāgato. Sīlavatūpapannoti ukkaṃsagatena catupārisuddhisīlena,
dhutadhammasaṅkhātehi vattehi 1- ca upapanno samannāgato. Samāhitoti
upacārappanābhedena samādhinā samāhito. Jhānaratoti tatoeva ārammaṇūpanijjhāne
lakkhaṇūpanijjhāne ca rato satatābhiyutto. Sabbakālaṃ satiyā avippavāsavasena satimā.
Yadatthiyanti atthato anapetaṃ atthiyaṃ, yena atthiyaṃ yadatthiyaṃ. Yathā paccaye
paribhuñjantassa paribhuñjanaṃ atthiyaṃ 2- hoti, tathā bhojanaṃ bhuñjamāno. Sāmipari-
bhogena hi taṃ 3- itthiyaṃ 2- hoti dāyajjaparibhogena vā, na aññathā bhojananti ca
nidassanamattaṃ 4- daṭṭhabbaṃ. Bhuñjissati paribhuñjissatīti 5- vā bhojanaṃ, cattāro
paccayā. "yadatthikan"ti vā pāṭho. Yadatthaṃ yassatthāya satthārā paccayā anuññātā,
tadatthaṃ kāyassa ṭhitiādiatthaṃ, 6- tañca anupādisesanibbānatthaṃ. Tasmā anupādāpari-
nibbānatthaṃ bhojanapaccaye bhuñjamāno tatoeva kaṅkhetha kālaṃ attano
anupādāparinibbānakālaṃ āgameyya. Idha imasmiṃ sāsane 7- vītarāgo. Bāhirakassa
pana kāmesu vītarāgassapi 8- idaṃ natthīti adhippāyo.
                Mahāvacchattheragāthāvaṇṇanā niṭṭhitā.
                      --------------
                150. 3. Vanavacchattheragāthāvaṇṇanā
      nīlabbhavaṇṇāti āyasmato vanavacchattherassa gāthā. Tassa 9- kā uppatti?
      so kira atthadassino bhagavato kāle kacchapayoniyaṃ nibbatto vinatāya nāma
nadiyā vasati. Tassa khuddakanāvappamāṇo attabhāvo ahosi. So kira ekadivasaṃ
@Footnote: 1 cha.Ma. vatehi   2 ka. atthi yaṃ   3 ka. hitaṃ   4 Sī. nidassanatthaṃ
@5 cha.Ma. bhuñjiyati paribhuñjiyatīti      6 Ma. tadatthaṃ yassa atthīti tadatthikaṃ
@7 Ma. loke  8 cha.Ma. pi-saddo na dissati   9 cha.Ma. ayaṃ pāṭho na dissati

---------------------------------------------------------------------------------------------
page87.
Bhagavantaṃ nadiyā tīre ṭhitaṃ disvā "pāraṃ gantukāmo maññe bhagavā"ti attano
piṭṭhiyaṃ āropetvā netukāmo pādamūle nipajji. Bhagavā tassa ajjhāsayaṃ ñatvā
taṃ anukampanto āruhi. So pītisomanassajāto sotaṃ chindanto jiyāya vegena
khittasaro viya tāvadeva paratīraṃ pāpesi. Bhagavā tassa puññassa phalaṃ etarahi
nibbattakasampattiñca byākaritvā pakkāmi. So tena puññakammena devamanussesu
saṃsaranto anekasatakkhattuṃ tāpasapabbajjaṃ pabbajitvā araññavāsīyeva ahosi. Puna
kassapabuddhakāle kapotayoniyaṃ nibbattitvā araññe viharantaṃ mettāvihāriṃ ekaṃ
bhikkhuṃ disvā cittaṃ pasādesi.
      Tato pana cuto bārāṇasiyaṃ kulagehe nibbattitvā vayappatto 1-
saṃvegajāto pabbajitvā vivaṭṭūpanissayaṃ bahupuññakammaṃ upacini. Evaṃ tattha tattha
devamanussesu 2- saṃsaritvā imasmiṃ buddhuppāde kapilavatthunagare vacchagottassa
nāma brāhmaṇassa gehe paṭisandhiṃ gaṇhi. Tassa mātā paripakkagabbhā 3- araññaṃ
dassanatthāya sañjātadohaḷā araññaṃ pavisitvā vicarati, tāvadevassā kammajavātā caliṃsu,
tirokaraṇiṃ parikkhipitvā adaṃsu. Sā dhaññapuññalakkhaṇaṃ puttaṃ vijāyi. So bodhisattena
saha paṃsukīḷikasahāyo ahosi. "vaccho"tissa gottanāmañca 4- ahosi. Vanābhiratiyā
vasena vanavacchoti paññāyittha. Aparabhāge mahāsatte mahābhinikkhamanaṃ nikkhamitvā
mahāpadhānaṃ padahante "ahampi siddhatthakumārena saha araññe viharissāmī"ti
nikkhamitvā tāpasapabbajjaṃ pabbajitvā himavante vasanto abhisambuddhabhāvaṃ sutvā
bhagavato santikaṃ upagantvā pabbajitvā kammaṭṭhānaṃ gahetvā araññe vasamāno
na cirasseva vipassanaṃ ussukkāpetvā arahattaṃ sacchākāsi. Tena vuttaṃ apadāne 5-:-
         "atthadassī tu bhagavā   sayambhū lokanāyako
@Footnote: 1 Sī. vayappattakāle   2 Sī. manussesu   3 Sī. paripuṇṇagabbhā   4 cha.Ma. nāmañca,
@Sī. vacchotissa nāmaṃ gottanāmañca  5 kha.apa. 33/78/115 taraṇiyattherāpadāna (syā)

---------------------------------------------------------------------------------------------
page88.
           Vinatānadiyā tīraṃ           upagacchi 1- tathāgato.
           Udakā abhinikkhamma          kacchapo vārigocaro
           buddhaṃ tāretukāmohaṃ        upesiṃ lokanāyakaṃ.
           Abhirūhatu maṃ buddho          atthadassī mahāmuni
           ahaṃ taṃ tārayissāmi         dukkhassantaṃ karo tuvaṃ.
           Mama saṅkappamaññāya         atthadassī mahāyaso
           abhirūhitvā 2- me piṭṭhiṃ     aṭṭhāsi lokanāyako.
           Yato sarāmi attānaṃ        yato pattosmi viññutaṃ
           sukhaṃ me tādisaṃ natthi        phuṭṭhe pādatale yathā.
           Uttaritvāna sambuddho       atthadassī mahāyaso
           nadītīramhi ṭhatvāna          imā gāthā abhāsatha.
           Yāvatā vattate cittaṃ       gaṅgāsotaṃ tarāmahaṃ
           ayañca 3- kacchapo rājā    tāresi mama puññavā. 4-
           Iminā buddhataraṇena 5-      mettacittavatāya ca
           aṭṭhārase kappasate        devaloke ramissati.
           Devalokā idhāgantvā      sukkamūlena codito
           ekāsane nisīditvā        kaṅkhāsotaṃ tarissati.
           Yathāpi bhaddake khette      bījaṃ appampi ropitaṃ
           sammā dhāraṃ 6- pavecchante  phalaṃ toseti kassake. 7-
           Tathevidaṃ buddhakhettaṃ         sammāsambuddhadesitaṃ
           sammā dhāraṃ 6- pavecchante  phalaṃ maṃ tosayissati.
           Padhānapahitattomhi          upasanto nirūpadhi
@Footnote: 1 ka., Sī. upagañchi    2 ka. ārohitvāna, Sī. abhirūhitvāna  3 Sī. ayampi
@4 cha.Ma. paññavā  5 Sī. buddhatārena  6 cha.Ma. sammā dhāre  7 cha.Ma. kassakaṃ

---------------------------------------------------------------------------------------------
page89.
           Sabbāsave pariññāya        viharāmi anāsavo.
           Aṭṭhārase kappasate        yaṃ kammamakariṃ tadā
           duggatiṃ nābhijānāmi         taraṇāya idaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Evaṃ pana arahattaṃ patvā bhagavati kapilavatthusmiṃ viharante tattha gantvā
satthāraṃ vanditvā bhikkhūhi samāgato paṭisanthāravasena "kiṃ āvuso araññe phāsuvihāro
laddho"ti puṭṭho "ramaṇīyā āvuso araññapabbatā"ti attanā vuṭṭhapabbate
vaṇṇento:-
       1- "nīlabbhavaṇṇā rucirā         sītavārī sucindharā
           indagopakasañchannā         te selā ramayanti man"ti
gāthaṃ abhāsi. 1-
      [13] Tattha nīlabbhavaṇṇāti nīlavalāhakanibhā nīlavalāhakasaṇṭhānā ca.
Rucirāti ruciyā sakiraṇā 2- pabhassarā ca. Sītavārīti sītalasalilā. Sucindharāti
sucisuddhabhūmibhāgatāya suddhacittānaṃ vā ariyānaṃ nivāsanaṭṭhānatāya sucindhaRā. Gāthā-
sukhatthaṃ hi sānunāsikaṃ katvā niddeso. "sītavārisucindharā"tipi pāṭho,
sītasucivāridharā sītalavimalasalilāsayavantoti attho. Indagopakasañchannāti
indagopakanāmakehi pavāḷavaṇṇehi rattakimīhi sañchāditā pāvussakālavasena 3- evamāha.
Keci pana "indagopakanāmāni rattatiṇānī"ti vadanti. Apare "kaṇṇikāra 4- rukkhā"ti.
Selāti silāmayā pabbatā, na paṃsupabbatāti attho. Tenāha "yathāpi pabbato selo"ti. 5-
Ramayanti manti maṃ ramāpenti, mayhaṃ vivekābhiratiṃ paribrūhenti. Evaṃ thero
@Footnote: 1-1 cha.Ma. "nīlabbhavaṇṇā"ti gāthaṃ abhāsi      2 Sī. ruciyā karaṇiyā     3 Sī.
@tathāussannakālavasena  4 cha.Ma. kaṇikāra....  5 khu.udāna. 25/24/129 sārīputtasutta

---------------------------------------------------------------------------------------------
page90.
Attano cirakālaparibhāvitaṃ araññābhiratiṃ pavedento tividhaṃ vivekābhiratimeva dīpeti.
Tattha upadhivivekena aññābyākaraṇaṃ dīpitameva hotīti.
                    Vanavacchattheragāthāvaṇṇanā niṭṭhitā.
                          -------------
               151. 4. Vanavacchattherasāmaṇeragāthāvaṇṇanā 1-
      upajjhāyoti sivakassa sāmaṇerassa gāthā. Tassa 2- kā uppatti?
      so kira ito ekatiṃse kappe vessabhussa bhagavato kāle kulagehe nibbatto
ekadivasaṃ kenacideva karaṇīyena araññaṃ paviṭṭho tattha pabbatantare nisinnaṃ vessabhuṃ
bhagavantaṃ disvā pasannacitto upasaṅkamitvā vanditvā añjaliṃ paggayha aṭṭhāsi.
Puna tattha manoharāni kāsumārikaphalāni disvā tāni gahetvā bhagavato upanesi,
paṭiggahesi bhagavā anukampaṃ upādāya. So tena puññakammena devamanussesu
saṃsaranto kassapassa bhagavato sāsane mātule pabbajante tena saddhiṃ pabbajitvā
bahuṃ vivaṭṭūpanissayaṃ kusalaṃ upacinitvā imasmiṃ buddhuppāde vanavacchattherassa
bhāgineyyo hutvā nibbatto, sivakotissa nāmaṃ ahosi. Tassa mātā attano
jeṭṭhabhātike vanavacche sāsane pabbajitvā pabbajitakiccaṃ 3- matthakaṃ pāpetvā araññe
viharante taṃ pavattiṃ sutvā puttaṃ āha "tāta sivaka therassa santike pabbajitvā theraṃ
upaṭṭhaha, 4- mahallakodāni thero"ti. So mātu ekavacaneneva ca pubbekatādhikāratāya
ca mātulattherassa santikaṃ gantvā pabbajitvā taṃ upaṭṭhahanto araññe 5- vasati.
      Tassa ekadivasaṃ kenacideva karaṇīyena gāmantaṃ gatassa kharo ābādho uppajji.
Manussesu bhesajjaṃ karontesupi na paṭipassambhi. Tasmiṃ cirāyante thero "sāmaṇero
@Footnote: 1 ka. vanavacchattherassa sāmaṇera..., cha.Ma. sivakasāmaṇera...  2 cha.Ma. ayaṃ pāṭho na
@  dissati. evamuparipi  3 Sī., Ma. pabbajjākiccaṃ  4 Ma. upaṭṭhahatha  5 Sī. araññeva

---------------------------------------------------------------------------------------------
page91.
Cirāyati, kiṃ nu kho kāraṇan"ti tattha gantvā taṃ gilānaṃ disvā tassa taṃ
taṃ kattabbayuttakaṃ karonto divasabhāgaṃ vītināmetvā rattibhāge balavapaccūsavelāyaṃ
āha "sivaka na mayā pabbajitakālato paṭṭhāya gāme vasitapubbaṃ, ito araññameva
gacchāmā"ti. Taṃ sutvā sivako "yadipi me bhante idāni kāyo gāmante
ṭhito, cittaṃ pana araññe, tasmā sayānopi araññameva gamissāmī"ti, taṃ sutvā
thero taṃ bāhāyaṃ gahetvā araññameva netvā ovādaṃ adāsi. So therassa
ovāde ṭhatvā vipassitvā 1- arahattaṃ pāpuṇi. Tena vuttaṃ apadāne 2-:-
          "kaṇikāraṃva jotantaṃ          nisinnaṃ pabbatantare
           addasaṃ virajaṃ buddhaṃ          lokajeṭṭhaṃ narāsabhaṃ.
           Pasannacitto sumano         sire katvāna añjaliṃ
           kāsumāriphalaṃ gayha 3-       buddhaseṭṭhassadāsahaṃ.
           Ekatiṃse ito kappe       yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      So arahattaṃ patvā upajjhāyena attanā ca pavuttamatthaṃ saṃsandetvā 4- attano
vivekābhiratiṃ 5- katakiccatañca pavedento:-
       6- "upajjhāyo maṃ avaca         ito gacchāmi sīvaka
           gāme me vasati kāyo      araññaṃ me gato mano
           semānakopi gacchāmi        natthi saṅgo vijānatan"ti
gāthaṃ abhāsi. 6-
@Footnote: 1 Ma. ayaṃ pāṭho na dissati  2 khu.apa. 32/53/409 kāsumāriphaladāyakattherāpadāna
@3 ka., cha.Ma. kāsumārikamādāya 4 cha.Ma. vuttamatthaṃ saṃsanditvā 5 cha.Ma. vivekābharatikataṃ
@6-6 cha.Ma. "upajjhāyo maṃ avacā"ti gāthaṃ abhāsi

---------------------------------------------------------------------------------------------
page92.
     [14] Tattha upajjhāyoti vajjāvajjaṃ upanijjhāyati hitesitaṃ paccupaṭṭhapetvā
ñāṇacakkhunā pekkhatīti upajjhāyo. Manti attānaṃ vadati. Avacāti 1- abhāsi.
Ito gacchāmi sīvakāti vuttākāradassanaṃ, sivaka ito gāmantarato 2- araññaṭṭhānameva
ehi gacchāma, tadeva amhākaṃ vasanayogganti adhippāyo. Evaṃ pana upajjhāyena
vutto sivako bhadro assājānīyo viya kasābhihato sañjātasaṃvego hutvā
araññameva gantukāmataṃ pavedento:-
          "gāme me vasati kāyo      araññaṃ me gato mano
           semānakopi gacchāmi        natthi saṅgo vijānatan"ti āha.
      Tassattho:- yasmā idāni yadipi me idaṃ sarīraṃ gāmante ṭhitaṃ, ajjhāsayo
pana araññameva gato, tasmā semānakopi gacchāmi gelaññena ṭhānanisajjā-
gamanesu asamatthatāya sayānopi iminā sayitākārena sarīsapo viya parisappanto, 3-
etha bhante araññameva gacchāma, kasmā? natthi saṅgo vijānataṃ, 4- yasmā
dhammasabhāvo 5- kāmesu saṃsāre ca ādīnavaṃ, nekkhamme nibbāne ca ānisaṃsaṃ yāthāvato
jānantassa na 6- katthaci saṅgo, tasmā ekapadeneva upajjhāyassa āṇā anuṭhitāti, 7-
tadapadesena aññaṃ byākāsi.
                 Vanavacchattherasāmaṇeragāthāvaṇṇanā niṭṭhitā.
                          -------------
@Footnote: 1 ka. avacāsīti  2 cha.Ma. gāmantato  3 cha.Ma. sarīsapanto, Sī. siriṃsapo viya parisappanto
@4 cha.Ma. vijānatanti     5 cha.Ma. dhammasabhāvā     6 Sī. na-saddo na dissati
@7 Sī. āṇaṃ anuṭṭhito

---------------------------------------------------------------------------------------------
page93.
                   152. 5. Kuṇḍadhānattheragāthāvaṇṇanā
      pañca chinde pañca jaheti āyasmato kuṇḍadhānattherasasa gāthā. Kā
uppatti?
      so kira padumuttarassa bhagavato kāle haṃsavatīnagare kulagehe uppanno vayappatto
heṭṭhā vuttanayeneva bhagavantaṃ upasaṅkamitvā dhammaṃ suṇanto satthārā
ekaṃ bhikkhuṃ paṭhamaṃ salākaṃ gaṇhantānaṃ aggaṭṭhāne ṭhapiyamānaṃ disvā taṃ ṭhānantaraṃ
patthetvā tadanurūpaṃ puññaṃ karonto vicari. So  ekadivasaṃ padumuttarassa bhagavato
nirodhasamāpattito vuṭṭhāya nisinnassa manosilācuṇṇapiñjaraṃ mahantaṃ kadaliphalakaṇṇikaṃ
upanesi, taṃ bhagavā paṭiggahetvā paribhuñji. So tena puññakammena ekādasakkhattuṃ
devesu devarajjaṃ kāresi. Catuvīsativāre rājā ahosi cakkavattī. Evaṃ so
punappunaṃ puññāni katvā aparāparaṃ devamanussesu saṃsaranto kassapabuddhakāle
bhummadevatā hutvā nibbatti. Dīghāyukabuddhānaṃ ca nāma na anvaddhamāsiko uposatho
hoti. Tathā hi vipassissa bhagavato chabbassantare 1- uposatho ahosi. Kassapadasabalo
pana chaṭṭhe chaṭṭhe māse pāṭimokkhaṃ osāresi. Tassa pāṭimokkhassa osāraṇakāle 2-
disāvāsikā dve sahāyakā 3- bhikkhū "uposathaṃ karissāmā"ti gacchanti.
      Ayaṃ bhummadevatā cintesi "imesaṃ dvinnaṃ  bhikkhūnaṃ metti ativiya daḷhā,
kiṃ nu kho bhedake sati bhijjeyyuṃ na bhijjeyyun"ti, 4- sā 5- tesaṃ okāsaṃ
olokayamānā tesaṃ avidūreneva gacchati. Atheko thero ekassa hatthe pattacīvaraṃ datvā
sarīravalañjanatthaṃ udakaphāsukaṭṭhānaṃ gantvā dhotahatthapādo hutvā gumbasamīpato
nikkhamati.
@Footnote: 1 cha.Ma. chabbassantare chabbassantare  2 Ma. pātimokkhaṃ osāradesanākāle  3 Ma. sahāyā
@4 cha.Ma. bhijjeyya na bhijjeyyāti  5 Ma. ayaṃ pāṭho na dissati

---------------------------------------------------------------------------------------------
page94.
Bhummadevatā tassa therassa pacchato 1- gacchantī 2- uttamarūpā itthī hutvā kese
vidhunitvā saṃvidhāya sambandhantī viya piṭṭhiyaṃ paṃsuṃ puñchamānā viya sāṭakaṃ saṃvidhāya
nivāsayamānā viya ca hutvā therassa padānupadikā hutvā gumbato nikkhantā. Ekamante
ṭhito sahāyakatthero taṃ kāraṇaṃ disvāva domanassajāto "naṭṭho dāni me iminā bhikkhunā
saddhiṃ dīgharattānugato sineho, sacāhaṃ evaṃ viruḷhabhāvaṃ 3- jāneyyaṃ, ettakaṃ
addhānaṃ iminā saddhiṃ vissāsaṃ na kareyyan"ti cintetvā āgacchantassevassa
"handāvuso 4- tuyhaṃ pattacīvaraṃ, tādisena pāpena saddhiṃ ekamaggaṃ 5- nāgacchāmī"ti
āha. Taṃ kathaṃ sutvā tassa lajjībhikkhuno hadayaṃ tikhiṇasattiṃ gahetvā viddhaṃ viya
ahosi. Tato naṃ āha "āvuso kiṃ nāmetaṃ vadasi, ahaṃ ettakaṃ kālaṃ dukkaṭamattaṃpi
āpattiṃ na jānāmi. Tvaṃ pana maṃ ajja' pāpo'ti vadasi, kiṃ te diṭṭhan"ti.
Kiṃ aññena diṭṭhena, kiṃ tvaṃ evaṃvidhena alaṅkatapaṭiyattena mātugāmena saddhiṃ
ekaṭṭhāne hutvā nikkhantoti. 6- Natthetaṃ āvuso mayhaṃ, nāhaṃ evarūpaṃ mātugāmaṃ
passāmīti. Tassa yāvatatiyaṃ kathentassāpi itaro thero kathaṃ asaddahitvā 7- attanā
diṭṭhakāraṇaṃyeva bhūtatthaṃ 8- katvā gaṇhanto tena saddhiṃ ekamaggena agantvā aññena
maggena satthu santikaṃ gato. Itaropi bhikkhu aññena maggena satthu santikaṃyeva
gato.
      Tato bhikkhusaṃghassa uposathāgāraṃ pavisanavelāya so bhikkhu taṃ bhikkhuṃ uposathagge
sañjānitvā "imasmiṃ uposathagge evarūpo nāma bhikkhu 9- atthi, nāhaṃ tena saddhiṃ
uposathaṃ karissāmī"ti nikkhamitvā bahi aṭṭhāsi. Atha bhummadevatā "bhāriyaṃ mayā
kammaṃ katan"ti mahallakaupāsakavaṇṇena tassa santikaṃ gantvā "kasmā bhante
ayyo imasmiṃ ṭhāne ṭhito"ti āha. "upāsaka imaṃ uposathaggaṃ eko pāpabhikkhu
@Footnote: 1 Sī. pacchato pacchato gacchantī   2 cha.Ma. ayaṃ pāṭho na dissati  3 cha.Ma. evaṃvidhabhāvaṃ,
@  Ma. evaṃ viraddhabhāvaṃ  4 Sī. gaṇhāvuso  5 Sī. ekamaggena  6 Sī. na nikkhantoti
@7 Sī. na tassa kathaṃ saddahi  8 cha.Ma. bhūtattaṃ, Sī. bhūtatthikaṃ  9 cha.Ma. pāpabhikkhu

---------------------------------------------------------------------------------------------
page95.
Paviṭṭho, ahaṃ tena saddhiṃ uposathaṃ na karomī"ti bahi 1- ṭhitomhīti. Bhante mā
evaṃ gaṇhatha, parisuddhasīlo esa bhikkhu. Tumhehi diṭṭhamātugāmo nāma ahaṃ, 2- mayā
tumhākaṃ vīmaṃsanatthāya "daḷhakā 3- nu kho imesaṃ therānaṃ metti, no daḷhakā"ti
lajjībhāvaṃ 4- olokentena taṃ kammaṃ katanti. Ko pana tvaṃ sappurisāti. Ahaṃ ekā
bhummadevatā bhanteti. Devaputto kathento 5- dibbānubhāve na ṭhatvā therassa pādesu
nipatitvā 6- "mayhaṃ bhante khamatha, etaṃ dosaṃ thero na jānāti, uposathaṃ karothā"ti
theraṃ yācitvā uposathaggaṃ pavesesi. So thero uposathaṃ tāva ekaṭṭhāne akāsi,
mittasanthavavasena pana puna tena saddhiṃ na ekaṭṭhāne ahosīti. 7- Imassa therassa
kammaṃ na kathiyati, cuditakatthero pana aparāparaṃ vipassanāya kammaṃ karonto arahattaṃ
pāpuṇi.
Bhummadevatā tassa kammassa nissandena ekaṃ buddhantaraṃ apāyabhayato nimuñcittha. 8-
Sace pana kismiñci kāle manussattaṃ āgacchati, aññena yena kenaci kato doso
tasseva upari patati. So amhākaṃ bhagavato kāle sāvatthiyaṃ brāhmaṇakule nibbatti.
"dhānamāṇavo"tissa nāmaṃ akaṃsu. So vayappatto tayo vede uggaṇhitvā mahallaka-
kāle satthu dhammadesanaṃ sutvā paṭiladdhasaddho pabbaji, tassa upasampannadivasato 9-
paṭṭhāya ekā alaṅkatapaṭiyattā itthī tasmiṃ gāmaṃ pavisante saddhiṃyeva gāmaṃ pavisati,
nikkhamante nikkhamati. Vihāraṃ pavisantepi saddhiṃ pavisati, tiṭṭhantepi tiṭṭhatīti
evaṃ niccānubandhā paññāyati. Thero taṃ na passati. Tassa pana purimakammanissandena
sā aññesaṃ upaṭṭhāti. Gāme yāguṃ bhikkhañca dadamānā itthiyo "bhante ayaṃ
eko yāguuḷuṅko tumhākaṃ, eko imissā amhākaṃ sahāyikāyā"ti parihāsaṃ
karonti. Therassa mahatī vihesā hoti. Vihāragataṃpi naṃ sāmaṇerā ceva daharā
@Footnote: 1 Sī. karomīti vatvā nikkhamitvā bahi   2 Sī. nañño ahameva   3 cha.Ma. daḷhā
@4 cha.Ma. bhijjanābhijjanabhāvaṃ, Sī. udāhu no daḷhāti lajjialajjibhāvaṃ
@5 Sī. kathento kathentova  6 Ma. patitvā  7 Sī. ekaṭṭhāne vasīti
@8 cha.Ma. na muccittha  9 Sī. paṭiladdhasaddho sāsane pabbajitvā upasampanno ahosi

---------------------------------------------------------------------------------------------
page96.
Bhikkhū ca parivāretvā "dhāno kuṇḍo 1- jāto"ti parihāsaṃ karonti. Athassa
teneva kāraṇena kuṇḍadhānattheroti nāmaṃ jātaṃ. So uṭṭhāya samuṭṭhāya tehi
kayiramānaṃ keḷiṃ sahituṃ asakkonto ummādaṃ gahetvā "tumhe koṇḍā, tumhākaṃ
upajjhāyo koṇḍo, ācariyo koṇḍo"ti vadati. Atha naṃ satthu ārocesuṃ
"koṇḍadhāno bhante daharasāmaṇerehi saddhiṃ evaṃ pharusavācaṃ vadatī"ti. Satthā taṃ
pakkosāpetvā "saccaṃ kira tvaṃ dhāna sāmaṇerehi saddhiṃ pharusavācaṃ vadasī"ti
vatvā tena "saccaṃ bhagavā"ti vutte "kasmā evaṃ vadasī"ti 2- āha. Bhante nibaddhaṃ
vihesaṃ asahanto 3- evaṃ kathemīti. "tvaṃ pubbe katakammaṃ yāvajjadivasā jīrāpetuṃ
na sakkosi, puna evarūpaṃ pharusaṃ māvadi 4- bhikkhū"ti vatvā āha:-
          "māvoca pharusaṃ kañci      vuttā paṭivadeyyu taṃ
           dukkhā hi sārambhakathā    paṭidaṇḍā phuseyyu taṃ.
           Sace neresi attānaṃ    kaṃso upahato yathā
           esa pattosi nibbānaṃ    sārambho te na vijjatī"ti. 5-
      Imañca pana tassa therassa mātugāmena saddhiṃ vicaraṇabhāvaṃ kosalaraññopi
kathayiṃsu. Rājā "gacchatha bhaṇe vīmaṃsathā"ti pesetvā sayaṃpi mandeneva parivārena
therassa vasanaṭṭhānaṃ gantvā ekamante olokento aṭṭhāsi. Tasmiṃ khaṇe thero
sūcikammaṃ karonto nisinno hoti, sāpi itthī avidūre ṭhāne ṭhitā viya paññāyati.
Rājā disvā "atthidaṃ kāraṇan"ti tassā ṭhitaṭṭhānaṃ agamāsi. Sā tasmiṃ
āgacchante 6- therassa vasanapaṇṇasālaṃ paviṭṭhā viya ahosi. Rājāpi tāya saddhiṃ
tameva paṇṇasālaṃ pavisitvā sabbattha olokento adisvā "nāyaṃ mātugāmo,
therassa eko 7- kammavipāko"ti saññaṃ katvā paṭhamaṃ therassa samīpena gacchantopi
@Footnote: 1 cha.Ma. koṇḍo   2 cha.Ma. vadesīti   3 Sī. vihesaṃ sahituṃ asahanto
@4 Ma. mā vadasi   5 khu.dhamMa. 25/133-4/40 koṇḍadhānattheravatthu
@6 Sī. āgacchante āgacchante   7 Ma. eso

---------------------------------------------------------------------------------------------
page97.
Theraṃ avanditvā tassa kāraṇassa abhūtabhāvaṃ ñatvā āgamma theraṃ vanditvā ekamantaṃ
nisinno "kacci bhante piṇḍakena na kilamathā"ti pucchi. Thero "vaṭṭati mahārājā"ti
āha. "jānāmahaṃ bhante 1- ayyassa kathaṃ, 2- evarūpena parikkilesena saddhiṃ
carantānaṃ tumhākaṃ ke nāma pasīdissanti, ito paṭṭhāya vo bhikkhu 3- gamanakiccaṃ
natthi, ahaṃ catūhi paccayehi tumhe upaṭṭhahissāmi, tumhe  yoniso manasikāre mā
pamajjathā"ti 4- nibaddhaṃ bhikkhaṃ paṭṭhapesi. Thero rājānaṃ upatthamthakaṃ labhitvā bhojana-
sappāyena ekaggacitto hutvā vipassanaṃ vaḍḍhetvā arahattaṃ pāpuṇi. Tato
paṭṭhāya sā itthī antaradhāyi.
      Tadā mahāsubhaddā ugganagare micchādiṭṭhikakule vasamānā "satthā maṃ
anukampatū"ti uposathaṃ adhiṭṭhāya nirāmagandhā hutvā uparipāsādatale ṭhitā "imāni
pupphāni antare aṭhatvā dasabalassa matthake vitānaṃ hutvā tiṭṭhantu, dasabalo
imāya saññāya sve pañcahi bhikkhusatehi saddhiṃ mayhaṃ bhikkhaṃ gaṇhatū"ti saccakiriyaṃ
katvā aṭṭha sumanapupphamuṭṭhiyo vissajjesi. Pupphāni gantvā dhammadesanāvelāya
satthu matthake vitānaṃ hutvā aṭṭhaṃsu. Satthā taṃ sumanapupphavitānaṃ disvā citteneva
subhaddāya bhikkhaṃ adhivāsetvā  punadivase aruṇe uṭṭhite ānandattheraṃ āha
"ānanda mayaṃ ajja dūraṃ bhikkhācāraṃ gamissāma, puthujjanānaṃ adatvā ariyānaṃyeva
salākaṃ dehī"ti. Thero bhikkhūnaṃ  ārocesi "āvuso satthā ajja dūraṃ bhikkhācāraṃ
gamissati, puthujjanā mā gaṇhantu, ariyāva salākaṃ gaṇhantū"ti. Kuṇḍadhānatthero
"āhara 5- āvuso salākan"ti paṭhamaṃyeva hatthaṃ pasāresi. Ānando 6- "satthā
tādisānaṃ bhikkhūnaṃ salākaṃ na dāpeti, ariyānaṃyeva dāpehī"ti vitakkaṃ uppādetvā
gantvā satthu ārocesi. Satthā "āharāpentassa salākaṃ dehī"ti āha. Thero cintesi
@Footnote: 1 Ma. jānāma bhante   2 Sī. ayyakānaṃ  3 cha.Ma. katthaci
@4 cha.Ma. pamajjitthāti  5 Sī. āha āhara   6 Sī. āvuso

---------------------------------------------------------------------------------------------
page98.
"sace kuṇḍadhānassa salākā dātuṃ na yuttā, 1- atha satthā paṭibāheyya, bhavissati
ettha kāraṇan"ti "kuṇḍadhānassa salākaṃ dassāmī"ti gamanaṃ abhinīhari. Kuṇḍadhāno
tassa pure āgamanāeva abhiññāpādakaṃ catutthajjhānaṃ samāpajjitvā iddhiyā
ākāse ṭhatvā "āharāvuso ānanda satthā maṃ jānāti, mādisaṃ bhikkhuṃ paṭhamaṃ
salākaṃ gaṇhantaṃ na satthā nivāretī"ti hatthaṃ pasāretvā salākaṃ gaṇhi. Satthā
taṃ atthuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ aggaṭṭhāne
ṭhapesi. Yasmā ayaṃ thero rājānaṃ upatthambhakaṃ labhitvā sappāyāhāralābhena
samāhitacitto vipassanāya kammaṃ karonto upanissayasampannatāya chaḷabhiñño
ahosi. Tena vuttaṃ apadāne 2-:-
          "sattāhaṃ paṭisallīnaṃ          sayambhuṃ aggapuggalaṃ
           pasannacitto sumano         buddhaseṭṭhaṃ upaṭṭhahiṃ.
           Vuṭṭhitaṃ 3- kālamaññāya      padumuttaraṃ mahāmuniṃ
           mahantiṃ kadalīkaṇṇiṃ           gahetvā upagacchahaṃ.
           Paṭiggahetvā bhagavā        sabbaññū lokanāyako
           mama cittaṃ pasādento       paribhuñji mahāmuni.
           Paribhuñjitvā sambuddho       satthavāho anuttaro
           sakāsane nisīditvā         imā gāthā abhāsatha.
           Ye ca santi samītāro 4-    yakkhā imamhi pabbate
           araññe bhūtagaṇā sabbe 5-   suṇantu vacanaṃ mama.
           Yo so buddhaṃ upaṭṭhāsi      migarājaṃva kesariṃ
           tamahaṃ kittayissāmi          suṇātha mama bhāsato.
@Footnote: 1 na yuttā assa, mano.pū. 1/211 kuṇḍadhānattheravatthuvaṇṇanāyaṃ saṃsandetabbaṃ
@2 khu.apa. 32/1/116 kuṇḍadhānattherāpadāna  3 Sī. uṭṭhitaṃ
@4 i. ye vasanti sametāro   5 cha.Ma., i. araññe bhūtabhabyāni

---------------------------------------------------------------------------------------------
page99.
           Ekādasañcakkhattuṃ so       devarājā bhavissati
           catuttiṃsatikkhattuñca 1-       cakkavattī bhavissati.
           Kappasatasahassamhi           okkākakulasambhavo
           gotamo nāma gottena      satthā loke bhavissati.
           Akkositvāna samaṇe        sīlavante anāsave
           pāpakammavipākena          nāmadheyyaṃ labhissati. 2-
           Tassa dhamme sudāyādo      oraso dhammanimmito
           kuṇḍadhānoti nāmena        sāvako so bhavissati.
           Pavivekaṃ anuyutto          jhāyī jhānarato ahaṃ
           tosayitvāna satthāraṃ        viharāmi anāsavo.
           Sāvakehi 3- parivuto       bhikkhusaṃghapurakkhato
           bhikkhusaṃghe nisīditvā         salākaṃ gāhayī jino.
           Ekaṃsaṃ cīvaraṃ katvā         vanditvā lokanāyakaṃ
           vadataṃ varassa purato         paṭhamaṃ aggahesahaṃ.
           Tena kammena bhagavā        dasasahassikampako
           bhikkhusaṃghe nisīditvā         aggaṭṭhāne ṭhapesi maṃ.
           Vīriyaṃ me dhuradhorayhaṃ        yogakkhemādhivāhanaṃ
           dhāremi antimaṃ dehaṃ        sammāsambuddhasāsane.
           Kilesā jhāpitā mayhaṃ .pe.  kataṃ buddhassa sāsanan"ti.
      Evaṃbhūtassapi imassa therassa guṇe 4- ajānantā ye puthujjanā bhikkhū tadā
paṭhamaṃ salākaggahaṇe "kiṃ nu kho etan"ti samacintesuṃ. Tesaṃ vimatividhamanatthaṃ thero
ākāsaṃ abbhuggantvā iddhipāṭihāriyaṃ dassetvā aññāpadesena aññaṃ
@Footnote: 1 cha.Ma. catuvīsatikkhattuñca   2 Ma. bhavissati   3 Sī., i. sāvakaggehi  4 Sī. guṇaṃ

---------------------------------------------------------------------------------------------
page100.
Byākaronto:-
       1- "pañca chinde pañca jahe      pañca cuttari bhāvaye
           pañcasaṅgātigo bhikkhu        oghatiṇṇoti vuccatī"ti
gāthaṃ abhāsi. 1-
      [15] Tattha pañca chindeti apāyūpapattinibbattanakāni 2- pañcorambhāgiyāni
sañyojanāni pāde bandhanarajjukaṃ 3- viya puriso satthena heṭṭhimamaggattayena chindeyya
pajaheyya. Pañca jaheti uparidevalokūpapattihetubhūtāni 4- pañcuddhambhāgiyasañyojanāni
puriso gīvāya bandhanarajjukaṃ viya arahattamaggena jaheyya, chindeyya vāti attho.
Pañca cuttari bhāvayeti tesaṃyeva uddhambhāgiyasañyojanānaṃ pahānāya saddhādīni
pañcindriyāni uttari anāgāmimaggādhigamato upari 5- bhāveyya aggamaggādhigamavasena
vaḍḍheyya. Pañcasaṅgātigoti evaṃbhūto pana pañcannaṃ rāgadosamohamānadiṭṭhisaṅgānaṃ
atikkamena pahānena pañcasaṅgātigo hutvā. Bhikkhu oghatiṇṇoti vuccatīti
sabbathā bhinnakilesatāya bhikkhūti, kāmabhavadiṭṭhiavijjoghe taritvā tesaṃ pārabhūte
nibbāne ṭhitoti ca 6- vuccatīti attho.
                   Kuṇḍadhānattheragāthāvaṇṇanā niṭṭhitā.
                          -------------
                  153. 6. Belaṭṭhasīsattheragāthāvaṇṇanā
      yathāpi bhaddo ājaññoti āyasmato belaṭṭhasīsattherassa gāthā. Kā
uppatti?
@Footnote: 1-1 cha.Ma. "pañca chinde"ti gāthaṃ abhāsi   2 Sī. nibbattāpanakāni
@3 Sī. bandhanaṃ rajjukaṃ              4 Sī. devalokuppatti.....
@5 Sī. anāgāmimaggādhigamato ca upari    6 Sī. ca-saddo na dissati

Page 101-200.

page101.
      So kira padumuttarassa bhagavato kāle kulagehe nibbatto bhagavantaṃ upasaṅkamitvā
dhammaṃ sutvā paṭiladdhasaddho pabbajitvā samaṇadhammaṃ karonto upanissayasampattiyā
abhāvena visesaṃ nibbattetuṃ nāsakkhi. Vivaṭṭūpanissayaṃ pana bahuṃ kusalaṃ upacinitvā
devamanussesu saṃsaranto tato 1- ekattiṃsakappe vessabhuṃ bhagavantaṃ passitvā
pasannacitto mātuluṅgaphalaṃ adāsi. So tena puññakammena devamanussesu 2-
nibbattitvā aparāparaṃ puññāni katvā sugatito sugatiṃ upagacchanto imasmiṃ
buddhuppāde sāvatthiyaṃ brāhmaṇakule nibbatto bhagavato abhisambodhiyā puretarameva
uruvelakassapassa santike tāpasapabbajjaṃ pabbajitvā aggiṃ paricaranto
uruvelakassapassa damane ādittapariyāyadesanāya 3- jaṭilasahassena 4- saddhiṃ arahattaṃ
pāpuṇi. Tena vuttaṃ apadāne 5- :-
          "kaṇikāraṃva jotantaṃ        puṇṇamāyeva candimaṃ
           jalantaṃ 6- dīparukkhaṃva      addasaṃ lokanāyakaṃ.
           Mātuluṅgaphalaṃ gayha        adāsiṃ satthuno ahaṃ
           dakkhiṇeyyassa vīrassa      pasanno sehi pāṇibhi.
           Ekatiṃse ito kappe     yaṃ phalamadadiṃ ahaṃ 7-
           duggatiṃ nābhijānāmi       phaladānassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Evaṃ adhigatārahatto āyasmato dhammabhaṇḍāgārikassa upajjhāyo ayaṃ thero
ekadivasaṃ phalasamāpattito uṭṭhāya taṃ santaṃ paṇītaṃ nirāmisasukhaṃ attano pubbayogañca
paccavekkhitvā pītivegavasena:-
@Footnote: 1 cha.Ma. ito (idaṃ padaṃ yuttataraṃ)   2 cha.Ma. devesu   3 vinaYu.mahā. 4/54/44
@  uruvelapāṭihāriyakathā, saṃ.saḷā. 18/31/23 ādittasutta (syā)
@4 cha.Ma. purāṇajaṭilasahassena  5 khu.apa. 33/96/147 mātuluṅgaphaladāyakattherāpadāna
@6 Ma. jalitaṃ              7 pāli.,cha.Ma. yaṃ phalaṃ adadiṃ tadā

---------------------------------------------------------------------------------------------
page102.
       1- "yathāpi bhaddo ājañño    naṅgalāvattanī sikhī
           gacchati appakasirena       evaṃ rattindivā mama
           gacchanti appakasirena      sukhe laddhe nirāmise"ti
gāthaṃ abhāsi. 1-
      [16] Tattha yathāpīti opammapaṭipādanatthe nipāto. Bhaddoti sundaro
thāmabalasamatthajavaparakkamādisampanno. Ājaññoti ājānīyo jātimā kāraṇā-
kāraṇānaṃ ājānanako. 2- So tividho usabhājañño assājañño hatthiājaññoti.
Tesu usabhājañño idhādhippeto. So ca kho chekakasanakicce niyutto, tenāha
"naṅgalāvattanī"ti. Naṅgalassa sapālassa 3- āvattanako, 4- naṅgalaṃ ito cito ca
āvattetvā khette kasakoti 5- attho. Naṅgalaṃ vā āvattissati 6- etthāti naṅgalā-
vattaṃ, khette naṅgalapatho, tasmiṃ naṅgalāvattani. Gāthāsukhatthaṃ hettha "vattanī"ti dīghaṃ
katvā vuttaṃ. Sikhīti matthake avatthānato sikhāsadisatāya sikhā, siṅgaṃ. Tadassa atthīti
sikhī. Apare pana "kūṭaṃ idha 7- `sikhā'ti adhippetan"ti vadanti, ubhayathāpi padhānaṅga-
kittanametaṃ "sikhī"ti. Appakasirenāti appakilamathena. Rattindivāti rattiyo ca divā
ca, evamimaṃ 8- appakasirena gacchantīti yojanā. Idaṃ vuttaṃ hoti:- yathā bhaddo
usabhājānīyo kasane niyutto ghanatiṇamūlādikepi naṅgalapathe taṃpi 9- agaṇento
appakasirena ito cito ca parivattento gacchati, yāva kasanatiṇānaṃ parissamaṃ dasseti,
evamimaṃ 8- rattindivāpi appakasireneva gacchanti atikkamantīti. Tattha kāraṇamāha
"sukhe laddhe nirāmise"ti. Yasmā kāmāmisalokāmisavaṭṭāmisehi asammissaṃ santaṃ
paṇītaṃ phalasamāpattisukhaṃ laddhaṃ, tasmāti attho. Paccatte cetaṃ bhummavacanaṃ yathā
"vanappagumbe "10- "tena vata re vattabbe"ti 11- ca. Athavā tato pabhūti rattindivā
@Footnote: 1-1 cha.Ma. "yathāpi bhaddo ājañño"ti gāthaṃ abhāsi  2 ka. ājānanato  3 cha.Ma. phālassa
@4 ka. āvattanato  5 cha.Ma. kasanako   6 Ma. āvattiyati, cha.Ma. āvattayati  7 cha.Ma. kakudhaṃ
@8 cha.Ma. evaṃ mamaṃ, Sī. mama   9 cha.Ma. pi-saddonadissati   10 khu.khuddaka. 25/13/8
@  ratanasutta, khu.sutta. 25/236/379 ratanasutta    11 abhi.kathā.37/1/1 puggalakathā

---------------------------------------------------------------------------------------------
page103.
Appakasirena gacchantīti vicāraṇāya āha "sukhe laddhe nirāmise ", nirāmise sukhe
laddhe sati tassa laddhakālato paṭṭhāyāti attho.
                      Belaṭṭhasīsattheragāthāvaṇṇanā
                          -------------
                    154. 7. Dāsakattheragāthāvaṇṇanā
      middhī yadāti āyasmato dāsakattherassa gākā. Tassa 1- kā uppatti?
      so kira ito ekanavute kappe anuppanne tathāgate ajitasna nāma
paccekabuddhassa 2- gandhamādanato manussapathaṃ otaritvā aññatarasmiṃ gāme piṇḍāya
carantassa manoramāni ambaphalāni adāsi. So tena puññakammena devamanussesu
saṃsaranto kassapassa bhagavato kāle sāsane pabbajitvā vivaṭṭūpanissayaṃ bahuṃ puññaṃ
akāsi. Evaṃ kusalakammappasuto hutvā sugatito sugatiṃ upagacchanto imasmiṃ
buddhuppāde sāvatthiyaṃ kulagehe nibbatti. Dāsakotissa nāmaṃ ahosi. So
anāthapiṇḍikena gahapatinā vihārapaṭijagganakamme ṭhapito sakkaccaṃ vihāraṃ paṭijagganto
abhiṇhaṃ buddhadassanena dhammassavanena ca paṭiladdhasaddho pabbaji. Keci pana bhaṇanti "ayaṃ
kassapassa bhagavato kāle kulagehe nibbattitvā vayappatto aññataraṃ khīṇāsavattheraṃ
upaṭṭhahanto kiñci kammaṃ kārāpetukāmo theraṃ āṇāpesi. So tena kammena
amhākaṃ bhagavato kāle sāvatthiyaṃ anāthapiṇḍikassa dāsiyā kucachimhi nibbatto
vayappatto 3- seṭṭhinā vihārapaṭijaggane ṭhapito vuttanayeneva paṭiladdhasaddho ahosi.
Mahāseṭṭhī tassa sīlācārañca ajjhāsayañca sutvā 4- bhujissaṃ katvā' yathāsukhaṃ
pabbajā'ti āha. Taṃ bhikkhū 5- pabbājesun"ti. So pabbajitakālato paṭṭhāya kusīto
@Footnote: 1 cha.Ma. ayaṃ pāṭho nadissati  2 Ma. sambuddhassa  3 Sī. nibbattoti, vayappatto ca so
@4 cha.Ma. ñatvā   5 Sī. taṃ bhikkhū pacchā

---------------------------------------------------------------------------------------------
page104.
Hīnaviriyo hutvā na kiñci vattappaṭivattaṃ karoti, kuto samaṇadhammo 1-, kevalaṃ
yāvadatthaṃ bhuñjitvā niddābahulo 2- viharati. Dhammassavanakālepi ekaṃ koṇaṃ pavisitvā
parisapariyante nisinno ghurughurupassāsī niddāyateva. Athassa bhagavā pubbūpanissayaṃ
oloketvā saṃvegajananatthaṃ:-
           3- "middhī yadā hoti mahagghaso ca
               niddāyitā samparivattasāyī
               mahāvarāhova nivāpapuṭṭho
               punappunaṃ gabbhamupeti mando"ti
gāthaṃ abhāsi. 3-
      [17] Tattha middhīti thīnamiddhābhibhūto, yaṃ hi middhaṃ abhibhavati, taṃ thīnampi
abhibhavateva. Yadāti yasmiṃ kāle. Mahagghasoti mahābhojano, āharahatthakaalaṃsāṭakatatthavaṭṭa-
kakākamāsakabhuttavamitakānaṃ aññataro viya. Niddāyitāti supanasīlo. Samparivattasāyīti
samparivattakaṃ nippajjitā 4- ubhayenapi seyyasukhaṃ passasukhaṃ 5- middhasukhaṃ
anuyuttoti dasseti. Nivāpapuṭṭhoti kuṇḍakādinā 6- sūkarabhattena puṭṭho bharito.
Gharasūkaro hi bālakālato paṭṭhāya posiyamāno thūlasarīrakāle gehā bahi 7- nikkhamituṃ
alabhanto heṭṭhāmañcādīsu samparivattetvā 8- sayateva. Idaṃ vuttaṃ hoti:- yadā
puriso middhī ca hoti mahagghaso ca nivāpapuṭṭho mahāvarāho viya aññena iriyāpathena
yāpetuṃ asakkonto niddāyanasīlo samparivattasāyī, tadā so "aniccaṃ dukkhaṃ
anattā"ti tīṇi lakkhaṇāni manasikātuṃ na sakkoti. Tesaṃ amanasikārā mandapañño
punappunaṃ gabbhaṃ upeti, gabbhāvāsato na parimuccatevāti. Taṃ sutvā dāsakatthero
saṃvegajāto vipassanaṃ paṭṭhapetvā na cirasseva arahattaṃ sacchākāsi. Tena vuttaṃ
@Footnote: 1 Ma. samaṇadhammaṃ  2 Sī. niddābahulo hutvā  3-3 cha.Ma. "middhī yadā hoti mahagghaso
@cā"ti gāthaṃ abhāsi  4 Ma. nipajjanto, cha.Ma. samparivattakaṃ samparivattakaṃ nipajjitvā
@5 Sī., Ma. phassasukhaṃ     6 Sī. kuṇḍakādīsu    7 Ma. ayaṃ saddo na dissati
@8 cha.Ma. samparivattetvā samparivattetvā

---------------------------------------------------------------------------------------------
page105.
Apadāne 1- :-
          "ajito 2- nāma sambuddho    himavante vasī tadā
           caraṇena ca sampanno        samādhikusalo muni.
           Suvaṇṇavaṇṇe sambuddhe       āhutīnaṃ paṭiggahe
           rathiyaṃ paṭipajjante          ambaphalamadāsahaṃ.
           Ekanavute ito kappe      yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā thero "imāya gāthāya maṃ bhagavā ovadi, ayaṃ gāthā mayhaṃ
aṅkusibhūtā"ti 3- tameva gāthaṃ paccudāhāsi. Tassidaṃ 4- therassa parivattāhāranayena
aññābyākaraṇaṃ jātaṃ.
                    Dāsakattheragāthāvaṇṇanā niṭṭhitā.
                         --------------
                 155. 8. Siṅgālapitātheragāthāvaṇṇanā 5-
      ahu buddhassa dāyādoti siṅgālapitātherassa 6- gāthā. Tassa 7- kā
uppatti?
      so kira ito catunavute kappe sataraṃsiṃ nāma paccekasambuddhaṃ piṇḍāya
carantaṃ disvā pasannamānaso vanditvā attano hatthagataṃ tālaphalaṃ adāsi. Tena
puññakammena devaloke nibbatto aparāparaṃ puññāni katvā sugatīsuyeva saṃsaranto
@Footnote: 1 khu.apa. 33/97-8/147 (syā)   2 ka. ajino  3 cha.Ma. aṅkusabhūtā
@4 cha.Ma. tayidaṃ   5 pāli. siṅgālatthera..., cha.Ma. siṅgālapitutthera...
@6 Sī. sigāla    7 cha.Ma. ayaṃ pāṭho na dissati

---------------------------------------------------------------------------------------------
page106.
Kassapassa bhagavato kāle manussayoniyaṃ nibbatto sāsane paṭiladdhasaddho hutvā
pabbajitvā aṭṭhikasaññaṃ bhāvesi. Puna imasmiṃ buddhuppāde sāvatthiyaṃ kulagehe
nibbattitvā vayappatto dārapariggahaṃ katvā ekaṃ puttaṃ labhitvā tassa
"siṅgālo"ti 1- nāmaṃ adāsi. 2- Tena naṃ siṅgālapitāti voharanti. So aparabhāge
gharabandhaṃ 3- pahāya sāsane pabbaji. Tassa bhagavā ajjhāsayaṃ olokento 4-
aṭṭhikasaññākammaṭṭhānaṃ adāsi. So taṃ gahetvā bhaggesu viharati suṃsumāragire 5-
bhesakaḷāvane, athassa tasmiṃ vane adhivaṭṭhā devatā ussāhajananatthaṃ "bhāvanāphalaṃ 6-
na cirasseva hatthagataṃ karissatī"ti 7- imamatthaṃ aññāpadesena vibhāventī:-
       8- "ahu buddhassa dāyādo     bhikkhu bhesakaḷāvane
           kevalaṃ aṭṭhisaññāya       aphari paṭhaviṃ imaṃ
           maññehaṃ kāmarāgaṃ so     khippameva pahīyatī"ti
gāthaṃ abhāsi. 8-
      [18] Tattha ahūti hoti, vattamānatthe hi idaṃ atītakālavacanaṃ. Buddhassāti
sabbaññubuddhassa. Dāyādoti dhammadāyādo navavidhassa lokuttaradhammadāyassa 9-
attano sammāpaṭipattiyā ādāyako gaṇhanako. Athavā ahūti ahosi. Evaṃnāmassa
buddhassa dāyādabhāve koci nibandho idāneva bhavissatīti adhippāyo. Tenāha "maññehaṃ
kāmarāgaṃ so, khippameva pahīyatī"ti. 10- Bhesakaḷāvaneti bhesakena nāma yakkhena labhitattā
pariggahitattā, bhesakaḷānaṃ vā kaḷādīnaṃ 11- bahulatāya "bhesakaḷāvanan"ti laddhanāme araññe.
Tassa bhikkhuno buddhassa dāyādabhāve kāraṇaṃ 12- vadanto "kevalaṃ aṭṭhisaññāya, 13-
apharī paṭhaviṃ iman"ti āha. Tattha kevalanti sakalaṃ anavasesaṃ.
@Footnote: 1 cha.Ma. siṅgālako  2 cha.Ma. akāsi  3 cha.Ma. gharabandhanaṃ  4 Sī., Ma. oloketvā
@5 cha.Ma. susumāragire  6 Ma. bhāvanābalaṃ 7 Sī. karissāmīti
@8-8 cha.Ma. "ahu buddhassa dāyādo"ti gāthaṃ abhāsi, ka....āha  9 Sī....dhammadāyādassa
@10 cha.Ma. vahissatīti 11 cha.Ma. kaṭṭhādīnaṃ 12 Sī. dāyādabhāvakāraṇaṃ 13 Sī. aṭṭhikasaññāya

---------------------------------------------------------------------------------------------
page107.
Aṭṭhisaññāyāti aṭṭhikabhāvanāya. Apharīti "aṭṭhī"ti adhimuccanavasena patthari. Paṭhavinti
attabhāvapaṭhaviṃ. Attabhāvo hi idha "paṭhavī"ti vutto "ko imaṃ paṭhaviṃ vijessatī"ti- 1-
ādīsu viya. Maññehanti maññe ahaṃ. "maññāhan"tipi pāṭho. Soti so
bhikkhu. Khippameva na carisseva kāmarāgaṃ pahissati pajahissatīti maññe. Kasmā?
aṭṭhikasaññāya kāmarāgassa ujupaṭipakkhabhāvato. Idaṃ vuttaṃ hoti:- yo ekasmiṃ
padese laddhāya aṭṭhikasaññāya sakalaṃ attano sabbesaṃ vā attabhāvaṃ "aṭṭhī"tveva
pharitvā ṭhito, so bhikkhu taṃ aṭṭhikajhānaṃ pādakaṃ katvā vipassanto na cireneva
anāgāmimaggena kāmarāgaṃ, sabbaṃ vā kāmanaṭṭhena "kāmo ", rañjanaṭṭhena
"rāgo"ti ca laddhanāmaṃ taṇhaṃ aggamaggena pajahissatīti. Imaṃ gāthaṃ sutvā so
thero "ayaṃ devatā mayhaṃ ussāhajananatthaṃ evamāhā"ti appaṭivānaviriyaṃ adhiṭṭhāya
vipassanaṃ vaḍḍhetvā arahattaṃ pāpuṇi.   tena vuttaṃ apadāne 2-:-
          "sataraṃsī nāma bhagavā        sayambhū aparājito
           vivekā uṭṭhahitvāna 3-    gocarāyābhinikkhami.
           Phalahattho ahaṃ disvā 4-    upagacchiṃ narāsabhaṃ
           pasannacitto sumano        tālaphalamadāsahaṃ.
           Catunnavutito kappe        yaṃ phalaṃ adadiṃ tadā
           duggatiṃ nābhijānāmi        phaladānassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā tāya devatāya vuttavacanaṃ patimānento tameva gāthaṃ
udānavasena abhāsi. Tadevassa therassa aññābyākaraṇaṃ ahosīti.
               Siṅgālapitātheragāthāvaṇṇanā niṭṭhitā.
@Footnote: 1 cha.Ma. viccessati, khu.dhamMa. 25/44/24 pañcasatabhikkhuvatthu  2 khu.apa. 33/99/149
@  tālaphaliyattherāpadāna (syā)  3 pāli. vuṭṭhahitvāna  4 Sī. phalahattho taṃ disvāna

---------------------------------------------------------------------------------------------
page108.
                   156. 9. Kuḷattheragāthāvaṇṇanā 1-
      udakaṃ hi nayantīti āyasmato kuḷattherassa 2- gāthā. Kā uppatti?
      ayaṃ kira thero pubbepi vivaṭṭūpanissayaṃ 3- bahuṃ kusalaṃ upacinitvā adhikāra-
sampanno vipassiṃ bhagavantaṃ ākāse 4- gacchantaṃ disvā pasannamānaso nāḷikeraphalaṃ
dātukāmo aṭṭhāsi. 5- Satthā tassa cittaṃ ñatvā otaritvā paṭiggaṇhi. So ativiya
pasannacitto hutvā teneva saddhāpaṭilābhena satthāraṃ upasaṅkamitvā pabbajjaṃ yāci,
satthā aññataraṃ bhikkhuṃ āṇāpesi "imaṃ purisaṃ pabbājehī"ti. So pabbajitvā
laddhūpasampado samaṇadhammaṃ katvā tato cuto chapi buddhantarāni devamanussesu saṃsaranto
imasmiṃ buddhuppāde sāvatthiyaṃ brāhmaṇakule nibbatti. Kuḷotissa nāmaṃ ahosi.
So vayappatto sāsane laddhappasādo bhagavato santike pabbajitvā vikkhepabahulatāya
visesaṃ nibbattetuṃ nāsakkhi. Athekadivasaṃ gāmaṃ piṇḍāya pavisanto antarāmagge
bhūmiṃ khanitvā udakavāhakaṃ katvā icchiticchitaṭṭhāne 6- udakaṃ nente purise disvā
taṃ sallakkhetvā gāmaṃ paviṭṭho aññataraṃ usukāraṃ usudaṇḍakaṃ usuyante pakkhipitvā
akkhikoṭiyā oloketvā ujuṃ karontaṃ disvā tampi sallakkhetvā gacchanto purato
gantvā araneminābhiādike rathacakkāvayave tacchante tacchake disvā tampi
sallakkhetvā vihāraṃ pavisitvā katabhattakicco pattacīvaraṃ paṭisāmetvā divāvihāre
nisinno attanā 7- diṭṭhanimittāni upamābhāvena gahetvā attano cittadamane 8-
upanento "acetanaṃ udakampi manussā icchiticchitaṭṭhānaṃ nayanti, tathā acetanaṃ
vaṅkampi saradaṇḍaṃ 9- upāyena namento 10- ujuṃ karonti, tathā acetanaṃ
kaṭṭhakaḷiṅgarādiṃ tacchakā nemiādivasena vaṅkaṃ ujuñca karonti. Atha kasmā ahaṃ
sakacittaṃ ujuṃ na karissāmī"ti cintetvā vipassanaṃ paṭṭhapetvā ghaṭento vāyamanto
na cirasseva
@Footnote: 1 cha.Ma. kulatthera... evamuparipi    2 Sī. kuṇḍalattherassa. evamuparipi
@3 Sī. theropi vivaṭṭūpanissayaṃ        4 Sī., Ma. ākāsena     5 ka. adāsi
@6 Sī. icchitaṭṭhānena        7 sī, Ma. attano        8 Ma. cittaṃ damanena
@9 Sī. vaṅkamidaṃ saradaṇḍakaṃ     10 Ma. damento

---------------------------------------------------------------------------------------------
page109.
Arahattaṃ pāpuṇi. Tena vuttaṃ apadāne 1- :-
          "nagare bandhumatiyā         ārāmiko ahaṃ tadā
           addasaṃ virajaṃ buddhaṃ         gacchantaṃ anilañjase.
           Nāḷikeraphalaṃ gayha 2-      buddhaseṭṭhassadāsahaṃ
           ākāse ṭhitako 3- santo  paṭiggaṇhi mahāyaso.
           Vittisañjanano mayhaṃ        diṭṭhadhammasukhāvaho
           phalaṃ buddhassa datvāna       vippasannena cetasā.
           Adhigacchiṃ tadā pītiṃ         vipulañca sukhuttamaṃ 4-
           uppajjateva ratanaṃ         nibbattassa tahiṃ tahiṃ.
           Ekanavutito kappe        yaṃ phalaṃ adadiṃ tadā
           duggatiṃ nābhijānāmi        phaladānassidaṃ phalaṃ.
           Dibbacakkhu visuddhaṃ me       samādhikusalo ahaṃ
           abhiññāpāramippatto       phaladānassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Evaṃ yāni nimittāni aṅkuse katvā vipassanaṃ vaḍḍhetvā arahattaṃ pāpuṇi,
tehi saddhiṃ attano cittadamanaṃ saṃsanditvā aññaṃ byākaronto:-
            5- "udakaṃ hi nayanti nettikā
                usukārā namayanti tejanaṃ
                dāruṃ namayanti tacchakā
                attānaṃ damayanti subbatā"ti
gāthaṃ abhāsi. 5-
@Footnote: 1 khu.apa. 33/57/81 labujaphaladāyakattherāpadāna  2 pāli. labujaphalamādāya
@3 pāli. ākāseva ṭhito                   4 pāli. vipulaṃ sukhamuttamaṃ
@5-5 cha.Ma. "udakaṃ hi nayanti nettikā"tigāthaṃ abhāsi

---------------------------------------------------------------------------------------------
page110.
      [19] Tattha udakaṃ hīti hisaddo nipātamattaṃ. Nayantīti paṭhaviyā taṃ
taṃ thalaṭṭhānaṃ khanitvā ninnaṭṭhānaṃ pūretvā mātikaṃ vā katvā rukkhadoṇiṃ 1- vā
ṭhapetvā attano icchiticchitaṭṭhānaṃ nenti. Tathā te nentīti nettikā. Tejananti
kaṇḍaṃ. Idaṃ vuttaṃ hoti:- nettikā attano ruciyā icchiticchitaṭṭhānaṃ udakaṃ
nayanti, usukārāpi tāpetvā tejanaṃ namayanti 2- ujuṃ  karonti. Namanavasena 3-
tacchakā nemiādīnaṃ atthāya tacchantā dāruṃ namayanti attano ruciyā
ujuṃ vā vaṅkaṃ vā karonti. 4- Evaṃ ettakaṃ ārammaṇaṃ katvā subbatā yathāsamādinnena
sīlādinā sundaravatā dhīrā sotāpattimaggādīni uppādentā attānaṃ damayanti, 5-
arahattaṃ pana pattesu ekadantā 6- nāma hontīti.
                     Kuḷattheragāthāvaṇṇanā niṭṭhitā.
                          -------------
                    157. 10. Ajitattheragāthāvaṇṇanā
      maraṇe me bhayaṃ natthīti āyasmato ajitattherassa gāthā. Kā uppatti?
      so kira ekanavute kappe vipassiṃ bhagavantaṃ passitvā pasannacitto kapitthaphalaṃ 7-
adāsi. Tato parampi taṃ taṃ puññaṃ katvā devamanussesu saṃsaranto imasmiṃ kappe
anuppanneeva amhākaṃ satthari sāvatthiyaṃ mahākosalarañño aggāsaniyassa
brāhmaṇassa putto hutvā nibbatti. Tassa ajitoti nāmaṃ ahosi. Tasmiṃ ca
samaye sāvatthivāsī bāvarī nāma brāhmaṇo tīhi mahāpurisalakkhaṇehi samannāgato
tiṇṇaṃ vedānaṃ pāragū sāvatthito nikkhamitvā tāpasapabbajjaṃ pabbajitvā
@Footnote: 1 Sī. rukkhadoṇiyo   2 Ma. damayanti  3 Ma. damanavasena  4 Sī. ujukaṃ vā karonti
@5 cha.Ma. damenti   6 cha.Ma. ekantadantā  7 ka. kapiṭṭha... evamuparipi

---------------------------------------------------------------------------------------------
page111.
Godhāvārītīre kapitthārāme 1- vasati. Atha ajito tassa santike pabbajito atthakāmāya
devatāya coditena bāvarinā satthu santikaṃ pesito tissametteyyādīhi saddhiṃ bhagavantaṃ
upasaṅkamitvā manasāva pañhe pucchitvā tesu vissajjitesu pasannacitto satthu
santike pabbajitvā kammaṭṭhānaṃ gahetvā vipassanaṃ vaḍḍhetvā arahattaṃ pāpuṇi.
Tena vuttaṃ apadāne 2-:-
          "suvaṇṇavaṇṇaṃ sambuddhaṃ        āhutīnaṃ paṭiggahaṃ
           rathiyaṃ paṭipajjantaṃ          kapitthaṃ adadiṃ phalaṃ.
           Ekanavutito kappe        yaṃ phalaṃ adadiṃ tadā
           duggatiṃ nābhijānāmi        phaladānassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
Arahattaṃ pana patto sīhanādaṃ nadanto:-
       3- "maraṇe me bhayaṃ natthi       nikanti natthi jīvite
           sandehaṃ nikkhipissāmi       sampajāno patissato"ti
gāthaṃ abhāsi. 3-
      [20] Tattha maraṇeti maraṇanimittaṃ maraṇahetu. Meti mayhaṃ, bhayaṃ natthi
ucchinnabhavamūlatāya parikkhīṇajātikattā. Anucchinnabhavamūlānaṃ hi "kīdisī nu kho mayhaṃ
āyatiṃ uppattī"ti 4- maraṇato bhayaṃ bhaveyya. Nikantīti apekkhā taṇhā, sā natthi
jīvite suparimadditasaṅkhāratāya 5- upādānakkhandhānaṃ dukkhāsārakādibhāvena 6- suṭṭhu
upaṭṭhahanato. Evaṃbhūto cāhaṃ sandehaṃ sarīraṃ, sakaṃ vā dehaṃ dehasaṅkhātaṃ dukkhabhāraṃ
nikkhipissāmi chaḍḍessāmi, nikkhipanto ca "iminā sarīrakena sādhetabbaṃ sādhitaṃ,
@Footnote: 1 Sī. kapitthatitthārāme   2 khu.apa. 33/102/153 kapiṭṭhaphaladāyakattherāpadāna
@3-3 cha.Ma. "maraṇe me bhayaṃ natthī"ti gāthaṃ abhāsi  4 Ma. upapattīti    5 Sī.
@sā natthīti. jīvite hi suparimadditasaṅkhārasaṅkhātānaṃ  6 Ma. dkkhabhārakhādakādibhāvena

---------------------------------------------------------------------------------------------
page112.
Idāni taṃ ekaṃsena chaḍḍanīyamevā"ti paññāvepullappattiyā sampajāno sati-
vepullappattiyā patissato nikkhipissāmīti. Imaṃ pana gāthaṃ vatvā thero jhānaṃ
samāpajjitvā tadanantaraṃ parinibbāyīti.
                     Ajitattheragāthāvaṇṇanā niṭṭhitā.
                     Paramatdīpaniyā theragāthāvaṇṇanāya
                       dutiyavaggavaṇṇanā niṭṭhitā.
                          -------------

---------------------------------------------------------------------------------------------
page113.
                            3. Tatiyavagga
                   158. 1. Nigrodhattheragāthāvaṇṇanā
      nāhaṃ bhayassa bhāyāmīti āyasmato nigrodhattherassa gāthā. Tasasa 1- kā
uppatti?
      ayaṃ kira ito aṭṭhārase kappasate brāhmaṇamahāsālakule nibbattitvā 2-
vayappatto kāmesu ādīnavaṃ nekkhamme ca ānisaṃsaṃ disvā gharabandhanaṃ pahāya
araññāyatanaṃ pavisitvā aññatarasmiṃ 3- sālavane paṇṇasālaṃ katvā tāpasapabbajjaṃ
pabbajitvā vanamūlaphalāhāro vasati. Tena samayena piyadassī nāma sammāsambuddho
loke uppajjitvā sadevakassa lokassa dhammāmatavasena 4- kilesasantāpaṃ nibbāpento
ekadivasaṃ tāpase anukampāya taṃ sālavanaṃ pavisitvā nisīditvā 5- nirodhasamāpattiṃ
samāpanno. Tāpaso vanamūlaphalatthāya gacchanto bhagavantaṃ disvā pasannamānaso
pupphitasāladaṇḍasākhāyo gahetvā sākhāmaṇḍapaṃ 6- katvā taṃ sabbatthakameva sāla-
pupphehi sañchādetvā bhagavantaṃ vanditvā pītisomanassavaseneva 7- āhāratthāyapi
agantvā namassamāno aṭṭhāsi. Satthā nirodhato vuṭṭhāya tassa anukampāya
"bhikkhusaṃgho āgacchatū"ti cintesi "bhikkhusaṃghepi cittaṃ pasādessatī"ti. Tāvadeva
bhikkhusaṃgho āgato. So bhikkhusaṃghaṃpi disvā pasannamānaso vanditvā añjaliṃ paggayha
aṭṭhāsi. Satthā sitaṃ 8- pātukaraṇāpadesena tassa bhāginīsampattiṃ 9- pakāsento dhammaṃ
kathetvā pakkāmi saddhiṃ bhikkhusaṃghena. So tena puññakammena devamanussesuyeva
saṃsaranto vivaṭṭūpanissayaṃ bahuṃ kusalaṃ upacinitvā imasmiṃ buddhuppāde sāvatthiyaṃ
@Footnote: 1 cha.Ma. ayaṃ pāṭho na dissati  2 Sī., Ma. nibbatto  3 ka. araññasmiṃ
@4 cha.Ma....vassena   5 cha.Ma. ayaṃ pāṭho na dissati  6 cha.Ma. sālamaṇḍapaṃ
@7 Sī. pītisomanasseneva  8 cha.Ma. sitassa  9 cha.Ma. bhāviniṃ sampattiṃ

---------------------------------------------------------------------------------------------
page114.
Brāhmaṇamahāsālakule nibbatti, nigrodhotissa nāmaṃ ahosi. So jetavana-
paṭiggahaṇadivase buddhānubhāvadassanena sañjātapasādo pabbajitvā vipassanaṃ
ārabhitvā na cireneva 1- chaḷabhiñño ahosi. Tena vuttaṃ apadāne 2-:-
          "ajjhogahetvā 3- sālavanaṃ     sukato assamo mama
           sālapupphehi sañchanno         vasāmi pavane 4- tadā.
           Piyadassī tu 5- bhagavā         sayambhū aggapuggalo
           vivekakāmo sambuddho         sālavanamupāgami.
           Assamā abhinikkhamma           pavanaṃ agamāsahaṃ
           mūlaphalaṃ 6- gavesanto         āhiṇḍāmi vane tadā.
           Tatthaddasāsiṃ sambuddhaṃ          piyadassiṃ mahāyasaṃ 7-
           sunisinnaṃ samāpannaṃ            virocantaṃ mahāvane.
           Catudaṇḍe ṭhapetvāna          buddhassa uparī ahaṃ
           maṇḍapaṃ sukataṃ katvā           sālapupphehi chādayiṃ.
           Sattāhaṃ dhārayitvāna          maṇḍapaṃ sālachāditaṃ
           tattha cittaṃ pasādetvā        buddhaseṭṭhamavandahaṃ.
           Bhagavā tamhi samaye           vuṭṭhahitvā samādhito
           yugamattaṃ pekkhamāno          nisīdi purisuttamo.
           Sāvako varuṇo nāma          piyadassissa satthuno
           vasīsatasahassehi              upagañchi 8- vināyakaṃ.
           Piyadassī tu bhagavā            lokajeṭṭho narāsabho
           bhikkhusaṃghe nisīditvā           sitaṃ pātukarī jino.
@Footnote: 1 cha.Ma. na cirasseva   2 khu.apa. 33/80/120 sālamaṇḍapiyattherāpadāna (syā)
@3 cha.Ma. ajjhogāhetvā   4 cha.Ma. vipine   5 cha.Ma. ca. evamuparipi
@6 Sī. phalāphalaṃ    7 Sī. mahāmuniṃ     8 cha.Ma. upagacchi

---------------------------------------------------------------------------------------------
page115.
           Anuruddho upaṭṭhāko          piyadassissa satthuno
           ekaṃsaṃ cīvaraṃ katvā           apucchittha mahāmuniṃ.
           Ko nu kho bhagavā hetu        sitakammassa satthuno
           kāraṇe vijjamānamhi          satthā pātukare sitaṃ.
           Sattāhaṃ pupphachadanaṃ 1-         yo me dhāresi māṇavo
           tassa kammaṃ saritvāna          sitaṃ pātukariṃ ahaṃ.
           Anokāsaṃ 2- na passāmi       yantaṃ 3- puññaṃ vipaccati 4-
           devaloke manusse vā        okāsova na sammati.
           Devaloke vasantassa          puññakammasamaṅgino
           yāvatā parisā 5- tassa       sālacchannā bhavissati.
           Tattha dibbehi naccehi         gītehi vāditehi ca
           ramissati sadā santo          puññakammasamāhito.
           Yāvatā parisā tassa          gandhagandhī 6- bhavissati
           sālassa pupphavasso ca         pavassissati tāvade.
           Tato cutoyaṃ manujo           mānusaṃ āgamissati
           idhāpi sālacchadanaṃ            sabbakālaṃ dharissati.
           Idha naccañca gītañca           sammatāḷasamāhitaṃ
           parivāressanti maṃ niccaṃ        buddhapūjāyidaṃ phalaṃ.
           Uggacchante ca suriye         sālavassampavassati 7-
           puññakammena saṃyuttaṃ           vassati 8- sabbakālikaṃ.
           Aṭṭhārase kappasate          okkākakulasambhavo
           gotamo nāma nāmena         satthā loke bhavissati.
@Footnote: 1 cha.Ma. sālacchadanaṃ   2 Sī. okāsahaṃ  3 cha.Ma. yattha  4 Ma. vipaccatha
@5 Sī., Ma. pharitā  6 Sī. gandhagandhā  7 cha.Ma. pavassate  8 cha.Ma. vassate

---------------------------------------------------------------------------------------------
page116.
           Tassa dhammesu dāyādo 1-     oraso dhammanimmito
           sabbāsave pariññāya          nibbāyissatināsavo.
           Dhammaṃ abhisamentassa           sālacchadanaṃ 2- bhavissati
           citake jhāyamānassa           chadanaṃ tattha 3- hessati.
           Vipākaṃ kittayitvāna 4-        piyadassī mahāmuni
           parisāya dhammaṃ desesi         tappento dhammavuṭṭhiyā.
           Tiṃsakappāni devesu           devarajjamakārayiṃ
           saṭṭhī ca sattakkhattuñca         cakkavattī ahosahaṃ.
           Devalokā idhāgantvā        labhāmi vipulaṃ sukhaṃ
           idhāpi sālacchadanaṃ            maṇḍapassa idaṃ phalaṃ.
           Ayaṃ pacchimako mayhaṃ           carimo vattate bhavo
           idhāpi sālacchadanaṃ            hessati sabbakālikaṃ.
           Mahāmuniṃ tosayitvā           gotamaṃ sakyapuṅgavaṃ
           pattomhi acalaṃ ṭhānaṃ          hitvā jayaparājayaṃ.
           Aṭṭhārase kappasate          yaṃ buddhamabhipūjayiṃ 5-
           duggatiṃ nābhijānāmi           buddhapūjāyidaṃ phalaṃ.
           Kilesā jhāpitā mayhaṃ         bhavā sabbe samūhatā
           nāgova bandhanaṃ chetvā        viharāmi anāsavo.
           Svāgataṃ vata me āsi         mama buddhassa santike 6-
           tisso vijjā anuppattā       kataṃ buddhassa sāsanaṃ.
           Paṭisambhidā catasso           vimokkhāpi ca aṭṭhime
           chaḷabhiññā sacchikatā           kataṃ buddhassa sāsanan"ti.
@Footnote: 1 cha.Ma. dhamme sudāyādo  2 cha.Ma. sālacchannaṃ   3 Sī. tassa
@4 Sī. kathayitvāna  5 Sī. yaṃ sambuddha......   6 cha.Ma. buddhaseṭṭhassa santike

---------------------------------------------------------------------------------------------
page117.
      Evaṃ pana chaḷabhiñño hutvā phalasukhena vītināmento sāsanassa niyyānikabhāva-
vibhāvanatthaṃ 1- aññābyākaraṇavasena:-
       2- "nāhaṃ bhayassa bhāyāmi       satthā no amatassa kovido
           yattha bhayaṃ nāvatiṭṭhati       tena maggena vajanti bhikkhavo"ti
gāthaṃ abhāsi. 2-
      [21] Tattha bhāyanti etasmāti bhayaṃ, jātijarādi. Bhayassāti nissakke
sāmivacanaṃ, bhayato bhāyitabbanimittaṃ jātijarāmaraṇādinā hetunā nāhaṃ bhāyāmīti
attho. Tattha kāraṇamāha "satthā no amatassa kovido"ti. Amhākaṃ satthā
amate kusalo veneyyānaṃ amatadāne cheko. 3- Yattha bhayaṃ nāvatiṭṭhatīti yasmiṃ
nibbāne yathāvuttaṃ bhayaṃ na tiṭṭhati okāsaṃ na labhati. Tenāti tato 4- nibbānato.
Vajantīti abhayaṭṭhānameva gacchanti. Nibbānaṃ hi abhayaṭṭhānaṃ nāma. Kena pana
vajantīti 5- āha. "maggena vajanti bhikkhavo"ti, aṭṭhaṅgikena ariyamaggena satthu
ovādakārakā 6- bhikkhū saṃsāre bhayassa ikkhanakāti 7- attho. Yatthāti vāyaṃ nimittaṃ
yassa ariyamaggassa adhigamahetu attānuvādādikaṃ pañcavīsatividhaṃpi bhayaṃ nāvatiṭṭhati
patiṭṭhaṃ na labhati, tena ariyamaggena vajanti abhayaṭṭhānaṃ satthu sāsane bhikkhū,
tena maggena ahaṃpi gato, tasmā nāhaṃ bhayassa bhāyāmīti thero aññaṃ byākāsi.
                    Nigrodhattheragāthāvaṇṇanā niṭṭhitā.
                         --------------
@Footnote: 1 Sī. niyyānikabhāvadassanatthaṃ   2-2 cha.Ma. "nāhaṃ bhayassa bhāyāmī"ti gāthaṃ abhāsi
@3 Sī. kovido     4 Sī. tatova      5 Sī. abhayaṭṭhānaṃ,tena pavajantīti
@6 cha.Ma. ovādakaraṇā, Ma....kāraṇā  7 Ma. bhayaṃ ikkhanakoti

---------------------------------------------------------------------------------------------
page118.
                    159. 2. Cittakattheragāthāvaṇṇanā
      nīlāsugīvāti āyasmato cittakattherassa gāthā. Kā uppatti?
      so kira padumuttarabuddhakālato 1- paṭṭhāya vivaṭṭūpanissayaṃ kusalaṃ ācinanto ito
ekanavute kappe manussayoniyaṃ nibbattitvā viññutaṃ patto vipassiṃ bhagavantaṃ
passitvā pasannamānaso pupphehi pūjaṃ katvā vanditvā "santadhammena nāma ettha
bhavitabban"ti satthari nibbāne ca adhimucci. So tena puññakammena tato cuto
tāvatiṃsabhavane 2- nibbatto aparāparaṃ puññāni katvā devamanussesu saṃsaranto imasmiṃ
buddhuppāde rājagahe vibhavasampannassa brāhmaṇassa putto hutvā nibbatti cittako
nāma nāmena. So bhagavati rājagahaṃ gantvā veḷuvane viharante satthāraṃ upasaṅkamitvā
dhammaṃ sutvā paṭiladdhasaddho pabbajitvā cariyānukūlaṃ kammaṭṭhānaṃ gahetvā araññāyatanaṃ
pavisitvā bhāvanānuyutto jhānaṃ 3- nibbattetvā jhānapādakaṃ vipassanaṃ vaḍḍhetvā
na cireneva arahattaṃ pāpuṇi. Tena vuttaṃ apadāne 4-:-
          "kaṇikāraṃva jotantaṃ       nisinnaṃ pabbatantare
           addasaṃ virajaṃ buddhaṃ       vipassiṃ lokanāyakaṃ.
           Tīṇi kiṅkaṇipupphāni       paggayha abhiropayiṃ
           sambuddhaṃ abhipūjetvā     gacchāmi dakkhiṇāmukho.
           Tena kammena sukatena    cetanāpaṇidhīhi ca
           jahitvā mānusaṃ dehaṃ     tāvatiṃsaṃ agacchahaṃ. 5-
           Ekanavute ito kappe   yaṃ buddha 6- mabhipūjayiṃ
           duggatiṃ nābhijānāmi      buddhapūjāyidaṃ phalaṃ.
@Footnote: 1 Sī. padumuttarassa bhagavato kālato   2 Sī. tāvatiṃsesu    3 Sī. jhānāni
@4 khu.apa. 33/81/125 tīṇikiṃkaṇipupphiyattherāpadāna (syā)
@5 pāli. agañchahaṃ                6 Ma.sambuddha....

---------------------------------------------------------------------------------------------
page119.
         Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patavā satthāraṃ vandituṃ rājagahaṃ upagato tattha bhikkhūhi "kiṃ
āvuso araññe appamatto vihāsī"ti puṭṭho attano appamādavihāranivedanena
aññaṃ byākaronto:-
       1- "nīlāsugīvā sikhino       morā kāraviyaṃ abhinadanti
           te sītavātakalitā       suttaṃ jhānaṃ nibodhentī"ti
gāthaṃ abhāsi. 1-
       [22] Tattha nīlāsugīvāti nīlasugīvā, gāthāsukhatthañcettha 2- dīgho kato,
rājivantatāya sundarāya gīvāya samannāgatoti attho. Te yebhuyyena ca nīlavaṇṇatāya
nīlā. Sobhaṇakaṇṭhatāya sugīvā. Sikhinoti matthake jātāya sikhāya sassirikabhāvena sikhino.
Morāti mayūRā. Kāraviyanti 3- kārambarukkhe. Kārambhiyanti vā 4- tassa vanassa
nāmaṃ. Tasmā kārambhiyanti kārambhanāmake 5- vaneti attho. Abhinadantīti pāvussakāle
meghagajjitaṃ sutvā kekāsaddaṃ karontā utusampadāsiddhena sarena haṃsādike
abhibhavantā viya nadanti. Teti te moRā. Sītavātakalitāti 6- sītena meghavātena
sañjātakīḷitā madhuravassitaṃ vassantā. Suttanti bhattasammadavinodanatthaṃ sayitaṃ,
kāyakilamathapaṭipassambhanāya vā anuññātavelāyaṃ supantaṃ. Jhānanti 7- samathavipassanā-
jhānehi jhāyanasīlaṃ bhāvanānuyuttaṃ. Nibodhentīti pabodhenti. "imepi nāma niddaṃ
anupagantvā jāgarantā attanā kattabbaṃ karonti, kimaṅgaṃ panāhan"ti evaṃ
sampajaññuppādanena sayanato vuṭṭhāpentīti adhippāyo.
                    Cittakattheragāthāvaṇṇanā niṭṭhitā.
@Footnote: 1-1 cha.Ma. "nīlāsugīvā"ti gāthaṃ abhāsi   2 cha.Ma....hettha   3 i. kāraṃviyaṃ,
@cha.Ma. kārambhiyaṃ. evamuparipi   4 Sī. kāraṃviyanti kāraṃvarukkho, kāraṃvīti vā
@5 Sī. kāraṃviyanti kāravināmake   6 cha.Ma. sītavātakīḷitāti   7 cha.Ma. jhāyanti

---------------------------------------------------------------------------------------------
page120.
                   160. 3. Gosālattheragāthāvaṇṇanā
      ahaṃ kho veḷugumbasminti āyasmato gosālattherassa 1- gāthā. Kā uppatti?
      sopi 2- purimabuddhesu katādhikāro tattha tattha vivaṭṭūpanissayaṃ kusalaṃ ācinanto
ito ekanavute kappe aññatarasmiṃ pabbate rukkhasākhāyaṃ olambamānaṃ paccekabuddhassa
paṃsukūlacīvaraṃ disvā "arahaddhajo 3- vatāyan"ti pasannacitto pupphehi pūjesi.
So tena puññakammena tāvatiṃsabhavane nibbatto. Tato paṭṭhāya devamanussesuyeva
saṃsaranto imasmiṃ buddhuppāde magadharaṭṭhe ibbhakule 4- nibbatto gosālo 5- nāma
nāmena. Soṇena pana koṭikaṇṇena 6- kataparicayattā tassa pabbajitabhāvaṃ sutvā
"sopi nāma mahāvibhavo pabbajissati, kimaṅgaṃ panāhan"ti sañjātasaṃvego bhagavato
santike pabbajitvā cariyānukūlaṃ kammaṭṭhānaṃ gahetvā sappāyaṃ vasanaṭṭhānaṃ 7-
gavesanto attano jātagāmassa avidūre ekasmiṃ sānupabbate vihāsi. Tassa mātā
divase divase bhikkhaṃ deti. Athekadivasaṃ gāmaṃ piṇḍāya paviṭṭhassa mātā madhusakkharā-
bhisaṅkhataṃ pāyāsaṃ adāsi. So taṃ gahetvā tassa pabbatassa chāyāyaṃ 8- aññatarassa
veḷugumbassa mūle nisīditvā paribhuñjitvā dhovita 9- pattapāṇī vipassanaṃ
ārabhi. Bhojanasappāyalābhena kāyacittānaṃ kallatāya samāhito udayabbayañāṇādike
tikkhe sūre vahante appakasireneva vipassanaṃ ussukkāpetvā maggapaṭipāṭiyā bhāvanaṃ
matthakaṃ pāpento saha paṭisambhidāhi arahattaṃ sacchākāsi. Tena vuttaṃ apadāne 10- :-
          "himavantassa avidūre      udaṅgaṇo 11- nāma pabbato
           tatthaddasaṃ paṃsukūlaṃ        dumaggamhi vilambitaṃ. 12-
           Tīṇi kiṅkaṇipupphāni       ocinitvānahaṃ tadā
           haṭṭho pahaṭṭhena cittena  paṃsukūlaṃ apūjayiṃ.
@Footnote: 1 Ma. gopālattherassa   2 Sī. so kira   3 Ma. arahattadhajo   4 Sī. iddhe kule
@5 Ma. gopālo  6 Sī. so pana koṭikaṇṇena  7 Sī.sappāyasenāsanaṃ  8 Ma. upacchāyāyaṃ
@9 Sī. dhota...  10 khu.apa. 33/82/126 paṃsukūlapūjakattherāpadāna (syā)
@11 pāli. udabbalo, Sī. urago   12 Ma. vilaggitaṃ

---------------------------------------------------------------------------------------------
page121.
           Tena kammena sukatena       cetanāpaṇidhīhi ca
           jahitvā mānusaṃ dehaṃ        tāvatiṃsaṃ agacchahaṃ.
           Ekanavute ito kappe      yaṃ kammamakariṃ tadā
           duggatiṃ nābhijānāmi         pūjitvā arahaddhajaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana adhigantvā diṭṭhadhammasukhavihāratthaṃ pabbatasānumeva gantukāmo
attano paṭipattiṃ pavedento:-
       1- "ahaṃ kho veḷugumbasmiṃ        bhutvāna madhupāyasaṃ
           padakkhiṇaṃ sammasanto         khandhānaṃ udayabbayaṃ
           sānuṃ paṭigamissāmi         vivekamanubrūhayan"ti
gāthaṃ abhāsi. 1-
      [23] Tattha veḷugumbasminti veḷugacchassa samīpe, tassa chāyāyaṃ. Bhutvāna
madhupāyasanti madhupasittapāyāsaṃ 2- bhuñjitvā. Padakkhiṇanti padakkhiṇaggāhena,
satthu ovādassa sammā sampaṭicchanenāti attho. Sammasanto khandhānaṃ
udayabbayanti pañcannaṃ upādānakkhandhānaṃ udayabbayañca vipassanto, yadipi idāni 3-
katakicco, phalasamāpattiṃ  pana samāpajjituṃ vipassanaṃ paṭṭhapentoti adhippāyo.
Sānuṃ paṭigamissāmīti pubbe mayā vutthapabbatasānumeva uddissa gacchissāmi.
Vivekamanubrūhayanti paṭipassaddhivivekaṃ phalasamāpattikāyavivekañca paribrūhayanto, tassa
vā paribrūhanahetu gamissāmīti. Evaṃ pana vatvā thero tattheva gato. Ayameva
ca imassa therassa aññābyākaraṇagāthā ahosi.
                    Gosālattheragāthāvaṇṇanā niṭṭhitā.
@Footnote: 1-1 cha.Ma."ahaṃ kho veḷugumbasmin"ti gāthaṃ abhāsi
@2 Ma. madhusittapāyāsaṃ           3 Ma. idhāpi

---------------------------------------------------------------------------------------------
page122.
                    161. 4. Sugandhattheragāthāvaṇṇanā
      anuvassiko pabbajitoti āyasmato sugandhattherassa gāthā. Kā uppatti?
      so kira ito dvānavute kappe tissassa nāma sammāsambuddhassa kāle
manussayoniyaṃ nibbattitvā viññutaṃ patto migabyadhanena 1- araññe vicarati. 2-
Satthā tassa anukampāya padavalañjaṃ dassetvā gato. So satthu padacetiyāni disvā
purimabuddhesu katādhikāratāya "sadevake loke aggapuggalassa imāni padānī"ti
pītisomanassajāto koraṇḍakapupphāni 3- gahetvā pūjaṃ katvā cittaṃ pasādesi. So
tena puññakammena devaloke nibbattitvā tato cuto aparāparaṃ puññāni katvā
devamanussesu saṃsaranto kassapassa bhagavato kāle kuṭumbiko hutvā satthu bhikkhusaṃghassa
ca mahādānaṃ pavattetvā gandhakuṭiṃ mahagghagositacandanaṃ pisitvā 4- tena paribhaṇḍaṃ
katvā patthanaṃ paṭṭhapesi "nibbattanibbattaṭṭhāne mayhaṃ sarīraṃ evaṃsugandhaṃ hotū"ti.
Evaṃ aññānipi tattha tattha bhave bahūni puññakammāni 5- katvā sugatīsueva
parivattamāno imasmiṃ buddhuppāde sāvatthiyaṃ vibhavasampannassa brāhmaṇassa gehe
nibbatti. Nibbattassa ca tassa mātukucchigatakālato paṭṭhāya mātusarīraṃ  sakalampi
gehaṃ surabhigandhaṃ vāyati. Jātadivase pana visesato paramasugandhaṃ sāmantagehesupi
vāyateva. Tassa mātāpitaro "amhākaṃ putto attanāva attano nāmaṃ gahetvā
āgato"ti sugandhotveva nāmaṃ akaṃsu. So anupubbena vayappatto mahāselattheraṃ
disvā tassa santike dhammaṃ sutvā pabbajitvā vipassanāya kammaṃ karonto
sattāhabbhantareeva arahattaṃ pāpuṇi. Tena vuttaṃ apadāne 6-:-
@Footnote: 1 poṭṭhakesu byasanenāti ayaṃ pāṭho dissati   2 Sī. viharati   3 Sī. kuraṇḍaka...
@4 Sī. piṃsitvā  5 poṭṭhakesu puññānīti ayaṃ pāṭho dissati  6 khu.apa. 33/83/127
@  koraṇḍapupphiyattherāpadāna (syā)

---------------------------------------------------------------------------------------------
page123.
          "vanakammiko pure āsiṃ       pitumātumatenahaṃ 1-
           pasumārena jīvāmi          kusalaṃ me na vijjati.
           Mama āsayasāmantā         tisso lokagganāyako
           padāni tīṇi dassesi         anukampāya cakkhumā.
           Akkante ca pade disvā     tissanāmassa satthuno
           haṭṭho haṭṭhena cittena 2-   pade cittaṃ pasādayiṃ.
           Koraṇḍaṃ pupphitaṃ disvā       pādapaṃ dharaṇīruhaṃ
           sakosakaṃ gahetvāna         padaseṭṭhaṃ apūjayiṃ.
           Tena kammena sukatena       cetanāpaṇidhīhi ca
           jahitvā mānusaṃ dehaṃ        tāvatiṃsaṃ agacchahaṃ.
           Yaṃ yaṃ yo nupapajjāmi        devattaṃ atha mānusaṃ
           koraṇḍakachavī homi          suppabhāso bhavāmahaṃ.
           Dvenavute ito kappe      yaṃ kammamakariṃ tadā
           duggatiṃ nābhijānāmi         padapūjāyidaṃ 3- phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā aññaṃ byākaronto:-
       4- "anuvassiko pabbajito        passa dhammasudhammataṃ
           tisso vijjā anuppattā     kataṃ buddhassa sāsanan"ti
imaṃ gāthaṃ abhāsi. 4-
      [24] Tattha anuvassikoti anugato upagato vassaṃ anuvasso, anuvassova
@Footnote: 1 Sī. pitumātumaposahaṃ    2 Sī. haṭṭho pahaṭṭhacittohaṃ   3 Sī. pupphapūjāyidaṃ
@4-4 cha.Ma. "anuvassiko pabbajito"ti imaṃ gāthaṃ abhāsi

---------------------------------------------------------------------------------------------
page124.
Anuvassiko. Pabbajitoti pabbajjaṃ upagato, pabbajito hutvā upagatavassamatto 1-
ekavassikoti attho. Athavā anugataṃ pacchāgataṃ apagataṃ vassaṃ 2- anuvassaṃ, taṃ assa
atthīti anuvassiko. Yassa pabbajitassa vassaṃ aparipuṇṇatāya na gaṇanūpagataṃ, so
evaṃ vutto, tasmā avassikoti vuttaṃ hoti. Passa dhammasudhammatanti tava satthu
dhammassa sudhammabhāvaṃ svākkhātataṃ ekantaniyyānikataṃ passa, 3- yattha anuvassiko tuvaṃ
pabbajito. Pubbenivāsañāṇaṃ dibbacakkhuñāṇaṃ 3- āsavakkhayañāṇanti tisso vijjā
tayā anuppattā sacchikatā, tatoeva kataṃ buddhassa sāsanaṃ sammāsambuddhassa
sāsanaṃ anusiṭṭhi ovādo anusikkhitoti katakiccataṃ nissāya pītisomanassajāto
thero attānaṃ paraṃ viya katvā vadatīti.
                    Sugandhattheragāthāvaṇṇanā niṭṭhitā.
                         --------------
                    162. 5. Nandiyattheragāthāvaṇṇanā
      obhāsajātanti āyasmato nandiyattherassa gāthā. Kā uppatti?
      so kira padumuttarassa bhagavato kāle satthari parinibbute cetiye candanasārena
vedikaṃ kāretvā uḷāraṃ pūjāsakkāraṃ pavattesi. Tato paṭṭhāya ajjhāsayasampanno
hutvā tattha tattha vivaṭṭūpanissayaṃ bahuṃ puññakammaṃ ācinitvā devesu ca manussesu
ca saṃsaranto imasmiṃ buddhuppāde kapilavatthusmiṃ sakyarājakule nibbatti. Tassa
mātāpitaro nandiṃ janento jātoti nandiyoti nāmaṃ akaṃsu. So vayappatto
anuruddhādīsu satthu santike pabbajantesu sayampi pabbajitvā vipassanāya kammaṃ
@Footnote: 1 Sī. upagatavasso  2 Sī. anupacchatogataṃ vassaṃ, Ma. anugataṃ vassaṃ
@3-3 Sī. yattha anuvassikenevaṃ pabbajjāto pubbenivāsañāṇaṃ   4 Sī. kapilavatthunagare

---------------------------------------------------------------------------------------------
page125.
Karonto katādhikāratāya na cirasseva arahattaṃ pāpuṇi. Tena vuttaṃ apadāne 1-:-
          "padumuttaro nāma jino       lokajeṭṭho narāsabho
           jalitvā aggikkhandhova       sambuddho parinibbuto.
           Nibbute ca mahāvīre        thūpo vitthāriko ahu
           thūpadattaṃ 2- upaṭṭhenti      dhātugehavaruttame.
           Pasannacitto sumano         akaṃ candanavedikaṃ
           dīyati dhūpagandho ca 3-       thūpānucchavikaṃ 4- tadā.
           Bhave nibbattamānamhi        devatte atha mānuse
           omattaṃ 5- me na passāmi   pubbakammassidaṃ phalaṃ.
           Pañcadasakappasate           ito aṭṭha janā ahuṃ
           sabbe samattanāmā te      cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā anuruddhattherādīhi saddhiṃ pācīnavaṃsamigadāye viharante
imasmiṃ there ekadivasaṃ māro pāpimā bhiṃsāpetukāmo 6- tassa bheravarūpaṃ dasseti.
Thero taṃ "māro ayan"ti ñatvā "pāpima ye māradheyyaṃ vītivattā, tesaṃ tava
kiriyā kiṃ karissati, tatonidānaṃ pana tvaṃeva vighātaṃ anatthaṃ pāpuṇissasī"ti
dassento:-
       7- "obhāsajātaṃ phalagaṃ          cittaṃ yassa abhiṇhaso
           tādisaṃ bhikkhumāsajja         kaṇha dukkhaṃ nigacchasī"ti
gāthaṃ abhāsi. 7-
@Footnote: 1 khu.apa. 32/15/235 saparivāriyattherāpadāna   2 cha.Ma. dūratova, Sī. ahorattaṃ
@3 cha.Ma. dissati thūpakhandho ca, Sī. dīyati dhumakkhandho ca  4 cha.Ma. thūpānucchaviko
@5 Sī. ūnataṃ  6 Sī. bhayāpetukāmo  7-7 cha.Ma. "obhāsajātaṃ phalagan"ti gāthaṃ abhāsi

---------------------------------------------------------------------------------------------
page126.
      [25] Tattha obhāsajātanti ñāṇobhāsena jātobhāsaṃ aggamaggañāṇassa
adhigatattā. Tena anavasesato kilesandhakārassa vihataviddhaṃsitabhāvato ativiya pabhassaranti
attho. Phalaganti phalaṃ gataṃ upagataṃ 1-, aggaphalañāṇasahitanti adhippāyo. Cittanti
khīṇāsavassa cittaṃ sāmaññena vadati. Tenāha "abhiṇhaso"ti. Tañhi nirodhaninnatāya 2-
khīṇāsavānaṃ niccakappaṃ arahattaphalasamāpattisamāpajjanato "phalena sahitan"ti
vattabbataṃ arahati. Tādisanti tathārūpaṃ, arahantanti attho. Āsajjāti visodhetvā 3-
paribhuyya. Kaṇhāti māraṃ ālapati, so hi kaṇhakammattā kaṇhābhijātitāya 4-
ca "kaṇho"ti vuccati. Dukkhaṃ nigacchasīti idha kucchianuppavesādinā niratthakaṃ
kāyaparissamaṃ dukkhaṃ, samparāye ca appatikāraṃ apāyadukkhaṃ upagamissasi pāpuṇissasi.
Taṃ sutvā māro "jānāti maṃ samaṇo"ti tatthevantaradhāyīti.
                    Nandiyattheragāthāvaṇṇanā niṭṭhitā.
                          -------------
                    163. 6. Abhayattheragāthāvaṇṇanā
      sutvā subhāsitaṃ vācanti āyasmato abhayattherassa gāthā. Kā uppatti?
      so kira padumuttarassa bhagavato sāsane pabbajitvā dhammakathiko hutvā
dhammakathanakāle paṭhamaṃ catūhi gāthāhi bhagavantaṃ abhitthavitvā pacchā dhammaṃ kathesi.
Tenassa puññakammabalena kappānaṃ satasahassaṃ apāyapaṭisandhi nāma nāhosi. Tathā
hi vuttaṃ:-
@Footnote: 1 Sī. phalaganti phalūpagataṃ              2 Sī. taṇhānirodhaninnatāya
@3 Sī. virodhetvā, Ma. vibodhetvā    4 Sī.,Ma. kaṇhābhijātisamatāya

---------------------------------------------------------------------------------------------
page127.
               "abhitthavitvā padumuttarāhaṃ 1-
                pasannacitto asamaṃ 2- sayambhuṃ
                nāgacchi 3- kappāni apāyabhūmiṃ
                sataṃ sahassāni phalena tassā"ti. 4-
      Khettasampattiyādīhi tassa ca pubbapacchimasanniṭṭhānacetanānaṃ ativiya uḷāra-
bhāvena so aparimeyyo puññābhisando kusalābhisando 5- tādiso ahosi. "acintiye 6-
pasannānaṃ, vipāko hoti acintiyo"ti 7- hi vuttaṃ. Tattha tattha hi bhave upacitaṃ
puññaṃ tassa upatthambhakamahosi. Tathā hi so vipassissa bhagavato ketakapupphehi
pūjamakāsi. Evaṃ uḷārehi puññavisesehi sugatīsueva saṃsaranto imasmiṃ buddhuppāde
rañño bimbisārassa putto hutvā nibbatti. Abhayotissa nāmaṃ ahosi. Tassa
uppatti parato āvibhavissati. So nigaṇṭhena nāṭaputtena ubhatokoṭikaṃ pañhaṃ sikkhā-
petvā "imaṃ pañhaṃ pucchitvā samaṇassa gotamassa vādaṃ āropehī"ti vissajjito
bhagavantaṃ upasaṅkamitvā taṃ pañhaṃ pucchitvā tassa pañhassa anekaṃsabyākaraṇabhāve
bhagavatā kathite nigaṇṭhānaṃ parājayaṃ, satthu ca sammāsambuddhabhāvaṃ viditvā upāsakattaṃ
paṭivedesi. Tato raññe bimbisāre kālaṅkate sañjātasaṃvego sāsane
pabbajitvā tālacchiggaḷūpamasuttadesanāya sotāpanno hutvā puna vipassanaṃ
ārabhitvā arahattaṃ sacchākāsi. Tena vuttaṃ apadāne 8- :-
          "vinatānadiyā tīre         vihāsi purisuttamo
           addasaṃ virajaṃ buddhaṃ         ekaggaṃ susamāhitaṃ.
@Footnote: 1 cha.Ma., ka. padumuttaraṃ jinaṃ   2 cha.Ma., ka. abhayo   3 cha.Ma. na gacchi
@4 cha.Ma., ka. satasahassāni uḷārasaddho, khu.apa. 33/137/242 abhayattherāpadāna (syā)
@5 Sī. dānādikusalābhisando   6 Sī., Ma. acintiyesu  7 khu.apa. 32/82/9 buddhāpadāna
@8 khu.apa. 33/104/154 ketakapupphiyattherāpadāna (syā)

---------------------------------------------------------------------------------------------
page128.
           Madhugandhassa pupphena        ketakassa ahaṃ tadā
           pasannacitto sumano        buddhaseṭṭhamapūjayiṃ. 1-
           Ekanavute ito kappe     yaṃ pupphamabhipūjayiṃ
           duggatiṃ nābhijānāmi        buddhapūjāyidaṃ 2- phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā attano paṭipattikittanena aññaṃ byākaronto:-
       3- "sutvā subhāsitaṃ vācaṃ       buddhassādiccabandhuno
           paccabyadhiṃ hi nipuṇaṃ         vālaggaṃ usunā yathā"ti
gāthaṃ abhāsi. 3-
      [26] Tattha sutvāti sotaṃ odahitvā, sotadvārānusārena upadhāretvā.
Subhāsitanti suṭṭhu bhāsitaṃ, sammadeva bhāsitaṃ, sammāsambuddhabhāvato mahākāruṇikatāya
ca kiñci avisaṃvādetvā yathādhippetassa atthassa ekantato sādhanavasena bhāsitaṃ
catusaccavibhāvanīyadhammakathaṃ. Na hi saccavinimuttā bhagavato dhammadesanā atthi. Buddhassāti
sabbaññubuddhassa. Ādiccabandhunoti ādiccavaṃse sambhūtattā ādicco bandhu
etassāti ādiccabandhu, bhagavā. Tassa ādiccabandhuno. Ādiccassa vā bandhūti
ādiccabandhu, bhagavā. Tassa bhagavato orasaputtabhāvato. Tenāha bhagavā:-
               "yo andhakāre tamasī pabhaṅkaro
                verocano maṇḍalī uggatejo
                mā rāhu gilī caramantalikkhe
                pajaṃ mamaṃ rāhu 4- pamuñca sūriyan"ti. 5-
@Footnote: 1 pāli. buddhaseṭṭhassa pūjayiṃ  2 Sī. pupphapūjāyidaṃ   3-3 cha.Ma. "sutvā subhāsitaṃ
@  vācan"ti gāthaṃ abhāsi     4 ka. rājā   5 saṃ.sagā. 15/91/59 suriyasutta

---------------------------------------------------------------------------------------------
page129.
      Paccabyadhinti paṭivijjhiṃ. Hīti nipātamattaṃ. Nipuṇanti saṇhaṃ paramasukhumaṃ,
nirodhasaccaṃ, catusaccameva vā. Hīti vā hetuatthe nipāto. Yasmā paccabyadhiṃ 1- nipuṇaṃ
catusaccaṃ, tasmā na dāni kiñci paṭivijjhitabbaṃ atthīti attho. Yathā kiṃ paṭivijjhīti
āha "vālaggaṃ usunā yathā"ti. Yathā sattadhā bhinnassa vālassa koṭiṃ susikkhito 2-
kusalo issāso usunā kaṇḍena avirajjhanto vijjheyya, evaṃ paccabyadhiṃ nipuṇaṃ
ariyasaccanti yojanā.
                     Abhayattheragāthāvaṇṇanā niṭṭhitā.
                         ---------------
                  164. 7. Lomasakaṅgiyattheragāthāvaṇṇanā
      dabbaṃ kusanti āyasmato lomasakaṅgiyattherassa 3- gāthā. Kā uppatti?
      so kira ito ekanavute kappe vipassiṃ bhagavantaṃ passitvā pasannamānaso
nānāpupphehi 4- pūjetvā tena puññakammena devaloke nibbatto puna aparāparaṃ
puññāni katvā sugatīsuyeva saṃsaranto kassapassa bhagavato sāsane pabbajitvā
samaṇadhammaṃ karoti. Tena ca samayena satthārā bhaddekarattapaṭipadāya kathitāya
aññataro bhikkhu bhaddekarattasuttavasena tena sākacchaṃ karoti. So taṃ na sampāyāsi.
Asampāyanto "ahaṃ anāgate tuyhaṃ bhaddekarattaṃ kathetuṃ samattho bhaveyyan"ti
paṇidhānaṃ akāsi, itaro "puccheyyan"ti. Etesu paṭhamo ekaṃ buddhantaraṃ devamanussesu
saṃsaritvā amhākaṃ bhagavato kāle kapilavatthusmiṃ sākiyarājakule nibbatti. Tassa
sukhumālabhāvena soṇassa viya pādatalesu lomāni jātāni, tenassa lomasakaṅgiyoti
nāmaṃ ahosi. Itaro devaloke nibbattitvā candanoti paññāyittha. Lomasakaṅgiyo
@Footnote: 1 Sī. yasmā so paccabyadhi   2 Sī. koṭīsu sikkhito   3 Ma. lomasaṅkiyattherassa
@4 Sī. nāgapupphehi

---------------------------------------------------------------------------------------------
page130.
Anuruddhādīsu sakyakumāresu pabbajantesu pabbajituṃ na icchi. Atha naṃ saṃvejetuṃ
candano devaputto upasaṅkamitvā bhaddekarattaṃ pucchi. Itaro "na jānāmī"ti. 1-
Puna devaputto "atha kasmā tayā `bhaddekarattaṃ katheyyan'ti saṅgaro kato, idāni
pana nāmamattampi na jānāsī"ti codesi. Itaro tena saddhiṃ bhagavantaṃ
upasaṅkamitvā "mayā kira bhante pubbe `imassa bhaddekarattaṃ kathessāmī'ti saṅgaro
kato"ti pucchi. Bhagavā "āma kulaputta kassapassa bhagavato kāle tayā evaṃ
katan"ti āha. Svāyamattho uparipaṇṇāsake 2- āgatanayena vitthārato veditabbo.
Atha lomasakaṅgiyo "tenahi bhante pabbājetha man"ti āha. Bhagavā "na kho
tathāgatā mātāpitūhi ananuññātaṃ puttaṃ pabbājentī"ti paṭikkhipi. So mātu
santikaṃ gantvā "anujānāhi maṃ amma pabbajituṃ, pabbajissāmahan"ti vatvā
mātarā "tāta sukhumālo tvaṃ kathaṃ pabbajissasī"ti vutte attano parissayasahanabhāvaṃ
pakāsento:-
       3- "dabbaṃ kusaṃ poṭakilaṃ       usīraṃ muñjapabbajaṃ
           urasā panudissāmi       vivekamanubrūhayan"ti
gāthaṃ abhāsi. 3-
      [27] Tattha dabbanti dibbatiṇamāha, yaṃ "saddulo"tipi vuccati. Kusanti
kusatiṇaṃ, yo "kāso"ti vuccati. Poṭakilanti sakaṇṭakaṃ akaṇṭakañca gacchaṃ. Idha
pana sakaṇṭakameva adhippetaṃ. Usīrādīni suviññeyyāni. Dabbādīni tiṇāni
bīraṇatiṇāni pādehi akkantassāpi dukkhajanakāni gamanantarāyakarāni ca, tāni
ca panāhaṃ urasā panudissāmi 4- urasāpi apanessāmi. Evaṃ apanento taṃ nimittaṃ
dukkhaṃ sahanto araññāyatane gumbantaraṃ pavisitvā samaṇadhammaṃ kātuṃ sakkhissāmi.
@Footnote: 1 Sī. na jānāti       2 Ma.upari. 14/286/257 vibhaṅgavagga
@3-3 cha.Ma. "dabbaṃ kusaṃ poṭakilan"ti gāthaṃ abhāsi  4 Sī. apanudissāmi

---------------------------------------------------------------------------------------------
page131.
So pana vādo pādehi akkamaneti dasseti. Vivekamanubrūhayanti kāyavivekaṃ cittavivekaṃ
upadhivivekañca anubrūhayanto. Gaṇasaṅgaṇikaṃ hi pahāya kāyavivekaṃ anubrūhayantasseva
aṭṭhatiṃsāya ārammaṇesu yattha katthaci cittaṃ samādahantassa cittaviveko, na saṅgaṇikā-
ratassa. Samāhitasseva vipassanāya kammaṃ karontassa samathavipassanañca yuganaddhaṃ
karontassa kilesānaṃ khepanena upadhivivekādhigamo, na asamāhitassa. Tena vuttaṃ
"vivekamanubrūhayanti kāyavivekaṃ cittavivekaṃ upadhivivekañca anubrūhayanto"ti. Evaṃ
pana puttena vutte 1- mātā "tenahi tāta pabbajā"ti anujāni. So bhagavantaṃ
upasaṅkamitvā pabbajjaṃ yāci. Taṃ satthā pabbājesi. Taṃ pabbajitvā katapubbakiccaṃ
kammaṭṭhānaṃ gahetvā araññaṃ pavisantaṃ bhikkhū āhaṃsu "āvuso tvaṃ sukhumālo
kiṃ sakkhissasi araññe vasitun"ti. So tesampi tameva gāthaṃ vatvā araññaṃ
pavisitvā bhāvanaṃ anuyuñjanto na cirasseva chaḷabhiñño ahosi. Tena vuttaṃ
apadāne 2-:-
          "suvaṇṇavaṇṇaṃ sambuddhaṃ        āhutīnaṃ paṭiggahaṃ
           rathiyaṃ paṭipajjantaṃ          nānāpupphehi 3- pūjayiṃ.
           Ekanavutito kappe        yaṃ pupphamabhipūjayiṃ
           duggatiṃ nābhijānāmi        buddhapūjāyidaṃ 4- phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā thero aññaṃ byākaronto taṃyeva gāthaṃ abhāsīti.
                Lomasakaṅgiyattheragāthāvaṇṇanā niṭṭhitā.
@Footnote: 1 Sī. evaṃ pana vutte  2 khu.apa. 33/105/155 nāgapupphiyattherāpadāna
@3 Sī. nāgapupphehi     4 Sī. pupphapūjāyidaṃ

---------------------------------------------------------------------------------------------
page132.
               165. 8. Jambugāmikaputtattheragāthāvaṇṇanā 1-
      kacci no vatthapasutoti āyasmato jambugāmikaputtattherassa gāthā. Kā
uppatti?
      so kira purimabuddhesu katādhikāro hutvā tattha tattha vivaṭṭūpanissayaṃ kusalaṃ
ācinanto ito ekatiṃse kappe vessabhussa bhagavato kāle ekadivasaṃ kiṃsukāni
pupphāni disvā tāni pupphāni gahetvā buddhaguṇe anussaranto bhagavantaṃ uddissa
ākāse khipanto pūjesi. So tena puññakammena tāvatiṃsesu nibbatto. Tato
paraṃ puññāni katvā aparāparaṃ devamanussesu saṃsaranto imasmiṃ buddhuppāde campāyaṃ
jambugāmikassa nāma upāsakassa putto hutvā nibbatti. Tenassa jambugāmika-
puttotveva samaññā ahosi. So vayappatto bhagavato santike dhammaṃ sutvā
paṭiladdhasaṃvego pabbajitvā katapubbakicco kammaṭṭhānaṃ gahetvā sākete añjanavane
vasati. Athassa pitā "kiṃ nu kho mama putto sāsane abhirato viharati, udāhu
no"ti vīmaṃsanatthaṃ "kacci no vatthapasuto"ti gāthaṃ likhitvā pesesi. So taṃ
vācetvā "pitā me pamādavihāraṃ āsaṅkati, ahañca ajjāpi puthujjanabhūmiṃ
nātivatto"ti saṃvegajāto ghaṭento vāyamanto na cirasseva chaḷabhiñño ahosi.
Tena vuttaṃ apadāne 2-:-
          "kiṃsukaṃ pupphitaṃ disvā        paggahetvāna añjaliṃ
           buddhaseṭṭhaṃ saritvāna       ākāse abhipūjayiṃ.
           Tena kammena sukatena      cetanāpaṇidhīhi ca
           jahitvā mānusaṃ dehaṃ       tāvatiṃsamagacchahaṃ.
           Ekatiṃse ito kappe      yaṃ kammamakariṃ tadā
@Footnote: 1 Sī.,cha.Ma. jambugāmiyaputtatthera... evamuparipi    2 khu.apa. 33/84/128
@  kiṃsukapupphiyattherāpadāna (syā)

---------------------------------------------------------------------------------------------
page133.
           Duggatiṃ nābhijānāmi        buddhapūjāyidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā ñātīnaṃ vasananagaraṃ gantvā sāsanassa niyyānikabhāvaṃ
pakāsento iddhipāṭihāriyaṃ dassesi. Taṃ disvā ñātakā pasannamānasā bahū
saṃghārāme kāresuṃ. Theropi sakapitarā pesitaṃ gāthaṃ aṅkusaṃ katvā ghaṭento
vāyamanto arahattaṃ sacchākāsi. Aññaṃ byākarontopi pitupūjanatthaṃ 1-:-
       2- "kacci no vatthapasuto       kacci no bhūsanārato
           kacci sīlamayaṃ gandhaṃ         tvaṃ vāyasi 3- netarā pajā"ti
tameva gāthaṃ abhāsi. 2-
      [28] Tattha kaccīti pucchāyaṃ nipāto. Noti paṭisedhe. Vatthapasutoti vatthe
pasuto vatthapasuto, cīvaramaṇḍanābhirato. Nidassanamattaṃ cetaṃ pattamaṇḍanādi-
cāpallapaṭikkhepassāpi adhippetattā. "kacci na vatthapasuto"tipi pāṭho, so evamattho.
Bhūsanāratoti attabhāvavibhūsanāya rato abhirato, yathekacce pabbajitvāpi capalā 4- kāya-
daḷhibahulā 5- cīvarādiparikkhārassa attano sarīrassa ca maṇḍanavibhūsanaṭṭhānāya yuttā
honti. Kimeva parikkhārapasuto bhūsanārato ca nāhosīti ayamettha padadvayassāpi
attho. Sīlamayaṃ gandhanti akhaṇḍādibhāvāpādanena suparisuddhassa catubbidhassapi sīlassa
vasena yvāyaṃ 6- "yo ca sīlavataṃ gandho, vāti devesu uttamo"ti 7- vutto sīlamayo
gandho, taṃ tvaṃ vāyasi sīlasampattisambhavena kalyāṇena kittisaddena kiṃ tvaṃ
sabbā disā pattharasīti attho. Netarā pajāti na itarā dussīlapajā, dussīlattāyeva
dussilyamayaṃ duggandhaṃ vāyati, na sīlmayaṃ gandhaṃ evaṃ tvaṃ duggandhaṃ avāyitvā
@Footnote: 1 Sī. sapitupūjanatthaṃ  2-2 cha.Ma. "kacci no vatthapasuto"ti tameva gāthaṃ abhāsi
@3 pāli. vāsi     4 Sī. ayaṃ pāṭho na dissati     5 Sī. kāyavaḍḍhibahulā
@6 Sī. ayaṃ pāṭho na dissati    7 khu.dhamMa. 25/56/26 mahākassapattheravatthu

---------------------------------------------------------------------------------------------
page134.
Kacci sīlamayaṃ gandhaṃ vāyasīti attho. Athavā netarā pajāti na 1- itarā dussīlapajā,
taṃ kacci 2- na hoti, yato sīlamayaṃ gandhaṃ vāyasīti byatirekena sīlagandhavāyanameva
vibhāveti.
                 Jambugāmikaputtattheragāthāvaṇṇanā niṭṭhitā.
                        ----------------
                    166. 9. Hāritattheragāthāvaṇṇanā
      samunnamayamattānanti āyasmato hāritattherassa gāthā. Kā uppatti?
      so kira purimabuddhesu katādhikāro hutvā tattha tattha vivaṭṭūpanissayaṃ puñña-
sambhāraṃ upacinanto ito ekatiṃse kappe sudassanaṃ nāma paccekasambuddhaṃ disvā
pasannamānaso kuṭajapupphehi pūjaṃ katvā tena puññakammena sugatīsuyeva parivattento
imasmiṃ buddhuppāde sāvatthinagare brāhmaṇamahāsālakule nibbatti. Hāritotissa 3-
nāmaṃ ahosi. Tassa vayappattassa mātāpitaro kularūpādīhi anucchavikaṃ kumārikaṃ
brāhmaṇadhītaraṃ ānesuṃ. So tāya saddhiṃ bhogasukhaṃ anubhavanto ekadivasaṃ attano
tassā ca rūpasampattiṃ oloketvā dhammatāya codiyamāno "īdisaṃ nāma rūpaṃ na
cirasseva jarāya maccunā ca abhippamaddiyatī"ti saṃvegaṃ paṭilabhi. Katipayadivasātikkameneva
cassa bhariyaṃ kaṇhasappo ḍaṃsitvā māresi. So tena bhiyyoso mattāya sañjātasaṃvego
satthu santikaṃ gantvā dhammaṃ sutvā gharabandhane chinditvā pabbaji. Tassa ca
cariyānukūlaṃ kammaṭṭhānaṃ gahetvā viharantassa kammaṭṭhānaṃ na sampajjati, cittaṃ
ujugataṃ na hoti. So gāmaṃ piṇḍāya paviṭṭho aññataraṃ usukāraṃ usudaṇḍaṃ 4- yante
pakkhipitvā ujuṃ karontaṃ disvā "ime acetanampi nāmaṃ ujuṃ karonti, kasmā
@Footnote: 1 Sī. na-saddo na dissati  2 Sī. kiñci  3 Ma. hāritoti  4 Sī. usudaṇḍakaṃ

---------------------------------------------------------------------------------------------
page135.
Ahaṃ cittaṃ ujuṃ na karissāmī"ti cintetvā tatova 1- paṭinivattitvā divāṭṭhāne
nisinno vipassanaṃ ārabhi. Athassa bhagavā upari ākāse nisīditvā ovādaṃ dento:-
        2- "samunnamayamattānaṃ      usukārova tejanaṃ
            cittaṃ ujuṃ karitvāna    avijjaṃ bhinda 3- hāritā"ti
gāthaṃ abhāsi. 2- Ayameva thero attānaṃ paraṃ viya ovadanto abhāsīti ca vadanti.
      [29] Tattha samunnamayanti sammā unnamento, samāpattivasena kosajjapakkhe
patituṃ adatvā tato uddharanto viriyasamataṃ yojentoti attho. Attānanti cittaṃ,
athavā samunnamayāti kosajjapakkhato samunnamehi. Makāro padasandhikaro. Hīnaviriyatāya
tava cittaṃ kammaṭṭhānavīthiṃ nappaṭipajjati ce, taṃ viriyārambhavasena sammā unnamehi,
anonataṃ 4- anapanataṃ karohīti adhippāyo. Evaṃ pana karonto usukārova tejanaṃ.
Cittaṃ ujuṃ karitvāna, avijjaṃ bhinda hāritāti. Yathā nāma usukāro kaṇḍaṃ īsakampi
onataṃ apanataṃ ca 5- vijjhanto lakkhaṃ bhindanatthaṃ ujuṃ karoti, evaṃ kosajjapātato
arakkhaṇena onataṃ 6- uddhaccapātato arakkhaṇena apanataṃ vijjhanto 7- appanāpattiyā
cittaṃ ujuṃ karitvāna samāhitacitto vipassanaṃ ussukkāpetvā sīghaṃ aggamaggañāṇena
avijjaṃ bhinda padālehīti. Taṃ sutvā thero vipassanaṃ vaḍḍhetvā na cireneva
arahā ahosi. Tena vuttaṃ apadāne 8-:-
          "himavantassāvidūre        vasalo nāma pabbato
           buddho sudassano nāma     vasate 9- pabbatantare.
           Pupphaṃ hemavantaṃ gayha      vehāsaṃ agamāsahaṃ
           tatthaddasāsiṃ 10- sambuddhaṃ  oghatiṇṇamanāsavaṃ.
@Footnote: 1 Sī. tato    2-2 cha.Ma. "samunnamayamattānan"ti gāthaṃ abhāsi    3 i. chinda
@4 Sī. anamantaṃ    5 Sī. īsakampi onatiṃ apanatiṃ ca     6 Sī. rakkhaṇena onatiṃ
@7 Sī. rakkhaṇena apanatiṃ vijjhanto    8 khu.apa. 33/107/157 kuṭajapupphiyattherāpadāna
@  (syā)     9 Ma. vasanto    10 ka. atthaddasāsiṃ

---------------------------------------------------------------------------------------------
page136.
           Pupphaṃ kuṭajamādāya        sīse katvānahaṃ tadā 1-
           buddhassa abhiropesiṃ       sayambhussa mahesino.
           Ekatiṃse ito kappe     yaṃ pupphamabhipūjayiṃ
           duggatiṃ nābhijānāmi       pupphapūjāyidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā aññaṃ byākarontopi tameva gāthaṃ abhāsi.
                    Hāritattheragāthāvaṇṇanā niṭṭhitā.
                         ---------------
                   167. 10. Uttiyattheragāthāvaṇṇanā
      ābādhe me samuppanneti āyasmato uttiyattherassa gāthā. Kā
uppatti?
      so kira purimabuddhesu katādhikāro tattha tattha bhave vivaṭṭūpanissayaṃ puññaṃ 2-
upacinanto ito catunavute kappe siddhatthassa bhagavato kāle candabhāgāya nadiyā
mahārūpo 3- susumāro hutvā nibbatto. So pāraṃ gantuṃ nadiyā tīraṃ 4- upagataṃ
bhagavantaṃ disvā pasannacitto pāraṃ netukāmo tīrasamīpe nipajji. Bhagavā tassa
anukampāya piṭṭhiyaṃ pāde ṭhapesi. So haṭṭho udaggo pītivegena diguṇussāho
hutvā sotaṃ chindanto sīghena javena bhagavantaṃ paratīraṃ 5- nesi. Bhagavā tassa
cittappasādaṃ oloketvā "ayaṃ ito cuto devaloke nibbattitvā 6- tato paṭṭhāya
sugatīsuyeva saṃsaranto ito catunavute kappe amataṃ pāpuṇissatī"ti byākaritvā
pakkāmi.
@Footnote: 1 pāli. sire katvānahantadā, Ma. sire katvāna añjaliṃ    2 Sī. bahuṃ puññaṃ
@3 Sī. mahārahade    4 Ma. tīre    5. Sī. pāraṃ tīraṃ    6 Sī. nibbattissati

---------------------------------------------------------------------------------------------
page137.
      So tathā sugatīsuyeva paribbhamanto 1- imasmiṃ buddhuppāde sāvatthiyaṃ aññatarassa
brāhmaṇassa putto hutvā nibbatti uttiyo nāma nāmena. So vayappatto "amataṃ
pariyesissāmī"ti paribbājako hutvā vicaranto ekadivasaṃ bhagavantaṃ upasaṅkamitvā 2-
dhammaṃ sutvā 3- sāsane pabbajitvāpi sīlādīnaṃ avisodhitattā visesaṃ
nibbattetuṃ asakkonto aññe bhikkhū visesaṃ nibbattetvā aññaṃ byākaronte
disvā satthāraṃ upasaṅkamitvā saṅkhepeneva 4- ovādaṃ yāci. Satthāpi tassa "tasmātiha
tvaṃ uttiya ādimeva visodhehī"tiādinā 5- saṅkhepeneva ovādaṃ adāsi. So tassa
ovāde ṭhatvā vipassanaṃ ārabhi. Tassa āraddhavipassanassa ābādho uppajji.
Uppanne pana ābādhe sañjātasaṃvego viriyārambhavatthuṃ katvā vipassanāya kammaṃ
karonto vipassanaṃ ussukkāpetvā arahattaṃ pāpuṇi. Tena vuttaṃ apadāne 6- :-
          "candabhāgānadītīre          suṃsumāro ahaṃ tadā
           sabhojanapasutāhaṃ 7-         nadītitthaṃ 8- agacchahaṃ.
           Siddhattho tamhi samaye       sayambhū aggapuggalo
           nadiṃ taritukāmo so         nadītitthaṃ upāgami.
           Upagate ca sambuddhe        ahampi tatthupāgamiṃ
           upagantvāna sambuddhaṃ        imaṃ vācaṃ udīrayiṃ.
           Abhirūha mahāvīra            tāressāmi ahaṃ tuvaṃ
           pettikaṃ visayaṃ mayhaṃ         anukampa mahāmuni.
           Mama uggajjanaṃ 9- sutvā     abhiruhi mahāmuni
           haṭṭho haṭṭhena cittena      tāresiṃ lokanāyakaṃ.
           Nadiyā pārime tīre        siddhattho lokanāyako
@Footnote: 1 Sī. saṃsaranto   2 Sī. disvā upasaṅkamitvā   3 Sī. sutvā paṭiladdhasaddho
@4 Ma. saṅkhepena  5 saṃ.mahā. 19/369/125 bhikkhusutta   6 khu.apa. 32/169/113
@  uttiyattherāpadāna  7 cha.Ma. sagocarapasutohaṃ  8 Ma. naditīraṃ  9 Sī. mama taṃ gajjanaṃ

---------------------------------------------------------------------------------------------
page138.
           Assāsesi mamaṃ tattha        amataṃ pāpuṇissati.
           Tamhā kāyā cavitvāna      devalokaṃ agacchahaṃ
           dibbasukhaṃ anubhaviṃ            accharāhi purakkhato.
           Sattakkhattuñca devindo      devarajjamakāsahaṃ
           tīṇikkhattuṃ cakkavattī         mahiyā issaro ahuṃ.
           Vivekamanuyuttohaṃ           nipako ca susaṃvuto
           dhāremi antimaṃ dehaṃ        sammāsambuddhasāsane.
           Catunnavutito kappe         tāresiṃ yaṃ narāsabhaṃ
           duggatiṃ nābhijānāmi         taraṇāya idaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā attano sammā paṭipattiyā paripuṇṇākāravibhāvanamukhena
aññaṃ byākaronto:-
       1- "ābādhe me samuppanne     satime upapajjatha
           ābādho me samuppanno     kālo mama nappamajjitun"ti
gāthaṃ abhāsi. 1-
      [30] Tattha ābādhe me samuppanneti sarīrassa ābādhanato "ābādho"ti
laddhanāme visabhāgadhātukkhobhahetuke roge mayhaṃ sañjāte. Sati me upapajjathāti 2-
"uppanno kho me ābādho, ṭhānaṃ kho panetaṃ vijjati, yadidaṃ ābādho vaḍḍheyya.
Yāva panāyaṃ ābādho na vaḍḍhati, handāhaṃ viriyaṃ ārabhāmi `appattassa pattiyā
anadhigatassa adhigamāya asacchikatassa sacchikariyāyā"ti viriyārambhavatthubhūtā sati tasseva
ābādhassa vasena dukkhāya vedanāya pīḷiyamānassa mayhaṃ udapādi. Tenāha
@Footnote: 1-1 cha.Ma. "ābādhe me samuppanne"ti gāthaṃ abhāsi  2 cha.Ma. udapajjathāti

---------------------------------------------------------------------------------------------
page139.
"ābādho me samuppanno, kālo me nappamajjitun"ti. Evaṃ uppannaṃ hi satiṃ
aṅkusaṃ katvā ayaṃ thero arahattaṃ pattoti.
                    Uttiyattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       tatiyavaggavaṇṇanā niṭṭhitā.
                          ------------

---------------------------------------------------------------------------------------------
page140.
                           4. Catutthavagga
                 168. 1. Gahuratīriyattheragāthāvaṇṇanā 1-
      phuṭṭho ḍaṃsehīti āyasmato gahuratīriyattherassa gāthā. Kā uppatti?
      so kira purimabuddhesu katādhikāro ito ekatiṃse kappe sikhissa bhagavato
kāle migaluddo hutvā araññe vicaranto addasa sikhiṃ bhagavantaṃ aññatarasmiṃ
rukkhamūle devanāgayakkhānaṃ dhammaṃ desentaṃ, disvā pana pasannamānaso "dhammo
esa vuccatī"ti sare nimittaṃ aggahesi. So tena cittappasādena devaloke uppanno
puna aparāparaṃ sugatīsuyeva saṃsaranto imasmiṃ buddhuppāde sāvatthiyaṃ brāhmaṇakule
nibbattitvā "aggidatto"ti laddhanāmo vayappatto bhagavato yamakapāṭihāriyaṃ disvā
sañjātappasādo sāsane pabbajitvā kammaṭṭhānaṃ gahetvā gahuratīre nāma
araññaṭṭhāne 2- vasati. Tenassa gahuratīriyoti samaññā ahosi. So vipassanaṃ
vaḍḍhetvā na cirasseva arahattaṃ pāpuṇi. Tena  vuttaṃ apadāne 3-:-
           "migaluddo pure āsiṃ        araññe vipine 4- ahaṃ
           addasaṃ virajaṃ buddhaṃ          devasaṅghapurakkhataṃ.
           Catusaccaṃ pakāsentaṃ         desentaṃ amataṃ padaṃ
           assosiṃ madhuraṃ dhammaṃ         sikhino lokabandhuno.
           Ghose cittaṃ pasādesiṃ       asamappaṭipuggale
           tattha cittaṃ pasādetvā      uttariṃ duttaraṃ 5- bhavaṃ.
           Ekatiṃse ito kappe       yaṃ saññamalabhiṃ 6- tadā
           duggatiṃ nābhijānāmi         ghosasaññāyidaṃ phalaṃ.
@Footnote: 1 cha.Ma. gahvaratīriYu...evamuparipi  2 Sī. aññataraṭṭhāne  3 khu.apa. 33/108/158
@  ghosasaññakattherāpadāna (syā)  4 pāli. vivane  5 ka. dukkaraṃ, Sī. atariṃ uttariṃ
@6 Sī. yaṃ puññamalabhiṃ

---------------------------------------------------------------------------------------------
page141.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā bhagavantaṃ vanditvā sāvatthiṃ 1- agamāsi. Tassa āgatabhāvaṃ
sutvā ñātakā upagantvā mahādānaṃ pavattesuṃ. So katipayadivase vasitvā araññameva
gantukāmo ahosi. Taṃ ñātakā "bhante araññaṃ nāma ḍaṃsamakasādivasena bahuparissayaṃ,
idheva vasathā"ti āhaṃsu. Taṃ sutvā thero "araññavāsoyeva mayhaṃ ruccatī"ti
vivekābhiratikittanamukhena aññaṃ byākaronto:-
       2- "phuṭṭho ḍaṃsehi makasehi     araññasmiṃ brahāvane
           nāgo saṅgāmasīseva      sato tatrādhivāsaye"ti
gāthaṃ abhāsi. 2-
      [31] Tattha phuṭṭho ḍaṃsehi makasehīti ḍaṃsanasīlatāya "ḍaṃsā"ti laddhanāmāhi
andhakamakkhikāhi, makasasaññitehi ca sūcimukhapāṇehi phussito daṭṭhoti attho.
Araññasminti "pañcadhanusatikaṃ pacchiman"ti 3- vuttaaraññalakkhaṇayogato araññe.
Brahāvaneti mahārukkhagacchagahanatāya mahāvane araññāniyaṃ. Nāgo saṅgāmasīsevāti
saṅgāmāvacaro hatthināgo viya saṅgāmuddhani parasenāsampahāraṃ. 4- "araññavāso nāma
buddhādīhi vaṇṇito thomito"ti ussāhajāto sato satimā hutvā tatra tasmiṃ
araññe, tasmiṃ vā ḍaṃsādisamphasse upaṭṭhite adhivāsaye adhivāseyya saheyya,
"ḍaṃsādayo maṃ ābādhentī"ti araññavāsaṃ na jaheyyāti attho.
                   Gahuratīriyattheragāthāvaṇṇanā niṭṭhitā.
                        ----------------
@Footnote: 1 cha.Ma. sāvatthiyaṃ  2-2 cha.Ma. "phuṭṭho ḍaṃsehī"ti gāthaṃ abhāsi
@3 vinaYu.mahāvi. 2/654/97 nissaggiyakaṇḍa  4 Sī. parasenāsuppahāraṃ

---------------------------------------------------------------------------------------------
page142.
                    169. 2. Suppiyattheragāthāvaṇṇanā
      ajaraṃ jīramānenāti āyasmato suppiyattherassa gāthā. Kā uppatti?
      so kira padumuttarassa bhagavato kāle kulagehe nibbattitvā tāpasapabbajjaṃ
pabbajitvā araññāyatane vasanto tattha bhagavantaṃ disvā pasannamānaso phalāphalaṃ
adāsi, tathā bhikkhusaṃghassa. So tena puññakammena devamanussesu saṃsaranto
kassapassa sammāsambuddhassa kāle khattiyakule nibbattitvā anukkamena viññutaṃ
patto kalyāṇamittasannissayena laddhasaṃvego sāsane pabbajitvā bahussuto ahosi.
Jātimadena sutamadena ca attānaṃ ukkaṃsento pare ca vambhento vihāsi. So imasmiṃ
buddhuppāde tassa kammassa nissandena sāvatthiyaṃ paribhūtarūpe susānagopakakule
nibbatti. Suppiyotissa nāmaṃ ahosi. Atha viññutaṃ patto attano sahāyabhūtaṃ
sopākattheraṃ upasaṅkamitvā tassa santike dhammaṃ sutvā paṭiladdhasaṃvego pabbajitvā
sammāpaṭipattiṃ pūretvā:-
       1- "ajaraṃ jīramānena       tappamānena nibbutiṃ
           nimiyaṃ 2- paramaṃ santiṃ    yogakkhemaṃ anuttaran"ti
gāthaṃ abhāsi. 1-
      [32] Tattha ajaranti jarārahitaṃ, nibbānaṃ sandhāyāha. Taṃ hi ajātattā 3-
natthi ettha jarā, etasmiṃ vā adhigate puggalassa sā natthīti jarābhāvahetutopi
ajaraṃ nāma. Jīramānenāti jīrantena, khaṇe khaṇe jaraṃ pāpuṇantena. Tappamānenāti
santappamānena, rāgādīhi ekādasahi aggīhi ḍayhamānena. Nibbutinti yathāvutta-
santāpābhāvato nibbutasabhāvaṃ 4- nibbānaṃ. Nimiyanti 5- parivatteyyaṃ cetāpeyyaṃ.
@Footnote: 1-1 cha.Ma. "ajaraṃ jīramānenā"ti gāthaṃ abhāsi  2 pāli. nirāmisaṃ (khu.thera. 26/32/266)
@3 Ma. ajarattā   4 Sī. nibbutabhāvo   5 Sī. nimmissanti

---------------------------------------------------------------------------------------------
page143.
Paramaṃ santinti anavasesakilesābhisaṅkhārapariḷāhavūpasamadhammatāya uttamaṃ santiṃ. Catūhi
yogehi ananubandhattā yogakkhemaṃ. Attano uttaritarassa kassaci abhāvato anuttaraṃ.
Ayaṃ hettha saṅkhepattho:- khaṇe khaṇe jarāya abhibhuyyamānattā jīramānena, tathā
rāgaggiādīhi santappamānena gato evaṃ aniccena dukkhena asārena sabbathāpi
anupasantasabhāvena saupaddavena, tappaṭipakkhabhāvato ajaraṃ, paramupasamabhūtaṃ kenaci
anupaddutaṃ anuttaraṃ nibbānaṃ nimiyaṃ 1- parivatteyyaṃ "mahā vata me lābho mahā
udayo hatthagato"ti. Yathā hi manussā yaṃ kiñci bhaṇḍaṃ parivattentā nirapekkhā
gayhamānena sambahumānā honti, evamayaṃ thero pahitatto viharanto attano kāye
ca jīvite ca nirapekkhataṃ, 2- nibbānaṃ paṭipesitattañca 3- pakāsento "nimiyaṃ paramaṃ
santiṃ, yogakkhemaṃ anuttaran"ti vatvā tameva paṭipattiṃ paribrūhayanto vipassanaṃ
ussukkāpetvā arahattaṃ pāpuṇi. Tena vuttaṃ apadāne 4- :-
          "varuṇo nāma nāmena     brāhmaṇo mantapāragū
           chaḍḍetvā dasa puttāni   vanamajjhogahiṃ 5- tadā.
           Assamaṃ sukataṃ katvā      suvibhattaṃ manoramaṃ
           paṇṇasālaṃ karitvāna      vasāmi pavane 6- ahaṃ.
           Padumuttaro lokavidū      āhutīnaṃ paṭiggaho
           mamuddharitukāmo so      āgañchi 7- mama assamaṃ.
           Yāvatā vanasaṇḍamhi      obhāso vipulo ahu
           buddhassa ānubhāvena     pajjalī pavanaṃ 6- tadā.
           Disvāna taṃ pāṭihīraṃ      buddhaseṭṭhassa tādino
           pattapuṭaṃ gahetvāna      phalena pūjayiṃ ahaṃ.
@Footnote: 1 Sī. nimmissaṃ  2 Sī. nirapekkhaṃ  3 Sī. paṭisevitabbatañca  4 khu.apa. 33/109/159
@  sabbaphaladāyakattherāpadāna (syā)   5 Sī. vanamajjhogamiṃ, ka....gatiṃ
@6 cha.Ma. vipine, pivinaṃ   7 cha.Ma. āgacchi

---------------------------------------------------------------------------------------------
page144.
         Upagantvāna sambuddhaṃ      saha khārimadāsahaṃ 1-
         anukampāya me buddho     imaṃ 2- vacanamabravi.
         Khāribhāraṃ gahetvāna      pacchato ehi me tuvaṃ
         paribhutte ca saṃghamhi       puññaṃ tava bhavissati.
         Puṭakaṃ taṃ gahetvāna       bhikkhusaṃghassadāsahaṃ
         tattha cittaṃ pasādetvā    tusitaṃ upapajjahaṃ.
         Tattha dibbehi naccehi     gītehi vāditehi ca
         puññakammena saṃyuttaṃ       anubhomi sadā sukhaṃ.
         Yaṃ yaṃ yonupapajjāmi       devattaṃ atha mānusaṃ
         bhoge me ūnatā natthi    phaladānassidaṃ phalaṃ.
         Yāvatā caturo dīpā      sasamuddā sapabbatā
         phalaṃ buddhassa datvāna      issaraṃ kārayāmahaṃ.
         Yāvatā ye pakkhigaṇā     ākāse uppatanti ce
         tepi me vasamanventi     phaladānassidaṃ phalaṃ.
         Yāvatā vanasaṇḍamhi       yakkhā bhūtā ca rakkhasā
         kumbhaṇḍā garuḷā cāpi     pāricariyaṃ upenti me.
         Kummā soṇā 3- madhukārā ḍaṃsā ca makasā ubho
         tepi maṃ vasamanventi      phaladānassidaṃ phalaṃ.
         Supaṇṇā nāma sakuṇā      pakkhijātā 4- mahabbalā
         tepi maṃ saraṇaṃ yanti       phaladānassidaṃ phalaṃ.
         Yepi dīghāyukā nāgā     iddhimanto mahāyasā
         tepi maṃ vasamanventi      phaladānassidaṃ phalaṃ.
@Footnote: 1 Sī. sakaṃ khāriṃ  2 cha.Ma. idaṃ  3 i. kumbhasoṇā  4 Sī. pakkhajātā

---------------------------------------------------------------------------------------------
page145.
         Sīhā bayagghā ca dīpī ca     acchakokataracchakā 1-
         tepi maṃ vasamanventi       phaladānassidaṃ phalaṃ.
         Osadhī tiṇavāsī ca         ye ca ākāsavāsino
         sabbe maṃ saraṇaṃ yanti       phaladānassidaṃ phalaṃ.
         Sududdasaṃ sunipuṇaṃ           gambhīraṃ suppakāsitaṃ
         phassayitvā viharāmi        phaladānassidaṃ phalaṃ.
         Vimokkhe aṭṭha phusitvā     viharāmi anāsavo
         ātāpī nipako cāhaṃ       phaladānassidaṃ phalaṃ.
         Ye phalaṭṭhā buddhaputtā     khīṇadosā mahāyasā
         ahamaññataro tesaṃ         phaladānassidaṃ phalaṃ.
         Abhiññāpāramiṃ gantvā      sukkamūlena codito
         sabbāsave pariññāya       viharāmi anāsavo.
         Tevijjā iddhipattā ca     buddhaputtā mahāyasā
         dibbasotaṃ samāpannā       tesaṃ aññataro ahaṃ.
         Satasahassito kappe        yaṃ phalaṃ adadiṃ tadā
         duggatiṃ nābhijānāmi        phaladānassidaṃ phalaṃ.
         Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvāpi tameva gāthaṃ aññābyākaraṇavasena abhāsi.
                    Suppiyattheragāthāvaṇṇanā niṭṭhitā.
                          -------------
@Footnote: 1 Sī. acchakā ca taracchakā

---------------------------------------------------------------------------------------------
page146.
                   170. 3. Sopākattheragāthāvaṇṇanā
      yathāpi ekaputtasminti āyasmato sopākattherassa gāthā. Kā uppatti?
      so kira purimabuddhesu katādhikāro hutvā tattha tattha bhave vivaṭṭūpanissayaṃ
kusalaṃ upacinanto kakusandhassa bhagavato kāle aññatarassa kuṭumbikassa putto hutvā
nibbatto ekadivasaṃ satthāraṃ disvā pasannacitto bījapūraphalāni satthu upanesi.
Paṭiggahesi bhagavā anukampaṃ upādāya. So bhikkhusaṃghe ca abhippasanno salākabhattaṃ
paṭṭhapetvā saṃghuddesavasena tiṇṇaṃ bhikkhūnaṃ yāvatāyukaṃ khīrabhattaṃ adāsi. So tehi
puññakammehi aparāparaṃ devamanussesu sampattiṃ 1- anubhavanto ekadā manussayoniyaṃ
nibbatto ekassa paccekabuddhassa khīrabhattaṃ adāsi. Evaṃ tattha tattha puññāni katvā
sugatīsueva paribbhamanto 2- imasmiṃ buddhuppāde purimakammanissandena sāvatthiyaṃ
aññatarāya duggatitthiyā kucchimhi paṭisandhiṃ gaṇhi. Tassa mātā dasa māse
kucchinā pariharitvā paripakke gabbhe vijāyanakāle vijāyituṃ asakkontī mucchaṃ
āpajjitvā bahuvelaṃ matā viya nipajji. Taṃ ñātakā "matā"ti saññāya susānaṃ
netvā citakaṃ āropetvā devatānubhāvena 3- vātavuṭṭhiyā uṭṭhitāya aggiṃ adatvā
pakkamiṃsu. Dārako pacchimabhavikattā devatānubhāvena mātukucchito arogo nikkhami.
Mātā pana kālamakāsi. Devatā taṃ gahetvā manussarūpena susānagopakassa gehe
ṭhapetvā katipayakālaṃ patirūpena āhārena posesi. Tato paraṃ susānagopako ca
naṃ attano puttaṃ katvā vaḍḍheti. So tathā vaḍḍhento tassa puttena supiyena
nāma dārakena saddhiṃ kīḷanto vicarati. Tassa susāne jātasaṃvaḍḍhabhāvato sopākoti
samaññā ahosi.
@Footnote: 1 Sī. sampattiyo  2 Sī. saṃsaranto  3 Ma. devatādhiggahitena

---------------------------------------------------------------------------------------------
page147.
      Athekadivasaṃ sattavassikaṃ taṃ bhagavā paccūsavelāya ñāṇajālaṃ pattharitvā
veneyyabandhave oloketvā 1- ñāṇajālantogadhaṃ disvā susānaṭṭhānaṃ agamāsi. Dārako
pubbahetunā codiyamāno pasannamānaso satthāraṃ upasaṅkamitvā vanditvā aṭṭhāsi.
Satthā tassa dhammaṃ kathesi. So dhammaṃ sutvā pabbajjaṃ yācitvā "pitarā
anuññātosī"ti vutto pitaraṃ satthu santikaṃ nesi. 2- Tassa pitā satthāraṃ
upasaṅkamitvā vanditvā "bhante imaṃ dārakaṃ pabbājethā"ti anujāni. Satthā taṃ
pabbājetvā mettābhāvanāya niyojesi. So mettākammaṭṭhānaṃ gahetvā susāne
viharanto na cirasseva mettājhānaṃ nibbattetvā jhānaṃ pādakaṃ katvā vipassanaṃ
vaḍḍhetvā arahattaṃ sacchākāsi. Tena vuttaṃ apadāne 3- :-
          "kakusandho mahāvīro       sabbadhammāna pāragū
           gaṇamhā vūpakaṭṭho so     agamāsi vanantaraṃ.
           Bījamiñjaṃ 4- gahetvāna    latāya āvuṇiṃ 5- ahaṃ
           bhagavā tamhi samaye       jhāyate pabbatantare.
           Disvānahaṃ devadevaṃ       vippasannena cetasā
           dakkhiṇeyyassa vīrassa 6-   bījamiñjamadāsahaṃ. 7-
           Imasmiṃyeva kappamhi       yaṃ miñjamadadiṃ tadā
           duggatiṃ nābhijānāmi       bījamiñjassidaṃ 8- phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahā hutvā pana aññesaṃ sosānikabhikkhūnaṃ mettābhāvanāvidhiṃ 9- dassento:-
@Footnote: 1 Sī. olokento  2 Sī. ānesi  3 khu.apa. 33/31/56 vibhedakabījiyattherāpadāna (syā)
@4 pāli. vījavījaṃ  5 pāli. ācariṃ  6 Ma. dhīrassa   7 Sī.Ma. bījapūramadāsahaṃ,
@ pāli. vījavījamadāsahaṃ     8 Sī. bījapūjāyidaṃ     9 Sī. mettābhāvanāyavithiṃ

---------------------------------------------------------------------------------------------
page148.
       1- "yathāpi ekaputtasmiṃ       piyasmiṃ kusalī siyā
           evaṃ sabbesu pāṇesu     sabbattha kusalo siyā"ti
gāthaṃ abhāsi. 1-
      [33] Tattha yathāti opammatthe nipāto. Ekaputtasminti punāti ca
kulavaṃsaṃ tāyati cāti 2- putto, atrajādibhedo putto. Eko putto ekaputto,
tasmiṃ ekaputtasmiṃ. Visaye cetaṃ bhummavacanaṃ. Piyasminti piyāyitabbatāya ceva
ekaputtatāya ca rūpasīlācārādīhi ca pemakaraṇaṭṭhānabhūte. Kusalīti kusalaṃ vuccati khemaṃ
sotthibhāvo, taṃ labhitabbaṃ etassa atthīti kusalī, sattānaṃ hitesī mettajjhāsayo.
Sabbesu pāṇesūti sabbesu sattesu. Sabbatthāti sabbāsu disāsu, sabbesu
vā bhavādīsu, sabbāsu vā avatthāsu. Idaṃ vuttaṃ hoti:- yathā ekaputtake 3-
piye manāpe mātāpitā kusalī ekantahitesī bhaveyya, evaṃ puratthimādibhedāsu
sabbāsu disāsu, kāmabhavādibhedesu sabbesu 4- bhavesu daharādibhedāsu sabbāsu
avatthāsu ca 5- ṭhitesu sabbesu sattesu ekantahitesitāya kusalī bhaveyya, "mitto
udāsīno 6- paccatthiko"ti sīmaṃ akatvā sīmāsambhedavasena sabbattha ekarasaṃ mettaṃ
bhāveyyāti. Imaṃ pana gāthaṃ vatvā "sace 7- tumhe āyasmanto evaṃ mettābhāvanaṃ
anuyuñjeyyātha, ye te bhagavatā `sukhaṃ supatī'tiādinā 8- ekādasa mettānisaṃsā
vuttā, ekaṃsena tesaṃ bhāgino bhavathā"ti ovādamadāsi.
                    Sopākattheragāthāvaṇṇanā niṭṭhitā.
                         --------------
@Footnote: 1-1 cha.Ma. "yathāpi ekaputtasmin"ti gāthaṃ abhāsi  2 Sī.,Ma. punāti kulavaṃsaṃ
@    tāyatīti vā   3 Sī. ekaputte   4 Sī. sabbesu vā   5 Sī. avatthāsupi
@6 Sī. mitto udāhu no  7 Ma. sabbe  8 aṅ.ekādasaka. 24/15/284 mettāsutta

---------------------------------------------------------------------------------------------
page149.
                    171. 4. Posiyattheragāthāvaṇṇanā
      anāsannavarāti āyasmato posiyattherassa gāthā. Kā uppatti?
      so kira purimabuddhesu katādhikāro tattha tattha vivaṭṭūpanissayaṃ bahuṃ kusalaṃ
upacinitvā sugatīsueva saṃsaranto ito dvenavute 1- kappe tissassa bhagavato kāle
migaluddo hutvā araññe vicarati. Atha bhagavā tassa anuggahaṃ kātuṃ araññaṃ
gantvā tassa cakkhupathe attānaṃ dassesi. So bhagavantaṃ disvā pasannacitto
āvudhaṃ nikkhipitvā upasaṅkamitvā añjaliṃ paggayha aṭṭhāsi. Bhagavā nisīditukāmataṃ
dassesi. So tāvadeva tiṇamuṭṭhiyo gahetvā same bhūmibhāge sakkaccaṃ santharitvā
adāsi. Nisīdi tattha bhagavā anukampaṃ upādāya. Nisinne pana bhagavati anappakaṃ
pītisomanassaṃ paṭisaṃvedento bhagavantaṃ vanditvā sayampi ekamantaṃ nisīdi. Atha
bhagavā "ettakaṃ vaṭṭati imassa kusalabījan"ti uṭṭhāyāsanā pakkāmi. Acirapakkante
bhagavati taṃ sīho migarājā ghātesi. So kālaṅkato devaloke nibbatti. "so
kira bhagavati anupagacchante 2- sīhena ghātito niraye nibbattissatī"ti taṃ disvā
bhagavā sugatiyaṃ nibbattanatthaṃ kusalabījaropanatthañca upasaṅkami.
      So tattha yāvatāyukaṃ ṭhatvā tato devalokato cavitvā sugatīsuyeva parivattento
imasmiṃ buddhuppāde sāvatthiyaṃ aññatarassa mahāvibhavassa seṭṭhino putto
saṅgāmajitattherassa kaniṭṭhabhātā hutvā nibbatti. Posiyotissa nāmaṃ ahosi. So
vayappatto dārapariggahaṃ katvā ekaṃ puttaṃ labhitvā antimabhavikatāya dhammatāya
codiyamāno jātiādiṃ paṭicca uppannasaṃvego pabbajitvā araññaṃ pavisitvā vūpakaṭṭho
hutvā catusaccakammaṭṭhānabhāvanaṃ 3- anuyuñjanto na cirasseva vipassanaṃ
@Footnote: 1 Sī. catunavute  2 Sī. anāgacchante  3 Sī. tacapañcakakammaṭṭhānabhāvanaṃ

---------------------------------------------------------------------------------------------
page150.
Ussukkāpetvā arahattaṃ pāpuṇi. Tena vuttaṃ apadāne 1- :-
          "himavantassāvidūre          lambako nāma pabbato
           tattheva tisso sambuddho     abbhokāsamhi caṅkami.
           Migaluddo tadā āsiṃ        araññe kānane ahaṃ
           disvāna taṃ 2- devadevaṃ     tiṇamuṭṭhimadāsahaṃ.
           Nisīdanatthaṃ buddhassa          datvā cittaṃ pasādayiṃ
           sambuddhaṃ abhivādetvā       pakkāmiṃ uttarāmukho.
           Aciraṃ gatamattaṃ maṃ 3-        migarājā aheṭhayi 4-
           sīhena pothito 5- santo    tattha kālaṅkato ahaṃ.
           Āsanne me kataṃ kammaṃ      buddhaseṭṭhe anāsave
           sumutto saravegova         devalokamagacchahaṃ.
           Yūpo tattha subho āsi       puññakammābhinimmito
           sahassakaṇḍo satabheṇḍu       dhajālu haritāmayo.
           Pabhā niddhāvate tassa       sataraṃsīva uggato
           ākiṇṇo devakaññāhi       āmodiṃ kāmakāmihaṃ.
           Devalokā cavitvāna        sukkamūlena codito
           āgantvāna manussattaṃ       pattomhi āsavakkhayaṃ.
           Catunavute ito 6- kappe    nisīdanamadāsahaṃ
           duggatiṃ nābhijānāmi         tiṇamuṭṭhe idaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā bhagavantaṃ vandituṃ sāvatthiṃ āgato ñātiṃ 7- anukampāya
@Footnote: 1 khu.apa. 33/111/163 tiṇamuṭṭhidāyakattherāpadāna (syā)  2 pāli. disvānāhaṃ  3 cha.Ma.
@ gatamattassa  4 cha.Ma. apothayi  5 Sī. pātito  6 cha.Ma. catunnavutito  7 Sī. ñātīnaṃ

---------------------------------------------------------------------------------------------
page151.
Ñātigehaṃ agamāsi. Tattha naṃ purāṇadutiyikā vanditvā āsanadānādinā paṭhamaṃ
upāsikā viya vattaṃ dassetvā therassa ajjhāsayaṃ ajānantī pacchā itthīkuttādīhi
palobhetukāmā ahosi. Thero "aho andhabālā mādisepi nāma evaṃ paṭipajjatī"ti
cintetvā kiñci avatvā uṭṭhāyāsanā araññameva gato. Taṃ āraññakā bhikkhū
"kiṃ āvuso atilahuṃ nivattosi, 1- ñātakehi na diṭṭhosī"ti pucchiṃsu. Thero tattha
pavattiṃ ācikkhanto:-
       2- "anāsannavarā etā      niccameva vijānatā
           gāmā araññamāgamma      tato gehaṃ upāvisiṃ
           tato uṭṭhāya pakkāmiṃ     anāmantetvā posiyo"ti
gāthaṃ abhāsi. 2-
      [34] Tattha anāsannavarāti etā itthiyo na āsannā anupagatā,
dūreeva vā ṭhitā hutvā varā purisassa seṭṭhā hitāvahā, tañca kho niccameva
sabbakālameva, na  rattimeva, na divāpi, na rahovelāyapi. Vijānatāti vijānantena.
"anāsannaparā"tipi pāli, so evattho. Ayaṃ hettha adhippāyo:- caṇḍahatthi-
assamahiṃsasīhabyagghayakkharakkhasapisācāpi manussānaṃ anupasaṅkamantā varā seṭṭhā,
na anatthāvahā, te pana upasaṅkamantā diṭṭhadhammikaṃyeva anatthaṃ kareyyuṃ. Itthiyo
pana upasaṅkamitvā diṭṭhadhammikaṃ samparāyikaṃ vimokkhanissitampi atthaṃ vināsetvā
mahantaṃ anatthaṃ āpādenti, tasmā anāsannavarā etā niccameva vijānatāti.
Idāni tamatthaṃ attūpanāyikaṃ katvā dassento "gāmā"tiādimāha. Tattha gāmāti
gāmaṃ. Upayogatthe hi etaṃ nissakkavacanaṃ. Araññamāgammāti araññato āgantvā.
Makāro padasandhikaro, nissakke cetaṃ upayogavacanaṃ. Tatoti mañcakato.
Anāmantetvāti anālapitvā purāṇadutiyikaṃ "appamattā hohī"ti ettakampi avatvā.
@Footnote: 1 Sī. ānivattosi   2-2 cha.Ma. "anāsannavarā etā"ti gāthaṃ abhāsi

---------------------------------------------------------------------------------------------
page152.
Posiyoti attānameva paraṃ viya vadati. Ye pana "pakkāmin"ti paṭhanti, tesaṃ
ahaṃ posiyo pakkāminti yojanā. Ye pana "sā itthī theraṃ gharaṃ upagataṃ bhojetvā
palobhetukāmā jātā, taṃ disvā thero tāvadeva gehato nikkhamitvā vihāraṃ gantvā
attano vasanaṭṭhāne mañcake nisīdi. Sāpi kho itthī pacchābhattaṃ alaṅkatapaṭiyattā
vihāre therassa vasanaṭṭhānaṃ upasaṅkami. Taṃ  disvā thero kiñci avatvā 1- uṭṭhāya
divāṭṭhānameva gato"ti vadanti, tesaṃ "gāmā araññamāgammā"ti gāthāpadassa attho
yathārutavaseneva 2- niyyati. Vihāro hi idha "araññan"ti adhippeto.
                    Posiyattheragāthāvaṇṇanā niṭṭhitā.
                         --------------
                  172. 5. Sāmaññakānittheragāthāvaṇṇanā
      sukhaṃ sukhatthoti āyasmato sāmaññakānittherassa gāthā. Kā uppatti?
      so kira purimabuddhesu katādhikāro hutvā tattha tattha bhave kusalaṃ upacinanto
ito ekanavute kappe vipassissa bhagavato kāle manussayoniyaṃ nibbatto vipassiṃ
bhagavantaṃ disvā pasannamānaso ekaṃ mañcaṃ adāsi. So tena puññakammena deva-
manussesu saṃsaranto imasmiṃ buddhuppāde aññatarassa paribbājakassa putto hutvā
nibbatti. Sāmaññakānītissa nāmaṃ ahosi. So viññutaṃ patto satthu yamakapāṭihāriyaṃ
disvā pasannamānaso sāsane pabbajitvā cariyānukūlaṃ kammaṭṭhānaṃ gahetvā jhānaṃ
nibbattetvā jhānaṃ pādakaṃ katvā vipassanaṃ vaḍḍhetvā arahattaṃ pāpuṇi. Tena
vuttaṃ apadāne 3- :-
@Footnote: 1 Sī. avatvāva   2 Sī. yathāvuttavaseneva   3 khu.apa. 32/30/394 mañcadāyakattherāpadāna

---------------------------------------------------------------------------------------------
page153.
         "vipassino bhagavato        lokajeṭṭhassa tādino
           ekamañco mayā dinno 1- pasannena sapāṇinā.
           Hatthiyānaṃ assayānaṃ       dibbayānaṃ samajjhagaṃ 2-
           tena mañcakadānena 3-    pattomhi āsavakkhayaṃ.
           Ekanavute ito 4- kappe yaṃ mañcamadadiṃ tadā
           duggatiṃ nābhijānāmi       mañcadānassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Therassa pana gihisahāyako kātiyāno 5- nāma paribbājako buddhuppādato
paṭṭhāya titthiyānaṃ hatalābhasakkāratāya ghāsacchādanamattampi alabhanto ājīvakāpakato
theraṃ upasaṅkamitvā "tumhe sākiyaputtiyā nāma mahālābhaggayasaggappattā sukhena
jīvatha, mayaṃ pana dukkhitā kicchajīvikā, kathaṃ nu kho paṭipajjamānassa diṭṭhadhammikañceva
samparāyikañca sukhaṃ sampajjatī"ti pucchi. Athassa thero "nippariyāyato sukhaṃ nāma
lokuttarasukhameva, tañca tadanurūpaṃ paṭipattiṃ paṭipajjantassevā"ti attanā tassa
adhigatabhāvaṃ pariyāyena vibhāvento:-
            6- "sukhaṃ sukhattho labhate tadācaraṃ
                kittiñca pappoti yasassa vaḍḍhati
                yo ariyamaṭṭhaṅgikamañjasaṃ ujuṃ
                bhāveti maggaṃ amatassa pattiyā"ti
gāthaṃ abhāsi 6-.
      [35] Tattha sukhanti nirāmisaṃ sukhaṃ idhādhippetaṃ. Tañca phalasamāpatti ceva
@Footnote: 1 cha.Ma. ekaṃ mañcaṃ mayā dinnaṃ   2 Sī. rathayānaṃ labhāmahaṃ   3 Sī. mañcassa dānena
@4 cha.Ma. ekanavutito    5 Ma. kāṭiyāno    6-6 cha.Ma. "sukhaṃ sukhattho labhate
@  tadācaran"ti gāthaṃ abhāsi

---------------------------------------------------------------------------------------------
page154.
Nibbānañca. Tathā hi "ayaṃ samādhi paccuppannasukho ceva āyatiṃ ca sukhavipāko " 1-
"nibbānaṃ paramaṃ sukhan"ti 2- ca vuttaṃ. Sukhatthoti sukhappayojano, yathāvuttena sukhena
atthiko. Labhateti pāpuṇāti, atthikassevedaṃ sukhaṃ, na itarassa. Ko pana atthikoti
āha "tadācaran"ti tadatthaṃ ācaranto, yāya paṭipattiyā taṃ paṭipattiṃ paṭipajjantoti
attho. Na kevalaṃ tadācaraṃ sukhameva labhate, atha kho kittiñca pappoti "itipi
sīlavā suparisuddhakāyavacīkammanto suparisuddhājīvo jhāyī jhānayutto"tiādinā kittiṃ
parammukhā patthaṭayasataṃ pāpuṇāti. Yasassa vaḍḍhatīti sammukhe guṇābhitthavasaṅkhāto
parivārasampadāsaṅkhāto ca yaso assa paribrūhati. Idāni "tadācaran"ti sāmaññato
vuttamatthaṃ sarūpato dassento "yo ariyamaṭṭhaṅgikamañjasaṃ ujuṃ, bhāveti maggaṃ amatassa
pattiyā"ti āha. Tassattho:- yo puggalo kilesehi ārakattā parisuddhaṭṭhena
paṭipajjantānaṃ ariyabhāvakaraṇaṭṭhena ca ariyaṃ, sammādiṭṭhiādiaṭṭhaṅgasamudāyatāya
aṭṭhaṅgikaṃ, antadvayarahitamajjhimapaṭipattibhāvato akuṭilaṭṭhena añjasaṃ, kāyavaṅkādip-
pahānato ujuṃ, nibbānatthikehi magganiyaṭṭhena kilese mārento gamanaṭṭhena ca
"maggan"ti laddhanāmaṃ dukkhanirodhagāminīpaṭipadaṃ amatassa asaṅkhatāya dhātuyā pattiyā
adhigamāya bhāveti attano santāne uppādeti vaḍḍheti ca, so nippariyāyena
"sukhattho tadācaran"ti vuccati, tasmā yathāvuttaṃ sukhaṃ labhati. Taṃ sutvā paribbājako
pasannamānaso pabbajitvā sammā paṭipajjanto na cirasseva vipassanaṃ vaḍḍhetvā
arahattaṃ pāpuṇi. Idameva therassa aññābyākaraṇaṃ ahosi.
                  Sāmaññakānittheragāthāvaṇṇanā niṭṭhitā.
                        -----------------
@Footnote: 1 dī.pāṭi. 11/355/249 dasuttarasutta, aṅ.pañcaka. 22/27/25 samādhisutta (syā),
@  abhi.vibhaṅga. 35/804/407 jhāṇavibhaṅga: pañcakaniddesa
@2 khu.dhamMa. 25/203-4/52 aññataraupāsakavatthu

---------------------------------------------------------------------------------------------
page155.
                   173. 6. Kumāputtattheragāthāvaṇṇanā
      sādhu sutanti āyasmato kumāputtattherassa gāthā. Kā uppatti?
      so kira purimabuddhesu katādhikāro ito ekanavute kappe ajinacammavasano
tāpaso hutvā bandhumatīnagare rājuyyāne vasanto vipassiṃ bhagavantaṃ passitvā
pasannamānaso pādabbhañjanatelaṃ adāsi. So tena puññakammena devaloke nibbatto.
Tato paṭṭhāya sugatīsuyeva saṃsaranto imasmiṃ buddhuppāde avantiraṭṭhe veḷukaṇṭakanagare
gahapatikule nibbatto. "nando"tissa nāmaṃ akaṃsu. Mātā panassa kumā nāma,
tena kumāputtoti paññāyittha. So āyasmato sāriputtassa santike dhammaṃ sutvā
laddhappasādo pabbajitvā 1- katapubbakicco pariyantapabbatapasse samaṇadhammaṃ karonto
visesaṃ nibbattetuṃ  asakkonto bhagavantaṃ upasaṅkamitvā dhammaṃ sutvā kammaṭṭhānaṃ
sodhetvā sappāyaṭṭhāne 2- vasanto vipassanaṃ vaḍḍhetvā arahattaṃ sacchākāsi. Tena
vuttaṃ apadāne 3- :-
          "nagare bandhumatiyā        rājuyyāne vasāmahaṃ
           cammavāsī tadā āsiṃ      kamaṇḍaludharo 4- ahaṃ.
           Addasaṃ vimalaṃ buddhaṃ        sayambhuṃ aparājitaṃ
           ātāpinaṃ pahitattaṃ 5-     jhāyiṃ jhānarataṃ vasiṃ.
           Sabbakāmasamiddhañca        oghatiṇṇamanāsavaṃ
           disvā pasanno sumano     abbhañjanamadāsahaṃ 6-
           ekanavutito kappe       abbhañjanamadāsahaṃ 6-
           duggatiṃ nābhijānāmi       abbhañjanassidaṃ phalaṃ.
@Footnote: 1 Sī. pabbajitvā laddhūpasampado     2 Sī. sappāyaṭṭhāneva   3 khu.apa. 33/114/166
@abbhañjanadāyakattherāpadāna (syā)  4 Sī. kamaṇḍaladharo
@5 cha.Ma. padhānaṃ pahitattaṃ taṃ        6 pāli. yaṃ dānamadadiṃ tadā

---------------------------------------------------------------------------------------------
page156.
            Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā araññe kāyadaḷhibahule bhikkhū disvā te ovadanto
sāsanassa niyyānikabhāvaṃ pakāsento:-
            1- "sādhu sutaṃ sādhu caritakaṃ
                sādhu sadā aniketavihāro
                atthapucchanaṃ padakkhiṇakammaṃ
                etaṃ sāmaññaṃ akiñcanassā"ti
gāthaṃ abhāsi. 1-
      [36] Tattha sādhūti sundaraṃ. Sutanti savanaṃ. Tañca kho vivaṭṭūpanissitaṃ
visesato appicchatādipaṭisaṃyuttaṃ dasakathāvatthusavanaṃ idhādhippetaṃ. Sādhu caritakanti
tadeva appicchatādicaritaṃ ciṇṇaṃ, sādhucaritameva hi "caritakan"ti vuttaṃ. Padadvayenāpi
bāhusaccaṃ tadanurūpaṃ paṭipattiñca "sundaran"ti dasseti. Sadāti sabbakāle navaka-
majjhimatherakāle, sabbesu vā iriyāpathakkhaṇesu. Aniketavihāroti kilesānaṃ
nivāsanaṭṭhānaṭṭhena pañcakāmaguṇā niketā nāma, lokiyā vā chaḷārammaṇadhammā.
Yathāha "rūpanimittaniketavisāravinibandhā kho gahapati `niketasārī'ti vuccatī"tiādi. 2-
Tesaṃ niketānaṃ pahānatthāya paṭipadā aniketavihāro. Atthapucchananti taṃ 3-
ājānitukāmassa kalyāṇamittaṃ upasaṅkamitvā diṭṭhadhammikasamparāyikaparamatthapabhedassa
pucchanaṃ, kusalādibhedassa vā atthassa sabhāvadhammassa "kiṃ bhante kusalaṃ, kiṃ akusalaṃ,
kiṃ sāvajjaṃ, kiṃ anavajjan"tiādinā 4- pucchanaṃ atthapucchanaṃ. Padakkhiṇakammanti taṃ
pana pucchitvā padakkhiṇaggāhibhāvena tassa ovāde adhiṭṭhānaṃ sammāpaṭipatti.
Idhāpi "sādhū"ti padaṃ ānetvā yojetabbaṃ. Etaṃ sāmaññanti "sādhu
@Footnote: 1-1 cha.Ma. "sādhu sutaṃ sādhu caritakan"ti gāthaṃ abhāsi  2 saṃ.khandha. 17/3/9 haliddikāni-
@   sutta   3 Sī. ayaṃ pāṭho natthi   4 Ma.upari. 14/296/267 cūḷakammavibhaṅgasutta

---------------------------------------------------------------------------------------------
page157.
Sutan"tiādinā vuttaṃ yaṃ sutaṃ, yañca caritaṃ, yo ca aniketavihāro, yañca
atthapucchanaṃ, yañca padakkhiṇakammaṃ, etaṃ sāmaññaṃ eso samaṇabhāvo. Yasmā imāyaeva
paṭipadāya samaṇabhāvo, na aññathā, tasmā "sāmaññan"ti nippariyāyato 1- maggaphalassa
adhivacanaṃ. Tassa vā pana ayaṃ apaṇṇakapaṭipadā, taṃ panetaṃ sāmaññaṃ yādisassa sambhavati, taṃ
dassetuṃ "akiñcanassā"ti vuttaṃ. Apariggāhakassa, 2- khettavatthuhiraññasuvaṇṇadāsi-
dāsādipariggahaṇarahitassāti 3- attho.
                   Kumāputtattheragāthāvaṇṇanā niṭṭhitā.
                         --------------
                 174. 7. Kumāputtasahāyattheragāthāvaṇṇanā
      nānājanapadaṃ yantīti āyasmato kumāputtasahāyattherassa gāthā. Kā
uppatti?
      so kira purimabuddhesu katādhikāro tattha tattha bhave 4- vivaṭṭūpanissayaṃ kusalaṃ
upacinanto ito catunavute kappe siddhatthassa bhagavato kāle kulagehe nibbattitvā
viññutaṃ patto araññaṃ pavisitvā bahuṃ rukkhadaṇḍaṃ chinditvā kattarayaṭṭhiṃ 5- katvā
saṃghassa adāsi. Aññañca yathāvibhavaṃ puññaṃ katvā devesu nibbattitvā tato
paṭṭhāya sugatīsuyeva parivattento imasmiṃ buddhuppāde veḷukaṇṭakanagare iddhe kule
nibbatti. Sudantotissa 6- nāmaṃ ahosi. "vāsulo"ti keci vadanti. So kumāputtassa
piyasahāyo hutvā vicaranto "kumāputto pabbajito"ti sutvā "na
hi nūna so orako dhammavinayo, yattha kumāputto pabbajito"ti tadanubandhena
sayampi pabbajitukāmo hutvā satthu santikaṃ upasaṅkami. Tassa satthā dhammaṃ desesi.
@Footnote: 1 Sī.,Ma. sāmaññabhāvo  2 Ma. vatthuaparigāhakassa  3 cha.Ma...pariggahapaṭiggahaṇarahitassāti
@4 cha.Ma. ayaṃ pāṭho na dissati  5 Sī. kattarayaṭṭhiyo  6 Sī. sudatto

---------------------------------------------------------------------------------------------
page158.
So bhiyyoso mattāya pabbajjāya sañjātachando pabbajitvā kumāputteneva saddhiṃ
pariyantapabbate bhāvanānuyutto viharati. Tena ca samayena sambahulā bhikkhū nānā-
janapadesu janapadacārikaṃ carantāpi gacchantāpi āgacchantāpi taṃ ṭhānaṃ upagacchanti.
Tena tattha kolāhalaṃ hoti. Taṃ disvā sudantatthero "ime bhikkhū niyyānikasāsane
pabbajitvā janapadavitakkaṃ anuvattentā cittasamādhiṃ virādhentī"ti saṃvegajāto tameva
saṃvegaṃ attano cittadamanassa aṅkusaṃ karonto:-
       1- "nānājanapadaṃ yanti       vicarantā asaññatā
           samādhiñca virādhenti     kiṃsu raṭṭhacariyā karissati
           tasmā vineyya sārambhaṃ   jhāyeyya apurakkhato"ti
gāthaṃ abhāsi. 1-
      [37] Tattha nānājanapadanti visuṃ visuṃ nānāvidhaṃ janapadaṃ, kāsikosalādi-
anekaraṭṭhanti 2- attho. Yantīti gacchanti. Vicarantāti "asuko janapado subhikkho
sulabhapiṇḍo, asuko khemo arogo"tiādivitakkavasena janapadacārikaṃ carantā.
Asaññatāti tasseva janapadavitakkassa appahīnatāya cittena asaṃyatā. Samādhiñca
virādhentīti sabbassapi uttarimanussadhammassa mūlabhūtaṃ upacārappanābhedaṃ samādhiñca
nāma virādhenti. Casaddo sambhāvane. Desantaracaraṇena jhāyituṃ okāsābhāvena
anadhigataṃ samādhiṃ nādhigacchantā, adhigatañca vasībhāvānāpādanena jīrantā virādhenti
nāma. Kiṃsu raṭṭhacariyā karissatīti sūti nipātamattaṃ. "evaṃbhūtānaṃ raṭṭhacariyā
janapadacārikā kiṃ karissati, kiṃ nāma atthaṃ sādhessati, niratthakāvā"ti garahanto
vadati. Tasmāti yasmā īdisī desantaracariyā bhikkhussa na atthāvahā, apica kho
anatthāvahā sampattīnaṃ 3- virādhanato, tasmā. Vineyya sārambhanti vasanapadese
arativasena uppannaṃ sārambhaṃ cittasaṅkilesaṃ tadanurūpena paṭisaṅkhānena vinetvā
@Footnote: 1-1 cha.Ma. "nānājanapadaṃ yantī"ti gāthaṃ abhāsi  2 Sī. kāsikosalādibhedaṃ anekaraṭṭhanti
@3 Sī. samāpattīnaṃ

---------------------------------------------------------------------------------------------
page159.
Vūpasametvā. Jhāyeyyāti ārammaṇūpanijjhānena lakkhaṇūpanijjhānena cāti duvidhenapi
jhānena jhāyeyya. Apurakkhatoti micchāvitakkehi taṇhādīhi vā na purakkhatoti
tesaṃ vasaṃ anupagacchanto kammaṭṭhānameva manasi kareyyāti attho. Evaṃ pana vatvā
thero tameva saṃvegaṃ aṅkusaṃ katvā vipassanaṃ vaḍḍhetvā arahattaṃ pāpuṇi. Tena
vuttaṃ apadāne 1- :-
          "kānanaṃ vanamoggayha         veḷuṃ chetvānahaṃ tadā
           ālambanaṃ karitvāna         saṃghassa adadiṃ bahuṃ. 2-
           Tena cittappasādena        subbate abhivādiya 3-
           ālambadaṇḍaṃ datvāna        pakkāmiṃ uttarāmukho.
           Catunnavutito kappe         yaṃ daṇḍamadadiṃ tadā
           duggatiṃ nābhijānāmi         daṇḍadānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Yaṃ panatthaṃ aṅkusaṃ katvā ayaṃ thero arahattaṃ patto, tamevatthaṃ hadaye
ṭhapetvā arahattaṃ pattopi "nānājanapadaṃ yantī"ti imameva gāthaṃ abhāsi. Tasmā
tadevassa aññābyākaraṇaṃ ahosīti.
                 Kumāputtasahāyattheragāthāvaṇṇanā niṭṭhitā.
                       ------------------
                   175. 8. Gavampatittheragāthāvaṇṇanā
      yo iddhiyā sarabhunti āyasmato gavampatittherassa gāthā. Kā uppatti?
@Footnote: 1 kha.apa. 33/116/167 daṇḍadāyakattherāpadāna (syā)
@2 pāli.ahaṃ    3 Sī. subbaco abhivādayiṃ

---------------------------------------------------------------------------------------------
page160.
      So kira purimabuddhesu katādhikāro ito ekatiṃse kappe sikhiṃ bhagavantaṃ
passitvā pasannamānaso pupphehi pūjaṃ akāsi. So tena puññakammena devaloke
uppanno 1- aparāparaṃ puññāni karonto konāgamanassa bhagavato cetiye chattañca
vedikañca kāresi. Kassapassa pana bhagavato kāle aññatarasmiṃ kulagehe nibbatto.
Tasmiṃ ca kule bahuṃ gomaṇḍalaṃ ahosi. Taṃ gopālakā rakkhanti. Ayaṃ tattha
antarantarā yuttappayuttaṃ vicārento vicarati. So ekaṃ khīṇāsavattheraṃ gāme
piṇḍāya caritvā bahigāme devasikaṃ ekasmiṃ padese bhattakiccaṃ karontaṃ disvā
"ayyo suriyātapena kilamissatī"ti cintetvā cattāro sirīsadaṇḍe ussāpetvā
tesaṃ upari sirīsasākhāyo ṭhapetvā sākhāmaṇḍapaṃ katvā adāsi. "maṇḍapassa
samīpe sirīsarukkhaṃ ropesī"ti ca vadanti. Tassa anukampāya devasikaṃ thero tattha
nisīdi. So tena puññakammena tato cavitvā cātumahārājikesu nibbatti. Tassa
purimakammasaṃsūcakaṃ vimānadvāre mahantaṃ sirīsavanaṃ nibbatti vaṇṇagandhasampannehi
aññehi 2- pupphehi sabbakāle upasobhayamānaṃ, tena taṃ vimānaṃ "serīsakan"ti
paññāyittha. So devaputto ekaṃ buddhantaraṃ devesu ca manussesu ca saṃsaritvā
imasmiṃ buddhuppāde yasattherassa catūsu gihisahāyesu gavampati nāma hutvā āyasmato
yasassa pabbajitabhāvaṃ sutvā attano sahāyehi saddhiṃ bhagavato santikaṃ agamāsi.
Satthā tassa dhammaṃ desesi. So desanāvasāne sahāyehi saddhiṃ arahatte patiṭṭhāsi.
Tena vuttaṃ apadāne  3- :-
          "migaluddo pure āsiṃ      vipine vicaraṃ ahaṃ
           addasaṃ virajaṃ buddhaṃ        sabbadhammāna pāraguṃ.
           Tasmiṃ mahākāruṇike       sabbasattahite rate
           pasannacitto sumano       nelapupphaṃ apūjayiṃ.
@Footnote: 1 Sī. nibbatto    2 Sī. caññehi    3 khu.apa. 33/117/168
@  girinelapūjakattherāpadāna (syā)

---------------------------------------------------------------------------------------------
page161.
         Ekatiṃse ito kappe       yaṃ pupphamabhipūjayiṃ
         duggatiṃ nābhijānāmi         buddhapūjāyidaṃ 1- phalaṃ.
         Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā thero vimuttisukhaṃ paṭisaṃvedento sākete viharati añjanavane.
Tena ca samayena bhagavā mahatā bhikkhusaṃghena saddhiṃ sāketaṃ gantvā añjanavane
vihāsi. Senāsanaṃ nappahosi. Sambahulā bhikkhū vihārasāmantā sarabhuyā nadiyā
vālikāpuḷine sayiṃsu. Atha aḍḍharattasamaye nadiyā udakoghe āgacchante sāmaṇerādayo
uccāsaddamahāsaddā ahesuṃ. Bhagavā taṃ ñatvā āyasmantaṃ gavampatiṃ āṇāpesi
"gaccha gavampati jaloghaṃ vikkhambhetvā bhikkhūnaṃ phāsuvihāraṃ karohī"ti. Thero "sādhu
bhante"ti iddhibalena nadīsotaṃ vikkhambhi, taṃ dūratova pabbatakūṭaṃ viya aṭṭhāsi. Tato
paṭṭhāya therassa ānubhāvo loke pākaṭo ahosi. Athekadivasaṃ satthā mahatiyā
devaparisāya majjhe nisīditvā dhammaṃ desentaṃ theraṃ disvā lokānukampāya tassa
guṇānaṃ vibhāvanatthaṃ taṃ pasaṃsanto:-
            2- "yo iddhiyā sarabhuṃ aṭṭhapesi
                so gavampati asito anejo
                taṃ sabbasaṅgātigataṃ mahāmuniṃ
                devā namassanti bhavassa pāragun"ti
gāthaṃ abhāsi. 2-
      [38] Tattha iddhiyāti adhiṭṭhāniddhiyā. Sarabhunti evaṃnāmikaṃ nadiṃ, 3- yaṃ loke
"sarabhun"ti vadanti. Aṭṭhapesīti 4- sandituṃ adento sotaṃ nivattetvā pabbatakūṭaṃ
viya mahantaṃ jalarāsiṃ katvā ṭhapesi. Asitoti na sito, taṇhādiṭṭhinissayarahito,
@Footnote: 1 Sī. pupphapūjāyidaṃ   2-2 cha.Ma. "yo iddhiyā sarabhun"ti gāthaṃ abhāsi
@3 Sī.evaṃnāmakā nadī   4 Ma. paṭṭhapesīti

---------------------------------------------------------------------------------------------
page162.
Bandhanasaṅkhātānaṃ 1- vā sabbasaṃyojanānaṃ samucchinnattā kenacipi bandhanena abaddho,
tatoeva ejānaṃ 2- kilesānaṃ abhāvato anejo so gavampati, taṃ sabbasaṅgātigataṃ
tādisaṃ sabbepi rāgadosamohamānadiṭṭhisaṅge atikkamitvā ṭhitattā sabbasaṅgātigataṃ,
asekkhamunibhāvato mahāmuniṃ, tatoeva kāmakammabhavādibhedassa 3- sakalassapi bhavassa
pāraṃ nibbānaṃ gatattā bhavassa pāraguṃ. Devā namassantīti devāpi namassanti,
pageva itarā pajāti.
      Gāthāpariyosāne mahato janakāyassa dhammābhisamayo ahosi. Thero aññaṃ
byākaronto "satthāraṃ pūjessāmī"ti imameva gāthaṃ abhāsīti.
                    Gavampatittheragāthāvaṇṇanā niṭṭhitā.
                          -------------
                    176. 9. Tissattheragāthāvaṇṇanā
      sattiyā viya omaṭṭhoti āyasmato tissattherassa gāthā. Kā uppatti?
      ayampi kira purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto tissassa  bhagavato bodhiyā mūle purāṇapaṇṇāni 4- nīharitvā sodhesi.
So tena puññakammena devamanussesu saṃsaranto imasmiṃ buddhuppāde kapilavatthunagare
bhagavato pitucchāputto hutvā nibbatti tisso nāma nāmena. So bhagavantaṃ
anupabbajitvā upasampanno hutvā araññāyatane viharanto jātiṃ paṭicca mānaṃ
karonto kodhūpāyāsabahulo ca ujjhānabahulo ca hutvā vicarati, samaṇadhamme ussukkaṃ
na karoti. Atha naṃ satthā ekadivasaṃ divāṭṭhāne vivaṭamukhaṃ niddāyantaṃ dibbacakkhunā
olokento sāvatthito ākāsena gantvā tassa upari ākāseyeva ṭhatvā obhāsaṃ
@Footnote: 1 Ma. bandhanasambhūtānaṃ  2 Ma. ejākārānaṃ   3 Sī. kāmabhavādibhedassa  4 Sī. paṇṇasaṅkaṭaṃ

---------------------------------------------------------------------------------------------
page163.
Pharitvā tenobhāsena paṭibuddhassa satiṃ uppādetvā ovādaṃ dento:-
       1- "sattiyā viya omaṭṭho      ḍayhamāneva matthake
           kāmarāgappahānāya        sato bhikkhu paribbaje"ti
gāthamāha. 1-
      [39] Tattha sattiyāti 2- desanāsīsametaṃ, ekatodhārādinā satthenāti attho.
Omaṭṭhoti pahato. Cattāro hi pahārā omaṭṭho ummaṭṭho maṭṭho vimaṭṭhoti.
Tattha upari ṭhatvā adhomukhaṃ dinnapahāro omaṭṭho nāma, heṭṭhā ṭhatvā uddhamukhaṃ
dinnapahāro ummaṭṭho nāma, aggaḷasūci viya vinivijjhitvā gato 3- maṭṭho nāma,
seso sabbopi vimaṭṭho nāma. Imasmiṃ pana ṭhāne omaṭṭho gahito. So hi sabbadāruṇo
duruddharaṇasallo duttikiccho antodoso antopubbalohitova hoti, pubbalohitaṃ
anikkhamitvā vaṇamukhaṃ pariyonandhitvā tiṭṭhati. Pubbalohitaṃ nīharitukāmehi
mañcena saddhiṃ bandhitvā adhosiro kātabbo hoti, maraṇaṃ vā maraṇamattaṃ vā
dukkhaṃ pāpuṇanti. Ḍayhamāneti agginā jhāyamāne. Matthaketi sīse. Idaṃ vuttaṃ
hoti:- yathā sattiyā omaṭṭho puriso sallubbāhanavaṇatikicchanānaṃ 4- atthāya viriyaṃ
ārabhati tādisaṃ payogaṃ karoti parakkamati, yathā ca ḍayhamāne matthake ādittasīso
puriso tassa nibbāpanatthaṃ  viriyaṃ ārabhati tādisaṃ payogaṃ karoti, evamevaṃ bhikkhu
kāmarāgappahānāya sato appamatto ativiya ussāhajāto hutvā vihareyyāti.
      Evaṃ bhagavā tassa therassa kodhūpāyāsavūpasamāya ovādaṃ dento tadekaṭṭhatāya
kāmarāgappahānasīsena desanaṃ niṭṭhāpesi. Thero imaṃ gāthaṃ sutvā saṃviggahadayo
vipassanāya yuttappayutto vihāsi. Tassa ajjhāsayaṃ ñatvā satthā saṃyuttake
tissattherasuttaṃ 5- desesi. So desanāpariyosāne arahatte patiṭṭhāsi. Tena vuttaṃ
@Footnote: 1-1 cha.Ma. "sattiyā viya omaṭṭho"ti gāthaṃ abhāsi  2 Sī. sattiyā viyāti  3 Ma. kato
@4 Sī. sallabbāharaṇa...  5 saṃ.ni. 16/243/267 bhikkhusaṃyutta

---------------------------------------------------------------------------------------------
page164.
Apadāne 1- :-
          "devaloke manusse vā 2-     anubhotvā ubho yase
           avasāne ca nibbānaṃ          sivaṃ patto anuttaraṃ.
           Sambuddhaṃ uddisitvāna          bodhiṃ vā tassa satthuno
           yo puññaṃ pasave 3- poso     tassa kiṃ nāma dullabhaṃ.
           Magge phale āgame ca        jhānābhiññāguṇesu ca
           aññesaṃ adhiko hutvā         nibbāyāmi anāsavo. 4-
           Purehaṃ bodhiyā pattaṃ          chaḍḍetvā haṭṭhamānaso
           imehi vīsataṅgehi            samaṅgī homi sabbathā.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā thero aññaṃ byākaronto satthāraṃ pūjetuṃ tameva
gāthaṃ abhāsi.
                     Tissattheragāthāvaṇṇanā niṭṭhitā.
                          ------------
                  177. 10. Vaḍḍhamānattheragāthāvaṇṇanā
      sattiyā viya omaṭṭhoti āyasmato vaḍḍhamānattherassa gāthā. Kā
uppatti?
      ayampi kira purimabuddhesu katādhikāro ito dvenavute kappe tissassa bhagavato
kāle kulagehe nibbattitvā viññutaṃ patto tissaṃ bhagavantaṃ piṇḍāya carantaṃ
@Footnote: 1 khu.apa. 33/118/171 bodhisammajjakattherāpadāna (syā)  2 Sī. manussesu,
@  cha.Ma. manusse ca  3 cha.Ma. pasavī  4 Sī. aññesaṃ adhiko hoti, nibbāyati anāsavo

---------------------------------------------------------------------------------------------
page165.
Disvā pasannamānaso suparipakkāni vaṇṭato muttāni ambaphalāni adāsi. So
tena puññakammena devaloke nibbatto aparāparaṃ puññakammāni upacinanto imasmiṃ
buddhuppāde vesāliyaṃ licchavirājakule nibbatti, vaḍḍhamānotissa nāmaṃ ahosi. So
vayappatto saddho pasanno dāyako dānarato kārako saṃghupaṭṭhāko hutvā tathārūpe
aparādhe satthārā pattanikkujjanakamme kārāpite aggiṃ akkanto viya saṃghaṃ
khamāpetvā kammaṃ paṭippassambhetvā sañjātasaṃvego pabbaji, pabbajitvā pana
thīnamiddhābhibhūto vihāsi. Taṃ satthā saṃvejento:-
       1- "sattiyā viya omaṭṭho    ḍayhamāneva matthake
            bhavarāgappahānāya       sato bhikkhu paribbaje"ti
gāthamāha. 1-
      [40] Tattha bhavarāgappahānāyāti bhavarāgassa rūparāgassa arūparāgassa ca
pajahanatthāya. Yadipi ajjhattasaṃyojanāni appahāya bahiddhasaṃyojanānaṃ pahānaṃ nāma
natthi, nānantarikabhāvato pana uddhambhāgiyasaṃyojanappahānavacanena orambhāgiya-
saṃyojanappahānampi vuttameva hoti. Yasmā vā samucchinnorambhāgiyasaṃyojanānampi
kesañci ariyānaṃ uddhambhāgiyasaṃyojanāni duppaheyyāni honti, tasmā suppaheyyato
duppaheyyameva dassento bhagavā bhavarāgappahānasīsena sabbassāpi uddhambhāgiya-
saṃyojanassa pahānamāha. Therassaeva vā ajjhāsayavasenevaṃ vuttaṃ. Sesaṃ vuttanayameva.
                 Vaḍḍhamānattheragāthāvaṇṇanā niṭṭhitā.
                  Paramatthadīpaniyā theragāthāsaṃvaṇṇanāya
                     catutthavaggavaṇṇanā niṭṭhitā.
@Footnote: 1-1 cha.Ma. "sattiyā viya omaṭṭho"ti gāthaṃ abhāsi

---------------------------------------------------------------------------------------------
page166.
                           5. Pañcamavagga
                   178. 1. Sirivaḍḍhattheragāthāvaṇṇanā
      vivaramanupatanti vijjutāti āyasmato sirivaḍḍhattherassa gāthā. Kā
uppatti?
      sopi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto ito ekanavute kappe vipassissa bhagavato kāle kulagehe nibbattitvā
viññutaṃ patto vipassiṃ bhagavantaṃ passitvā kiṅkaṇipupphehi 1- pūjaṃ katvā tena
puññakammena devaloke nibbatto aparāparaṃ puññāni katvā sugatīsuyeva saṃsaranto
imasmiṃ buddhuppāde rājagahe vibhavasampannassa brāhmaṇassa gehe nibbatti,
sirivaḍḍhotissa nāmaṃ ahosi. So vayappatto bimbisārasamāgame satthari saddhamme
ca uppannapasādo hetusampannatāya pabbaji. Pabbajitvā ca katapubbakicco vebhāra-
paṇḍavapabbatānaṃ avidūre aññatarasmiṃ araññāyatane pabbataguhāyaṃ kammaṭṭhāna-
manuyutto viharati. Tasmiṃ ca samaye mahā akālamegho uṭṭhahi. Vijjullatā pabbatavivaraṃ
pavisantiyo viya 2- vicaranti. Therassa ghammapariḷāhābhibhūtassa sāragabbhehi meghavātehi
ghammapariḷāho vūpasami. Utusappāyalābhena cittaṃ ekaggaṃ ahosi. Samāhitacitto
vipassanaṃ ussukkāpetvā arahattaṃ pāpuṇi. Tena vuttaṃ apadāne 3- :-
          "kañcanagghiyasaṅkāso        sabbaññū lokanāyako
           odakaṃ dahamoggayha        sināyi lokanāyako. 4-
           Paggayha kiṅkaṇiṃ pupphaṃ       vipassissābhiropayiṃ
           udaggacitto sumano        dipadindassa 5- tādino.
           Ekanavutito kappe        yaṃ pupphamabhiropayiṃ 6-
@Footnote: 1 Sī. kiṅkiṇipupphehi   2 Sī. pavisantī asaniyo viya   3 khu.apa. 32/10/279
@  kiṃkaṇikapupphiyattherāpadāna   4 cha.Ma. aggapuggalo   5 cha.Ma. dvipadindassa
@6 Sī. pupphamabhipūjayiṃ

---------------------------------------------------------------------------------------------
page167.
           Duggatiṃ nābhijānāmi        buddhapūjāyidaṃ phalaṃ.
           Sattavīsatikappamhi          rājā bhīmaratho ahu
           sattaratanasampanno         cakkavattī mahabbalo.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā aññāpadesena attasannissayaṃ 1- udānaṃ udānento:-
            2- "vivaramanupatanti vijjutā
                vebhārassa ca paṇḍavassa ca
                nagavivaragato ca jhāyati
                putto appaṭimassa tādino"ti
gāthaṃ abhāsi. 2-
      [41] Tattha vivaranti antarā vemajjhaṃ. Anupatantīti anulakkhaṇe patanti
pavattanti, vijjotantīti attho. Vijjotanameva hi vijjullatānaṃ pavatti nāma.
Anusaddayogena cettha upayogavacanaṃ, yathā "rukkhamanuvijjotantī"ti. Vijjutāti sateratā.
Vebhārassa ca paṇḍavassa cātivebhārapabbatassa ca paṇḍavapabbatassa ca vivaramanupatantīti
yojanā. Nagavivaragatoti nagavivaraṃ pabbataguhaṃ upagato. Jhāyatīti ārammaṇūpanijjhānena
lakkhaṇūpanijjhānena ca  jhāyati, samathavipassanaṃ ussukkāpento bhāveti. 3- Putto
appaṭimassa tādinoti sīlakkhandhādidhammakāyasampattiyā rūpakāyasampattiyā ca
anupamassa upamārahitassa iṭṭhāniṭṭhādīsu tādilakkhaṇasampattiyā tādino buddhassa
bhagavato orasaputto. Puttavacaneneva cettha therena satthu anujātabhāvadīpanena aññā
byākatāti veditabbaṃ.
                    Sirivaḍḍhattheragāthāvaṇṇanā niṭṭhitā.
@Footnote: 1 Sī. atthūpanissayaṃ    2-2 cha.Ma. "vivaramanupatanti vijjutā"ti gāthaṃ abhāsi
@3 Sī. bhāveti jhāyati

---------------------------------------------------------------------------------------------
page168.
                 179. 2. Khadiravaniyarevatattheragāthāvaṇṇanā
      cāle upacāleti āyasmato khadiravaniyarevatattherassa gāthā. Kā uppatti?
      ayaṃ kira padumuttarassa bhagavato kāle haṃsavatīnagare titthanāvikakule nibbattitvā
mahāgaṅgāya payāgatitthe titthanāvākammaṃ karonto ekadivasaṃ sasāvakasaṃghaṃ bhagavantaṃ
gaṅgātīraṃ upagataṃ disvā pasannamānaso nāvāsaṅghāṭaṃ yojetvā mahantena pūjā-
sakkārena paratīraṃ pāpetvā aññataraṃ bhikkhuṃ satthārā āraññakānaṃ 1- aggaṭṭhāne
ṭhapiyamānaṃ disvā tadatthaṃ patthanaṃ paṭṭhapetvā bhagavato bhikkhusaṃghassa ca mahādānaṃ
pavattesi. Bhagavā ca tassa patthanāya avañjhabhāvaṃ byākāsi. So tato paṭṭhāya tattha
tattha vivaṭṭūpanissayaṃ kusalaṃ katvā devamanussesu saṃsaranto imasmiṃ buddhuppāde
magadharaṭṭhe nālakagāme rūpasāriyā brāhmaṇiyā kucchismiṃ nibbatti. Taṃ vayappattaṃ
mātāpitaro gharabandhanena bandhitukāmā jātā. 2- So sāriputtattherassa 3- pabbajitabhāvaṃ
sutvā "mayhaṃ jeṭṭhabhātā ayyo 4- upatisso imaṃ vibhavaṃ chaḍḍetvā pabbajito 5-,
tena vantaṃ kheḷapiṇḍaṃ kathāhaṃ pacchā gilissāmī"ti jātasaṃvego pāsaṃ anupagacchanakamigo
viya ñātake vañcetvā hetusampattiyā codiyamāno bhikkhūnaṃ santikaṃ gantvā dhamma-
senāpatino kaniṭṭhabhāvaṃ nivedetvā attano pabbajjāya chandaṃ ārocesi. Bhikkhū
taṃ pabbājetvā paripuṇṇavīsativassaṃ upasampādetvā kammaṭṭhāne niyojesuṃ. So
kammaṭṭhānaṃ gahetvā khadiravanaṃ pavisitvā "arahattaṃ patvā bhagavantaṃ dhammasenāpatiñca
passissāmī"ti ghaṭento vāyamanto ñāṇassa paripākagatattā na cirasseva chaḷabhiñño
ahosi. Tena vuttaṃ apadāne:- 6-
          "gaṅgā bhāgīrathī nāma       himavantā pabhāvitā
           kutitthe nāviko āsiṃ      orime ca tariṃ ahaṃ.
@Footnote: 1 Sī. āraññakānaṃ bhikkhūnaṃ   2 Sī. baddhitukāmā hutvā tassa ārocesuṃ
@3 Sī. sāriputtassa  4 Ma. mayhaṃ ayyo  5 Sī. pabbaji  6 khu.apa. 32/628/73
@  khadiravaniyarevatattherāpadāna

---------------------------------------------------------------------------------------------
page169.
          Padumuttaro nāyako         sambuddho dipaduttamo
          vasīsatasahassehi            gaṅgātīramupāgato. 1-
          Bahū nāvā samānetvā      vaḍḍhakīhi susaṅkhataṃ
          nāvāya chadanaṃ katvā        paṭimāniṃ narāsabhaṃ.
          Āgantvāna ca sambuddho     ārūhi tañca nāvakaṃ
          vārimajjhe ṭhito satthā      imā gāthā abhāsatha.
          Yo so tāresi sambuddhaṃ     saṃghañcāpi anāsavaṃ
          tena cittappasādena        devaloke ramissati.
          Nibbattissati te byamhaṃ      sukataṃ nāvasaṇṭhitaṃ
          ākāse pupphachadanaṃ         dhārayissati sabbadā.
          Aṭṭhapaññāsakappamhi         tārako nāma khattiyo
          cāturanto vijitāvī         cakkavattī bhavissati.
          Sattapaññāsakappamhi         cammako nāma khattiyo
          uggacchantova sūriyo        jotissati mahabbalo.
          Kappasatasahassamhi           okkākakulasambhavo
          gotamo nāma gottena      satthā loke bhavissati.
          Tidasā so cavitvāna        manussattaṃ gamissati
          revato nāma nāmena       brahmabandhu bhavissati.
          Agārā nikkhamitvāna        sukkamūlena codito
          gotamassa bhagavato          sāsane pabbajissati.
          So pacchā pabbajitvāna      yuttayogo vipassako 2-
          sabbāsave pariññāya        nibbāyissatināsavo.
          Vīriyaṃ me dhuradhorayhaṃ        yogakkhemādhivāhanaṃ
@Footnote: 1 pāli. gaṅgāsotaṃ tarissati   2 Sī. vipassati

---------------------------------------------------------------------------------------------
page170.
          Dhāremi antimaṃ dehaṃ        sammāsambuddhasāsane.
          Satasahasse kataṃ kammaṃ        phalaṃ dassesi me idha
          sumutto saravegova         kilese jhāpayī mama.
          Tato maṃ vananirataṃ 1-        disvā lokantagū muni
          vanavāsibhikkhūnaggaṃ  2-       paññāpesi mahāmati.
          Kilesā jhāpitā mayhaṃ .pe.  kataṃ buddhassa sāsanan"ti.
      Chaḷabhiñño pana hutvā thero satthāraṃ dhammasenāpatiñca vandituṃ senāsanaṃ
saṃsāmetvā pattacīvaramādāya anupubbena sāvatthiṃ patvā jetavanaṃ pavisitvā satthāraṃ
dhammasenāpatiñca vanditvā katipāhaṃ jetavane vihāsi. Atha naṃ satthā ariyagaṇamajjhe
nisinno āraññakānaṃ bhikkhūnaṃ aggaṭṭhāne ṭhapesi "etadaggaṃ bhikkhave mama sāvakānaṃ
bhikkhūnaṃ āraññakānaṃ yadidaṃ revato khadiravaniyo"ti. 3- So aparabhāgā attano jātagāmaṃ
gantvā "cālā, upacālā, sīsūpacālā"ti tissannaṃ bhaginīnaṃ putte "cālā,
upacālā, sīsūpacālā"ti tayo bhāgineyye ānetvā pabbājetvā kammaṭṭhāne
niyojesi. Te kammaṭṭhānaṃ anuyuttā viharanti. Tasmiṃ ca samaye therassa kocideva
ābādho uppanno. Taṃ sutvā sāriputtatthero revataṃ "gilānapucchanaṃ adhigama-
pucchanañca karissāmī"ti upagacchi. Revatatthero dhammasenāpatiṃ dūratova āgacchantaṃ
disvā tesaṃ sāmaṇerānaṃ satuppādanavasena ovadanto:-
            4- "cāle upacāle sīsūpacāle
                cālā upacālā sīsūpacālā
                patissatā 5- nu kho viharatha
                āgato vo vālaṃ viya vedhī"ti
gāthamāha. 4-
@Footnote: 1 Sī. jhānanirataṃ  2 Sī. jhāyīnaṃ bhikkhūnaṃ aggaṃ  3 aṅ.ekaka.20/203/24 etadaggavagga:
@ dutiyavagga   4-4 cha.Ma. "cāleupacāle"ti gāthaṃ abhāsi   5 pāli. patissatikā

---------------------------------------------------------------------------------------------
page171.
      [42] Tattha cāle upacāle sīsūpacāleti tesaṃ ālapanaṃ. "cālā, upacālā,
sīsūpacālā"ti hi itthiliṅgavasena laddhanāmā te tayo dārakā pabbajitāpi tathā
voharīyanti. "cālī upacālī sīsūpacālīti tesaṃ nāman"ti ca vadanti. Yadatthaṃ "cāle"ti-
ādinā āmantanaṃ kataṃ, taṃ dassento "patissatā nu kho viharathā"ti vatvā
tattha kāraṇamāha "āgato vo vālaṃ viya vedhī"ti. Patissatāti patissatikā.
Khoti 1- avadhāraṇe. Āgatoti āgacchi. Voti tumhākaṃ. Vālaṃ viya vedhīti vālavedhī
viya, ayaṃ hettha saṅkhepattho:- tikkhajavananibbedhikapaññatāya vālavedhirūpo satthukappo
tumhākaṃ mātulatthero āgato, tasmā samaṇasaññaṃ 2- upaṭṭhapetvā sati-
sampajaññayuttāeva hutvā viharatha, "yathādhigate vihāre appamattā bhavathā"ti.
      Taṃ sutvā te sāmaṇerā dhammasenāpatissa paccuggamanādivattaṃ katvā ubhinnaṃ
mātulattherānaṃ paṭisanthāravelāyaṃ nātidūre samādhiṃ samāpajjitvā nisīdiṃsu. Dhamma-
senāpati revatattherena saddhiṃ paṭisanthāraṃ katvā uṭṭhāyāsanā te sāmaṇere
upasaṅkami. Te tathākālaparicchedassa katattā there upasaṅkamanteeva uṭṭhahitvā
vanditvā aṭṭhaṃsu. Thero "katarakataravihārena viharathā"ti pucchitvā tehi "imāya
imāyā"ti vutte "dārakepi nāma evaṃ vinento mayhaṃ bhātiko paccapādi vata
dhammassa anudhamman"ti theraṃ pasaṃsanto pakkāmi.
                 Khadiravaniyarevatattheragāthāvaṇṇanā niṭṭhitā.
                       ----------------
                   180. 3. Sumaṅgalattheragāthāvaṇṇanā
      sumuttikoti āyasmato sumaṅgalattherassa gāthā. Kā uppatti?
@Footnote: 1 Sī. nu khoti   2 Sī., Ma. samaṇāsamaṇasaññaṃ

---------------------------------------------------------------------------------------------
page172.
      Sopi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto siddhatthassa bhagavato kāle rukkhadevatā hutvā nibbatti. So ekadivasaṃ
satthāraṃ nhāyitvā ekacīvaraṃ ṭhitaṃ disvā somanassappatto hutvā appoṭesi. 1-
So tena puññakammena devamanussesu saṃsaranto imasmiṃ buddhuppāde sāvatthiyā
avidūre aññatarasmiṃ gāmake tādisena kammanissandena daliddakule nibbatti. Tassa
sumaṅgaloti nāmaṃ ahosi. So vayappatto khujjakāsitanaṅgalakuddālaparikkhāro hutvā
kasiyā jīvati. So ekadivasaṃ raññā pasenadikosalena bhagavato bhikkhusaṃghassa ca
mahādāne pavattiyamāne dānopakaraṇāni 2- gahetvā āgacchantehi manussehi saddhiṃ
dadhighaṭaṃ gahetvā āgato bhikkhūnaṃ sakkārasammānaṃ disvā 3- "ime samaṇā sakyaputtiyā
sukhumavatthasunivatthā 3- subhojanāni bhuñjitvā nivātesu senāsanesu viharanti,
yannūnāhampi pabbajeyyan"ti cintetvā aññataraṃ mahātheraṃ upasaṅkamitvā attano
pabbajjādhippāyaṃ nivedesi. So taṃ karuṇāyanto pabbājetvā kammaṭṭhānaṃ ācikkhi.
So araññe viharanto ekavihāre nibbinno ukkaṇṭhito hutvā vibbhamitukāmo
ñātigāmaṃ gacchanto antarāmagge kacchaṃ bandhitvā khettaṃ kasante kiliṭṭhavatthanivatthe
4- samantato rajokiṇṇasarīre vātātapena phussante 5- kassake disvā "mahantaṃ
vatime sattā jīvikanimittaṃ 6- dukkhaṃ paccanubhontī"ti 7- saṃvegaṃ paṭilabhi. Ñāṇassa
paripākaṃ gatattā 8- yathāgahitaṃ kammaṭṭhānaṃ upaṭṭhāsi. So aññataraṃ rukkhamūlaṃ
upagantvā vivekaṃ labhitvā yoniso manasikaronto vipassanaṃ vaḍḍhetvā maggapaṭipāṭiyā
arahattaṃ pāpuṇi. Tena vuttaṃ apadāne 9- :-
          "atthadassī jinavaro          lokajeṭṭho narāsabho
           vihārā abhinikkhamma         taḷākaṃ upasaṅkami.
@Footnote: 1 cha.Ma. apphoṭesi   2 Ma. dārupakaraṇāni   3-3 ka. ime samaṇasakyaputtiyā
@  sukhumavatthanivatthā  4 Sī. kiliṭṭhavatthe  5 Sī. sussante  6 Sī. jīvitanimittaṃ,
@  ka. jīvitanissitaṃ   7 ka. paccanubhavantīti  8 ka. ñāṇaparipākagatattā
@9 khu.apa. 32/11/203 sumaṅgalattherāpadāna

---------------------------------------------------------------------------------------------
page173.
           Nhāyitvā pitvā ca sambuddho uttaritvekacīvaro
           aṭṭhāsi bhagavā tattha        vilokento disodisaṃ.
           Bhavane upaviṭṭhohaṃ          addasaṃ lokanāyakaṃ
           haṭṭho haṭṭhena cittena      appoṭesiṃ 1- ahaṃ tadā.
           Sataraṃsiṃva jotantaṃ           pabhāsantaṃva kañcanaṃ
           naccagīte payuttohaṃ         pañcaṅgatūriyamhi ca. 2-
           Yaṃ yaṃ yonupapajjāmi         devattaṃ atha mānusaṃ
           sabbe satte abhibhomi       vipulo hoti me yaso.
           Namo te purisājañña        namo te purisuttama
           attānaṃ tosayitvāna        pare tosesi 3- tvaṃ muni.
           Pariggahe nisīditvā         hāsaṃ katvāna subbate 4-
           upaṭṭhahitvā sambuddhaṃ        tusitaṃ upapajjahaṃ.
           Soḷaseto 5- kappasate     dvinavaekacintitā
           sattaratanasampannā          cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā sampattiṃ attano dukkhavimuttiṃ ca kittanavasena udānaṃ
udānento:-
       6- "sumuttiko sumuttiko sāhu     sumuttikomhi tīhi khujjakehi
           asitāsu mayā naṅgalāsu      mayā khuddakuddālāsu mayā
           yadipi idhameva idhameva       atha vāpi alameva alameva
           jhāya sumaṅgala jhāya sumaṅgala   appamatto vihara sumaṅgalā"ti
ādimāha. 6-
@Footnote: 1 cha.Ma. apphoṭesiṃ   2 Sī. paccattharasatamhi ca    3 Sī. paritosesi
@4 Sī. subbato   5 Sī. soḷasake   6-6 cha.Ma. "sumuttiko"tiādimāha

---------------------------------------------------------------------------------------------
page174.
      [43] Tattha sumuttikoti sundarā accantikatāya apunabbhavikā 1- mutti
etassāti sumuttiko. Tassa pana vimuttiyā pāsaṃsiyatāya acchariyatāya ca appoṭento
2- āha "sumuttiko"ti. Puna tattha vimuttiyaṃ attano pasādassa daḷhabhāvaṃ 3-
dassento "sāhu sumuttikomhī"ti āha, sādhu suṭṭhu 4- muttiko vatamhīti attho.
Kuto panāyaṃ sumuttikatāti? kāmañcāyaṃ thero sabbasmāpi vaṭṭadukkhato suvimutto,
Attano pana tāva upaṭṭhitaṃ ativiya aniṭṭhabhūtaṃ dukkhaṃ dassento "tīhi
khujjakehī"tiādimāha. Tattha khujjakehīti khujjasabhāvehi, khujjākārehi vā.
Nissakkavacanañcetaṃ muttasaddā pekkhāya. Kassako hi akhujjopi samāno tīsu ṭhānesu
attānaṃ khujjaṃ katvā dasseti lāyane kasane kuddālakamme ca. Yo hi pana kassako
lāyanādīni karoti, tānipi asitādīni kuṭilākārato khujjakānīti vuttaṃ "tīhi
khujjakehī"ti.
      Idāni tāni sarūpato dassento "asitāsu mayā, naṅgalāsu mayā,
khuddakuddālāsu mayā"ti āha. Tattha asitāsu mayāti lavittehi mayā muttanti
attho. Nissakke cetaṃ bhummavacanaṃ. Sesesupi eseva nayo. Apare pana "asitāsu
mayāti lavittehi karaṇabhūtehi mayā khujjitan"ti 5- vadanti. Tesaṃ matena karaṇatthe
hetumhi vā bhummavacanaṃ. "naṅgalāsū"ti liṅgavippallāsaṃ katvā vuttaṃ, naṅgalehi
kasirehīti attho. Attanā vaḷañjitakuddālassa sabhāvato vaḷañjanena vā appakatāya
vuttaṃ "khuddakuddālāsū"ti. "kuṇṭhakuddālāsū"ti pāli. Vaḷañjaneneva atikhiṇa-
khaṇittesūti attho. Idhamevāti makāro padasandhikaro. Atha vāpīti vāsaddo 6-
nipātamattaṃ. Gāmake ṭhitattā tāni asitādīni kiñcāpi idheva mama samīpeyeva,
tathāpi alameva hotīti attho. Turitavasena cetaṃ āmeḍitavacanaṃ. 7- Jhāyāti phalasamāpatti-
jhānavasena diṭṭhadhammasukhavihāratthaṃ dibbavihārādivasena ca jhāya. Sumaṅgalāti attānaṃ
ālapati. Jhāne pana ādaradassanatthaṃ āmeḍitaṃ kataṃ. Appamatto viharāti
@Footnote: 1 Sī.,Ma. apunabbhavantikā  2 cha.Ma. apphoṭento, Sī. apphoṭhento  3 Sī. daḷhībhāvaṃ
@4 Sī. sādhu sādhu   5 Sī. mucchitanti  6 Sī. pi-saddo  7 Sī. āmeṇḍitavacanaṃ

---------------------------------------------------------------------------------------------
page175.
Satipaññāvepullappattiyā 1- sabbatthakameva appamattosi tvaṃ, tasmā idāni sukhaṃ
vihara sumaṅgala. Keci pana "arahattaṃ appatvāeva vipassanāya vīthipaṭipannāya
sāsane sañjātābhiratiyā 2- yathānubhūtaṃ gharāvāsadukkhaṃ jigucchanto thero imaṃ gāthaṃ
vatvā pacchā vipassanaṃ vaḍḍhetvā arahattaṃ pāpuṇī"ti vadanti. Tesaṃ matena "jhāya
appamatto viharā"ti padānaṃ attho vipassanāmaggavasenapi yujjatieva.
                    Sumaṅgalattheragāthāvaṇṇanā niṭṭhitā.
                          -------------
                    181. 4. Sānuttheragāthāvaṇṇanā
      mataṃ vā amma rodantīti āyasmato sānuttherassa gāthā. Kā uppatti?
      sopi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito catunavute kappe siddhatthassa bhagavato hatthapādadhovanamukhavikkhālanānaṃ
atthāya udakaṃ upanesi. Satthā hi bhojanakāle hatthapāde dhovitukāmo ahosi.
So satthu ākāraṃ sallakkhetvā udakaṃ upanesi. Bhagavā hatthapāde dhovitvā
bhuñjitvā mukhaṃ vikkhāletukāmo ahosi. So taṃpi ñatvā mukhodakaṃ upanesi. Satthā
mukhaṃ vikkhāletvā mukhadhovanakiccaṃ niṭṭhāpesi. Evaṃ bhagavā anukampaṃ upādāya
tena kariyamānaṃ veyyāvaccaṃ sādiyi. So tena puññakammena devaloke nibbattitvā
aparāparaṃ puññāni katvā devamanussesu saṃsaranto imasmiṃ buddhuppāde sāvatthiyaṃ
aññatarassa upāsakassa gehe paṭisandhiṃ gaṇhi. Tasmiṃ gathbhagateyeva pitā pavāsaṃ
gato, upāsikā dasamāsaccayena puttaṃ vijāyitvā sānūtissa nāmaṃ akāsi. Tasmiṃ
anukkamena vaḍḍhante sattavassikaṃyeva naṃ bhikkhūnaṃ santike pabbājesi "evamayaṃ
@Footnote: 1 Sī., Ma. paññāsati....   2 Sī. pabbajjābhiratiyā

---------------------------------------------------------------------------------------------
page176.
Anantarāyo vaḍḍhitvā accantasukhabhāgī bhavissatī"ti. So "sānusāmaṇero"ti paññāto
paññavā vattasampanno bahussuto dhammakathiko sattesu mettajjhāsayo hutvā
devamanussānaṃ piyo ahosi manāpoti sabbaṃ sānusutte āgatanayeneva veditabbaṃ.
      Tassa atītajātiyaṃ mātā yakkhayoniyaṃ nibbatti. Taṃ  yakkhā "sānuttherassa
ayaṃ mātā"ti garucittikārabahulā hutvā mānenti. 1- Evaṃ gacchante kāle puthujjana-
bhāvassa ādīnavaṃ vibhāvantaṃ viya ekadivasaṃ sānussa yonisomanasikārābhāvā ayoniso
ummujjantassa 2- vibbhamitukāmatācittaṃ 3- uppajji. Taṃ  tassa yakkhinīmātā
ñatvā manussamātuyā ārocesi "tava putto sānu' vibbhamissāmī'ti cittaṃ
uppādesi, tasmā tvaṃ:-
          `sānuṃ pabuddhaṃ vajjāsi 4-    yakkhānaṃ vacanaṃ 5- idaṃ
           mākāsi pāpakaṃ kammaṃ        āvi vā yadi vā raho.
           Sace tvaṃ pāpakaṃ kammaṃ       karissasi karosi vā
           na te dukkhā pamutyatthi      uppaccāpi palāyato'ti 6-
evaṃ bhaṇāhī"ti. Evañca pana vatvā yakkhinīmātā tatthevantaradhāyi. Manussamātā
pana taṃ sutvā paridevasokasamāpannā cetodukkhasamappitā ahosi. Atha sānusāmaṇero
pubbaṇhasamayaṃ nivāsetvā pattacīvaramādāya mātu santikaṃ upagato mātaraṃ rodamānaṃ
disvā "amma kiṃ nissāya rodasī"ti vatvā "taṃ nissāyā"ti ca vutto mātu:-
        7- "mataṃ vā amma rodanti      yo vā jīvaṃ na dissati
            jīvantaṃ maṃ amma passantī     kasmā maṃ amma rodasī"ti
gāthaṃ abhāsi. 7-
@Footnote: 1 Sī. paṇāmenti   2 Ma. ummajjantassa   3 Sī. vibbhamitukāmatāya cittaṃ,
@  Ma. vibbhamitukāmacittaṃ   4 Sī. sānu mā buddhaṃ vajjāsi   5 Sī. yakkhinivacanaṃ
@6 saṃ.sagā. 15/239/251 sānusutta   7-7 cha.Ma. "mataṃ vā amma rodanti,
@  yo vā jīvaṃ na dissatī"ti gāthaṃ abhāsi

---------------------------------------------------------------------------------------------
page177.
    [44] Tassattho:- amma rodantā nāma ñātakā mittā vā attano
ñātakaṃ mittaṃ vā mataṃ uddissa rodanti paralokaṃ gatattā, yo vā ñātako
mitto vā jīvaṃ jīvanto desantaraṃ pakkantatāya ca na dissati, taṃ vā uddissa
rodanti, ubhayampetaṃ mayi na vijjati, evaṃ sante jīvantaṃ 1- dharamānaṃ maṃ purato
ṭhitaṃ passantī kasmā amma rodasi, maṃ uddissa tava rodanassa kāraṇameva natthīti.
      Taṃ sutvā tassa mātā "maraṇaṃ hetaṃ bhikkhave, yo sikkhaṃ paccakkhāya
hīnāyāvattatī"ti 2- suttapadānusārena uppabbajanaṃ 3- ariyassa vinaye maraṇanti
dassentī:-
          "mataṃ vā putta rodanti      yo vā jīvaṃ na dissati
           yo ca kāme cajitvāna     punarāgacchate idha.
           Taṃ vāpi putta rodanti      puna jīvaṃ mato hi so
           kukkuḷā ubbhato tāta      kukkuḷaṃ patitumicchasī"ti 4-
gāthādvayaṃ abhāsi.
      Tattha kāme cajitvānāti nekkhammajjhāsayena vatthukāme pahāya, tañca
kilesakāmassa tadaṅgappahānavasena veditabbaṃ. Pabbajjā hettha kāmapariccāgo
adhippeto. Punarāgacchate idhāti idha gehe punadeva āgacchati, hīnāyāvattanaṃ
sandhāya vadati. Taṃ vāpīti yo pabbajitvā vibbhamati, taṃ vāpi 5- puggalaṃ mataṃ viya
mādisiyo rodanti. Kasmāti ce? puna jīvaṃ mato hi soti vibbhamanato pacchā
yo jīvanto, so 6- guṇamaraṇena atthato matoyeva. Idānissa savisesasaṃvegaṃ janetuṃ
@Footnote: 1 Sī. jīvantaṃ ṭhitaṃ   2 Ma.upari. 14/63/45 sunakkhattasutta [thokaṃ visadisaṃ]
@3 Sī. uppabbajjanaṃ  4 saṃ.sagā. 15/239/252 sānusutta   5 Sī. tañcāpi
@6 Sī. yo vibbhanto pacchā so jīvanto

---------------------------------------------------------------------------------------------
page178.
"kukkuḷā"tiādi vuttaṃ. Tassattho:- ahorattaṃ ādittaṃ viya hutvā ḍahanaṭṭhena
kukkuḷanirayasadisattā kukkuḷā gihibhāvā anukampantiyā mayā ubbhato uddhato
tāta sānu kukkuḷaṃ patituṃ icchasi patitukāmosīti.
      Taṃ sutvā sānusāmaṇero saṃvegajāto hutvā vipassanaṃ paṭṭhapetvā 1- na
cirasseva arahattaṃ pāpuṇi. Tena vuttaṃ apadāne 2- :-
          "bhuñjantaṃ samaṇaṃ disvā        vippasannamanāvilaṃ
           ghaṭenodakamādāya          siddhatthassa adāsahaṃ.
           Nimmalehi kule svājja 3-   vimalo khīṇasaṃsayo
           bhave nibbattamānassa        phalaṃ nibbattate subhaṃ. 4-
           Catunavutito 5- kappe       udakaṃ yaṃ adāsahaṃ 6-
           duggatiṃ nābhijānāmi         dakadānassidaṃ phalaṃ.
           Ekasaṭṭhimhito kappe       ekova vimalo ahu
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā thero imissā gāthāya vasena "mayhaṃ vipassanārambho
arahattappatti ca jātā"ti udānavasena tameva gāthaṃ paccudāhāsi.
                     Sānuttheragāthāvaṇṇanā niṭṭhitā.
                           -----------
@Footnote: 1 Sī. vaḍḍhetvā   2 khu. apa. 32/25/281 udakadāyakattherāpadāna
@3 cha.Ma. nimmalo homahaṃ ajja, Sī., Ma. nimmalehi guṇehijja  4 pāli. mama  5 cha.Ma.
@ catunnavutito  6 Ma. udakaṃ yamadāsahaṃ, i. udakaṃ yaṃ tadā ahaṃ, pāli. udakaṃ adadiṃ tadā

---------------------------------------------------------------------------------------------
page179.
                  182. 5. Ramaṇīyavihārittheragāthāvaṇṇanā
      yathāpi bhaddo ājaññoti āyasmato ramaṇīyavihārittherassa gāthā. Kā
uppatti?
      sopi purimabuddhesu katādhikāro tattha tattha bhave puññāni upacinanto ito
ekanavute kappe vipassiṃ bhagavantaṃ disvā pasannamānaso pañcapatiṭṭhitena vanditvā
koraṇḍapupphehi pūjaṃ akāsi. So tena puññakammena devesu 1- nibbattitvā
aparāparaṃ puññāni katvā devamanussesu saṃsaranto imasmiṃ buddhuppāde rājagahe
aññatarassa seṭṭhissa putto hutvā nibbatto yobbanamadena kāmesu mucchaṃ āpanno
viharati. So ekadivasaṃ aññataraṃ pāradārikaṃ rājapurisehi vividhā kammakāraṇā 2-
karīyamānaṃ disvā saṃvegajāto satthu santike dhammaṃ sutvā pabbaji. Pabbajito
ca rāgacaritatāya niccakālaṃ susammaṭṭhaṃ pariveṇaṃ sūpaṭṭhitaṃ 3- pānīyaparibhojanīyaṃ
supaññattaṃ mañcapīṭhaṃ katvā viharati. Tena so ramaṇīyavihārītveva paññāyittha.
      So rāgussannatāya ayoniso manasi karitvā sañcetanikaṃ sukkavisaṭṭhiāpattiṃ
āpajjitvā "dhiratthu maṃ evaṃbhūto saddhādeyyaṃ bhuñjeyyan"ti vippaṭisārī hutvā
"vibbhamissāmī"ti gacchanto antarāmagge rukkhamūle nisīdi, tena ca maggena sakaṭesu
gacchantesu eko sakaṭayutto goṇo parissamanto 4- visamaṭṭhāne khalitvā pati, taṃ
sākaṭikā yugato muñcitvā tiṇodakaṃ datvā parissamaṃ vinodetvā punapi dhure
yojetvā agamaṃsu. Thero taṃ disvā "yathāyaṃ goṇo sakiṃ khalitvāpi uṭṭhāya sakiṃ 5-
dhuraṃ vahati, evaṃ mayāpi kilesavasena sakiṃ khalitenāpi vutthāya samaṇadhammaṃ kātuṃ
vaṭṭatī"ti yoniso ummujjanto 6- nivattitvā upālittherassa attano pavattiṃ
@Footnote: 1 Sī. devaloke    2 Ma. vividhakammakaraṇaṃ   3 Ma. supatiṭṭhitaṃ
@4 Sī. parissanto    5 Sī., Ma. sakaṃ   6 Sī. upapajjanto

---------------------------------------------------------------------------------------------
page180.
Ācikkhitvā tena vuttavidhinā āpattito vuṭṭhahitvā sīlaṃ pākatikaṃ katvā vipassanaṃ
paṭṭhapetvā na cirasseva arahattaṃ pāpuṇi. Tena vuttaṃ apadāne 1- :-
          "akkantañca padaṃ disvā      cakkālaṅkārabhūsitaṃ
           padenānupadaṃ yanto        vipassissa mahesino.
           Koraṇḍaṃ pupphitaṃ disvā      samūlaṃ pūjitaṃ mayā
           haṭṭho haṭṭhena cittena     avandiṃ padamuttamaṃ.
           Ekanavutito kappe        yaṃ pupphamabhipūjayiṃ
           duggatiṃ nābhijānāmi        buddhapūjāyidaṃ phalaṃ.
           Sattapaññāsakappamhi        eko vītamalo ahuṃ
           sattaratanasampanno         cakkavattī mahabbalo.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā vimuttisukhaṃ anubhavanto attano pubbabhāgapaṭipattiyā
saddhiṃ ariyadhammādhigamanadīpaniṃ:-
       2- "yathāpi bhaddo ājañño     khalitvā patitiṭṭhati
           evaṃ dassanasampannaṃ        sammāsambuddhasāvakan"ti
gāthaṃ abhāsi. 2-
    [45]  Tattha khalitvāti pakkhalitvā. Patitiṭṭhatīti patiṭṭhahati, punadeva yathāṭhāne
tiṭṭhati. Evanti yathā bhaddo usabhājānīyo bhāraṃ vahanto parissamappatto visamaṭṭhānaṃ
āgamma ekavāraṃ pakkhalitvā patito na tattakena dhuraṃ chaḍḍeti, thāmajava 3-
parakkamasampannatāya pana khalitvāpi patitiṭṭhati, attano sabhāveneva ṭhatvā bhāraṃ
@Footnote: 1 khu.apa. 32/35/282 koraṇḍapupphiyattherāpadāna  2-2 cha.Ma. "yathāpi bhaddo ājañño,
@  khalitvā patitiṭṭhatī"ti gāthaṃ abhāsi  3 Sī. thāmavīriYu....

---------------------------------------------------------------------------------------------
page181.
Vahati, evaṃ kilesaparissamappatto kiriyāparādhena khalitvā taṃ khalitaṃ thāmaviriya-
sampattitāya 1- paṭipākatikaṃ katvā maggasammādiṭṭhiyā dassanasampannaṃ, tatoeva
sammāsambuddhassa savanante ariyāya jātiyā jātatāya sāvakaṃ, tassa ure
vāyāmajanitābhijātitāya 2- orasaṃ puttaṃ bhaddājānīyasadisakiccatāya ājānīyanti ca maṃ
dhāretha upadhārethāti attho.
                  Ramaṇīyavihārittheragāthāvaṇṇanā niṭṭhitā.
                          -------------
                    183. 6. Samiddhittheragāthāvaṇṇanā
      saddhāyāhaṃ pabbajitoti āyasmato samiddhittherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
ito catunavute kappe siddhatthaṃ bhagavantaṃ passitvā pasannamānaso savaṇṭāni pupphāni
kaṇṇikabaddhāni gahetvā pūjesi. So tena puññakammena devaloke nibbattitvā
aparāparaṃ puññāni katvā sugatīsuyeva parivattento imasmiṃ buddhuppāde rājagahe
kulagehe nibbatti. Tassa jātakālato 3- paṭṭhāya taṃ kulaṃ dhanadhaññādīhi vaḍḍhi,
attabhāvo cassa abhirūpo dassanīyo guṇavā, iti vibhavasamiddhiyā ca guṇasamiddhiyā
ca samiddhītveva paññāyittha. So bimbisārasamāgame buddhānubhāvaṃ disvā paṭiladdha-
saddho pabbajitvā bhāvanāya yuttappayutto viharanto bhagavati tapodārāme viharante
ekadivasaṃ evaṃ cintesi "lābhā vata me satthā arahaṃ sammāsambuddho, svākkhāte
cāhaṃ dhammavinaye pabbajito, sabrahmacārī ca me sīlavanto kalyāṇadhammā"ti. Tassevaṃ
cintentassa uḷāraṃ pītisomanassaṃ udapādi. Taṃ asahanto māro pāpimā therassa
@Footnote: 1 Sī. thāmavīriyasamappattiyā  2 Sī. ure vāsamajanīti tāyābhijātitāya  3 Sī. jātadivasato

---------------------------------------------------------------------------------------------
page182.
Avidūre mahantaṃ bheravasaddamakāsi, paṭhaviyā undriyanakālo viya ahosi. Thero
bhagavato tamatthaṃ ārocesi. Bhagavā "māro tuyhaṃ vicakkhukammāya ceteti, gaccha
bhikkhu tattha acintetvā viharāhī"ti āha. Thero tattha gantvā viharanto na
cirasseva vipassanaṃ ussukkāpetvā arahattaṃ pāpuṇi. Tena vuttaṃ apadāne 1- :-
          "kaṇikāraṃva jotantaṃ          nisinnaṃ pabbatantare
           obhāsentaṃ disā sabbā     siddhatthaṃ narasārathiṃ.
           Dhanuṃ advejjhaṃ katvāna       usuṃ sannayhahaṃ tadā 2-
           pupphaṃ savaṇṭaṃ chetvāna       buddhassa abhiropayiṃ.
           Catunnavutito kappe         yaṃ pupphamabhiropayiṃ
           duggatiṃ nābhijānāmi         buddhapūjāyidaṃ phalaṃ.
           Ekapaññāsito kappe       eko āsiṃ jutindharo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā tattheva viharantassa therassa khīṇāsavabhāvaṃ ajānanto
purimanayeneva māro mahantaṃ bheravasaddaṃ akāsi. Taṃ sutvā thero abhīto acchambhī
"tādisānaṃ mārānaṃ satampi sahassampi mayhaṃ lomampi na kampetī"ti aññaṃ
byākaronto:-
        3- "saddhāyāhaṃ pabbajito       agārasmānagāriyaṃ
            sati paññā ca me vuḍḍhā    cittañca susamāhitaṃ
            kāmaṃ karassu rūpāni        neva maṃ byādhayissasī"ti
gāthaṃ abhāsi 3-.
@Footnote: 1 khu.apa. 32/30/281 salaḷamāliyattherāpadāna   2 Sī. sandhāyahaṃ tadā
@3-3 cha.Ma. "saddhāyāhaṃ pabbajito"ti gāthaṃ abhāsi

---------------------------------------------------------------------------------------------
page183.
     [46] Tattha saddhāyāti dhammacchandasamuṭṭhānāya kammaphalasaddhāya ceva
ratanattayasaddhāya ca. Ahanti attānaṃ niddisati. 1- Pabbajitoti upagato. 2- Agārasmāti
gehato gharāvāsato vā. Anagāriyanti pabbajjaṃ, sā hi yaṃ kiñci kasivāṇijjādikammaṃ
`agārassa hitan'ti agāriyaṃ nāma, tadabhāvato "anagāriyā"ti vuccati. Sati paññā
ca me vuḍḍhāti saraṇalakkhaṇā sati, pajānanalakkhaṇā paññāti ime dhammā
vipassanākkhaṇato 3- paṭṭhāya maggapaṭipāṭiyā yāva arahattā me vuḍḍhā vaḍḍhitā,
na dāni vaḍḍhetabbā atthi, satipaññā vepullappattāti dasseti. Cittañca
susamāhitanti aṭṭhasamāpattivasena ceva lokuttarasamādhivasena 4- ca cittaṃ me suṭṭhu
samāhitaṃ, na dāni tassa samādhātabbaṃ atthi, samādhi vepullappattoti dasseti.
Tasmā kāmaṃ karassu rūpānīti pāpima maṃ uddissa yāni kānici vippakārāni
yathāruciṃ karohi, tehi pana neva maṃ byādhayissasi mama sarīrakampanamattampi kātuṃ
na sakkhissasi, kuto cittaññathattaṃ. Tasmā tava kiriyā appaṭicchitapahenakaṃ viya
na kiñci atthaṃ sādheti, kevalaṃ tava cittavighātamattaphalāti thero māraṃ tajjesi.
Taṃ sutvā māro "jānāti maṃ samaṇo"ti tatthevantaradhāyi.
                    Samiddhittheragāthāvaṇṇanā niṭṭhitā.
                         --------------
                    184. 7. Ujjayattheragāthāvaṇṇanā
      namo te buddha vīratthūti āyasmato ujjayattherassa  gāthā. Kā uppatti?
      ayampi purimabuddhesu katādhikāro tattha tattha bhave puññāni karonto ito
@Footnote: 1 Sī. uddisati  2 Ma. pabbajjaṃ upagato
@3 poṭṭhakesu vipassanālakkhaṇatoti pāṭho dissati   4 Sī. lokuttaradhammādivasena

---------------------------------------------------------------------------------------------
page184.
Dvānavute kappe tissaṃ bhagavantaṃ passitvā pasannamānaso kaṇikārapupphehi pūjaṃ
akāsi. So tena puññakammena devaloke nibbattitvā aparāparaṃ puññāni katvā
devamanussesu saṃsaranto imasmiṃ buddhuppāde rājagahe aññatarassa sotthiya- 1-
brāhmaṇassa putto hutvā nibbatti, ujjayotissa nāmaṃ ahosi. So vayappatto
tiṇṇaṃ vedānaṃ pāragū hutvā tattha sāraṃ apassanto upanissayasampattiyā codiyamāno
veḷuvanaṃ gantvā satthu santike dhammaṃ sutvā paṭiladdhasaddho pabbajitvā cariyānukūlaṃ
kammaṭṭhānaṃ gahetvā araññe viharanto vipassanaṃ vaḍḍhetvā na cirasseva arahattaṃ
pāpuṇi. Tena vuttaṃ apadāne 2- :-
          "kaṇikāraṃ pupphitaṃ disvā       ocinitvānahaṃ tadā
           tissassa abhiropesiṃ         oghatiṇṇassa tādino.
           Dvenavute ito kappe      yaṃ pupphamabhiropayiṃ
           duggatiṃ nābhijānāmi         buddhapūjāyidaṃ phalaṃ.
           Pañcatiṃse ito kappe       aruṇapāṇīti 3- vissuto
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā satthu santikaṃ gantvā vanditvā ekamantaṃ nisīditvā
bhagavato thomanākārena aññaṃ byākaronto:-
       4- "namo te buddha vīratthu       vippamuttosi sabbadhi
           tuyhāpadāne viharaṃ         viharāmi anāsavo"ti
gāthaṃ abhāsi. 4-
@Footnote: 1 cha.Ma. sottiYu...    2 khu.apa. 32/1/278 kaṇikārapupphiyattherāpadāna
@3 Sī. aruṇabaloti     4-4 cha.Ma. "namo te buddha vīratthū"ti gāthaṃ abhāsi

---------------------------------------------------------------------------------------------
page185.
      [47] Tattha namoti paṇāmakittanaṃ. Teti paṇāmakiriyāya sampadānakittanaṃ,
tuyhanti attho. Buddha vīrāti ca bhagavato ālapanaṃ. Bhagavā hi yathā abhiññeyyādi-
bhedassa atthassa abhiññeyyādibhedena sayambhūñāṇena anavasesato buddhattā
"buddho"ti vuccati. Evaṃ pañcannampi mārānaṃ abhippamaddanavasena padahantena mahatā
viriyena samannāgatattā "vīro"ti vuccati. Atthūti hotu, tassa "namo"ti iminā
sambandho. Vippamuttosi sabbadhīti sabbehi kilesehi sabbasmiṃ ca saṅkhāragate
vippamutto visaṃyutto asi bhavasi, na tayā kiñci avippamuttaṃ nāma atthi, yatohaṃ
tuyhāpadāne viharaṃ, viharāmi anāsavoti tuyhaṃ tava apadāne ovāde gatamagge
paṭipatticariyāya viharaṃ yathāsatti yathābalaṃ paṭipajjanto kāmāsavādīnaṃ catunnampi
āsavānaṃ suppahīnattā anāsavo viharāmi, tādisassa namo te buddha vīratthūti.
                    Ujjayattheragāthāvaṇṇanā niṭṭhitā.
                         --------------
                    185. 8. Sañjayattheragāthāvaṇṇanā
      yato ahanti āyasmato sañjayattherassa gāthā. Kā uppatti?
      sopi purimabuddhesu katādhikāro tattha tattha vivaṭṭūpanissayaṃ puññaṃ upacinanto
vipassissa bhagavato kāle mahati pūge saṅkittivasena 1- vatthuṃ saṃgharitvā 2- ratanattayaṃ
uddissa puññaṃ karonto sayaṃ daliddo hutvā nesaṃ gaṇādīnaṃ 3- puññakiriyāya
byāvaṭo ahosi. Kālena kālaṃ bhagavantaṃ upasaṅkamitvā vanditvā pasannamānaso
bhikkhūnañca taṃ taṃ veyyāvaccaṃ akāsi. So tena puññakammena devaloke nibbatto
aparāparaṃ puññāni katvā sugatīsuyeva saṃsaranto imasmiṃ buddhuppāde rājagahe
@Footnote: 1 Sī. mahatīsu parisāsu kittivasena   2 Sī. saṃharitvā   3 Sī. janasaṅgahaṇādivasena

---------------------------------------------------------------------------------------------
page186.
Vibhavasampannassa brāhmaṇassa putto hutvā nibbatti sañjayo nāma nāmena, so
vayappatto brahmāyupokkharasātiādike abhiññāte brāhmaṇe sāsane abhippasanne
disvā sañjātappasādo satthāraṃ upasaṅkami. Tassa satthā dhammaṃ desesi. So dhammaṃ
sutvā sotāpanno ahosi. Aparabhāge pabbaji. Pabbajanto ca khuraggeyeva chaḷabhiñño
ahosi. Tena vuttaṃ apadāne 1- :-
         "vipassissa bhagavato          mahāpūgagaṇo ahu
           veyyāvaccakaro āsiṃ       sabbakiccesu vāvaṭo.
           Deyyadhammo ca me natthi     sugatassa mahesino
           avandiṃ satthuno pāde       vippasannena cetasā.
           Ekanavutito kappe         veyyāvaccaṃ akāsahaṃ
           duggatiṃ nābhijānāmi         veyyāvaccassidaṃ phalaṃ.
           Ito ca aṭṭhame kappe      rājā āsiṃ sucintito
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Chaḷabhiñño pana hutvā aññaṃ byākaronto:-
       2- "yato ahaṃ pabbajito         agārasmā anāgāriyaṃ
           nābhijānāmi saṅkappaṃ        anariyaṃ dosasaṃhitan"ti
gāthaṃ abhāsi. 2-
      [48] Tattha yato ahaṃ pabbajitoti yato pabhūti yato paṭṭhāya ahaṃ pabbajito.
Pabbajitakālato paṭṭhāya nābhijānāmi saṅkappaṃ, anariyaṃ dosasaṃhitanti rāgādidosasaṃhitaṃ,
tatoeva anariyaṃ nihīnaṃ, ariyehi vā anaraṇīyatāya anariyehi araṇīyatāya ca anariyaṃ
@Footnote: 1 khu.apa. 32/51/192 veyyāvaccakattherāpadāna  2-2 "yato ahaṃ pabbajito"ti gāthaṃ abhāsi

---------------------------------------------------------------------------------------------
page187.
Pāpaṃ ārammaṇe abhūtaguṇādisaṅkappanato "saṅkappo"ti laddhanāmaṃ kāmavitakkādi-
micchāvitakkaṃ uppāditaṃ nābhijānāmīti, "khuraggeyeva mayā arahattaṃ pattan"ti aññaṃ
byākāsi.
                    Sañjayattheragāthāvaṇṇanā niṭṭhitā.
                         --------------
                  186. 9. Rāmaṇeyyakattheragāthāvaṇṇanā
      cihacihābhinaditeti āyasmato rāmaṇeyyakattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
sikhissa bhagavato kāle kulagehe nibbattitvā viññutaṃ patto bhagavantaṃ disvā
pasannamānaso pupphehi pūjaṃ akāsi. So tena puññakammena devaloke nibbatto
aparāparaṃ puññāni katvā sugatīsueva parivattento imasmiṃ buddhuppāde sāvatthiyaṃ
ibbhakule 1- nibbattitvā vayappatto jetavanapaṭiggahaṇe 2- sañjātappasādo
pabbajitvā cariyānukūlaṃ kammaṭṭhānaṃ gahetvā araññe viharati. Tassa attano
sampattiyā pabbajitasāruppāya ca 3- paṭipattiyā pāsādikabhāvato rāmaṇeyyakotveva
samaññā ahosi. Athekadivasaṃ māro theraṃ bhiṃsāpetukāmo bheravasaddaṃ akāsi. Taṃ sutvā
thero thirapakatitāya tena asantasanto "māro ayan"ti ñatvā tattha anādaraṃ
dassento:-
       4- "cihacihābhinadite           sippikābhirutehi ca
           na me taṃ phandati cittaṃ      ekattanirataṃ hi me"ti
gāthaṃ abhāsi. 4-
@Footnote: 1 Sī. iddhe kule   2 Sī. jetavanapaṭiggahaṇakāle   3 Ma. pabbajitasāruppāyeva
@4-4 cha.Ma. "cihacihābhinadite"ti gāthaṃ abhāsi

---------------------------------------------------------------------------------------------
page188.
      [49] Tattha cihacihābhinaditeti cihacihāti abhiṇhaṃ pavattasaddatāya "cihacihā"ti
laddhanāmānaṃ vaṭṭakānaṃ abhinādanimittaṃ, viravahetūti attho. Sippikābhirutehi cāti
sippikā vuccanati devakā paranāmakā gelaññena chātakisadārakākārā sākhāmigā.
"mahākalandakā"ti keci. Sippikānaṃ abhirutehi mahāviravehi, hetumhi cetaṃ karaṇavacanaṃ,
taṃ hetūti attho. Na me taṃ phandati cittanti mama cittaṃ na phandati na calati. 1-
Idaṃ vuttaṃ hoti:- imasmiṃ araññe viravahetu sippikābhirutahetu viya pāpima tava
vissarakaraṇahetu mama cittaṃ kammaṭṭhānato na paripatatīti. Tattha kāraṇamāha
"ekattanirataṃ hi me"ti. Hisaddo hetuattho, yasmā mama cittaṃ gaṇasaṅgaṇikaṃ
pahāya ekatte ekībhāve, bahiddhā vā vikkhepaṃ pahāya ekatte ekaggatāya,
ekatte ekasabhāve vā nibbāne nirataṃ abhirataṃ, tasmā kammaṭṭhānato na phandati
na lavatīti, 2- imaṃ kira gāthaṃ vadantoeva thero vipassanaṃ vaḍḍhetvā arahattaṃ
pāpuṇi. Tena vuttaṃ apadāne 3- :-
          "suvaṇṇavaṇṇo bhagavā         sataraṃsī patāpavā
           caṅkamanaṃ samāruḷho         mettacitto sikhīsabho.
           Pasannacitto sumano         vanditvā ñāṇamuttamaṃ
           minelapupphaṃ paggayha         buddhassa abhiropayiṃ.
           Ekatiṃse ito kappe       yaṃ pupphamabhipūjayiṃ
           duggatiṃ nābhijānāmi         buddhapūjāyidaṃ 4- phalaṃ.
           Ekūnatiṃsakappamhi           sumeghaghananāmako 5-
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
@Footnote: 1 cha.Ma. na cavati    2 cha.Ma. na cavatīti   3 khu.apa. 32/5/278 minelapupphiyattherāpadāna
@4 Sī. pupphapūjāyidaṃ                   5 Sī. sumeghayasanāmako

---------------------------------------------------------------------------------------------
page189.
               Ayameva ca therassa aññābyākaraṇagāthā ahosi.
                  Rāmaṇeyyakattheragāthāvaṇṇanā niṭṭhitā.
                         --------------
                    187. 10. Vimalattheragāthāvaṇṇanā
      dharaṇī ca siñcati vāti āyasmato vimalattherassa gāthā. Kā uppatti?
      sopi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto vipassissa bhagavato kāle saṅkhadhamanakule nibbattitvā viññutaṃ patto
tasmiṃ sippe nipphattiṃ gato ekadivasaṃ vipassiṃ bhagavantaṃ passitvā pasannamānaso
saṅkhadhamanena pūjaṃ katvā tato paṭṭhāya kālena kālaṃ satthu upaṭṭhānaṃ akāsi.
So tena puññakammena devaloke nibbattitvā aparāparaṃ puññāni katvā deva-
manussesu saṃsaranto kassapassa bhagavato kāle "anāgate me vimalo visuddho kāyo
hotū"ti bodhirukkhaṃ gandhodakehi nahāpesi, cetiyaṅgaṇabodhiyaṅgaṇesu āsanāni 1-
dhovāpesi, bhikkhūnampi kiliṭṭhe samaṇaparikkhāre dhovāpesi.
      So tato cavitvā devesu ca manussesu ca parivattento imasmiṃ buddhuppāde
rājagahe ibbhakule 2- nibbatti. Tassa mātukucchiyaṃ vasantassa nikkhamantassa ca kāyo
pittisemhādīhi asaṅkiliṭṭho padumapalāse udakabindu viya alaggo pacchimabhavikabodhi-
sattassa viya suvisuddho ahosi, tenassa vimalotveva nāmaṃ akaṃsu. So vayappatto
rājagahappavesane buddhānubhāvaṃ disvā paṭiladdhasaddho pabbajitvā kammaṭṭhānaṃ
gahetvā kosalaraṭṭhe pabbataguhāyaṃ viharati. Athekadivasaṃ cātuddhīpika 3- mahāmegho sakalaṃ
@Footnote: 1 Sī. āsanādīni     2 Sī. iddhe kule    3 Sī. cātuddīpaka...

---------------------------------------------------------------------------------------------
page190.
Cakkavāḷagabbhaṃ pattharitvā pāvassi. Vivaṭṭaṭṭhāyimhi buddhānaṃ cakkavattīnañca
dharamānakāleeva kira evaṃ vassati. Ghammapariḷāhavūpasamato 1- utusappāyalābhena therassa
cittaṃ samāhitaṃ ahosi ekaggaṃ. So samāhitacitto tāvadeva vipassanaṃ ussukkāpetvā
maggapaṭipāṭiyā arahattaṃ pāpuṇi. Tena vuttaṃ apadāne 2- :-
          "vipassino 3- bhagavato          ahosiṃ saṅkhadhammako
           niccupaṭṭhānayuttomhi           sugatassa mahesino.
           Upaṭṭhānaphalaṃ passa             lokanāthassa tādino
           saṭṭhi tūriyasahassāni            parivārenti maṃ sadā.
           Ekanavutito kappe            upaṭṭhahiṃ mahāisiṃ
           duggatiṃ nābhijānāmi            upaṭṭhānassidaṃ phalaṃ.
           Catuvīse ito kappe           mahānigghosanāmakā
           soḷasāsiṃsu rājāno           cakkavattī mahabbalā.
           Kilesā jhāpitā mayhaṃ .pe.     kataṃ buddhassa sāsanan"ti.
      Arahattaṃ pana patvā katakiccatāya tuṭṭhamānaso udāna udānento:-
       4- "dharaṇī ca siñcati vāti           māluto vijjutā carati nabhe
           upasammanti vitakkā            cittaṃ susamāhitaṃ maman"ti
gāthaṃ abhāsi. 4-
      [50] Tattha dharaṇīti paṭhavī, sā hi sakalaṃ dharādharaṃ dhāretīti "dharaṇī"ti
vuccati. Siñcatīti samantato nabhaṃ pūretvā abhippavassato mahāmeghassa vuṭṭhidhārāhi
siñcati. Vāti mālutoti udakaphusitasammissatāya sītalo vāto vāyati. Vijjutā carati
@Footnote: 1 Sī. sabbapariḷāha...    2 khu.apa. 32/56/192 buddhupaṭṭhākattherāpadāna
@3 cha.Ma. vipassissa       4-4 cha.Ma. "dharaṇī ca siñcati vāti, māluto"ti gāthaṃ abhāsi

---------------------------------------------------------------------------------------------
page191.
Nabheti tattha tattha gajjatā gaḷagaḷāyatā mahāmeghato niccharantiyo sateratā
ākāse ito cito ca vicaranti. Upasammanti 1- vitakkāti utusappāyasiddhena
samathavipassanādhigamena pubbabhāge tadaṅgādivasena vūpasantā hutvā kāmavitakkādayo
sabbepi nava mahāvitakkā ariyamaggādhigamena upasamanti, anavasesato samucchijjantīti.
Vattamānasamīpatāya ariyamaggakkhaṇaṃ vattamānaṃ katvā vadati. Atītatthe vā etaṃ
paccuppannavacanaṃ. Cittaṃ susamāhitaṃ mamanti 2- tatoeva lokuttarasamādhinā mama cittaṃ
suṭṭhu samāhitaṃ, na dāni tassa samādhāne kiñci kātabbaṃ atthīti thero aññaṃ
byākāsi.
                     Vimalattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       pañcamavaggavaṇṇanā niṭṭhitā.
                          -------------
@Footnote: 1 cha.Ma. upasamanti   2 cha.Ma. mamāti

---------------------------------------------------------------------------------------------
page192.
                            6. Chaṭṭhavagga
                  188. 1. Godhikādicatuttheragāthāvaṇṇanā
      vassati devotiādikā catasso godhiko, subāhu, valliyo, uttiyoti imesaṃ
catunnaṃ therānaṃ gāthā. 1- Kā uppatti?
      imepi purimabuddhesu katādhikārā tattha tattha bhave puññāni upacinantā
ito catunavute kappe siddhatthassa bhagavato kāle kulagehe nibbattitvā viññutaṃ
patvā aññamaññaṃ sahāyā hutvā vicariṃsu. Tesu eko siddhatthaṃ bhagavantaṃ piṇḍāya
carantaṃ disvā kaṭacchubhikkhaṃ adāsi. Dutiyo pasannacitto hutvā pañcapatiṭṭhitena
vanditvā añjaliṃ paggaṇhi. Tatiyo pasannacitto ekena pupphahatthena bhagavantaṃ
pūjesi. Catuttho sumanapupphehi pūjamakāsi. Evaṃ te satthari cittaṃ pasādetvā pasutena
tena puññakammena devaloke nibbattitvā puna aparāparaṃ puññāni katvā
devamanussesu saṃsarantā kassapassa bhagavato kāle kulagehe nibbattitvā sahāyakā
hutvā sāsane pabbajitvā samaṇadhammaṃ katvā amhākaṃ bhagavato kāle pāvāyaṃ
catunnaṃ mallarājānaṃ puttā hutvā nibbattiṃsu. Tesaṃ godhiko, subāhu, villiyo,
uttiyoti nāmāni akaṃsu. Aññamaññaṃ piyasahāyā 2- ahesuṃ. Te kenacideva karaṇīyena
kapilavatthuṃ agamaṃsu. Tasmiṃ ca samaye satthā kapilavatthuṃ gantvā nigrodhārāme
vasanto yamakapāṭihāriyaṃ dassetvā suddhodanappamukhe sakyarājāno damesi. Tadā
tepi cattāro mallarājaputtā pāṭihāriyaṃ disvā laddhappasādā pabbajitvā
vipassanākammaṃ karontā na cirasseva saha paṭisambhidāhi arahattaṃ pāpuṇiṃsu. Tena
vuttaṃ apadāne 3- :-
@Footnote: 1 Sī. gāthāyo    2 Ma. sucisahāyakā  3 khu.apa. 32/1-23/194 bhikkhadāyivagga

---------------------------------------------------------------------------------------------
page193.
          "suvaṇṇavaṇṇaṃ sambuddhaṃ         āhutīnaṃ paṭiggahaṃ
        1- pavarā abhinikkhantaṃ          vanā nibbanamāgataṃ. 1-
           Kaṭacchubhikkhaṃ pādāsiṃ         siddhatthassa mahesino
           paññāya upasantassa         mahāvīrassa tādino.
           Padenānupadāyantaṃ          nibbāpente mahājanaṃ
           uḷārā vitti me jātā     buddhe ādiccabandhune.
           Catunnavutito kappe         yaṃ dānamadadiṃ tadā
           duggatiṃ nābhijānāmi         bhikkhādānassidaṃ phalaṃ.
           Sattāsītimhito kappe       mahāreṇusanāmakā
           sattaratanasampannā          sattete cakkavattino.
           Kilesā jhāpitā mayhaṃ .pe.  kataṃ buddhassa sāsanan"ti.
                      Godhiko thero.
          "suvaṇṇavaṇṇaṃ sambuddhaṃ         nisabhājāniyaṃ yathā
           tidhāpabhinnaṃ mātaṅgaṃ         kuñjaraṃva mahesinaṃ.
           Obhāsentaṃ disā sabbā     uḷurājaṃva pūritaṃ
           rathiyaṃ paṭipajjantaṃ           lokajeṭṭhaṃ apassahaṃ.
           Ñāṇe cittaṃ pasādetvā     paggahetvāna añjaliṃ
           pasannacitto sumano         siddhatthamabhivādayiṃ.
           Catunnavutito kappe         yaṃ kammamakariṃ tadā
           duggatiṃ nābhijānāmi         ñāṇasaññāyidaṃ phalaṃ.
           Tesattatimhito kappe       soḷasāsuṃ naruttamā
@Footnote: 1-1 pāli. pavanā abhinikkhantaṃ, vānā nibbānamāgataṃ

---------------------------------------------------------------------------------------------
page194.
           Sattaratanasampannā          cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
                       Subāhutthero.
          "tivarāyaṃ nivāsīhaṃ           ahosiṃ māliko tadā
           addasaṃ virajaṃ buddhaṃ          siddhatthaṃ lokapūjitaṃ.
           Pasannacitto sumano         pupphahatthamadāsahaṃ
           yattha yatthupapajjāmi         tassa kammassa vāhasā.
           Anubhomi phalaṃ iṭṭhaṃ          pubbe sukatamattano
           parikkhitto sumallehi        pupphadānassidaṃ phalaṃ.
           Catunnavutito kappe         yaṃ pupphamabhiropayiṃ
           duggatiṃ nābhijānāmi         pupphapūjāyidaṃ phalaṃ.
           Catunnavutupādāya           ṭhapetvā vattamānakaṃ
           pañcarājasatā tattha         najjasamasanāmakā.
           Kilesā jhāpitā mayhaṃ .pe.  kataṃ buddhassa sāsanan"ti.
                       Valliyo thero.
          "siddhatthassa bhagavato         jātipupphamadāsahaṃ
           pādesu satta pupphāni       hāsenokiritāni me.
           Tena kammenahaṃ ajja        abhibhomi narāmare
           dhāremi antimaṃ dehaṃ        sammāsambuddhasāsane.
           Catunnavutito kappe         yaṃ pupphamabhiropayiṃ
           duggatiṃ nābhijānāmi         pupphapūjāyidaṃ phalaṃ.

---------------------------------------------------------------------------------------------
page195.
           Samantagandhanāmāsuṃ          terasa cakkavattino
           ito pañcamake kappe       cāturantā janādhipā.
           Kilesā jhāpitā mayhaṃ .pe.  kataṃ buddhassa sāsanan"ti.
                      Uttiyo thero.
      Arahattaṃ pana patvā ime cattāropi therā loke pākaṭā paññātā
rājarājamahāmattehi 1- sakkatā garukatā hutvā araññe saheva viharanti. Athekadā
rājā bimbisāro te cattāro there rājagahaṃ upagate upasaṅkamitvā vanditvā
temāsaṃ vassāvāsatthāya nimantetvā tesaṃ pāṭiyekkaṃ kuṭikāyo kāretvā sati-
sammosena na chādesi. Therā acchannāsu kuṭikāsu viharanti. Vassakāle devo
na vassati. Rājā "kiṃ nu kho kāraṇaṃ devo na vassatī"ti cintento taṃ kāraṇaṃ
ñatvā tā kuṭikāyo chādāpetvā mattikākammaṃ cittakammañca kārāpetvā kuṭikāmahaṃ
karonto mahato bhikkhusaṃghassa dānaṃ adāsi. Therā rañño anukampāya kuṭikāyo
pavisitvā mettāsamāpattiyo samāpajjiṃsu. Athuttarapācīnadisato mahāmegho uṭṭhahitvā
therānaṃ samāpattito vuṭṭhānakkhaṇeyeva vassituṃ ārabhi. Tesu godhikatthero samāpattito
vuṭṭhāya saha meghagajjitena:-
          [51] "vassati devo yathā sugītaṃ
                channā me kuṭikā sukhā nivātā
                cittaṃ susamāhitañca mayhaṃ
                atha ce patthayasi pavassa devā"ti
imaṃ gāthaṃ abhāsi.
@Footnote: 1 Sī....mahāmaccehi

---------------------------------------------------------------------------------------------
page196.
      Tattha vassatīti siñcati vuṭṭhidhāraṃ pavecchati. Devoti megho. Yathā sugītanti
sundaragītaṃ viya gajjantoti adhippāyo. Megho hi vassanakāle satapaṭalasahassapaṭalo
uṭṭhahitvā thanayanto vijjutā nicchārentova sobhati, na kevalo. Tasmā
siniddhamadhuragambhīranigghoso 1- vassati devoti dasseti. Tena saddato anupapīḷitaṃ āha
"../../bdpicture/channā me kuṭikā sukhā nivātā"ti. Yathā na devo vassati, evaṃ tiṇādīhi chāditā ayaṃ
me kuṭikā, tena vuṭṭhivassena anupapīḷitaṃ āha. Paribhogasukhassa utusappāyautusukhassa
ca sabbhāvato sukhā. Phusitaggaḷapihitavātapānatāhi vātaparissayarahitā.
Ubhayenapi āvāsasappāyavasena anupapīḷitaṃ āha. Cittaṃ susamāhitañca
mayhanti cittañca mama suṭṭhu samāhitaṃ anuttarasamādhinā nibbānārammaṇe suṭṭhu
appitaṃ, etena abbhantaraparissayābhāvato appossukkataṃ dasseti. Atha ce patthayasīti
atha idāni patthayasi ce, yadi icchasi. Pavassāti siñca udakaṃ paggharavuṭṭhidhāraṃ
paveccha. Devāti meghaṃ ālapati.
                    Godhikattheragāthāvaṇṇanā niṭṭhitā.
                         --------------
                    189. 2. Subāhuttheragāthāvaṇṇanā
      [52] Itarehi vuttagāthāsu tatiyapadeeva viseso. Tattha subāhunā vuttagāthāyaṃ
cittaṃ susamāhitañca kāyeti mama cittaṃ karajakāye kāyagatāsatibhāvanāvasena suṭṭhu
samāhitaṃ sammadeva appitaṃ. Ayaṃ hi thero kāyagatāsatibhāvanāvasena paṭiladdhajhānaṃ
pādakaṃ katvā vipassanaṃ vaḍḍhetvā arahattaṃ pāpuṇi. Taṃ sandhāyāha "cittaṃ
susamāhitañca kāye"ti.
                    Subāhuttheragāthāvaṇṇanā niṭṭhitā.
@Footnote: 1 Sī.....nigghosova

---------------------------------------------------------------------------------------------
page197.
                    190. 3. Valliyattheragāthāvaṇṇanā
      [53] Valliyattheragāthāyaṃ tassaṃ viharāmi appamattoti tassaṃ kuṭikāyaṃ
appamādapaṭipattiyā matthakaṃ pāpitattā appamatto  ariyavihārūpasaṃhitena dibba-
vihārādisaṃhitena 1- ca iriyāpathavihārena viharāmi, attabhāvaṃ pavattemīti vuttaṃ hoti.
                    Valliyattheragāthāvaṇṇanā niṭṭhitā.
                          ------------
                    191. 4. Uttiyattheragāthāvaṇṇanā
      [54] Uttiyattherena vuttagāthāyaṃ adutiyoti asahāyo, kilesasaṅgaṇikāya
gaṇasaṅgaṇikāya ca virahitoti attho.
                    Uttiyattheragāthāvaṇṇanā niṭṭhitā.
                   Catunnaṃ therānaṃ gāthāvaṇṇanā niṭṭhitā.
                          -------------
                  192. 5. Añjanavaniyattheragāthāvaṇṇanā
      āsandiṃ kuṭikaṃ katvāti āyasmato añjanavaniyattherassa gāthā. Kā uppatti?
      so kira padumuttarassa bhagavato kāle sudassano nāma mālākāro hutvā
sumanapupphehi bhagavantaṃ pūjetvā aññampi tattha tattha bahuṃ puññaṃ katvā devamanussesu
saṃsaranto kassapassa bhagavato sāsane pabbajitvā samaṇadhammaṃ akāsi. Atha imasmiṃ
@Footnote: 1 Sī.....sahitena

---------------------------------------------------------------------------------------------
page198.
Buddhuppāde vesāliyaṃ vajjirājakule nibbattitvā tassa vayappattakāle vajjiraṭṭhe
"avuṭṭhibhayaṃ byādhibhayaṃ amanussabhayan"ti tīṇi bhayāni uppajjiṃsu. Taṃ sabbaṃ
ratanasuttavaṇṇanāyaṃ 1- vuttanayena veditabbaṃ. Bhagavati pana vesāliṃ paviṭṭhe bhayesu
ca vūpasantesu satthu dhammadesanāya sambahulānaṃ devamanussānaṃ dhammābhisamaye ca
jāte ayaṃ rājakumāro buddhānubhāvaṃ disvā paṭiladdhasaddho pabbaji. Yathā cāyaṃ,
evaṃ anantaraṃ vuccamānā cattāropi janā. Tepi hi imassa sahāyabhūtā licchavirāja-
kumārā evaṃ imināva nīhārena pabbajiṃsu. Kassapasammāsambuddhakālepi sahāyā 2-
hutvā iminā saheva pabbajitvā samaṇadhammaṃ akaṃsu, padumuttarassapi bhagavato pādamūle
kusalabījaropanādiṃ akaṃsūti. Tatthāyaṃ katapubbakicco sākete añjanavane susānaṭṭhāne
vasanto upakaṭṭhāya vassūpanāyikāya manussehi chaḍḍitaṃ jiṇṇakaṃ āsandiṃ labhitvā
taṃ catūsu pāsāṇesu ṭhapetvā upari tiriyañca tiṇādīhi chādetvā dvāraṃ yojetvā
vassaṃ upagato. Paṭhamamāseyeva ghaṭento vāyamanto arahattaṃ pāpuṇi. Tena vuttaṃ
apadāne 3- :-
          "sudassanoti nāmena         mālākāro ahaṃ tadā
           addasaṃ virajaṃ buddhaṃ          lokajeṭṭhaṃ narāsabhaṃ.
           Jātipupphaṃ gahetvāna        pūjayiṃ padumuttaraṃ
           visuddhacakkhu sumano          dibbacakkhuṃ samajjhagaṃ.
           Etissā pupphapūjāya        cittassa paṇidhīhi ca
           kappānaṃ satasahassaṃ          duggatiṃ nupapajjahaṃ.
           Soḷasāsiṃsu rājāno        devuttarasanāmakā
           chattiṃsamhi ito kappe       cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
@Footnote: 1 pa.jo.khuddaka. 6/141 (navapoṭṭhaka)     2 Sī. kassapabuddhakāle piyasahāyā
@3 khu.apa. 32/24/197 muṭṭhipupphiyattherāpadāna

---------------------------------------------------------------------------------------------
page199.
      Arahattaṃ pana patvā vimuttisukhaṃ paṭisaṃvedento samāpattito vuṭṭhāya yathāladdhaṃ
sampattiṃ paccavekkhitvā pītivegena udānento:-
       1- "āsandiṃ kuṭikaṃ katvā        oggayha añjanaṃ vanaṃ
           tisso vijjā anuppattā     kataṃ buddhassa sāsanan"ti
gāthaṃ abhāsi. 1-
      [55] Tattha āsandiṃ kuṭikaṃ katvāti āsandī nāma dīghapādakaṃ caturassapīṭhaṃ, 2-
āyataṃ caturassampi atthiyeva, yattha nisīditumeva sakkā, na nipajjituṃ, taṃ āsandiṃ
kuṭikaṃ katvā vāsatthāya heṭṭhā vuttanayena kuṭikaṃ katvā yathā tattha nisinnassa
utuparissayābhāvena sukhena samaṇadhammaṃ kātuṃ sakkā, evaṃ kuṭikaṃ katvā. Etena
paramukkaṃsagataṃ senāsane 3- attano appicchataṃ santuṭṭhiñca 4- dasseti. Vuttampi
cetaṃ dhammasenāpatinā:-
          "pallaṅkena nisinnassa       jaṇṇukenābhivassati
           alaṃ phāsuvihārāya         pahitattassa bhikkhuno"ti. 5-
      Apare "āsandikuṭikan"ti pāṭhaṃ vatvā "āsandippamāṇaṃ kuṭikaṃ katvā"ti
atthaṃ vadanti. Aññe pana "āsananisajjādigate manusse uddissa mañcakassa upari
katakuṭikā āsandī nāma, taṃ āsandiṃ kuṭikaṃ katvā"ti atthaṃ vadanti. Oggayhāti
ogāhetvā anupavisitvā. Añjanaṃ vananti evaṃnāmakaṃ vanaṃ, añjanavaṇṇa-
pupphabhāvato hi añjanā vuccanti valliyo, tabbahulatāya taṃ vanaṃ "añjanavanan"ti
nāmaṃ labhi. Apare pana "añjanā nāma mahāgacchā"ti vadanti, taṃ añjanavanaṃ
@Footnote: 1-1 cha.Ma. "āsandiṃ kuṭikaṃ katvā"ti gāthaṃ abhāsi     2 Sī. caturassaṃ mañcapīṭhaṃ
@3 Sī. senāsanaṃ  4 Sī. santuṭṭhatañca  5 khu.thera. 26/985/395 sārīputtattheragāthā

---------------------------------------------------------------------------------------------
page200.
Oggayha āsandikaṃ kuṭikaṃ katvā tisso vijjā anuppattā, kataṃ buddhassa
sāsananti viharatā mayāti vacanaseseneva yojanā. Idameva ca therassa
aññābyākaraṇaṃ ahosīti.
                   Añjanavaniyattheragāthāvaṇṇanā niṭṭhitā.
                         ---------------
                   193. 6. Kuṭivihārittheragāthāvaṇṇanā
      ko kuṭikāyanti āyasmato kuṭivihārittherassa gāthā. Kā uppatti?
      so kira padumuttarassa bhagavato ākāsena gacchantassa "udakadānaṃ dassāmī"ti
sītalaṃ udakaṃ gahetvā pītisomanassajāto uddhammukho hutvā ukkhipi. Satthā tassa
ajjhāsayaṃ ñatvā pasādasaṃvaḍḍhanatthaṃ ākāse ṭhitova sampaṭicchi. So tena anappakaṃ
pītisomanassaṃ paṭisaṃvedesi. Sesaṃ añjanavaniyattherassa vatthumhi vuttasadisameva. Ayaṃ
pana viseso:- ayaṃ kira vuttanayena pabbajitvā katapubbakicco vipassanaṃ anuyuñjanto
sāyaṃ khettasamīpena gacchanto deve phusāyante khettapālakassa puññaṃ tiṇakuṭiṃ disvā
pavisitvā tattha tiṇasanthārake nisīdi. Nisinnamattova utusappāyaṃ labhitvā vipassanaṃ
ussukkāpetvā arahattaṃ pāpuṇi. Tena vuttaṃ apadāne 1- :-
          "suvaṇṇavaṇṇaṃ sambuddhaṃ         gacchantaṃ anilañjase
           ghaṭāsanaṃva 2- jalitaṃ         ādittaṃva hutāsanaṃ.
           Pāṇinā udakaṃ gayha         ākāse ukkhipiṃ ahaṃ
           sampaṭicchi mahāvīro         buddho kāruṇiko isi.
           Antalikkhe ṭhito satthā      padumuttaranāmako
@Footnote: 1 khu.apa. 32/29/197 udakapūjakattherāpadāna     2 Sī. yathāsīnaṃva

Page 201-300.

page201.
           Mama saṅkappamaññāya         imā gāthā 1- abhāsatha.
           Iminā dakadānena 2-       pītiuppādanena ca
           kappasatasahassampi           duggatiṃ nupapajjati.
           Tena kammena dipadinda       lokajeṭṭha narāsabha
           pattomhi acalaṃ ṭhānaṃ        hitvā jayaparājayaṃ.
           Sahassarājanāmena          tayo te cakkavattino
           pañcasaṭṭhikappasate          cāturantā janādhipā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā there tattha nisinne khettapālako āgantvā "ko
kuṭikāyan"ti āha. Taṃ sutvā thero "bhikkhu kuṭikāyan"tiādimāha. Tayidaṃ
khettapālassa therassa  ca vacanaṃ ekajjhaṃ katvā:-
          [56] "ko kuṭikāyaṃ bhikkhu kuṭikāyaṃ
                vītarāgo susamāhitacitto
                evaṃ jānāhi āvuso
                amoghā te kuṭikā katā"ti
tathārūpena saṅgītiṃ āropitaṃ.
      Tattha ko kuṭikāyanti "imissaṃ kuṭikāyaṃ ko nisinno"ti khettapālassa
pucchāvacanaṃ. Tassa bhikkhu kuṭikāyanti therassa paṭivacanadānaṃ. Atha naṃ attano
anuttaradakkhiṇeyyabhāvato 3- taṃ kuṭiparibhogaṃ anumodāpetvā uḷāraṃ tameva puññaṃ 4-
patiṭṭhāpetuṃ "vītarāgo"tiādi vuttaṃ. Tassattho:- eko bhinnakileso bhikkhu te
kuṭikāyaṃ nisinno, tatoeva so aggamaggena sabbaso samucchinnarāgatāya vītarāgo
@Footnote: 1 Sī. imaṃ gāthaṃ   2 Sī. iminodakadānena   3 Sī. anuttaradakkhiṇeyyabhāvabhūtaṃ
@4 Sī. uḷāratame puññe

---------------------------------------------------------------------------------------------
page202.
Anuttarasamādhinā nibbānaṃ ārammaṇaṃ katvā suṭṭhu samāhitacittatāya susamāhitacitto,
imañca atthaṃ āvuso khettapāla yathāhaṃ vadāmi, evaṃ jānāhi saddaha
adhimuccassu. 1- Amoghā te kuṭikā katā tayā 2- katā kuṭikā amoghā avañjhā
saphalā saudriyā, yasmā arahatā khīṇāsavena paribhuttā. Sace tvaṃ anumodasi,
taṃ te bhavissati dīgharattaṃ hitāya sukhāyāti.
      Taṃ sutvā khettapālo "lābhā vata me, suladdhaṃ vata me, yassa me kuṭikāyaṃ
ediso ayyo pavisitvā nisīdatī"ti pasannacitto anumodanto aṭṭhāsi. Imaṃ pana
tesaṃ kathāsallāpaṃ bhagavā dibbāya sotadhātuyā sutvā anumodanañcassa ñatvā
tambhāviniṃ sampattiṃ vibhāvento khettapālaṃ imāhi gāthāhi ajjhabhāsi:-
          "vihāsi kuṭiyaṃ bhikkhu          santacitto anāsavo
           tena kammavipākena         devindo tvaṃ bhavissasi.
           Chattiṃsakkhattuṃ 3- devindo    devarajjaṃ karissasi
           catuttiṃsakkhattuṃ 4- cakkavattī   rājā raṭṭhe bhavissasi.
           Ratanakuṭi nāma paccekabuddho   vītarāgo bhavissasī"ti.
      Kuṭikāyaṃ laddhavisesattā pana therassa tato pabhūti kuṭivihārītveva samaññā
udapādi. Ayameva ca therassa aññābyākaraṇagāthāpi ahosīti.
                   Kuṭivihārittheragāthāvaṇṇanā niṭṭhitā.
                         --------------
@Footnote: 1 Sī. adhimuñcassu   2 Sī. ayaṃ tayā   3 Sī. chattiṃsakkhattuṃ   4 Sī. ratanakuṭiko

---------------------------------------------------------------------------------------------
page203.
                 194. 7. Dutiyakuṭivihārittheragāthāvaṇṇanā
      ayamāhu purāṇiyāti āyasmato kuṭivihārittherassa gāthā. Kā uppatti?
      so kira padumuttarassa bhagavato pasannamānaso pariḷāhakāle naḷavilīvehi viracitaṃ
vījaniṃ adāsi. Taṃ satthā anumodanagāthāya sampahaṃsesi. Sesaṃ yadettha vattabbaṃ,
taṃ añjanavaniyattheravatthumhi vuttasadisameva. Ayaṃ pana viseso:- ayaṃ kira vuttanayena
pabbajitvā aññatarāya purāṇakuṭikāya viharanto samaṇadhammaṃ acintetvā "ayaṃ
kuṭikā jiṇṇā, aññaṃ kuṭikaṃ kātuṃ vaṭṭatī"ti navakammavasena cittaṃ uppādesi.
Tassa atthakāmā devatā saṃvegajananatthaṃ imaṃ uttānobhāsaṃ gambhīratthaṃ:-
       1- "ayamāhu purāṇiyā kuṭi       aññaṃ patthayase navaṃ kuṭiṃ
           āsaṃ kuṭiyā virājaya        dukkhā bhikkhu puna navā kuṭī"ti
gāthamāha. 1-
      [57] Tattha ayanti āsannapaccakkhavacanaṃ. 2- Āhūti ahosīti attho. Gāthāsukhatthaṃ
hi dīghaṃ katvā vuttaṃ. Purāṇiyāti purātanī addhagatā 3-. Aññaṃ patthayase navaṃ
kuṭinti imissā kuṭiyā purāṇabhāvena jiṇṇatāya ito aññaṃ idāni nibbattanīyatāya
navaṃ kuṭiṃ patthayase patthesi āsīsasi. 4- Sabbena sabbaṃ pana āsaṃ kuṭiyā virājaya
purāṇiyaṃ viya navāyampi kuṭiyaṃ āsaṃ taṇhaṃ apekkhaṃ virājehi, sabbaso tattha
virattacitto hohi. Kasmā? yasmā dukkhā bhikkhu puna navā nāma kuṭi bhikkhu
puna idāni nibbattiyamānā dukkhāvahattā dukkhā, tasmā aññaṃ navaṃ dukkhaṃ
anuppādento yathānibbattāyaṃ purāṇiyaṃyeva kuṭiyaṃ ṭhatvā attanā kattabbaṃ karohīti.
Ayaṃ hettha adhippāyo:- tvaṃ bhikkhu "ayaṃ purāṇī 5- tiṇakuṭikā jiṇṇā"ti aññaṃ
@Footnote: 1-1 cha.Ma. "ayamāhū"ti gāthamāha    2 Sī. āsanne paccakkhavacanaṃ   3 Sī. addhaṃ gatā
@4 Sī. patthayasi āsaṃsasi             5 Ma. purāṇiyā

---------------------------------------------------------------------------------------------
page204.
Navaṃ tiṇakuṭikaṃ kātuṃ icchasi, na samaṇadhammaṃ, evaṃ icchanto pana bhāvanāya
ananuyuñjanena punabbhavābhinibbattiyā anativattanato āyatiṃ attabhāvakuṭimpi
patthento kātuṃ icchantoyeva nāma hoti. Sā pana navā tiṇakuṭi viya karaṇadukkhena
tato bhiyyopi jarāmaraṇasokaparidevādidukkhasaṃsaṭṭhatāya dukkhā, tasmā tiṇakuṭiyaṃ viya
attabhāvakuṭiyaṃ āsaṃ apekkhaṃ virājaya sabbaso tattha virattacitto hohi, evaṃ te
vaṭṭadukkhaṃ na bhavissatīti. Devatāya ca vacanaṃ sutvā thero saṃvegajāto vipassanaṃ
paṭṭhapetvā ghaṭento vāyamanto na cirasseva arahatte patiṭṭhāsi. Tena vuttaṃ
apadāne 1- :-
          "padumuttarabuddhassa           lokajeṭṭhassa tādino
           tiṇatthare nisinnassa         upasantassa tādino.
           Naḷamālaṃ gahetvāna         bandhitvā vījaniṃ ahaṃ
           buddhassa upanāmesiṃ         dipadindassa tādino.
           Paṭiggahetvā sabbaññū       vījaniṃ lokanāyako
           mama saṅkappamaññāya         imaṃ gāthaṃ abhāsatha.
           Yathā me kāyo nibbāti     pariḷāho na vijjati
           tatheva tividhaggīhi           cittaṃ tava vimuccatu.
           Sabbe devā samāgacchuṃ      ye keci vananissitā
           sossāma buddhavacanaṃ         hāsayantaṃ ca dāyakaṃ.
           Nisinno bhagavā tattha        devasaṅghapurakkhato
           dāyakaṃ sampahaṃsento        imā gāthā abhāsatha.
           Iminā vījanidānena         cittassa paṇidhīhi ca
           subbato nāma nāmena       cakkavattī bhavissati.
@Footnote: 1 khu.apa. 32/36/198 naḷamāliyattherāpadāna

---------------------------------------------------------------------------------------------
page205.
           Tena kammāvasesena        sukkamūlena codito
           māluto nāma nāmena       cakkavattī bhavissati.
           Iminā vījanidānena         sammānavipulena ca
           kappasatasahassampi           duggatiṃ nupapajjati.
           Tiṃsakappasahassamhi           subbatā aṭṭhatiṃsa te
           ekūnatiṃsasahasse           aṭṭha mālutanāmakā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahatte pana patiṭṭhito "ayaṃ me arahattappattiyā aṅkusabhūtā"ti tameva
gāthaṃ paccudāhāsi. Sāyeva ca therassa aññābyākaraṇagāthā ahosi. Kuṭiovādena
laddhavisesattā cassa kuṭivihārītveva samaññā ahosīti.
                  Dutiyakuṭivihārittheragāthāvaṇṇanā niṭṭhitā.
                          -------------
                  195. 8. Ramaṇīyakuṭikattheragāthāvaṇṇanā
      ramaṇīyā me kuṭikāti āyasmato ramaṇīyakuṭikattherassa gāthā. Kā uppatti?
      sopi kira padumuttarassa bhagavato kāle kusalabījaropanaṃ katvā devamanussesu
saṃsaranto ito paṭṭhāya 1- aṭṭhārasakappasatamatthake atthadassissa bhagavato kāle kulagehe
nibbattitvā viññutaṃ patto buddhārahaṃ āsanaṃ bhagavato adāsi. Pupphehi ca bhagavantaṃ
pūjitvā pañcapatiṭṭhitena vanditvā padakkhiṇaṃ katvā pakkāmi. Sesaṃ añjanavaniyat-
therassa vatthumhi vuttasadisameva. Ayaṃ pana viseso:- ayaṃ kira vuttanayena pabbajitvā
katapubbakicco vajjiraṭṭhe aññatarasmiṃ gāmakāvāse kuṭikāyaṃ viharati, sā hoti
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page206.
Kuṭikā abhirūpā dassanīyā pāsādikā suparikammakatabhittibhūmikā
ārāmapokkharaṇīrāmaṇeyyādisampannā muttājālasadisavālikākiṇṇabhūmibhāgā
therassa ca vattasampannatāya susammaṭṭhaṅgaṇatādinā bhiyyoso mattāya ramaṇīyatarā
hutvā tiṭṭhati. So tattha viharanto vipassanaṃ paṭṭhapetvā na cirasseva arahatte
patiṭṭhāsi. Tena vuttaṃ apadāne 1- :-
          "kānanaṃ vanamoggayha         appasaddaṃ nirākulaṃ
           sīhāsanaṃ mayā dinnaṃ         atthadassissa tādino.
           Mālāhatthaṃ gahetvāna       katvā ca naṃ padakkhiṇaṃ
           satthāraṃ payirupāsitvā       pakkāmiṃ uttarāmukho.
           Tena kammena dipadinda       lokajeṭṭha narāsabha
           sannibbāpemi attānaṃ       bhavā sabbe samūhatā.
           Aṭṭhārase kappasate        yaṃ dānamadadiṃ tadā
           duggatiṃ nābhijānāmi         sīhāsanassidaṃ phalaṃ.
           Ito sattakappasate         sannibbāpakakhattiyo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā there tattha viharante kuṭikāya ramaṇīyabhāvato
vihārapekkhakā manussā tato tato āgantvā kuṭiṃ passanti. Athekadivasaṃ katipayā
dhuttajātiyā 2- itthiyo tattha gatā kuṭikāya ramaṇīyabhāvaṃ disvā "ettha vasanto
ayaṃ samaṇo siyā amhehi ākaḍḍhanīyahadayo"ti adhippāyena "ramaṇīyaṃ vo bhante
vasanaṭṭhānaṃ, mayampi ramaṇīyarūpā paṭhamayobbane ṭhitā"ti vatvā itthikuttādīni dassetuṃ
ārabhiṃsu. Thero attano vītarāgabhāvaṃ pakāsento:-
@Footnote: 1 khu.apa. 32/47/199 āsanupaṭṭhāyakattherāpadāna   2 cha.Ma. dhuttajātikā

---------------------------------------------------------------------------------------------
page207.
       1- "ramaṇīyā me kuṭikā        saddhādeyyā manoramā
           na me attho kumārīhi      yesaṃ attho tahiṃ gacchatha nāriyo"ti
gāthaṃ abhāsi 1-.
      [58] Tattha ramaṇīyā me kuṭikāti "ramaṇīyā vo 2- bhante kuṭikā"ti yaṃ
tumhehi vuttaṃ, taṃ saccaṃ. Ayaṃ mama vasanakuṭikā ramaṇīyā manuññarūpā, sā ca
kho saddhādeyyā "evarūpāyaṃ 3- manāpaṃ katvā pabbajitānaṃ dinnāya idaṃ nāma phalaṃ
hotī"ti kammaphalāni saddahitvā saddhāya dhammacchandena dātabbattā saddhādeyyā,
na dhanena 4- nibbattitā. Sayañca tathādinnāni saddhādeyyāni passantānaṃ
paribhuñjantānañca mano rametīti manoramā. Saddhādeyyattāeva hi manoramā, saddhādīhi
deyyadhammaṃ sakkaccaṃ abhisaṅkharitvā denti, saddhādeyyañca paribhuñjantā sappurisā
dāyakassa avisaṃvādanatthampi payogāsayasampannā honti, na tumhehi cintitākārena
payogāsayavipannāti adhippāyo. Na me attho kumārīhīti yasmā sabbaso kāmehi
vinivattitamānaso ahaṃ, tasmā na me attho kumārīhi. Kappiyakārakakammavasenapi hi
mādisānaṃ itthīhi payojanaṃ nāma natthi, pageva rāgavasena, tasmā na me attho
kumārīhīti. Kumāriggahaṇaṃ cettha upalakkhaṇaṃ daṭṭhabbaṃ. Mādisassa nāma santike evaṃ
paṭipajjāhīti ayuttakārinīhi yāva aparaddhañca tumhehi samānajjhāsayānaṃ purato ayaṃ
kiriyā sobheyyāti dassento āha "yesaṃ attho tahiṃ gacchatha nāriyo"ti. Tattha
yesanti kāmesu avītarāgānaṃ. Atthoti payojanaṃ. Tahinti tattha tesaṃ santikaṃ. Nāriyoti
ālapanaṃ. Taṃ sutvā itthiyo maṅkubhūtā pattakkhandhā āgatamaggeneva gatā. Ettha
pana 5- "na me attho kumārīhī"ti kāmehi anatthikabhāvavacaneneva therena arahattaṃ
byākatanti daṭṭhabbaṃ.
                   Ramaṇīyakuṭikattheragāthāvaṇṇanā niṭṭhitā.
@Footnote: 1-1 cha.Ma. "ramaṇīyā me kuṭikā, saddhādeyyā manoramā"ti gāthaṃ abhāsi  2 cha.Ma. te
@3 cha.Ma. evarūpāya  4 Sī.,Ma. saddhādeyyena dhanena  5 Sī. evaṃ pana, cha.Ma. ettha ca

---------------------------------------------------------------------------------------------
page208.
                  196. 9. Kosalavihārittheragāthāvaṇṇanā
      saddhāyāhaṃ pabbajitoti āyasmato kosalavihārittherassa gāthā. Kā uppatti?
      ayampi kira padumuttarassa bhagavato kāle kusalabījaṃ ropetvā taṃ taṃ puññaṃ
akāsi. Sesaṃ añjanavaniyattheravatthusadisameva. Ayaṃ pana viseso:- ayaṃ kira vuttanayena
pabbajitvā katapubbakicco kosalaraṭṭhe aññatarasmiṃ gāme ekaṃ upāsakakulaṃ nissāya
araññe viharati, taṃ so upāsako rukkhamūle vasantaṃ disvā kuṭikaṃ kāretvā
adāsi. Thero kuṭikāyaṃ viharanto āvāsasappāyena samādhānaṃ labhitvā vipassanaṃ
ussukkāpetvā na cirasseva arahattaṃ pāpuṇi. Tena vuttaṃ apadāne 1- :-
          "himavantassāvidūre          vasāmi paṇṇasanthare
           ghāsesu gedhamāpanno       seyyasīlo cahaṃ tadā.
           Khaṇantālukalambāni 2-       biḷālitakkalāni ca
           lokaṃ bhallātakaṃ billaṃ        āhatvā 3- paṭiyāditaṃ.
           Padumuttaro lokavidū         āhutīnaṃ paṭiggaho
           mama saṅkappamaññāya         āgacchi mama santikaṃ.
           Upāgataṃ mahānāgaṃ          devadevaṃ narāsabhaṃ
           biḷāliṃ paggahetvāna        pattamhi okiriṃ ahaṃ.
           Paribhuñji mahāvīro          tosayanto mamaṃ tadā
           paribhuñjitvāna sabbaññū       imaṃ gāthaṃ abhāsatha.
           Sakaṃ cittaṃ pasādetvā       biḷāliṃ me tadā tuvaṃ
           kappānaṃ satasahassaṃ          duggatiṃ nupapajjasi.
           Carimaṃ vattate mayhaṃ 4-      bhavā sabbe samūhatā
@Footnote: 1 khu.apa. 32/53/200 biḷālidāyakattherāpadāna  2 Sī. vanamālukalambāni,
@  Ma. khaṇantālukaḷappāni    3 Ma. āhantvā    4 Sī. tava me āsi

---------------------------------------------------------------------------------------------
page209.
           Dhāremi antimaṃ dehaṃ        sammāsambuddhasāsane.
           Catupaññāsito kappe        sumekhaliyasavhayo 1-
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā vimuttisukhappaṭisaṃvedanena uppannapītivegena udānento:-
       2- "saddhāyāhaṃ pabbajito        araññe me kuṭikā katā
           appamatto ca ātāpī       sampajāno patissato"ti
gāthaṃ abhāsi. 2-
      [59] Tattha saddhāyāti bhagavato vesāliṃ upagamane ānubhāvaṃ disvā
"ekantaniyyānikaṃ idaṃ sāsanaṃ, tasmā addhā imāya paṭipattiyā jarāmaraṇato
muccissāmī"ti uppannasaddhāvasena pabbajito pabbajjaṃ upagato. Araññe me kuṭikā
katāti tassā pabbajjāya anurūpavasena araññe vasato me kuṭikā katā,
pabbajjānurūpaṃ āraññako hutvā vūpakaṭṭho viharāmīti dasseti. Tenāha "appamatto
ca ātāpī, sampajāno patissato"ti. Araññavāsaladdhena 3- kāyavivekena jāgariyaṃ
anuyuñjanto tattha satiyā avippavāsena appamatto, āraddhaviriyatāya ātāpī,
pubbabhāgiyasatisampajaññapāripūriyā vipassanaṃ vaḍḍhetvā arahattādhigamena paññā-
sativepullappattiyā 4- accantameva sampajāno patissato viharāmīti attho.
Appamattabhāvādikittane cassa idameva aññābyākaraṇaṃ ahosi, kosalaraṭṭhe
ciranivāsibhāvena pana kosalavihārīti samaññā jātāti.
                  Kosalavihārittheragāthāvaṇṇanā niṭṭhitā.
@Footnote: 1 Sī. sumelayasavhayo     2-2 cha.Ma. "saddhāyāhaṃ pabbajito"ti gāthaṃ abhāsi
@3 Sī. araññavāsena laddhena  4 Sī. arahattādhigamanapaññāya sativepullappattiyā

---------------------------------------------------------------------------------------------
page210.
                    197. 10. Sīvalittheragāthāvaṇṇanā
      te me ijjhiṃsu saṅkappāti āyasmato sīvalittherassa gāthā. Kā uppatti?
      ayampi padumuttarassa bhagavato kāle heṭṭhā vuttanayena vihāraṃ gantvā
parisapariyante ṭhito dhammaṃ suṇanto satthāraṃ ekaṃ bhikkhuṃ lābhīnaṃ aggaṭṭhāne ṭhapentaṃ
disvā "mayāpi anāgate evarūpena bhavituṃ vaṭṭatī"ti dasabalaṃ nimantetvā sattāhaṃ
satthu bhikkhusaṃghassa ca mahādānaṃ datvā "bhagavā ahaṃ iminā adhikārakammena
aññaṃ sampattiṃ na patthemi, anāgate pana ekassa buddhassa sāsane ahampi
tumhehi etadagge ṭhapitabhikkhu viya lābhīnaṃ aggo bhaveyyan"ti patthanaṃ akāsi.
Satthā anantarāyaṃ disvā "ayaṃ te patthanā anāgate gotamabuddhassa santike
samijjhissatī"ti byākaritvā pakkāmi. Sopi kulaputto yāvajīvaṃ kusalaṃ katvā deva-
manussesu saṃsaranto vipassibuddhakāle bandhumatīnagaravāsino raññā saddhiṃ sākacchitvā
dasabalassa dānaṃ denti. Te ekadivasaṃ sabbeva ekato hutvā dānaṃ dentā
"kiṃ nu kho amhākaṃ dānamukhe 1- natthī"ti 2- madhuñca guḷadadhiñca 3- na addasaṃsu. Te
"yato kutoci āharissāmā"ti janapadato nagarapavisanamagge 4- purisaṃ ṭhapesuṃ. Tadā
esa kulaputto attano gāmato guḷadadhivārakaṃ 5- gahetvā "kiñcideva āharissāmī"ti
nagaraṃ gacchanto "mukhaṃ dhovitvā dhotahatthapādo pavisissāmī"ti phāsukaṭṭhānaṃ
olokento naṅgalasīsamattaṃ nimmakkhikaṃ daṇḍakamadhuṃ disvā "puññena me idaṃ
uppannan"ti gahetvā nagaraṃ pāvisi. Nāgarehi ṭhapitapuriso taṃ disvā "bho
purisa kassimaṃ āharasī"ti pucchi. Na kassaci sāmi, vikkīṇituṃ pana me idaṃ
@Footnote: 1 Sī. dānamahe          2 mano.pū. 1/207 sīvalittheravatthu (navapoṭṭhaka)
@3 Sī. madhuñca guḷañca dadhiñca  4 Sī. nagaraṃ pavisanamagge pana  5 Sī. guḷaṃ ca dadhivārakaṃ

---------------------------------------------------------------------------------------------
page211.
Ābhatanti. Tenahi bho 1- imaṃ kahāpaṇaṃ gahetvā etaṃ madhuñca guḷadadhiñca dehīti.
So cintesi "idaṃ na bahumūlaṃ, ayañca ekappahāreneva bahuṃ deti, vīmaṃsituṃ vaṭṭatī"ti.
Tato naṃ "nāhaṃ ekena kahāpaṇena demī"ti āha. Yadi evaṃ dve gahetvā
dehīti. Dvīhipi na demīti. Etenupāyena vaḍḍhetvā sahassaṃ pāpuṇi.
      So cintesi "ativaḍḍhituṃ na vaṭṭati, hotu tāva iminā kattabbakiccaṃ
pucchissāmī"ti. Atha naṃ āha "idaṃ na  bahuṃ agghanakaṃ, tvañca bahuṃ desi,
kena kammena idaṃ gaṇhāsī"ti. Idha bho nagaravāsino raññā saddhiṃ paṭivijjhitvā 2-
vipassīdasabalassa dānaṃ dentā idaṃ dvayaṃ dānamukhe apassantā pariyesanti, sace
idaṃ dvayaṃ na labhissanti, nāgarānaṃ parājayo bhavissati, tasmā sahassaṃ katvā 3-
gaṇhāmīti. Kiṃ panetaṃ nāgarānameva vaṭṭati, aññesaṃ dātuṃ na vaṭṭatīti. Yassa
kassaci dātuṃ avāritametanti. 4- Atthi pana koci nāgarānaṃ dāne ekadivasaṃ sahassaṃ
dātāti. Natthi sammāti. Imesaṃ pana dvinnaṃ sahassagghanakabhāvaṃ jānāsīti. Āma
jānāmīti. Tenahi gaccha, nāgarānaṃ ācikkha "eko puriso imāni dve mūlena
na deti, sahattheneva dātukāmo, tumhe imesaṃ dvinnaṃ kāraṇā nibbitakkā
hothā"ti, tvaṃ pana me imasmiṃ dānamukhe jeṭṭhakabhāvassa kāyasakkhī hohīti. So
paribbayatthaṃ gahitamāsakena pañcakaṭukaṃ gahetvā cuṇṇaṃ katvā dadhito kañjiyaṃ gahetvā
tattha madhupaṭalaṃ pīḷetvā pañcakaṭukacuṇṇena yojetvā ekasmiṃ paduminipatte
pakkhipitvā taṃ saṃvidahitvā ādāya dasabalassa avidūraṭṭhāne nisīdi mahājanena
āhariyamānassa sakkārassa avidūre attano pattavāraṃ olokayamāno, so okāsaṃ ñatvā
satthu santikaṃ gantvā bhagavā ayaṃ uppannaduggatapaṇṇākāro, imaṃ me anukampaṃ
paṭicca paṭiggaṇhathāti. Satthā tassa anukampaṃ paṭicca catumahārājadattiyena selamayapattena
taṃ paṭiggahetvā yathā aṭṭhasaṭṭhiyā bhikkhusatasahassassa diyyamānaṃ na khīyati, evaṃ
@Footnote: 1 Sī. tenahi me    2 cha.Ma. paṭivirujjhitvā  3 Sī. datvā    4 Sī. pavāritametanti

---------------------------------------------------------------------------------------------
page212.
Adhiṭṭhāsi. So kulaputto niṭṭhitabhattakiccaṃ bhagavantaṃ abhivādetvā ekamantaṃ ṭhito
āha "diṭṭho me bhagavā ajja bandhumatīnagaravāsikehi tumhākaṃ sakkāro āhariyamāno,
ahampi imassa kammassa nissandena nibbattanibbattabhave lābhaggayasaggappatto
bhaveyyan"ti. 1- Satthā "evaṃ hotu kulaputto"ti vatvā tassa ca nagaravāsīnañca
bhattānumodanaṃ katvā pakkāmi.
      Sopi kulaputto yāvajīvaṃ kusalaṃ katvā devamanussesu saṃsaranto imasmiṃ
buddhuppāde suppavāsāya rājadhītāya kucchimhi paṭisandhiṃ gaṇhi. Paṭisandhigahaṇato
paṭṭhāya sāyaṃ pātañca 2- paṇṇākārasatāni sakaṭenādāya suppavāsāya 3- upanīyanti. Atha naṃ
puññavīmaṃsanatthaṃ 4- hatthena bījapacchiṃ phusāpenti. Ekekabījato salākasatampi salāka-
sahassampi niggacchati. Ekekakarīsakhette paṇṇāsampi saṭṭhipi sakaṭappamāṇāni
uppajjanti. Koṭṭhe pūraṇakālepi koṭṭhadvāraṃ hatthena phusāpenti. Rājadhītāya
puññena gaṇhantānaṃ gahitagahitaṭṭhānaṃ puna pūrati. 5- Paripuṇṇabhattabhājanatopi
"rājadhītāya puññan"ti vatvā yassa kassaci dentā naṃ yāva na ukkaḍḍhanti, 6-
na tāva bhattaṃ khīyati, dārake kucchigateyeva sattavassāni atikkamiṃsu.
      Gabbhe pana paripakke sattāhaṃ mahādukkhaṃ anubhosi. Sā sāmikaṃ āmantetvā
"pure maraṇā jīvamānāva dānaṃ dassāmī"ti satthu santikaṃ pesesi "gaccha 7- imaṃ
pavattiṃ satthu ārocetvā satthāraṃ nimantehi, yañca satthā vadeti, taṃ sādhukaṃ
upalakkhetvā āgantvā mayhaṃ kathehī"ti. So gantvā tassā sāsanaṃ bhagavato ārocesi.
Satthā "sukhinī hotu suppavāsā koliyadhītā arogā, arogaṃ puttaṃ vijāyatū"ti 8-
āha. Rājā taṃ sutvā bhagavantaṃ abhivādetvā attano gāmābhimukho pāyāsi.
@Footnote: 1 mano.pū. 1/207 sīvalittheravatthu (navapoṭṭhaka)   2 Sī. sāyaṃ pātaṃ pañca pañca,
@ Ma. māsaṃ māsaṃ pañca....                  3 Ma. ayaṃ pāṭho na dissati
@4 Sī. athassā taṃ puññaṃ vīmaṃsanatthaṃ  5 Sī. gahitagahitaṭṭhānaṃ pana na khīyati, puna pūrateva
@6 Sī. dentānaṃ yāva na sakkonti,  Ma. dentā yāva na uṭṭhahanti
@7 Sī. gaccha sāmi             8 khu.udāna. 25/18/113 suppavāsāsutta

---------------------------------------------------------------------------------------------
page213.
Tassa pure āgamanāyeva suppavāsāya kucchito dhamakaraṇā udakaṃ viya gabbho nikkhami,
parivāretvā nisinnajano assumukhova hasituṃ āraddho, tuṭṭhahaṭṭho 1- mahājano rañño
sāsanaṃ ārocetuṃ agamāsi.
      Rājā tesaṃ āgamanaṃ disvāva "dasabalena kathitakathā nipphannā bhavissati
maññe"ti cintesi. So āgantvā satthu sāsanaṃ rājadhītāya ārocesi. Rājadhītā tayā
nimantitaṃ jīvitabhattameva maṅgalabhattaṃ bhavissati, gaccha sattāhaṃ dasabalaṃ nimantehīti.
Rājā tathā akāsi. Sattāhaṃ buddhappamukhassa saṃghassa mahādānaṃ pavattayiṃsu. Dārako
sabbesaṃ ñātīnaṃ santattaṃ cittaṃ nibbāpento jātoti sīvalidārakotvevassa nāmaṃ
akaṃsu. So sattavassāni gabbhe vasitattā jātakālato paṭṭhāya sabbakammakkhamo
ahosi. Dhammasenāpati sāriputto sattame divase tena saddhiṃ kathāsallāpaṃ akāsi.
Satthāpi dhammapade gāthaṃ abhāsi:-
          "yomaṃ palipathaṃ duggaṃ          saṃsāraṃ mohamaccagā
           tiṇṇo pāraṅgato jhāyī      anejo akathaṃkathī
           anupādāya nibbuto         tamahaṃ brūmi brāhmaṇan"ti. 2-
      Atha naṃ thero evamāha "kiṃ pana tayā evarūpaṃ dukkharāsiṃ anubhavitvā pabbajituṃ
na vaṭṭatī"ti. Labhamāno pabbajeyyaṃ bhanteti. Suppavāsā naṃ dārakaṃ therena saddhiṃ
kathentaṃ disvā "kiṃ nu kho me putto dhammasenāpatinā saddhiṃ kathetī"ti theraṃ
upasaṅkamitvā pucchi "mayhaṃ putto tumhehi saddhiṃ kiṃ katheti bhante"ti.
Attanā anubhūtaṃ gathbhavāsadukkhaṃ kathetvā "tumhehi anuññāto pabbajissāmī"ti
vadatīti. Sādhu bhante pabbājetha nanti, thero taṃ  vihāraṃ netvā tacapañcakakammaṭṭhānaṃ
datvā pabbājento "sīvali na tuyhaṃ aññena ovādena kammaṃ atthi, tayā
@Footnote: 1 cha.Ma. tuṭṭhapahaṭṭho             2 khu.dhamMa. 25/414/89 sīvalittheravatthu

---------------------------------------------------------------------------------------------
page214.
Satta vassāni anubhūtadukkhameva paccavekkhāhī"ti. Bhante pabbājanameva tumhākaṃ bhāro,
yaṃ pana mayā kātuṃ sakkā, tamahaṃ jānissāmīti. So pana paṭhamakesavaṭṭiyā
ohāraṇakkhaṇeyeva sotāpattiphale patiṭṭhāsi, dutiyāya ohāraṇakkhaṇe sakadāgāmiphale,
tatiyāya anāgāmiphale sabbesaṃyeva pana kesānaṃ oropanañca arahattasacchikiriyā
ca apacchā apurimā ahosi. Tassa divasato 1- paṭṭhāya bhikkhusaṃghassa cattāro paccayā
yāvaticchakaṃ uppajjanti. Evaṃ ettha vatthu samuṭṭhitaṃ.
      Aparabhāge satthā sāvatthiṃ agamāsi. Thero satthāraṃ abhivādetvā "bhante
mayhaṃ puññaṃ vīmaṃsissāmi, pañca me bhikkhusatāni dethā"ti āha. Gaṇha sīvalīti.
So pañcasate bhikkhū gahetvā himavantābhimukhaṃ gacchanto aṭavīmaggaṃ gacchati, tassa
paṭhamaṃ diṭṭhanigrodhe 2- adhivatthā devatā sattadivasāni dānaṃ adāsi. Iti so:-
           nigrodhaṃ paṭhamaṃ passi         dutiyaṃ paṇḍavapabbataṃ
           tatiyaṃ aciravatiyaṃ            catutthaṃ varasāgaraṃ.
           Pañcamaṃ himavantaṃ so         chaṭṭhaṃ chaddantupāgami
           sattamaṃ gandhamādanaṃ          aṭṭhamaṃ atha revatanti.
Sabbaṭṭhānesu satta satta divasāneva dānaṃ adaṃsu. Gandhamādanapabbate pana nāgadatta-
devarājā nāma sattasu divasesu ekadivase khīrapiṇḍapātaṃ adāsi, ekadivase sappi-
piṇḍapātaṃ. Bhikkhusaṃgho āha "imassa devarañño neva dhenuyo duyhamānā
paññāyanti, na dadhinimmathanaṃ, kuto te devarāja idaṃ uppajjatī"ti. "bhante kassapa-
dasabalassa kāle khīrasalākabhattadānassetaṃ phalan"ti devarājā āha. Aparabhāge
satthā khadiravaniyarevatassa paccuggamanaṃ atthuppattiṃ katvā theraṃ attano sāsane
lābhaggayasaggappattānaṃ aggaṭṭhāne ṭhapesi.
@Footnote: 1 cha.Ma. pabbajitadivasato       2 Sī. nigrodhe

---------------------------------------------------------------------------------------------
page215.
      Evaṃ lābhaggayasaggappattassa pana imassa therassa arahattappattiṃ ekacce
ācariyā evaṃ vadanti "heṭṭhā vuttanayena dhammasenāpatinā ovāde dinne `yaṃ
mayā kātuṃ sakkā, tamahaṃ jānissāmī'ti pabbajitvā vipassanākammaṭṭhānaṃ gahetvā
taṃ divasaṃyeva aññataraṃ vivittaṃ kuṭikaṃ disvā taṃ pavisitvā mātukucchismiṃ satta
vassāni attanā anubhūtaṃ dukkhaṃ anussaritvā tadanusārena atītānāgate tassa
avekkhantassa ādittā viya tayo bhavā upaṭṭhahiṃsu. Ñāṇassa paripākaṃ gatattā
vipassanāvīthiṃ otari, tāvadeva maggapaṭipāṭiyā sabbepi āsave khepento arahattaṃ
pāpuṇī"ti. Ubhayathāpi therassa arahattappattiyeva pakāsitā. Thero pana pabhinna-
paṭisambhido chaḷabhiñño ahosi. Tena vuttaṃ apadāne 1- :-
          "varuṇo nāma nāmena         devarājā 2- ahaṃ tadā
           upaṭṭhahesiṃ sambuddhaṃ          sayoggabalavāhano.
           Nibbute lokanāthamhi         atthadassīnaruttame
           tūriyaṃ sabbamādāya           agamaṃ bodhimuttamaṃ.
           Vāditena ca naccena         sammatāḷasamāhito
           sammukhā viya sambuddhaṃ         upaṭṭhiṃ bodhimuttamaṃ.
           Upaṭṭhahitvā taṃ bodhiṃ         dharaṇīruhapādapaṃ
           pallaṅkaṃ ābhujitvāna         tattha kālaṅkato ahaṃ.
           Sakakammābhiraddhohaṃ           pasanno bodhimuttame
           tena cittappasādena         nimmānaṃ upapajjahaṃ.
           Saṭṭhitūriyasahassāni           parivārenti maṃ sadā
           manussesu ca devesu         vattamānaṃ bhavābhave.
           Tividhaggī nibbutā mayhaṃ        bhavā sabbe samūhatā
           dhāremi antimaṃ dehaṃ         sammāsambuddhasāsane.
@Footnote: 1 khu.apa. 32/31/205 ekāsaniyattherāpadāna       2 Sī. ekarājā

---------------------------------------------------------------------------------------------
page216.
           Subāhū nāma nāmena         catuttiṃsāsu khattiyā
           sattaratanasampannā           pañcakappasate ito.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā vimuttisukhapaṭisaṃvedanena pītivegena udānento:-
       1- "te me ijjhiṃsu saṅkappā      yadattho pāvisiṃ kuṭiṃ
           vijjāvimuttiṃ paccessaṃ        mānānusayamujjahan"ti
gāthaṃ abhāsi. 1-
      [60] Tattha me me ijjhiṃsu saṅkappā, yadattho pāvisiṃ kuṭiṃ, vijjāvimuttiṃ
paccesanti ye pubbe mayā kāmasaṅkappādīnaṃ samucchedakarā nekkhammasaṅkappādayo
abhipatthitāyeva "kadā nu khvāhaṃ tadāyatanaṃ 2- upasampajja viharissāmi, yadariyā etarahi
upasampajja viharantī"ti, vimuttādhippāyasaññitā vimuttiṃ uddissa saṅkappā
manorathā abhiṇhaso appamattā yadattho yaṃpayojano yesaṃ nipphādanatthaṃ kuṭiṃ suññāgāraṃ
vipassituṃ pāvisiṃ tisso vijjā phalavimuttiṃ ca paccesanto gavesanto, te me
ijjhiṃsu te sabbeva idāni mayhaṃ ijjhiṃsu samijjhiṃsu, nipphannakusalasaṅkappo
paripuṇṇamanoratho jātoti attho. Tesaṃ samiddhabhāvaṃ dassetuṃ "mānānusayamujjahan"ti
vuttaṃ. Yasmā mānānusayasamujjahaṃ pajahiṃ samucchindiṃ, tasmā te me saṅkappā
ijjhiṃsūti yojanā. Mānānusaye hi pahīne appahīno nāma anusayo natthi, arahattañca
adhigatameva hotīti mānānusayappahānaṃ yathāvuttasaṅkappasamiddhiyā kāraṇaṃ katvā vuttaṃ.
                     Sīvalittheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       chaṭṭhavaggavaṇṇanā niṭṭhitā.
@Footnote: 1-1 cha.Ma. "te me ijjhiṃsu saṅkappā"ti gāthaṃ abhāsi     2 Sī. mahantāyatanaṃ

---------------------------------------------------------------------------------------------
page217.
                           7. Sattamavagga
                    198. 1. Vappattheragāthāvaṇṇanā
      passati passoti āyasmato vappattherassa gāthā. Kā uppatti?
      so kira padumuttarassa bhagavato kāle haṃsavatīnagare kulagehe nibbattitvā
viññutaṃ patto "asuko ca asuko ca thero satthu paṭhamaṃ dhammapaṭiggāhakā ahesun"ti
thomanaṃ sutvā bhagavantaṃ upasaṅkamitvā patthanaṃ paṭṭhapesi "ahampi bhagavā anāgate
tādisassa sammāsambuddhassa paṭhamaṃ dhammapaṭiggāhakānaṃ aññataro bhaveyyan"ti, satthu
santike saraṇagamanañca pavedesi. So yāvajīvaṃ puññāni katvā tato cuto deva-
manussesuyeva saṃsaranto imasmiṃ buddhuppāde kapilavatthusmiṃ vāseṭṭhassa nāma
brāhmaṇassa putto hutvā nibbatti, vappotissa nāmaṃ ahosi. So asitena
isinā "siddhatthakumāro sabbaññū bhavissatī"ti byākato koṇḍaññappamukhehi
brāhmaṇaputtehi saddhiṃ gharāvāsaṃ pahāya tāpasapabbajjaṃ pabbajitvā "tasmiṃ
sabbaññutaṃ patte tassa santike dhammaṃ sutvā amataṃ pāpuṇissāmī"ti uruvelāyaṃ
viharantaṃ 1- mahāsattaṃ chabbassāni padhānaṃ padahantaṃ upaṭṭhahitvā oḷārikāhāra-
paribhogena nibbijjitvā isipatanaṃ gato. Abhisambujjhitvā satthārā sattasattāhāni
vītināmetvā isipatanaṃ gantvā dhammacakke pavattite pāṭipadadivase sotāpattiphale
patiṭṭhito pañcamiyaṃ pakkhassa aññāsikoṇḍaññādīhi saddhiṃ arahattaṃ pāpuṇi. Tena
vuttaṃ apadāne 2- :-
          "ubhinnaṃ devarājūnaṃ         saṅgāmo paccupaṭṭhito 3-
           ahosi samupabyūḷho        mahāghoso avattatha.
@Footnote: 1 Sī. viharanto  2 khu.apa. 32/20/204 saraṇagamaniyattherāpadāna
@3 cha.Ma. samupaṭṭhito, Sī. saṅgāme paccupaṭṭhite

---------------------------------------------------------------------------------------------
page218.
           Padumuttaro lokavidū        āhutīnaṃ paṭiggaho
           antalikkhe ṭhito satthā     saṃvejesi mahājanaṃ.
           Sabbe devā attamanā     nikkhittakavacāvudhā
           sambuddhaṃ abhivādetvā      ekaggāsiṃsu tāvade.
           Mayhaṃ saṅkappamaññāya       vācāsabhimudīrayi
           anukampako lokavidū        nibbāpesi mahājanaṃ.
           Paduṭṭhacitto manujo        ekapāṇaṃ viheṭhayaṃ
           tena cittappadosena       apāyaṃ upapajjati.
           Saṅgāmasīse nāgova       bahū pāṇe viheṭhayaṃ
           nibbāpetha sakaṃ cittaṃ       mā haññittho punappunaṃ.
           Davinnampi yakkharājūnaṃ       senā sā vimhitā ahu
           saraṇañca upāgacchuṃ         lokajeṭṭhaṃ sutādinaṃ.
           Saññāpetvāna janataṃ       padamuddhari cakkhumā
           pekkhamānova devehi      pakkāmi uttarāmukho.
           Paṭhamaṃ saraṇaṃ gacchiṃ          dipadindassa 1- tādino
           kappānaṃ satasahassaṃ         duggatiṃ nupapajjahaṃ.
           Mahādundubhināmā ca        soḷasāsuṃ rathesabhā
           tiṃsakappasahassamhi          rājāno cakkavattino.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā attanā paṭiladdhasampattiṃ paccavekkhaṇamukhena satthu guṇa-
mahantataṃ paccavekkhitvā "īdisaṃ nāma satthāraṃ bāhulikādivādena samudācarimha.
Aho puthujjanabhāvo nāma andhakaraṇo acakkhukaraṇo, ariyabhāvoyeva cakkhukaraṇo"ti
@Footnote: 1 cha.Ma. dvipadindassa

---------------------------------------------------------------------------------------------
page219.
Dassento:-
       1- "passati passo passantaṃ      apassantañca passati
           apassanto apassantaṃ       passantañca na passatī"ti
gāthaṃ abhāsi. 1-
      [61] Tattha passati passoti passati sammādiṭṭhiyā dhamme aviparītaṃ jānāti
bujjhatīti passo, dassanasampanno ariyo, so passantaṃ aviparītadassāviṃ "ayaṃ
aviparītadassāvī"ti passati paññācakkhunā dhammādhammaṃ yathāsabhāvato jānāti. Na
kevalaṃ passantameva, atha kho apassantañca passati, yo paññācakkhuvirahito dhamme
yathāsabhāvato na passati, tampi apassantaṃ puthujjanaṃ "andho vatāyaṃ bhavaṃ acakkhuko"ti
attano paññācakkhunā passati. Apassanto apassantaṃ, passantañca na passatīti
apassanto paññācakkhurahito andhabālo tādisaṃ andhabālaṃ ayaṃ dhammādhammaṃ
yathāsabhāvato na passatīti yathā apassantaṃ na passati na jānāti, evaṃ attano
paññācakkhunā dhammādhammaṃ yathāsabhāvato passantañca paṇḍitaṃ "ayaṃ evaṃvidho"ti
na passati na jānāti, tasmā ahampi pubbe dassanarahito sakalaṃ ñeyyaṃ hatthāmalakaṃ
viya passantaṃ bhagavantaṃ apassantampi pūraṇādiṃ yathāsabhāvato na passiṃ, idāni
pana buddhānubhāvena sampanno ubhayepi yathāsabhāvato passāmīti sevitabbāsevitabbesu
attano aviparītapaṭipattiṃ dasseti.
                     Vappattheragāthāvaṇṇanā niṭṭhitā.
                            ---------
@Footnote: 1-1 cha.Ma. "passati passo"ti gāthaṃ abhāsi

---------------------------------------------------------------------------------------------
page220.
                199. 2. Vajjiputtatakattheragāthāvaṇṇanā 1-
      ekakā mayaṃ araññeti āyasmato vajjiputtakattherassa gāthā. Kā uppatti?
      ayaṃ hi 2- purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito ekanavute kappe vipassissa bhagavato kāle kulagehe nibbattitvā
viññutaṃ patto ekadivasaṃ vipassiṃ bhagavantaṃ disvā pasannamānaso nāgapupphakesarehi
pūjaṃ akāsi. So tena puññakammena devamanussesu saṃsaranto imasmiṃ buddhuppāde
amaccakule nibbatti, vajjiputtakotissa nāmaṃ ahosi. So bhagavato vesāligamane
buddhānubhāvaṃ disvā paṭiladdhasaddho pabbajitvā katapubbakicco kammaṭṭhānaṃ gahetvā
vesāliyā avidūre aññatarasmiṃ vanasaṇḍe viharati. Tena ca samayena vesāliyaṃ
ussavo ahosi. Tattha tattha naccagītavāditaṃ pavattati, mahājano haṭṭhatuṭṭho
ussavasampattiṃ paccanubhoti, taṃ sutvā so bhikkhu ayoniso ummujjanto vivekaṃ
viñchamāno 3- kammaṭṭhānaṃ vissajjetvā attano anabhiratiṃ pakāsento:-
               "ekakā mayaṃ araññe viharāma
                apaviddhaṃva vanasmiṃ dārukaṃ
                etādisikāya rattiyā
                ko su nāma amhehi pāpiyo"ti
gāthamāha.
      Taṃ sutvā vanasaṇḍe adhivatthā devatā taṃ bhikkhuṃ anukampamānā "yadipi
tvaṃ bhikkhu araññavāsehi pīḷento 4- vadasi, vivekakāmā pana viddasuno taṃ bahu
maññantiyevā"ti imamatthaṃ desentī:-
@Footnote: 1 cha.Ma.,i. vajjiputta... evamuparipi   2 cha.Ma. ayampi   3 cha.Ma. vajjamāno,
@  Sī. riccamāno                  4 cha.Ma. araññavāsaṃ hīḷento

---------------------------------------------------------------------------------------------
page221.
               "ekako tvaṃ araññe 1- viharasi
                apaviddhaṃva vanasmiṃ dārukaṃ
                tassa te bahukā pihayanti
                nerayikā viya saggagāminan"ti
gāthaṃ vatvā "kathaṃ hi nāma tvaṃ bhikkhu niyyānike sammāsambuddhassa sāsane
pabbajitvā aniyyānikaṃ vitakkaṃ vitakkessasī"ti santajjentī saṃvejesi. Evaṃ so
bhikkhu tāya devatāya saṃvejito kasābhihato viya bhaddo 2- assājānīyo vipassanāvīthiṃ
otāretvā 3- na cirasseva vipassanaṃ ussukkāpetvā arahattaṃ pāpuṇi. Tena vuttaṃ
apadāne 4- :-
          "suvaṇṇavaṇṇaṃ sambuddhaṃ         sataraṃsiṃva bhāṇumaṃ
           obhāsentaṃ disā sabbā     uḷurājaṃva pūritaṃ.
           Purakkhataṃ sāvakehi          sāgareheva medaniṃ
           nāgaṃ paggayha reṇūhi        vipassissābhiropayiṃ.
           Ekanavute ito 5- kappe   yaṃ reṇuṃ abhipūjayiṃ 6-
           duggatiṃ nābhijānāmi         buddhapūjāyidaṃ 7- phalaṃ.
           Paṇṇatālīsito kappe        reṇu nāmāsi khattiyo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā "ayaṃ me  arahattappattiyā aṅkuso jāto"ti attano
devatāya ca vuttanayaṃ saṅkaḍḍhitvā 8- :-
@Footnote: 1 ka. araññasmiṃ  2 cha.Ma. bhadro  3 cha.Ma. otaritvā  4 khu.apa. 32/62/201
@  reṇupūjakattherāpadāna  5 cha.Ma. ekanavutito  6 cha.Ma. yaṃ reṇumabhiropayiṃ
@7 Sī. pupphapūjāyidaṃ  8 Sī. saritvā

---------------------------------------------------------------------------------------------
page222.
          [62] "ekakā mayaṃ araññe viharāma
                apaviddhaṃva vanasmiṃ dārukaṃ
                tassa me bahukā pihayanti
                nerayikā viya saggagāminan"ti
gāthaṃ abhāsi.
      Tassattho:- anapekkhabhāvena vane chaḍḍitadārukkhaṇḍaṃ viya yadipi mayaṃ ekakā
ekākino asahāyā imasmiṃ araññe viharāma, evaṃ viharato pana tassa me
bahukā pihayanti maṃ bahū atthakāmarūpā kulaputtā abhipatthenti "aho vatassa
mayampi vajjiputtakatthero viya gharabandhanaṃ pahāya araññe vihareyyāmā"ti. Yathā
kiṃ? nerayikā viya saggagāminaṃ, yathā nāma nerayikā attano pāpakammena niraye
nibbattasattā saggagāminaṃ saggūpagāminaṃ pihayanti "aho vata mayampi nirayadukkhaṃ
pahāya saggasukhaṃ paccanubhaveyyāmā"ti evaṃ sampadamidanti 1- attho. Ettha ca attani
garubahuvacanappayogassa icchitabbattā "ekakā mayaṃ viharāmā"ti puna tassa atthassa
ekattaṃ sandhāya "tassa me"ti ekavacanappayogo kato. "tassa me", "saggagāminan"ti
ca ubhayampi `pihayantī'ti padaṃ apekkhitvā upayogatthe sampadānaniddeso daṭṭhabbo.
Taṃ abhipatthentīti ca tādise araññavāsādiguṇe abhipatthentā nāma 2- hontīti
katvā vuttaṃ. 3- Tassa meti vā tassa mama santike guṇeti adhippāyo.
                   Vijjiputtakattheragāthāvaṇṇanā niṭṭhitā.
                         ---------------
@Footnote: 1 Ma. evaṃ pihayantīti   2 Sī.,Ma. abhipatthentānaṃ abhipatthentā nāma
@3 Sī. vuttamevāti

---------------------------------------------------------------------------------------------
page223.
                    200. 3. Pakkhattheragāthāvaṇṇanā
      cutā patantīti āyasmato pakkhattherassa gāthā. Kā uppatti?
      sopi purimabuddhesu katādhikāro tattha tattha bhave puññāni karonto ito
ekanavute kappe yakkhasenāpati hutvā vipassiṃ bhagavantaṃ disvā pasannamānaso
dibbavatthena pūjaṃ akāsi. So tena puññakammena devamanussesu saṃsaranto imasmiṃ
buddhuppāde sakkesu devadahanigame sākiyarājakule nibbatti, "sammodakumāro"tissa
nāmaṃ ahosi. Athassa daharakāle vātarogena pādā na vahiṃsu. 1- So katipayaṃ kālaṃ
piṭhasappī viya vicari. Tenassa pakkhoti samaññā jātā. Pacchā arogakālepi
tatheva naṃ sañjānanti, so bhagavato ñātisamāgame pāṭihāriyaṃ disvā paṭiladdhasaddho
pabbajitvā katapubbakicco kammaṭṭhānaṃ gahetvā araññe viharati. Athekadivasaṃ gāmaṃ
piṇḍāya pavisituṃ gacchanto antarāmagge aññatarasmiṃ rukkhamūle nisīdi. Tasmiṃ ca
samaye aññataro kulalo maṃsapesiṃ ādāya ākāsena gacchati, taṃ bahū kulalā
anupatitvā pātesuṃ. Pātitaṃ maṃsapesiṃ eko kulalo aggahesi. Taṃ añño acchinditvā
gaṇhi, taṃ disvā thero "yathāyaṃ maṃsapesi, evaṃ kāmā nāma bahusādhāraṇā
bahudukkhā bahupāyāsā"ti kāmesu ādīnavaṃ nekkhamme ca ānisaṃsaṃ paccavekkhitvā
vipassanaṃ paṭṭhapetvā "aniccan"tiādinā manasikaronto piṇḍāya caritvā
katabhattakicco divāṭṭhāne nisīditvā vipassanaṃ vaḍḍhetvā arahattaṃ pāpuṇi. Tena
vuttaṃ apadāne 2- :-
          "vipassī nāma bhagavā        lokajeṭṭho narāsabho
           aṭṭhasaṭṭhisahassehi         pāvisi bandhumaṃ tadā.
           Nagarā abhinikkhamma         agamaṃ dīpacetiyaṃ
@Footnote: 1 Sī. vayhiṃsu    2 khu.apa. 32/1/202 mahāparivārattherāpadāna

---------------------------------------------------------------------------------------------
page224.
           Addasaṃ virajaṃ buddhaṃ         āhutīnaṃ paṭiggahaṃ.
           Cullāsītisahassāni 1-      yakkhā mayhaṃ upantike
           upaṭṭhahanti sakkaccaṃ        indaṃva tidasā gaṇā.
           Bhavanā abhinikkhamma         dussaṃ paggayhahaṃ tadā
           sirasā abhivādesiṃ         tañcādāsiṃ mahesino.
           Aho buddho aho dhammo    aho no satthu sampadā
           buddhassa ānubhāvena       vasudhāyaṃ pakampatha.
           Tañca acchariyaṃ disvā       abbhutaṃ lomahaṃsanaṃ
           buddhe cittaṃ pasādemi      dipadindamhi 2- tādine.
           Sohaṃ cittaṃ pasādetvā     dussaṃ datvāna satthuno
           saraṇañca upāgacchiṃ         sāmacco saparijjano.
           Ekanavutito kappe        yaṃ kammamakariṃ tadā
           duggatiṃ nābhijānāmi        buddhapūjāyidaṃ phalaṃ.
           Ito paṇṇarase kappe      soḷasāsuṃ suvāhanā
           sattaratanasampannā         cakkavattī mahabbalā.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā yadeva saṃvegavatthuṃ aṅkusaṃ 3- katvā vipassanaṃ vaḍḍhetvā
aññā adhigatā, tassa saṅkittanamukhena aññaṃ byākaronto:-
       4- "cutā patanti patitā        giddhā ca punarāgatā
           katakiccaṃ rataṃ rammaṃ         sukhenanvāgataṃ sukhan"ti
gāthaṃ abhāsi. 4-
@Footnote: 1 Sī. cūlāsītisahassāni   2 cha.Ma. dvipadindamhi   3 Sī. yadeva saṃvegavatthu,
@  tamaṅkusaṃ          4-4 cha.Ma. "cutā patantī"ti gāthaṃ abhāsi

---------------------------------------------------------------------------------------------
page225.
      [63] Tattha cutāti bhaṭṭhā. Patantīti anupatanti. Patitāti cavanavasena bhūmiyaṃ
patitā, ākāse vā sampatanavasena patitā. Giddhāti gedhaṃ āpannā. Punarāgatāti
punadeva upagatā. Casaddo sabbattha yojetabbo. Idaṃ vuttaṃ hoti:- patanti
anupatanti ca idha kulalā, itarassa mukhato cutā ca maṃsapesi, cutā pana sā
bhūmiyaṃ patitā ca, giddhā gedhaṃ āpannā sabbeva kulalā punarāgatā. Yathā cime
kulalā, evaṃ saṃsāre paribbhamantā sattā ye kusaladhammato cutā, te patanti
nirayādīsu, evaṃ patitā ca, sampattibhave ṭhitā tattha kāmasukhānuyogavasena kāmabhave
rūpārūpabhavesu ca bhavanikantivasena 1- giddhā ca punarāgatā bhavato aparimuttattā tena
tena bhavagāminā kammena taṃ taṃ bhavasaññitaṃ dukkhaṃ āgatāeva, evaṃbhūtā ime
sattā. Mayā pana kataṃ kiccaṃ pariññādibhedaṃ soḷasavidhampi kiccaṃ kataṃ, na dāni
taṃ kātabbaṃ atthi. Rataṃ rammaṃ ramitabbaṃ ariyehi sabbasaṅkhatavinissaṭaṃ nibbānaṃ rataṃ
abhirataṃ rammaṃ. Tena ca sakhenanvāgataṃ sukhaṃ phalasamāpattisukhena anuāgataṃ upagataṃ
accantasukhaṃ nibbānaṃ, sukhena vā sukhāpaṭipadābhūtena vipassanāsukhena maggasukhena
ca anvāgataṃ phalasukhaṃ nibbānasukhañcāti attho veditabbo.
                     Pakkhattheragāthāvaṇṇanā niṭṭhitā.
                          -------------
                 201. 4. Vimalakoṇḍaññattheragāthāvaṇṇanā
      dumavhayāya uppannoti āyasmato 2- vimalakoṇḍaññattherassa gāthā. Kā
uppatti?
      ayaṃpi purimabuddhesu katādhikāro tattha tattha bhave vivaṭṭūpanissayaṃ puññaṃ
@Footnote: 1 Sī. jhānabhavanikantivasena   2 cha.Ma. ayaṃ pāṭho na dissati

---------------------------------------------------------------------------------------------
page226.
Upacinanto ito ekanavute kappe vipassissa bhagavato kāle vibhavasampanne kule
nibbattitvā viññutaṃ patto ekadivasaṃ vipassī bhagavantaṃ mahatiyā parisāya parivutaṃ
dhammaṃ desentaṃ disvā pasannamānaso catūhi suvaṇṇapupphehi pūjesi. Bhagavā tassa
pasādavaḍḍhanatthaṃ 1- tathārūpaṃ iddhābhisaṅkhāraṃ abhisaṅkhāresi, yathā suvaṇṇābhā sakalaṃ
taṃ padesaṃ ottharati. 2- Taṃ disvā bhiyyoso mattāya pasannamānaso hutvā bhagavantaṃ
vanditvā taṃ nimittaṃ katvā 3- attano gehaṃ gantvā buddhārammaṇaṃ pītiṃ avijahanto
kenaci vātena 4- kālaṃ katvā tusitesu upapanno aparāparaṃ puññāni katvā deva-
manussesu saṃsaranto imasmiṃ buddhuppāde rājānaṃ bimbisāraṃ paṭicca ambapāliyā
kucchimhi paṭisandhiṃ gaṇhi. Rājā hi bimbisāro taruṇakāle ambapāliyā
rūpasampattiṃ sutvā sañjātābhilāso katipayamanussaparivāro aññātakavesena vesāliṃ
gantvā ekarattiṃ tāya saṃvāsaṃ kappesi. Tadā ayaṃ tassā kucchimhi paṭisandhiṃ
aggahesi. Sā ca gabbhassa patiṭṭhitabhāvaṃ tassa ārocesi. Rājāpi attānaṃ
jānāpetvā dātabbayuttakaṃ datvā pakkāmi. Sā gabbhassa paripākamanvāya puttaṃ
vijāyi, "vimalo"tissa nāmaṃ ahosi, pacchā vimalakoṇḍaññoti paññāyittha. So
vayappatto bhagavato vesāligamane buddhānubhāvaṃ disvā pasannamānaso pabbajitvā
katapubbakicco vipassanaṃ paṭṭhapetvā na cirasseva arahattaṃ pāpuṇi. Tena vuttaṃ
apadāne 5- :-
          "vipassī nāma bhagavā         lokajeṭṭho narāsabho
           nisinno janakāyassa         desesi amataṃ padaṃ.
           Tassāhaṃ dhammaṃ sutvāna       dipadindassa 6- tādino
           soṇṇapupphāni cattāri       buddhassa abhiropayiṃ.
           Suvaṇṇacchadanaṃ āsi          yāvatā parisā tadā
@Footnote: 1 cha.Ma. pasādasaṃvaḍḍhanatthaṃ  2 Ma. taṃ parisaṃ otthari  3 cha.Ma. gahetvā  4 cha.Ma. rogena
@5 khu.apa. 32/40/206 suvaṇṇapupphiyattherāpadāna   6 cha.Ma. dvipadindassa

---------------------------------------------------------------------------------------------
page227.
           Buddhābhā ca suvaṇṇābhā      āloko vipulo ahu.
           Udaggacitto sumano         vedajāto katañjalī
           pītisañjānano tesaṃ 1-      diṭṭhadhammasukhāvaho.
           Āyācitvāna sambuddhaṃ       vanditvāna ca subbataṃ
           pāmojjaṃ janayitvāna        sakaṃ bhavanupāgamiṃ.
           Bhavane upaviṭṭhohaṃ          buddhaseṭṭhaṃ anussariṃ
           tena cittappasādena        tusitaṃ upapajjahaṃ.
           Ekanavutito kappe         yaṃ pupphamabhiropayiṃ
           duggatiṃ nābhijānāmi         buddhapūjāyidaṃ 2- phalaṃ.
           Soḷasāsiṃsu rājāno        nemisammatanāmakā
           tetālīse ito kappe      cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā aññāpadesena aññaṃ byākaronto:-
       3- "dumavhayāya uppanno        jāto paṇḍaraketunā
           ketuhā ketunāyeva        mahāketuṃ padhaṃsayī"ti
gāthaṃ abhāsi. 3-
      [64] Tattha dumavhayāyāti dumena ambena vhātabbāya, ambapāliyāti attho.
Ādhāre cetaṃ bhummavacanaṃ. Uppannoti tassā kucchiyaṃ uppanno uppajjamāno
ca. Jāto paṇḍaraketunāti dhavalavatthadhajattā 4- "paṇḍaraketū"ti paññātena bimbisāra-
raññā hetubhūtena jāto, taṃ paṭicca nibbattoti attho. Uppannoti vā
paṭhamābhinibbattidassanaṃ. Tato hi jātoti abhijātidassanaṃ. Vijāyanakālato paṭṭhāya
@Footnote: 1 cha.Ma. vittisañjanano tesaṃ, Sī. pītisaṃjanano ceva   2 Sī. pupphapūjāyidaṃ
@3-3 cha.Ma. "dumavhayāyā"ti gāthaṃ abhāsi    4 Sī. dhavaladhajattā

---------------------------------------------------------------------------------------------
page228.
Hi loke jātavohāro. Ettha ca "dumavhayāya uppanno"ti iminā attukkaṃsanabhāvaṃ
apaneti, anekapatiputtānampi visesādhigamasabhāvañca 1- dīpeti. "jāto paṇḍaraketunā"ti
iminā viññātapītikadassanena paravambhanaṃ apaneti. Ketuhāti mānappahāyī. Māno hi
uṇṇatilakkhaṇattā ketu viyāti ketu. Tathā hi so "ketukamyatāpaccupaṭṭhāno"ti
vuccati. Ketunāyevāti paññāyaeva. Paññā hi anavajjadhammesu accuggataṭṭhena
mārasenappamaddanena pubbaṅgamaṭṭhena ca ariyānaṃ dhajā nāma. Tenāha "dhammo hi isinaṃ
dhajo"ti. 2- Mahāketuṃ padhaṃsayīti mahāvisayatāya mahantā, seyyamānajātimānādibhedato bahavo
ca mānappakārā, itare ca kilesadhammā samussitaṭṭhena ketu etassāti mahāketu,
māro pāpimā. Taṃ balavidhamana 3- visayātikkamanavasena abhibhavi nibbisevanaṃ akāsīti.
"mahāketuṃ padhaṃsayī"ti attānaṃ paraṃ viya dassento aññāpadesena arahattaṃ byākāsi.
                  Vimalakoṇḍaññattheragāthāvaṇṇanā niṭṭhitā.
                         ---------------
                 202. 5. Ukkhepakatavacchattheragāthāvaṇṇanā
      ukkhepakatavacchassāti āyasmato ukkhepakatavacchattherassa gāthā. Kā
uppatti?
      sopi kira purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito catunavute kappe siddhatthassa bhagavato kāle kulagehe nibbattitvā
viññutaṃ patto satthāraṃ uddissa māḷaṃ 4- karontassa puttassa 5- ekatthambhaṃ
alabhantassa
@Footnote: 1 cha.Ma....sambhavañca, Ma....sambhāvañca   2 saṃ.nidāna. 16/241/266 visākhasutta,
@aṅ.catukka. 21/48/58 visākhasutta, khu.jā.asīti. 28/393/152 mahāsutasomajātaka (syā)
@3 Sī. balaṃ viddhaṃsana.. 4 Sī. sālaṃ. evamuparipi  5 cha.Ma. pūgassa, Sī. ekassa pūgassa

---------------------------------------------------------------------------------------------
page229.
Thambhaṃ datvā sahāyakiccaṃ akāsi. So tena puññakammena devaloke nibbattitvā
aparāparaṃ puññāni katvā devamanussesu saṃsaranto imasmiṃ buddhuppāde sāvatthiyaṃ
aññatarassa brāhmaṇassa putto hutvā nibbatti, vacchotissa gottato āgatanāmaṃ.
So satthu santike dhammaṃ sutvā paṭiladdhasaddho pabbajitvā kosalaraṭṭhe gāmakāvāse
vasanto āgatāgatānaṃ bhikkhūnaṃ santike dhammaṃ pariyāpuṇāti. "ayaṃ vinayo idaṃ
suttantaṃ ayaṃ abhidhammo"ti pana paricchedaṃ na jānāti. Athekadivasaṃ āyasmantaṃ
dhammasenāpatiṃ pucchitvā yathāparicchedaṃ sabbaṃ sallakkhesi. Dhammasaṅgītiyā pubbepi
piṭakādisamaññā pariyattisaddhamme vavatthitāeva, yato bhikkhūnaṃ vinayadharādivohāro.
So tepiṭakaṃ buddhavacanaṃ uggaṇhanto paripucchanto tattha vutte rūpārūpadhamme
sallakkhetvā vipassanaṃ paṭṭhapetvā sammasanto na cirasseva arahattaṃ pāpuṇi.
Tena vuttaṃ apadāne 1- :-
          "siddhatthassa bhagavato         mahāpūgagaṇo ahu
           saraṇaṃ gatā ca te buddhaṃ      saddahanti tathāgataṃ.
           Sabbe saṅgamma mantetvā    māḷaṃ kubbanti satthuno
           ekatthambhaṃ alabhantā        vicinanti brahāvane.
           Tehaṃ araññe disvāna       upagamma gaṇaṃ tadā
           añjaliṃ paggahetvāna        paripucchiṃ gaṇaṃ ahaṃ.
           Te me puṭṭhā viyākaṃsu      sīlavanto upāsakā
           māḷaṃ mayaṃ kattukāmā        ekatthambho na labbhati.
           Ekatthammaṃ mamaṃ detha        ahaṃ dassāmi satthuno
           āharissāmahaṃ thambhaṃ         appossukkā bhavantu te.
           Te me thambhaṃ pavecchiṃsu      pasannā tuṭṭhamānasā
@Footnote: 1 khu.apa. 32/13/79 ekatthambhikattherāpadāna

---------------------------------------------------------------------------------------------
page230.
           Tato paṭinivattitvā         agamaṃsu sakaṃ gharaṃ.
           Aciraṃ gate pūgagaṇe         thambhaṃ adāsahaṃ 1- tadā
           haṭṭho haṭṭhena cittena      paṭhamaṃ ussapesahaṃ. 2-
           Tena cittappasādena        vimānaṃ upapajjahaṃ
           ubbiddhaṃ bhavanaṃ mayhaṃ         sattabhūmaṃ samuggataṃ.
           Vajjamānāsu bherīsu         paricāremahaṃ sadā
           pañcapaññāsakappamhi         rājā āsiṃ yasodharo.
           Tatthāpi bhavanaṃ mayhaṃ         sattabhūmaṃ samuggataṃ.
           Kūṭāgāravarūpetaṃ           ekatthambhaṃ manoramaṃ.
           Ekavīsatikappamhi           udeno nāma khattiyo
           tatrāpi bhavanaṃ mayhaṃ         sattabhūmaṃ samuggataṃ.
           Yaṃ yaṃ yonupapajjāmi         devattaṃ atha mānusaṃ
           anubhomi sabbametaṃ 3-       ekatthambhassidaṃ phalaṃ.
           Catunnavutito kappe         yaṃ thambhamadadaṃ tadā
           duggatiṃ nābhijānāmi         ekatthambhassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā katakiccattā akilāsubhāve ṭhito attano santikaṃ upagatānaṃ
gahaṭṭhapabbajitānaṃ anukampaṃ upādāya tepiṭakaṃ buddhavacanaṃ vīmaṃsitvā dhammaṃ desesi.
Desento ca ekadivasaṃ attānaṃ paraṃ viya katvā dassento:-
     [65] "ukkhepakatavacchassa          saṅkalitaṃ bahūhi vassehi
           taṃ bhāsati gahaṭṭhānaṃ         sunisinno uḷārapāmojjo"ti
gāthaṃ abhāsi.
@Footnote: 1 cha.Ma. ahāsahaṃ    2 Sī. upapesahaṃ, Ma. ussāpemahaṃ   3 cha.Ma. sukhaṃ sabbaṃ

---------------------------------------------------------------------------------------------
page231.
      Tattha ukkhepakatavacchassāti kataukkhepavacchassa, bhikkhuno santike visuṃ
visuṃ uggahitaṃ vinayapadesaṃ suttapadesaṃ abhidhammapadesañca yathāparicchedaṃ
vinayasuttābhidhammānaṃyeva uparikhipitvā 1- sajjhāyanavasena tattha tattheva pakkhipitvā
2- ṭhitavacchenāti attho. Karaṇatthe hi imaṃ sāmivacanaṃ. Saṅkalitaṃ bahūhi vassehīti
bahukehi saṃvaccharehi sampiṇḍanavasena hadaye ṭhapitaṃ. "saṅkhalitan"tipi 3- pāṭho, saṅkhalitaṃ
4- viya kataṃ ekābaddhavasena vācuggataṃ kataṃ. Yaṃ buddhavacananti vacanaseso. Tanti taṃ
pariyattidhammaṃ bhāsati katheti. Gahaṭaṭhānanti tesaṃ yebhuyyatāya vuttaṃ. Sunisinnoti
tasmiṃ dhamme sammā niccalo nisinno, lābhasakkārādiṃ 5- apaccāsīsanto kevalaṃ
vimuttāyatanasīseyeva ṭhatvā kathetīti attho. Tenāha "uḷārapāmojjo"ti
phalasamāpattisukhavasena dhammadesanāvaseneva ca uppannauḷārapāmojjoti. Vuttaṃ hetaṃ:-
           "yathā yathāvuso bhikkhu yathāsutaṃ yathāpariyattaṃ dhammaṃ vitthārena paresaṃ
      deseti. Tathā tathā so tasmiṃ dhamme labhati atthavedaṃ, labhati dhammavedaṃ,
      labhati dhammūpasaṃhitaṃ pāmojjan"tiādi. 6-
                 Ukkhepakatavacchattheragāthāvaṇṇanā niṭṭhitā.
                         --------------
                    203. 6. Meghiyattheragāthāvaṇṇanā
      anusāsi mahāvīroti āyasmato meghiyattherassa gāthā. Kā uppatti?
      ayampi purimabuddhesu katādhikāro tattha tattha bhave kusalabījāni ropento
ito ekanavute kappe vipassissa bhagavato kāle kulagehe nibbattitvā viññutaṃ
@Footnote: 1 Sī. upaparikkhitvā   2 Sī. parikkhipitvā
@3 Sī. ṭhapitaṃ saṅkalitaṃ, saṅkhalitantipi pāṭho  4 Ma. saṅkalitaṃ  5 Sī. lābhasakkārādīni
@6 dī.pāṭi. 11/355/250 dasuttarasutta [thokaṃ visadisaṃ]

---------------------------------------------------------------------------------------------
page232.
Pāpuṇi. 1- Tasmiṃ ca samaye vipassī bhagavā buddhakiccassa pariyosānamāgamma āyusaṅkhāraṃ
ossajji. Tena paṭhavīkampādīsu uppannesu mahājano bhītatasito ahosi. Atha naṃ
vessavaṇo mahārājā tamatthaṃ vibhāvetvā samassāsesi. Taṃ sutvā mahājano
saṃvegappatto ahosi. Tatthāyaṃ kulaputto buddhānubhāvaṃ sutvā satthari sañjātagārava-
bahumāno uḷāraṃ pītisomanassaṃ paṭisaṃvedesi. So tena puññakammena devamanussesu
saṃsaranto imasmiṃ buddhuppāde kapilavatthusmiṃ sākiyarājakule nibbatti, tassa
meghiyoti nāmaṃ ahosi. So vayappatto satthu santike pabbajitvā bhagavantaṃ upaṭṭhahanto
bhagavati jālikāyaṃ viharante kimikālāya 2- nadiyā tīre ramaṇīyaṃ ambavanaṃ disvā tattha
viharitukāmo dve vāre bhagavatā vāretvā tatiyavāraṃ vissajjito tattha gantvā
micchāvitakkamakkhikāhi khajjamāno cittasamādhiṃ alabhitvā satthu santikaṃ gantvā
tamatthaṃ ārocesi. Athassa bhagavā "aparipakkāya meghiya cetovimuttiyā pañca dhammā
paripākāya saṃvattantī"tiādinā 3- ovādaṃ adāsi. So tasmiṃ ovāde ṭhatvā vipassanaṃ
vaḍḍhetvā arahattaṃ pāpuṇi. Tena vuttaṃ apadāne 4- :-
          "yadā vipassī lokaggo      āyusaṅkhāramossajji
           paṭhavī sampakampittha         medanī jalamekhalā.
           Otataṃ vigataṃ mayhaṃ         suvicittavaṭaṃsakaṃ 5-
           bhavanampi pakampittha         buddhassa āyusaṅkhaye.
           Tāso mayhaṃ samuppanno     bhavane sampakampite
           uppādo nu kimatthāya      āloko vipulo ahu. 6-
           Vessavaṇo idhāgamma       nibbāpesi mahājanaṃ
           pāṇabhūte bhayaṃ natthi        ekaggā hotha saṃvutā.
           Aho buddho aho dhammo    aho no satthu sampadā
@Footnote: 1 Sī. patto   2 Sī. kipillikāya    3 khu.udāna. 25/31/141 meghiyasutta
@4 khu.apa. 32/57/208 buddhasaññakattherāpadāna  5 pāli. suci cittaṃ papañcakaṃ
@6 Sī. loko ca vipulo ahu

---------------------------------------------------------------------------------------------
page233.
           Yasmiṃ uppajjamānamhi       paṭhavī sampakampati.
           Buddhānubhāvaṃ kittetvā     kappaṃ saggamhi modahaṃ
           avasesesu kappesu        kusalaṃ caritaṃ mayā.
           Ekanavutito kappe        yaṃ saññamalabhiṃ tadā
           duggatiṃ nābhijānāmi        buddhasaññāyidaṃ phalaṃ.
           Ito cuddasakappamhi        rājā āsiṃ patāpavā
           samito nāma nāmena       cakkavattī mahabbalo.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā satthu sammukhā ovādaṃ labhitvā "mayā arahattaṃ adhigatan"ti
aññaṃ byākaronto:-
     [66] "anusāsi mahāvīro         sabbadhammāna pāragū
           tassāhaṃ dhammaṃ sutvāna      vihāsiṃ santike sato
           tisso vijjā anuppattā    kataṃ buddhassa sāsanan"ti
gāthaṃ abhāsi.
      Tattha anusāsīti "aparipakkāya meghiya cetovimuttiyā pañca dhammā paripākāya
saṃvattantī"tiādinā ovadi anusiṭṭhiṃ adāsi. Mahāvīroti mahāvikkanto, viriya-
pāramipāripūriyā caturaṅgasamannāgataviriyādhiṭṭhānena anaññasādhāraṇacatubbidhasammap-
padhānasampattiyā ca mahāviriyoti attho. 1- Sabbadhammāna pāragūti sabbesañca
ñeyyadhammānaṃ pāraṃ pariyantaṃ ñāṇagamanena gato adhigatoti sabbadhammāna pāragū,
sabbaññūti attho. Sabbesaṃ vā saṅkhatadhammānaṃ pārabhūtaṃ nibbānaṃ sayambhūñāṇena
gato adhigatoti sabbadhammāna pāragū. 1- Tassāhaṃ dhammaṃ sutvānāti tassa buddhassa
@Footnote: 1-1 Sī. sabbadhammāna pāragūti sabbesaṃ vā saṅkhatadhammānaṃ pārabhūtaṃ nibbānaṃ
@    sayambhūñāṇena gato, sabbesaṃ ñeyyadhammānaṃ pāraṃ pariyantaṃ ñāṇagamanena
@    gato adhigatoti sabbadhammāna pāragū, sabbaññūti attho.

---------------------------------------------------------------------------------------------
page234.
Bhagavato sāmukkaṃsikaṃ taṃ catusaccadhammaṃ suṇitvā. Vihāsiṃ santiketi ambavane
micchāvitakkehi upadduto cālikā 1- vihāraṃ gantvā satthu samīpeyeva 2- vihāsiṃ.
Satoti satimā, samathavipassanābhāvanāya appamattoti attho. Ahanti idaṃ yathā "anusāsī"ti
ettha "man"ti, evaṃ "vijjā anuppattā, kataṃ buddhassa sāsanan"ti ettha "mayā"ti
pariṇāmetabbaṃ. "kataṃ buddhassa sāsanan"ti ca iminā yathāvuttaṃ vijjāttayānup-
pattimeva satthu ovādapaṭikaraṇabhāvadassanena pariyāyantarena pakāseti. Sīlak-
khandhādiparipūraṇameva 3- hi satthu sāsanakāritā.
                    Meghiyattheragāthāvaṇṇanā niṭṭhitā.
                          ------------
                 204. 7. Ekadhammasavaniyattheragāthāvaṇṇanā
      kilesā jhāpitā mayhanti āyasmato ekadhammasavaniyattherassa gāthā. Kā
uppatti?
      so kira padumuttarassa bhagavato kāle rukkhadevatā hutvā nibbatto katipaye
bhikkhū maggamūḷhe mahāaraññe 4- vicarante disvā anukampamāno attano bhavanato
otaritvā te samassāsetvā bhojetvā yathādhippetaṭṭhānaṃ pāpesi. So tena
puññakammena devamanussesu saṃsaranto kassape bhagavati loke uppajjitvā katabuddha-
kicce parinibbute tasmiṃ kāle bārāṇasīrājā kikī nāma ahosi. Tasmiṃ kālaṅkate
tassa puthuvindarājā 5- nāma putto āsi. Tassa suyāmo 6- nāma. Tassa putto
kikībrahmadatto nāma hutvā rajjaṃ kārento sāsane antarahite dhammassavanaṃ
alabhanto "yo dhammaṃ deseti, tassa satasahassaṃ 7- dammī"ti ghosāpetvā ekampi
@Footnote: 1 Sī. vālikā  2 Sī. santikeyeva  3 Sī. sīlakkhandhādiparipuṇṇā
@4 cha.Ma. mahāraññe   5 Sī. puthuvindaro rājā  6 cha.Ma. susāmo  7 cha.Ma. sahassaṃ

---------------------------------------------------------------------------------------------
page235.
Dhammakathikaṃ alabhanto "mayhaṃ pitāmahādīnaṃ 1- kāle dhammo saṃvattati, dhammakathikā sulabhā
ahesuṃ. Idāni pana catuppadikagāthāmattampi kathento dullabho. Yāva dhammasamaññā
na vinassati, tāvadeva pabbajissāmī"ti rajjaṃ pahāya himavantaṃ uddissa gacchantaṃ
sakko devarājā āgantvā "aniccā vata saṅkhārā"ti gāthāya kathetvā 2- nivattesi.
So vattitvā puññaṃ katvā 3- devamanussesu saṃsaranto imasmiṃ buddhuppāde
setabyanagare seṭṭhikule nibbattitvā vayappatto bhagavati setabyanagare sīsapāvane
viharante satthāraṃ upasaṅkamitvā vanditvā ekamantaṃ nisīdi. Tassa satthā ajjhāsayaṃ
oloketvā "aniccā vata saṅkhārā"ti imāya gāthāya dhammaṃ desesi. Tassa tattha
katādhikāratāya so aniccasaññāya pākaṭataraṃ hutvā upaṭṭhitāya paṭiladdhasaṃvego pabbajitvā
sammasanaṃ 4- paṭṭhapetvā dukkhasaññaṃ anattasaññañca manasikaronto vipassanaṃ ussukkā-
petvā arahattaṃ pāpuṇi. Tena vuttaṃ apadāne 5- :-
          "padumuttarabuddhassa          sāvakā vanacārino
           vippanaṭṭhā 6- brahāraññe  andhāva anusissare. 7-
           Anussaritvā sambuddhaṃ       padumuttaranāyakaṃ
           tassa te munino puttā     vippanaṭṭhā mahāvane.
           Bhavanā oruhitvāna        agamiṃ bhikkhusantikaṃ
           tesaṃ maggañca ācikkhiṃ      bhojanañca adāsahaṃ.
           Tena kammena dipadinda 8-   lokajeṭṭha narāsabha
           jātiyā sattavassohaṃ       arahattamapāpuṇiṃ.
           Sacakkhū nāma nāmena       dvādasa cakkavattino
           sattaratanasampannā         pañcakappasate ito.
@Footnote: 1 cha.Ma. pitupitāmahādīnaṃ  2 cha.Ma. gāthāya dhammaṃ kathetvā  3 cha.Ma. nivattitvā bahuṃ
@  puññaṃ katvā  4 cha.Ma. dhammasammasanaṃ  5 khu.apa. 32/66/209 maggasaññakattherāpadāna
@6 Sī. vippaladdhā  7 Sī. anupithīyare, cha.Ma. anusuyyare  8 cha.Ma. dvipadinda.
@  evamuparipi

---------------------------------------------------------------------------------------------
page236.
           Kilesā jhāpitā mayhaṃ .pe. Kataṃ buddhassa sāsanan"ti.
      Tassa ekeneva dhammassavanena nipphannakiccattā ekadhammasavaniyotveva
samaññā ahosi. So arahā hutvā aññaṃ byākaronto:-
     [67] "kilesā jhāpitā mayhaṃ      bhavā sabbe samūhatā
           vikkhīṇo jātisaṃsāro       natthi dāni punabbhavo"ti
gāthaṃ abhāsi.
      Tattha kilesāti yasmiṃ santāne uppannā, taṃ kilesanti vibādhenti
upatāpenti vāti kilesā, rāgādayo. Jhāpitāti indagginā viya rukkhagacchādayo
ariyamaggañāṇagginā samūlaṃ daḍḍhā. Mayhanti mayā, mama santāne vā. Bhavā
sabbe samūhatāti kāmakammabhavādayo sabbe bhavā samuggāṭitā kilesānaṃ jhāpitattā.
Sati hi kilesavaṭṭena kammavaṭṭena bhavitabbaṃ. Kammabhavānaṃ samūhatattāeva ca
upapattibhavāpi samūhatāeva anuppattidhammatāya āpāditattā. Vikkhīṇo jātisaṃsāroti
jātiādiko:-
           khandhānañca paṭipāṭi      dhātuāyatanāna ca
           abbocchinnaṃ vattamānā   saṃsāroti pavuccatīti
vuttalakkhaṇo saṃsāro visesato khīṇo, tasmā natthi dāni punabbhavo. Yasmā
āyatiṃ punabbhavo natthi, tasmā vikkhīṇo jātisaṃsāro. Tasmā ca punabbhavo natthi,
yasmā bhavā sabbe samūhatāti āvattetvā vattabbaṃ. Athavā vikkhīṇo jātisaṃsāro,
tatoeva natthi dāni punabbhavoti yojetabbaṃ.
                 Ekadhammasavaniyattheragāthāvaṇṇanā niṭṭhitā.

---------------------------------------------------------------------------------------------
page237.
                  205. 8. Ekudāniyattheragāthāvaṇṇanā
      adhicetaso appamajjatoti āyasmato ekudāniyattherassa gāthā. Kā
uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto atthadassissa bhagavato kāle yakkhasenāpati hutvā nibbatto satthari
parinibbute "alābhā vata me, dullabhaṃ 1- vata me, yohaṃ satthudharamānakāle dānādipuññaṃ
kātuṃ nālatthan"ti paridevasokamāpanno 2- ahosi. Atha naṃ sāgaro nāma satthu
sāvako sokaṃ vinodetvā satthu thūpapūjāyaṃ niyojesi. So pañca vassāni thūpaṃ
pūjetvā tato cuto tena puññena devamanussesueva saṃsaranto kassapassa bhagavato
kāle kulagehe nibbattitvā viññutaṃ patto kālena kālaṃ satthu santikaṃ upasaṅkami.
Tasmiṃ ca samaye satthā "adhicetaso"ti gāthāya sāvake abhiṇhaṃ ovadi. So taṃ
sutvā saddhājāto pabbaji. Pabbajitvā ca pana tameva gāthaṃ punappunaṃ parivatteti.
So tattha vītivassasahassāni samaṇadhammaṃ karonto ñāṇassa aparipakkattā visesaṃ
nibbattetuṃ nāsakkhi. Tato pana cuto devaloke nibbattitvā aparāparaṃ sugatīsuyeva
saṃsaranto imasmiṃ buddhuppāde sāvatthiyaṃ vibhavasampannassa brāhmaṇassa putto
hutvā nibbatto viññutaṃ patvā jetavanapaṭiggahaṇasamaye buddhānubhāvaṃ disvā
paṭiladdhasaddho pabbajitvā katapubbakicco araññe viharanto satthu santikaṃ agamāsi.
Tasmiñca samaye satthā āyasmantaṃ sāriputtaṃ attano avidūre adhicittamanuyuttaṃ
disvā "adhicetaso"ti imaṃ udānaṃ udānesi. Taṃ sutvā ayaṃ cirakālaṃ bhāvanāya 3-
araññe viharantopi kālena kālaṃ tameva gāthaṃ udāneti, tenassa ekudāniyoti
samaññā udapādi. So athekadivasaṃ cittekaggataṃ labhitvā vipassanaṃ vaḍḍhetvā arahattaṃ
@Footnote: 1 cha.Ma. dulladdhaṃ  2 Sī. paridevasokasamāpanno   3 Sī. cirakālabhāvitabhāvanāya

---------------------------------------------------------------------------------------------
page238.
Pāpuṇi. Tena vuttaṃ apadāne 1- :-
          "atthadassimhi sugate         nibbute samanantarā
           yakkhayoniṃ upapajjiṃ          yasaṃ patito cahaṃ tadā.
           Dulladdhaṃ vata me āsi       duppabhātaṃ duruṭṭhitaṃ
           yaṃ me bhoge vijjamāne     parinibbāyi cakkhumā.
           Mama saṅkappamaññāya         sāgaro nāma sāvako
           mamuddharitukāmo so         āgacchi mama santikaṃ.
           Kiṃ nu socasi mā bhāyi       cara dhammaṃ sumedhasa
           anuppadinnā buddhenaya       sabbesaṃ bījasampadā.
           Yo ce pūreyya sambuddhaṃ     tiṭṭhantaṃ lokanāyakaṃ
           dhātuṃ sāsapamattampi         nibbutassāpi pūjaye.
           Same cittappasādamhi        samaṃ puññaṃ mahaggataṃ
           tasmā thūpaṃ karitvāna        pūjehi jinadhātuyo.
           Sāgarassa vaco sutvā       buddhathūpaṃ akāsahaṃ
           pañcavasse paricariṃ          munino thūpamuttamaṃ.
           Tena kammena dipadinda       lokajeṭṭha narāsabha
           sampattiṃ anubhotvāna        arahattamapāpuṇiṃ.
           Bhūripaññā ca cattāro       sattakappasate ito
           sattaratanasampannā          cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā vimuttisukhena viharanto ekadivasaṃ āyasmatā dhamma-
bhaṇḍāgārikena paṭibhānaṃ vīmaṃsituṃ "āvuso mayhaṃ dhammaṃ bhaṇīhī"ti ajjhiṭṭho
@Footnote: 1 khu.apa. 32/72/209 paccupaṭṭhānasaññakattherāpadāna

---------------------------------------------------------------------------------------------
page239.
Cirakālaparicitattā:-
          [68] "adhicetaso appamajjato
                munino monapathesu sikkhato
                sokā na bhavanti tādino
                upasantassa sadā sammato"ti 1-
imameva gāthaṃ abhāsi.
      Tattha adhicetasoti adhicittavato, sabbacittānaṃ adhikena arahattaphalacittena
samannāgatassāti attho. Appamajjatoti nappamajjato, appamādena anavajjadhammesu
sātaccakiriyāya samannāgatassāti vuttaṃ hoti. Muninoti "yo munāti ubhato loke,
muni tena pavuccatī"ti 2- evaṃ ubhayalokamunanena vā, monaṃ vuccati ñāṇaṃ, tena arahatta-
phalapaññāsaṅkhātena monena samannāgatatāya vā khīṇāsavo muni nāma, tassa
munino. Monapathesu sikkhatoti arahattañāṇasaṅkhātassa monassa pathesu upāyamaggesu
sattatiṃsabodhipakkhiyadhammesu, tīsu vā sikkhāsu sikkhato. Idañca pubbabhāgapaṭipadaṃ
gahetvā vuttaṃ. Pariniṭṭhitasikkho hi arahā, tasmā evaṃ sikkhato, imāya sikkhāya
munibhāvaṃ pattassa muninoti evamettha attho daṭṭhabbo. Yasmā cetadevaṃ, tasmā
heṭṭhimamaggaphalacittānaṃ vasena adhicetaso, catusaccasambodhipaṭipattiyaṃ appamādavasena
appamajjato, aggamaggañāṇasamannāgamena muninoti evametesaṃ padānaṃ attho 3-
yujjatiyeva. Athavā "appamajjato sikkhato"ti padhānahetū akkhātāti 4- daṭṭhabbā.
Tasmā appamajjanahetu sikkhanahetu ca adhicetasoti attho.
      Sokā na bhavanti tādinoti tādisassa khīṇāsavamunino abbhantare
@Footnote: 1 khu.udāna. 25/37/152 sārīputtasutta   2 khu.dhamMa. 25/269/63 titthiyavatthu,
@  khu.mahā. 29/697/406 mahāviyūhasuttaniddesa (syā), khu.cūḷa. 30/164/84
@  mettagūmāṇavakapañhāniddesa (syā)     3 Sī. evaṃpettha sampadānavasena attho
@4 padānaṃ hetuatthatā (udāna-ṭṭha 232 piṭṭhe)

---------------------------------------------------------------------------------------------
page240.
Iṭṭhaviyogādivatthukā sokā cittasantāpā na honti. Athavā tādinoti tādi-
lakkhaṇappattassa asekkhamunino sokā na bhavantīti. 1- Upasantassāti rāgādīnaṃ
accantūpasamena upasantassa. Sadā satīmatoti sativepullappattiyā niccakālaṃ satiyā
avirahitassa.
      Ettha ca "adhicetaso"ti iminā adhicittasikkhā, "appamajjato"ti iminā
adhisīlasikkhā, "munino monapathesu sikkhato"ti etehi adhipaññāsikkhā. "munino"ti
vā etena adhipaññāsikkhā, "monapathesu sikkhato"ti etena tāsaṃ lokuttarasikkhānaṃ
pubbabhāgapaṭipadā, "sokā na bhavantī"tiādīhi sikkhāpāripūriyā ānisaṃsā 2- pakāsitāta
veditabbaṃ. Ayameva ca therassa aññābyākaraṇagāthā ahosi.
                   Ekudāniyattheragāthāvaṇṇanā niṭṭhitā.
                         --------------
                    206. 9. Channattheragāthāvaṇṇanā
      sutvāna dhammaṃ mahato mahārasanti āyasmato channattherassa gāthā. Kā
uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto siddhatthassa bhagavato kāle kulagehe nibbattitvā viññutaṃ patto
ekadivasaṃ siddhatthaṃ bhagavantaṃ aññataraṃ rukkhamūlaṃ upagacchantaṃ disvā pasannacitto
mudusamphassaṃ paṇṇasantharaṃ santharitvā adāsi. Pupphehi ca samantato okiritvā pūjaṃ
akāsi. So tena puññakammena devaloke nibbattitvā punapi aparāparaṃ puññāni katvā
sugatīsuyeva saṃsaranto amhākaṃ bhagavato kāle suddhodanamahārājassa gehe dāsiyā
@Footnote: 1 udāna.A. 37/322 sārīputtasuttavaṇṇanāya saṃsandetabbaṃ    2 Sī. ānisaṃsatā

---------------------------------------------------------------------------------------------
page241.
Kucchimhi nibbatti, channotissa nāmaṃ ahosi, bodhisattena sahajāto. So satthu
ñātisamāgame paṭiladdhasaddho pabbajitvā bhagavati pemena "amhākaṃ buddho amhākaṃ
dhammo"ti mamattaṃ uppādetvā sinehaṃ chindituṃ asakkonto samaṇadhammaṃ akatvā
satthari parinibbute satthārā āṇattavidhinā katena brahmadaṇḍena santajjito
saṃvegappatto hutvā sinehaṃ chinditvā vipassanto na cireneva arahattaṃ pāpuṇi.
Tena vuttaṃ apadāne 1- :-
          "siddhatthassa bhagavato          adāsiṃ paṇṇasantharaṃ
           samantā upahārañca          kusumaṃ okiriṃ ahaṃ.
           Pāsādevaṃ guṇaṃ rammaṃ         anubhomi mahārahaṃ
           mahagghāni ca pupphāni         sayanebhisavanti 2- me.
           Sayanehaṃ tuvaṭṭāmi           vicitte pupphasanthate
           pupphavuṭṭhi ca sayane          abhivassati tāvade.
           Catunnavutito kappe          adāsiṃ paṇṇasantharaṃ
           duggatiṃ nābhijānāmi          santharassa idaṃ phalaṃ.
           Tiṇasantharakā nāma           sattete cakkavattino
           ito te pañcame kappe      uppajjiṃsu janādhipā.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā vimuttisukhasantappito pītivegavissaṭṭhaṃ 3- udānaṃ
udānento:-
          [69] "sutvāna dhammaṃ mahato mahārasaṃ
                       sabbaññutaññāṇavarena desitaṃ
@Footnote: 1 khu.apa. 32/45/191 senāsanadāyakattherāpadāna   2 Ma. sayanebhivassanti
@3 Sī. pītivegavissaṭaṃ

---------------------------------------------------------------------------------------------
page242.
                Maggaṃ papajjiṃ amatassa pattiyā
                so yogakkhemassa pathassa kovido"ti
gāthaṃ abhāsi.
      Tattha sutvānāti suṇitvā, sotena gahetvā ohitasoto sotadvārānusārena
upadhāretvā. Dhammanti catusaccadhammaṃ. Mahatoti bhagavato. Bhagavā hi mahantehi
uḷāratamehi sīlādiguṇehi samannāgatattā, sadevakena lokena visesato mahanīyatāya
ca "mahā"ti vuccati, yā tassa mahāsamaṇoti samaññā jātā. Nissakkavacanañcetaṃ
"mahato dhammaṃ sutvānā"ti. Mahārasanti vimuttirasassa dāyakattā uḷārarasaṃ.
Sabbaññutaññāṇavarena desitanti sabbaṃ jānātīti sabbaññū, tassa bhāvo
sabbaññutā. Ñāṇameva varaṃ, ñāṇesu vā varanti ñāṇavaraṃ, sabbaññutā ñāṇavaraṃ
etassāti sabbaññutañāṇavaro, bhagavā. Tena sabbaññutañāṇasaṅkhātaaggañāṇena
vā karaṇabhūtena desitaṃ kathitaṃ dhammaṃ sutvānāti yojanā. Yaṃ panettha vattabbaṃ, taṃ
paramatthadīpaniyaṃ itivuttakavaṇṇanāyaṃ 1- vuttanayena veditabbaṃ. Magganti aṭṭhaṅgikaṃ
ariyamaggaṃ. Papajjinti paṭipajjiṃ. Amatassa pattiyāti nibbānassa adhigamāya upāya-
bhūtaṃ paṭipajjinti yojanā. Soti so bhagavā. Yogakkhemassa pathassa kovidoti
catūhi yogehi anupaddutassa nibbānassa yo patho, tassa kovido tattha sukusalo.
Ayaṃ hettha attho:- bhagavato catusaccadesanaṃ sutvā amatādhigamūpāyamaggaṃ ahaṃ paṭipajjiṃ
paṭipajjanamaggaṃ mayā kataṃ, soeva 2- pana bhagavā sabbathā yogakkhemassa pathassa
kovido, parasantāne vā paramanesu 3- kusalo, yassa saṃvidhānamāgamma ahampi maggaṃ
paṭipajjinti. Ayameva ca therassa aññābyākaraṇagāthā ahosīti.
                     Channattheragāthāvaṇṇanā niṭṭhitā.
@Footnote: 1 itivuttaka-ṭṭha 123 piṭṭhādīsu   2 Ma. evaṃ    3 Ma. paradamanesu

---------------------------------------------------------------------------------------------
page243.
                    207. 10. Puṇṇattheragāthāvaṇṇanā
      sīlamevāti āyasmato puṇṇattherassa gāthā. Kā uppatti?
      sopi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto ito ekanavute kappe buddhasuññe loke brāhmaṇakule nibbattitvā
vayappatto brāhmaṇasippesu nipphattiṃ gantvā 1- kāmesu ādīnavaṃ disvā gharāvāsaṃ
pahāya tāpasapabbajjaṃ pabbajitvā himavantappadese paṇṇakuṭiṃ katvā vāsaṃ kappesi.
Tassa vasanaṭṭhānassa avidūre ekasmiṃ pabbhāre paccekabuddho ābādhiko hutvā
parinibbāyi, tassa parinibbānasamaye mahā āloko ahosi. Taṃ disvā so "kathaṃ
nu kho ayaṃ āloko uppanno"ti vīmaṃsanavasena ito cito ca āhiṇḍanto
pabbhāre paccekasambuddhaṃ parinibbutaṃ disvā gandhadārūni saṅkaḍḍhitvā sarīraṃ
jhāpetvā gandhodakena upasiñci. Tattheko devaputto antalikkhe ṭhatvā evamāha
"sādhu sādhu sappurisa, bahuṃ tayā puññaṃ pasavantena pūritaṃ sugatisaṃvattaniyaṃ kammaṃ,
tena tvaṃ sugatīsuyeva uppajjissasi, `puṇṇo'ti ca te nāmaṃ bhavissatī"ti. So
tena puññakammena devamanussesu saṃsaranto imasmiṃ buddhuppāde sunāparantajanapade
suppārakapaṭṭane 2- gahapatikule nibbatti, puṇṇotissa nāmaṃ ahosi. So vayappatto
vāṇijjavasena mahatā satthena saddhiṃ sāvatthiṃ gato. Tena ca samayena bhagavā
sāvatthiyaṃ viharati. Atha so sāvatthivāsīhi upāsakehi saddhiṃ vihāraṃ gato satthu
santike dhammaṃ sutvā paṭiladdhasaddho pabbajitvā vattapaṭivattehi ācariyupajjhāye
ārādhento vihāsi. So ekadivasaṃ satthāraṃ upasaṅkamitvā "sādhu maṃ bhante bhagavā
saṅkhittena ovādena ovadatu, yamahaṃ sutvā sunāparantajanapade vihareyyan"ti āha.
Tassa bhagavā "santi kho puṇṇa cakkhuviññeyyā rūpā"tiādinā 3- ovādaṃ datvā
@Footnote: 1 Sī. patvā   2 Ma. suppādaka...  3 Ma.upari. 14/395/340 puṇṇovādasutta,
@  saṃ.saḷā. 18/112/75 puṇṇasutta

---------------------------------------------------------------------------------------------
page244.
Sīhanādaṃ nadāpetvā vissajjesi. So bhagavantaṃ vanditvā sunāparantajanapadaṃ gantvā
suppārakapaṭṭane viharanto samathavipassanaṃ ussukkāpetvā tisso vijjā sacchākāsi.
Tena vuttaṃ apadāne 1- :-
          "pabbhārakūṭaṃ nissāya          sayambhū aparājito
           ābādhiko ca so buddho      vasati pabbatantare.
           Mama assamasāmantā          panādo āsi tāvade
           buddhe nibbāyamānamhi        āloko udapajjatha.
           Yāvatā vanasaṇḍasmiṃ          acchakokataracchakā 2-
           vāḷā ca kesarī sabbe       abhigajjiṃsu tāvade.
           Uppātaṃ tamahaṃ disvā         pabbhāraṃ agamāsahaṃ.
           Tatthaddasāsiṃ sambuddhaṃ         nibbutaṃ aparājitaṃ.
           Suphullaṃ sālarājaṃva           sataraṃsiṃva uggataṃ
           vitaccitaṃva 3- aṅgāraṃ        nibbutaṃ aparājitaṃ.
           Tiṇaṃ kaṭṭhañca pūretvā        citakaṃ tatthakāsahaṃ
           citakaṃ sukataṃ katvā           sarīraṃ jhāpayiṃ ahaṃ.
           Sarīraṃ jhāpayitvāna           gandhatoyaṃ samokiriṃ
           antalikkhe ṭhito yakkho       nāmamaggahi tāvade.
           Yaṃ pūritaṃ tayā kiccaṃ          sayambhussa mahesino
           puṇṇako nāma nāmena        sadā hoti tuvaṃ mune. 4-
           Tamahā kāyā cavitvāna       devalokaṃ agacchahaṃ
           tattha dibbamayo gandho        antalikkhā pavassati.
           Tatrāpi nāmadheyyaṃ me       puṇṇakoti ahū tadā
@Footnote: 1 khu.apa. 32/29/477 puṇṇakattherāpadāna   2 Sī. acchakā ca taracchakā
@3 cha.Ma. vitaccikaṃva      4 Sī. muni

---------------------------------------------------------------------------------------------
page245.
           Devabhūto manusso vā        saṅkappaṃ pūrayāmahaṃ.
           Idaṃ pacchimakaṃ mayhaṃ           carimo vattate bhavo
           idhāpi puṇṇako nāma         nāmadheyyaṃ pakāsati.
           Tosayitvāna sambuddhaṃ         gotamaṃ sakyapuṅgavaṃ
           sabbāsave pariññāya         viharāmi anāsavo.
           Ekanavutito kappe          yaṃ kammamakariṃ tadā
           duggatiṃ nābhijānāmi          tanukiccassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā thero bahū manusse sāsane abhippasādesi. Yato
pañcasatamattā purisā upāsakattaṃ pañcasatamattā ca itthiyo upāsikābhāvaṃ paṭivedesuṃ.
So tattha rattacandanena candanamālaṃ 1- nāma gandhakuṭiṃ kārāpetvā "satthā pañcahi
bhikkhusatehi saddhiṃ mālaṃ 2- paṭicchatū"ti bhagavantaṃ pupphadūtena nimantesi. Bhagavā ca
iddhānubhāvena tattakehi bhikkhūhi saddhiṃ tattha gantvā candanamālaṃ paṭiggahetvā
aruṇe anuṭṭhiteyeva paccāgamāsi. Thero aparabhāge parinibbānasamaye aññaṃ
byākaronto:-
     [70] "sīlameva idha aggaṃ           paññavā pana uttamo
           manussesu ca devesu         sīlapaññāṇato jayan"ti
gāthaṃ abhāsi.
      Tattha sīlanti sīlanaṭṭhena sīlaṃ, patiṭṭhānaṭṭhena samādhānaṭṭhena cāti attho.
Sīlaṃ hi sabbaguṇānaṃ patiṭṭhā, tenāha "sīle patiṭṭhāya naro sapañño"ti. 3- Samādahati
ca taṃ kāyavācāavippakiṇṇaṃ karotīti attho. Tayidaṃ sīlameva aggaṃ sabbaguṇānaṃ
@Footnote: 1 cha.Ma. candanamāḷaṃ, Sī. candanasālaṃ  2 Sī. saddhiṃ gantvā sālaṃ
@3 saṃ.sagā. 15/23/16 jaṭāsutta

---------------------------------------------------------------------------------------------
page246.
Mūlabhāvato pamukhabhāvato ca. Yathāha "tasmātiha tvaṃ bhikkhu ādimeva visodhehi kusalesu
dhammesu. Ko cādi kusalānaṃ dhammānaṃ sīlañca suvisuddhan"ti, 1- "pātimokkhanti
mukhametaṃ pamukhametan"ti 2- ca ādi. Idhāti nipātamattaṃ. Paññavāti ñāṇasampanno. So
uttamo seṭṭho pavaroti puggalādhiṭṭhānāya gāthāya paññāyayeva seṭṭhabhāvaṃ
dasseti. Paññuttarā hi kusalā dhammā. Idāni taṃ sīlapaññānaṃ aggaseṭṭhabhāvaṃ
kāraṇato dasseti "manussesu ca devesu, sīlapaññāṇato jayan"ti ca.
Sīlapaññāṇahetu paṭipakkhajayo kāmakilesajayo hotīti attho.
                     Puṇṇattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       sattamavaggavaṇṇanā niṭṭhitā.
                           -----------
@Footnote: 1 saṃ.mahā. 19/369/125 bhikkhusutta   2 vinaYu.mahā. 4/135/148 uposathakkhandhaka

---------------------------------------------------------------------------------------------
page247.
                           8. Aṭṭhamavagga
                   208. 1. Vacchapālattheragāthāvaṇṇanā
      susukhumanipuṇatthadassināti āyasmato vacchapālattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni ācinanto
devamanussesu saṃsaranto ito ekanavute kappe brāhmaṇakule nibbattitvā
brāhmaṇasippesu nipphattiṃ gantvā aggiṃ paricaranto ekadivasaṃ mahatiyā kaṃsapātiyā
pāyāsaṃ 1- ādāya dakkhiṇeyyaṃ pariyesanto vipassiṃ bhagavantaṃ ākāse caṅkamantaṃ disvā
acchariyabbhutacittajāto bhagavantaṃ abhivādetvā dātukāmataṃ dasseti. 2- Paṭiggahesi
bhagavā anukampaṃ upādāya. So tena puññakammena devamanussesu saṃsaranto imasmiṃ
buddhuppāde rājagahe vibhavasampannassa brāhmaṇassa putto hutvā nibbatti,
vacchapālotissa nāmaṃ ahosi. So bimbisārasamāgame uruvelakassapattherena saddhiṃ
iddhipāṭihāriyaṃ dassetvā satthu paramanipaccakāre kate taṃ disvā paṭiladdhasaddho
pabbajitvā sattāhapabbajitoeva vipassanaṃ vaḍḍhetvā chaḷabhiñño ahosi. Tena
vuttaṃ apadāne 3- :-
       4- "suvaṇṇavaṇṇaṃ sambuddhaṃ         bāttiṃsavaralakkhaṇaṃ
           pavanā abhinikkhantaṃ          bhikkhusaṃghapurakkhataṃ. 4-
           Mahaccā kaṃsapātiyā         vaḍḍhetvā pāyāsaṃ 5- ahaṃ
           āhutiṃ yiṭṭhukāmo 6- so    upanesiṃ 7- baliṃ ahaṃ.
@Footnote: 1 Sī. kaṃsapātiyā havyasesaṃ pāyāsaṃ   2 cha.Ma. dassesi   3 khu.apa. 32/26/214
@  pāyāsadāyakattherāpadāna  4-4 cha.Ma. suvaṇṇavaṇṇo sambuddho .pe. bhikkhusaṃghapurakkhato
@5 cha.Ma. pāyasaṃ   6 Sī. daṭṭhukāmo    7 Ma. upanemi

---------------------------------------------------------------------------------------------
page248.
           Bhagavā tamhi samaye         lokajeṭṭho narāsabho
           caṅkamaṃ susamāruḷho         ambare anilāyane.
           Tañca acchariyaṃ disvā        abbhutaṃ lomahaṃsanaṃ
           ṭhapayitvā kaṃsapātiṃ          vipassiṃ abhivādayiṃ.
           Tuvaṃ devosi sabbaññū        sadeve sahamānuse
           anukampaṃ upādāya          paṭiggaṇha mahāmuni.
           Paṭiggahesi bhagavā          sabbaññū lokanāyako 1-
           mama saṅkappamaññāya         satthā loke mahāmuni
           ekanavutito kappe         yaṃ dānamadadiṃ tadā
           duggatiṃ nābhijānāmi         pāyāsassa idaṃ phalaṃ.
           Ekatālīsito kappe        buddho nāmāsi khattiyo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā sukheneva attanā nibbānassa adhigatabhāvaṃ
vibhāvento:-
            [71] "susukhumanipuṇatthadassinā
                  matikusalena nivātavuttinā
                  saṃsevitavuddhasīlinā
                  nibbānaṃ na hi tena dullabhan"ti
imaṃ gāthaṃ abhāsi.
      Tattha susukhumanipuṇatthadassināti ativiya duddasaṭṭhena sukhume, 2- saṇhaṭṭhena
@Footnote: 1 Sī. sabbalokagganāyako   2 Sī. susukhumena

---------------------------------------------------------------------------------------------
page249.
Nipuṇe saccapaṭiccasamuppādādiatthe aniccatādiṃ āropetvā passatīti susukhuma-
nipuṇatthadassī, tena. Matikusalenāti matiyā paññāya kusalena chekena, "evaṃ
pavattamānassa paññā vaḍḍhati, evaṃ na vaḍḍhatī"ti dhammavicayasambojjhaṅgapaññāya
uppādane kusalena. Nivātavuttināti sabrahmacārīsu nivātanīcavattanasīlena, 1-
vuḍḍhesu navesu ca yathānurūpapaṭipattinā. 2- Saṃsevitavuddhasīlināti saṃsevitaṃ āciṇṇaṃ
vuddhasīlaṃ saṃsevitavuddhasīlaṃ, taṃ yassa atthi, tena saṃsevitavuddhasīlinā. Athavā
saṃsevitā upāsitā vuddhasīlino etenāti saṃsevitavuddhasīlī, tena. Hītisaddo
hetuattho. Yasmā yo nivātavutti saṃsevitavuddhasīlī matikusalo susukhumanipuṇatthadassī
ca, tasmā nibbānaṃ na tassa dullabhanti attho. Nivātavuttitāya hi
saṃsevitavuddhasīlitāya ca paṇḍitā taṃ ovaditabbaṃ anusāsitabbaṃ maññanti, tesañca
ovāde ṭhito ayaṃ 3- matikusalatāya susukhumanipuṇatthadassitāya ca vipassanāya kammaṃ
karonto na cirasseva nibbānaṃ adhigacchatīti, ayameva ca therassa aññābyākaraṇagāthā
ahosīti.
                   Vacchapālattheragāthāvaṇṇanā niṭṭhitā.
                         --------------
                    209. 2. Ātumattheragāthāvaṇṇanā
      yathā kaḷīro susu vaḍḍhitaggoti āyasmato ātumattherassa gāthā. Kā
uppatti?
      sopi purimabuddhesu katādhikāro tattha tattha bhave vivaṭṭūpanissayaṃ puññaṃ
ācinanto ito ekanavute kappe kulagehe nibbattitvā viññutaṃ patto vipassiṃ
bhagavantaṃ antaravīthiyaṃ gacchantaṃ disvā pasannamānaso gandhodakena gandhacuṇṇena
@Footnote: 1 Sī. nivātanīcavuttinā vuḍḍhasīlesu  2 Sī. paṭipattivuttinā   3 cha.Ma. sayaṃ

---------------------------------------------------------------------------------------------
page250.
Ca pūjaṃ akāsi. So tena puññakammena devaloke nibbatto aparāparaṃ sugatīsuyeva
saṃsaranto kassapassa bhagavato sāsane pabbajitvā samaṇadhammaṃ akāsi, ñāṇassa
pana aparipakkattā visesaṃ nibbattetuṃ nāsakkhi. Atha imasmiṃ buddhuppāde sāvatthiyaṃ
seṭṭhiputto hutvā nibbatti, ātumotissa nāmaṃ ahosi. Tassa vayappattassa mātā
"puttassa me bhariyaṃ ānessāmā"ti ñātakehi sammantesi. So taṃ upadhāretvā
hetusampattiyā codiyamāno "kiṃ mayhaṃ gharāvāsena, idāneva pabbajissāmī"ti bhikkhūnaṃ
santikaṃ gantvā pabbaji. Pabbajitampi naṃ mātā uppabbājetukāmā nānānayehi
palobheti. So tassā avasaraṃ adatvā attano ajjhāsayaṃ pakāsento:-
            [72] "yathā kaḷīro susu vaḍḍhitaggo
                  dunnikkhamo hoti pasākhajāto
                  evaṃ ahaṃ bhariyāyānītāya
                  anumañña maṃ pabbajitomhi dānī"ti
gāthaṃ abhāsi.
      Tattha kaḷīroti aṅkuro, idha pana vaṃsaṅkuro adhippeto. Susūti taruṇo.
Vaḍḍhitaggoti pavaḍḍhitasākho. Susuvaḍḍhitaggoti vā suṭṭhu vaḍḍhitasākho 1- sañjāta-
pattasākho. Dunnikkhamoti veḷugumbato nikkhāmetuṃ nīharituṃ asakkuṇeyyo.
Pasākhajātoti jātapasākho, 2- sākhānampi pabbe pabbe uppannaanusākho. Evaṃ ahaṃ
bhariyāyānītāyāti yathā vaṃso vaḍḍhitaggo vaṃsantaresu saṃsaṭṭha 3- sākhāpasākho veḷugumbato
dunnīharaṇīyo hoti, evaṃ ahampi bhariyāya mayhaṃ ānītāya puttadhītādivasena vaḍḍhitaggo
āsattivasena gharāvāsato dunnīharaṇīyo bhaveyyaṃ. Yathā pana vaṃsakaḷīro asañjātasākhabandho
veḷugumbato sunīharaṇīyova hoti, evaṃ ahampi asañjātaputtadārādibandho sunīharaṇīyo
@Footnote: 1 Ma. vaḍḍhitasikho   2 Sī. jātasākhāpasākho  3 Sī., Ma. sampatta....

---------------------------------------------------------------------------------------------
page251.
Homi, tasmā anānītāyaeva bhariyāya anumañña maṃ attanāva maṃ anujānāpetvā.
Pabbajitomhi dānīti "idāni pana pabbajito amhi, sādhu suṭṭhū"ti attano
nekkhammābhiratiṃ pakāsesi, athavā "anumañña maṃ pabbajitomhi dānī"ti mātu katheti.
Ayaṃ hettha attho:- yadipi tāya pubbe nānumataṃ, idāni pana pabbajito amhi,
tasmā anumañña anujānāhi maṃ samaṇabhāveyeva ṭhātuṃ, nāhaṃ tayā nivattanīyoti.
Evaṃ pana kathento yathāṭhitova vipassanaṃ vaḍḍhetvā maggapaṭipāṭiyā kilese
khepetvā chaḷabhiñño ahosi. Tena vuttaṃ apadāne 1- :-
          "nisajja pāsādavare          vipassiṃ addasaṃ jinaṃ
           kakudhaṃ vilasantaṃva             sabbaññuṃ tamanāsakaṃ.
           Pāsādassāvidūre ca         gacchati lokanāyako
           pabhā niddhāvate tassa        yathā ca sataraṃsino. 2-
           Gandhodakañca paggayha         buddhaseṭṭhaṃ samokiriṃ
           tena cittappasādena         tattha kālaṅkato ahaṃ.
           Ekanavutito kappe          yaṃ gandhodakamākiriṃ
           duggatiṃ nābhijānāmi          buddhapūjāyidaṃ phalaṃ.
           Ekatiṃse ito kappe        sugandho nāma khattiyo
           sattaratanasampanno           cakkavattī mahabbalo.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā mātaraṃ āpucchitvā tassā pekkhantiyāyeva ākāsena
pakkāmi. So arahattappattiyā uttarikālampi antarantarā tameva gāthaṃ paccudāhāsi.
      Tattha "pabbajitomhī"ti imināpadesena ayampi therassa aññābyākaraṇagāthā
@Footnote: 1 khu.apa. 32/35/215 gandhodakiyattherāpadāna    2 pāli. sataraṃsimhi nibbute

---------------------------------------------------------------------------------------------
page252.
Ahosi attano santāne rāgādimalassa pabbājitabhāvadīpanato. Tenāha bhagavā
"pabbājayamattano malaṃ, tasmā `pabbajito'ti vuccatī"ti. 1-
                    Ātumattheragāthāvaṇṇanā niṭṭhitā.
                         ---------------
                    210. 3. Māṇavattheragāthāvaṇṇanā
      jiṇṇañca disvā dukhitañca byādhitanti āyasmato māṇavattherassa gāthā.
Kā uppatti?
      Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto ito ekanavute kappe brāhmaṇakule nibbattitvā lakkhaṇadharo hutvā
vipassissa bhagavato abhijātiyā lakkhaṇāni pariggahetvā pubbanimittāni sāvetvā
"ekaṃsena ayaṃ buddho bhavissatī"ti byākaritvā nānānayehi thometvā abhivādetvā
padakkhiṇaṃ katvā pakkāmi. So tena puññakammena sugatīsuyeva saṃsaranto imasmiṃ
buddhuppāde sāvatthiyaṃ brāhmaṇamahāsālassa gehe nibbattitvā yāva sattavassāni,
tāva antoghareyeva vaḍḍhitvā sattame saṃvacchare upanayanatthaṃ uyyānaṃ nīto antarā-
magge jiṇṇāturamate disvā tesaṃ adiṭṭhapubbattā te parijane pucchitvā jarā-
rogamaraṇasabhāvaṃ sutvā sañjātasaṃvego tato anivattanto 2- vihāraṃ gantvā satthu
santike dhammaṃ sutvā mātāpitaro anujānāpetvā pabbajitvā vipassanaṃ paṭṭhapetvā
na cirasseva arahattaṃ pāpuṇi. Tena vuttaṃ apadāne 3- :-
         "jāyamāne vipassimhi    nimittaṃ byākariṃ ahaṃ
@Footnote: 1 khu.dhamMa. 25/388/84 aññatarapabbajitavatthu    2 Sī., Ma. anuvattanto
@3 khu.apa. 32/41/216 sammukhāthavikattherāpadāna

---------------------------------------------------------------------------------------------
page253.
           Nibbāpayiṃ ca janataṃ          buddho loke bhavissati.
           Yasmiñca jāyamānasmiṃ        dasasahassi kampati
           so dāni bhagavā satthā      dhammaṃ deseti cakkhumā.
           Yasmiñca jāyamānasmiṃ        āloko vipulo ahu
           so dāni bhagavā satthā      dhammaṃ deseti cakkhumā.
           Yasmiñca jāyamānasmiṃ        saritāyo na sandayuṃ
           so dāni bhagavā satthā      dhammaṃ deseti cakkhumā.
           Yasmiñca jāyamānasmiṃ        avīcaggi 1- na pajjali
           so dāni bhagavā satthā      dhammaṃ deseti cakkhumā.
           Yasmiñca jāyamānasmiṃ        pakkhisaṅgho na sañcari
           so dāni bhagavā satthā      dhammaṃ deseti cakkhumā.
           Yasmiñca jāyamānasmiṃ        vātakkhandho na vāyati 2-
           so dāni bhagavā satthā      dhammaṃ deseti cakkhumā.
           Yasmiñca jāyamānasmiṃ        sabbaratanāni jotayuṃ
           so dāni bhagavā satthā      dhammaṃ deseti cakkhumā.
           Yasmiñca jāyamānasmiṃ        sattāsuṃ padavikkamā
           so dāni bhagavā satthā      dhammaṃ deseti cakkhumā.
           Jātamatto ca sambuddho      disā sabbā vilokayi
           vācāsabhimudīresi           esā buddhāna dhammatā.
           Saṃvejayitvā janataṃ          thavitvā lokanāyakaṃ
           sambuddhaṃ abhivādetvā       pakkāmiṃ pācināmukho.
           Ekanavutito kappe         yaṃ buddhamabhithomayiṃ
           duggatiṃ nābhijānāmi         thomanāya idaṃ phalaṃ.
@Footnote: 1 Sī. avīcimaggi     2 Sī. vātagandho na vāyatha

---------------------------------------------------------------------------------------------
page254.
           Ito navutikappamhi          sammukhāthavikavhayo
           sattaratanasampanno          cakkavattī mahabbalo.
           Paṭhavīdundubhi nāma           ekūnanavutimhito
           sattaratanasampanno          cakkavattī mahabbalo.
           Aṭṭhāsītimhito kappe       obhāso nāma khattiyo
           sattaratanasampanno          cakkavattī mahabbalo.
           Sattāsītimhito kappe       saritacchedanavhayo 1-
           sattaratanasampanno          cakkavattī mahabbalo.
           Agginibbāpano nāma        kappānaṃ chaḷasītiyā
           sattaratanasampanno          cakkavattī mahabbalo.
           Gatipacchedano nāma         kappānaṃ pañcasītiyā
           sattaratanasampanno          cakkavattī mahabbalo.
           Rājā vātasamo nāma       kappānaṃ cullasītiyā
           sattaratanasampanno          cakkavattī mahabbalo.
           Ratanapajjalo nāma          kappānaṃ teasītiyā
           sattaratanasampanno          cakkavattī mahabbalo.
           Padavikkamano nāma          kappānaṃ dveasītiyā
           sattaratanasampanno          cakkavattī mahabbalo.
           Rājā vilokano nāma       kappānaṃ ekasītiyā
           sattaratanasampanno          cakkavattī mahabbalo.
           Girasāroti nāmena         kappesītimhi khattiyo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
@Footnote: 1 Sī. sadinacchedanavhayo

---------------------------------------------------------------------------------------------
page255.
      Adhigatārahatto pana bhikkhūhi "kena tvaṃ āvuso saṃvegena atidaharova samāno
pabbajito"ti pucchito attano pabbajjānimittakittanāpadesena aññaṃ byākaronto:-
            [73] "jiṇṇañca disvā dukhitañca byādhitaṃ
                  matañca disvā gatamāyusaṅkhayaṃ
                  tato ahaṃ nikkhamitūna pabbajiṃ
                  pahāya 1- kāmāni manoramānī"ti
gāthaṃ abhāsi.
      Tattha jiṇṇanti jarāya abhibhūtaṃ, khaṇḍiccapāliccavalittacatādīhi samaṅgībhūtaṃ.
Dukhitanti dukkhitaṃ dukkhasaññuttaṃ. 2- Byādhitanti gilānaṃ. Ettha ca
"byādhitan"ti vuttepi dukkhappattabhāvo siddho, "dukhitan"ti vacanaṃ tassa
bāḷhagilānabhāvaparidīpanatthaṃ. Matanti kālaṅkataṃ, yasmā kālaṅkato āyuno khayaṃ vayaṃ
bhedaṃ gato nāma hoti, tasmā vuttaṃ "gatamāyusaṅkhayan"ti. Tasmā jiṇṇabyādhimatānaṃ
diṭṭhattā, "ime jarādayo nāma na imesaṃyeva, atha kho sabbasādhāraṇā, tasmā ahampi
jarādike anativatto"ti saṃviggattā. Nikkhamitūnāti nikkhamitvā, ayameva vā pāṭho.
Pabbajjādhippāyena gharato niggantvā. Pabbajinti satthu sāsane pabbajjaṃ
upagato. Pahāya kāmāni manoramānīti iṭṭhakantādibhāvato avītarāgānaṃ mano
ramentīti manorame vatthukāme pajahitvā, tappaṭibaddhassa chandarāgassa ariyamaggena
samucchindanena nirapekkhabhāvena chaḍḍetvāti attho. Kāmānaṃ pahānakittanamukhena
cetaṃ therassa aññābyākaraṇaṃ ahosi. Māṇavakāle pabbajitattā imassa therassa
māṇavotveva samaññā jātāti.
                    Māṇavattheragāthāvaṇṇanā niṭṭhitā.
@Footnote: 1 Sī. hitvāna     2 cha.Ma. dukkhappattaṃ, Ma. dukhitanti dukkhitaṃ dukkhasaññitaṃ

---------------------------------------------------------------------------------------------
page256.
                   211. 4. Suyāmanattheragāthāvaṇṇanā
      kāmacchando ca byāpādoti āyasmato suyāmanattherassa 1- gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto ito
ekanavute kappe vipassissa bhagavato kāle dhaññavatīnagare brāhmaṇakule nibbattitvā
vayappatto brāhmaṇasippesu nipphattiṃ patvā brāhmaṇamante vācesi. 2-
Tena ca samayena vipassī bhagavā mahatā bhikkhusaṃghena saddhiṃ dhaññavatīnagaraṃ piṇḍāya
paviṭṭho hoti. Taṃ disvā brāhmaṇo pasannacitto attano gehaṃ netvā āsanaṃ
paññāpetvā tassūpari pupphasanthāraṃ santharitvā adāsi, satthari tattha nisinne
paṇītena āhārena santappeti, 3- bhuttāviṃ ca pupphagandhena pūjesi. Satthā anumodanaṃ
vatvā pakkāmi. So tena puññakammena devaloke nibbattitvā aparāparaṃ puññāni
katvā devamanussesu saṃsaranto imasmiṃ buddhuppāde vesāliyaṃ aññatarassa
brāhmaṇassa putto hutvā nibbatti, suyāmanotissa nāmaṃ ahosi. So vayappatto
tiṇṇaṃ vedānaṃ pāragū paramanissamayutto 4- hutvā gehavāsīnaṃ kāmūpabhogaṃ
jigucchitvā jhānaninno bhagavato vesāligamane paṭiladdhasaddho pabbajitvā khuraggeyeva
arahattaṃ pāpuṇi. Tena vuttaṃ apadāne 5- :-
          "nagare dhaññavatiyā         ahosiṃ brāhmaṇo tadā
           lakkhaṇe itihāse ca       sanigaṇḍusakeṭubhe.
           Padako veyyākaraṇo       nimittakovido ahaṃ
           mante ca sisse vācesiṃ    tiṇṇaṃ vedāna pāragū.
@Footnote: 1 Sī. suyāmattherassa   2 cha.Ma. vāceti   3 cha.Ma. santappesi
@4 Sī. paramaramaṇīyo     5 khu.apa. 32/65/218 kusumāsaniyattherāpadāna

---------------------------------------------------------------------------------------------
page257.
           Pañca uppalahatthāni        piṭṭhiyaṃ ṭhapitāni me
           āhutiṃ yiṭṭhukāmohaṃ        pitumātusamāgame.
           Tadā vipassī bhagavā        bhikkhusaṃghapurakkhato
           obhāsento disā sabbā   āgacchati narāsabho.
           Āsanaṃ paññapetvāna       nimantetvā mahāmuniṃ
           santharitvāna taṃ pupphaṃ       abhinesiṃ sakaṃ gharaṃ.
           Yaṃ me atthi sake gehe    āmisaṃ paccupaṭṭhitaṃ
           tāhaṃ buddhassa pādāsiṃ      pasanno sehi pāṇibhi.
           Bhuttāviṃ kālamaññāya       pupphahatthamadāsahaṃ
           anumoditvāna sabbaññū      pakkāmi uttarāmukho.
           Ekanavutito kappe        yaṃ pupphamadadiṃ tadā
           duggatiṃ nābhijānāmi        pupphadānassidaṃ phalaṃ.
           Anantaraṃ ito kappe       rājāhuṃ varadassano
           sattaratanasampanno         cakkavattī mahabbalo.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā nīvaraṇappahānakittanamukhena aññaṃ byākaronto:-
     [74] "kāmacchando ca byāpādo   thīnamiddhañca bhikkhuno
           uddhaccaṃ vicikicchā ca       sabbasova na vijjatī"ti
gāthaṃ abhāsi.
      Tattha kāmacchandoti kāmesu chando, kāmo ca so chando cātipi kāmacchando,
kāmarāgo. Idha pana sabbopi rāgo kāmacchando aggamaggavajjhassāpi adhippetattā,
tenāha "sabbasova na vijjatī"ti. Sabbepi hi tebhūmikadhammā

---------------------------------------------------------------------------------------------
page258.
Kāmanīyaṭṭhena kāmā, tattha pavatto rāgo kāmacchando, tenāha bhagavā "āruppe
kāmacchandanīvaraṇaṃ paṭicca thīnamiddhanīvaraṇaṃ uddhaccanīvaraṇaṃ avijjānīvaraṇaṃ
uppajjatī"ti 1- byāpajjati cittaṃ pūtibhāvaṃ gacchati etenāti byāpādo, "anatthaṃ
me 2- acarī"tiādinayappavatto āghāto. Thīnaṃ cittassa akalyatā anussāhasaṃhananaṃ,
middhaṃ kāyassa akalyatā asattivighāto, tadubhayampi thīnañca middhañca thīnamiddhaṃ,
kiccāhārapaṭipakkhānaṃ ekatāya ekaṃ katvā vuttaṃ. Uddhatabhāvo uddhaccaṃ, yena dhammena
cittaṃ uddhataṃ hoti avūpasantaṃ, so cetaso vikkhepo uddhaccaṃ. Uddhaccaggahaṇeneva
cettha kiccāhārapaṭipakkhānaṃ samānatāya kukkuccampi gahitamevāti daṭṭhabbaṃ. Taṃ
pacchānutāpalakkhaṇaṃ. Yo hi katākatakusalākusalūpanissayo 3- vippaṭisāro, taṃ kukkuccaṃ.
Vicikicchāti "evaṃ nu kho, na nu kho"ti saṃsayaṃ āpajjati, 4- dhammasabhāvaṃ vā vicinanto
kicchati kilamati etāyāti vicikicchā, buddhādivatthuko saṃsayo. Sabbasoti anavasesato.
Na vijjatīti natthi, maggena samucchinnattā na upalabbhati. Idañca padadvayaṃ paccekaṃ
yojetabbaṃ. Ayaṃ hettha yojanā:- yassa bhikkhuno tena tena ariyamaggena samucchinnattā
kāmacchando ca byāpādo ca thīnamiddhañca uddhaccakukkuccañca vicikicchā
ca sabbasova na vijjati,  tassa na kiñci karaṇīyaṃ, katassa vā paticayoti
aññāpadesena aññaṃ byākaroti. Pañcasu hi nīvaraṇesu maggena samucchinnesu
tadekaṭṭhatāya sabbepi kilesā samucchinnāyeva honti. Tenāha "sabbete bhagavanto
pañca nīvaraṇe 5- pahāya cetaso upakkilese"ti. 6-
                    Suyāmanattheragāthāvaṇṇanā niṭṭhitā.
                         --------------
@Footnote: 1 abhi.pa. 42/8/286 nīvaraṇaduka: paṭiccavāra   2 abhi.saṅ. 34/1066/251 nikkhepakaṇḍa,
@  abhi.vi. 35/909/442 khuddakavatthuvibhaṅga     3 Sī. akatakatakusalākusalaṃ nissāya yo
@4 Sī. saṃsayāpatti  5 Sī. tenāha bhagavā pañcanīvaraṇe  6 dī.mahā. 10/147/76
@  mahāparinibbānasutta

---------------------------------------------------------------------------------------------
page259.
                   212. 5. Susāradattheragāthāvaṇṇanā
      sādhu suvihitāna dassananti āyasmato susāradattherassa gāthā. Kā
uppatti?
      so kira padumuttarassa bhagavato kāle brāhmaṇakule nibbattitvā vijjāpadesu
nipphattiṃ gantvā kāmesu ādīnavaṃ disvā gharāvāsaṃ pahāya tāpasapabbajjaṃ
pabbajitvā himavantappadese araññāyatane assamaṃ kāretvā vihāsi. Atha naṃ
anuggaṇhanto padumuttaro bhagavā bhikkhācāravelāyaṃ upasaṅkami. So dūratova disvā
pasannamānaso paccuggantvā pattaṃ gahetvā madhurāni phalāni pakkhipitvā adāsi.
Bhagavā taṃ paṭiggahetvā anumodanaṃ katvā 1- pakkāmi. So tena puññakammena deva-
manussesu saṃsaranto imasmiṃ buddhupapāde dhammasenāpatino ñātibrāhmaṇakule
nibbattitvā mandapaññattā susāradoti gahitanāmo aparabhāge dhammasenāpatissa
santike dhammaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ
pāpuṇi. Tena vuttaṃ apadāne 2- :-
          "ajjhāyako mantadharo        tiṇṇaṃ vedāna pāragū
           himavantassāvidūre          vasāmi assame ahaṃ.
           Aggihuttañca me atthi       puṇḍarīkaphalāni ca
           puṭake nikkhipitvāna         dumagge laggitaṃ mayā.
           Padumuttaro lokavidū         āhutīnaṃ paṭiggaho
           mamuddharitukāmo so         bhikkhanto mamupāgami.
           Pasannacitto sumano         phalaṃ buddhassadāsahaṃ
           vittisañjanano mayhaṃ         diṭṭhadhammasukhāvaho.
@Footnote: 1 Sī. vatvā        2 khu.apa. 32/75/219 phaladāyakattherāpadāna

---------------------------------------------------------------------------------------------
page260.
           Suvaṇṇavaṇṇo sambuddho       āhutīnaṃ paṭiggaho
           antalikkhe ṭhito satthā      imaṃ gāthaṃ abhāsatha.
           Iminā phaladānena          cetanāpaṇidhīhi ca
           kappānaṃ satasahassaṃ          duggatiṃ nupapajjasi. 1-
           Teneva sukkamūlena         anubhotvāna sampadā
           pattomhi acalaṃ ṭhānaṃ        hitvā jayaparājayaṃ.
           Ito sattasate kappe 2-    rājā āsiṃ sumaṅgalo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā sappurisūpanissayānisaṃsakittanāpadesena aññaṃ byākaronto:-
     [75] "sādhu suvihitāna dassanaṃ       kaṅkhā chijjati buddhi vaḍḍhati
           bālampi karonti paṇḍitaṃ      tasmā sādhu sataṃ samāgamo"ti
gāthaṃ abhāsi.
      Tattha sādhūti sundaraṃ, bhaddakanti attho. Suvihitāna dassananti suvihitānaṃ
dassanaṃ. Gāthāsukhatthaṃ anusvāralopo 3- kato. Sīlādiguṇehi susaṃvihitattabhāvānaṃ
parānuddayāya suṭṭhu vihitadhammadesanānaṃ ariyānaṃ dassanaṃ sādhūti yojanā. "dassanan"ti
nidassanamattaṃ daṭṭhabbaṃ savanādīnampi bahukārattā. Vuttaṃ hetaṃ bhagavatā:-
      "ye te bhikkhū sīlasampannā samādhisampannā paññāsampannā
vimuttisampannā vimuttiñāṇadassanasampannā ovādakā viññāpakā
sandassakā samādapakā samuttejakā sampahaṃsakā alaṃsamakkhātāro saddhammassa,
@Footnote: 1 Sī. nūpapajjati  2 Sī. sattakappasate  3 Sī. anussāralopo

---------------------------------------------------------------------------------------------
page261.
      Dassanampāhaṃ bhikkhave tesaṃ bhikkhūnaṃ bahūpakāraṃ 1- vadāmi, savanaṃ. Upasaṅkamanaṃ.
      Payirupāsanaṃ. Anussaraṇaṃ. Anupabbajjampāhaṃ bhikkhave tesaṃ bhikkhūnaṃ bahūpakāraṃ
      vadāmī"ti. 2-
      Dassanamūlakattā vā itaresaṃ dassanamevettha vuttaṃ, kaṅkhā chijjatītiādi tattha 3-
kāraṇavacanaṃ. Tādisānaṃ hi kalyāṇamittānaṃ dassane sati viññujātiko atthakāmo
kulaputto te upasaṅkamati payirupāsati, "kiṃ bhante kusalaṃ, kiṃ akusalan"tiādinā 4-
pañhaṃ pucchati, te cassa anekavihitesu kaṅkhāṭṭhānīyesu kaṅkhaṃ paṭivinodenti, tena
vuttaṃ "kaṅkhā chijjatī"ti. Yasmā ca te dhammadesanāya tesaṃ kaṅkhaṃ paṭivinodetvā
pubbabhāge kammapathasammādiṭṭhiṃ vipassanāsammādiṭṭhiṃ ca uppādenti, tasmā tesaṃ
buddhi vaḍḍhati. Yadā pana te vipassanaṃ vaḍḍhetvā saccāni paṭivijjhanti,
tadā soḷasavatthukā aṭṭhavatthukā ca vicikicchā chijjati samucchijjati, nippariyāyena
paññā buddhi vaḍḍhati. Bālyasamatikkamanato te paṇḍitā honti. So tehi buddhiṃ
vaḍḍheti, bālampi karonti paṇḍitanti. Tasmātiādi nigamanaṃ, yasmā sādhūnaṃ dassanaṃ
vuttanayena kaṅkhā chijjati buddhi vaḍḍhati, te bālaṃ paṇḍitaṃ karonti, tasmā
tena kāraṇena sādhu sundaraṃ sataṃ sappurisānaṃ ariyānaṃ samāgamo, tehi
samodhānaṃ sammā vaḍḍhananti attho.
                    Susāradattheragāthāvaṇṇanā niṭṭhitā.
                          -------------
                   213. 6. Piyañjahattheragāthāvaṇṇanā
      uppatantesu nipateti āyasmato piyañjahattherassa gāthā. Kā uppatti?
@Footnote: 1 Sī. bahukāraṃ   2 khu.iti. 25/104/323 sīlasampannasutta   3 Sī. dassanamevetaṃ
@  vuttaṃ taṃ kho vijjatītiādi, tattha   4 Ma.upari. 14/296/267 cūḷakammavibhaṅgasutta

---------------------------------------------------------------------------------------------
page262.
      Sopi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito ekanavute kappe vipassissa bhagavato kāle himavante rukkhadevatā
hutvā pabbatantare vasanto devatāsamāgamesu appānubhāvatāya parisapariyante ṭhatvā dhammaṃ
sutvā satthari paṭiladdhasaddho ekadivasaṃ suvisuddhaṃ ramaṇīyaṃ gaṅgāyaṃ pulinappadesaṃ
disvā satthu guṇe anussari "itopi suvisuddhā satthu guṇā anantā aparimeyyā
cā"ti, evaṃ so satthu guṇe ārabbha cittaṃ pasādetvā tena puññakammena deva-
manussesu saṃsaranto imasmiṃ buddhuppāde vesāliyaṃ licchavirājakule nibbattitvā
vayappatto yuddhasoṇḍo aparājitasaṅgāmo amittānaṃ piyahānikaraṇena piyañjahoti
paññāyittha. So satthu vesāligamane paṭiladdhasaddho pabbajitvā araññe vasamāno
vipassanaṃ vaḍḍhetvā arahattaṃ pāpuṇi. Tena vuttaṃ apadāne 1- :-
          "pabbate himavantamhi         vasāmi pabbatantare
           pulinaṃ sobhanaṃ disvā         buddhaseṭṭhaṃ anussariṃ.
           Ñāṇe upanidhā natthi        saṅkhātaṃ 2- natthi satthuno
           sabbadhammaṃ abhiññāya         ñāṇena adhimuccati.
           Namo te purisājañña        namo te purisuttama
           ñāṇena te samo natthi      yāvatā ñāṇamuttamaṃ.
           Ñāṇe cittaṃ pasādetvā     kappaṃ saggamhi modahaṃ
           avasesesu kappesu         kusalaṃ caritaṃ mayā.
           Ekanavutito kappe         yaṃ saññamalabhiṃ tadā
           duggatiṃ nābhijānāmi         ñāṇasaññāyidaṃ phalaṃ.
           Ito sattatikappamhi         eko pulinapupphiyo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
@Footnote: 1 khu.apa. 32/84/220 ñāṇasaññikattherāpadāna  2 cha.Ma. saṅkhāraṃ, ka. saṅkhānaṃ

---------------------------------------------------------------------------------------------
page263.
      Arahattaṃ pana patvā 1- "andhaputhujjanānaṃ paṭipattito vidhurā ariyānaṃ
paṭipattī"ti imassa atthassa dassanavasena 2- aññaṃ byākaronto:-
     [76] "uppatantesu nipate         nipatantesu uppate
           vase avasamānesu          ramamānesu no rame"ti
gāthaṃ abhāsi.
      Tattha uppatantesūti uṇṇamantesu, sattesu mānuddhaccathambhasārambhādīhi
attukkaṃsanena anupasantesu. Nipateti nameyya, tesaññeva pāpadhammānaṃ parivajjanena 3-
nivātavutti bhaveyya. Nipatantesūti oṇamantesu, hīnādhimuttikatāya kosajjena ca
guṇato nihīyamānesu. Uppateti uṇṇameyya, paṇītādhimuttikatāya viriyārambhena ca
guṇato ussukkeyya. 4- Athavā uppatanatesūti uṭṭhahantesu, kilesesu pariyuṭṭhāna-
vasena sīsaṃ ukkhipantesu. Nipateti paṭisaṅkhānabalena 5- yathā te na uppajjanti, tathā
anurūpapaccavekkhaṇāya nipateyya, vikkhambheyya ceva samucchindeyya ca. Nipatantesūti
paripatantesu, ayonisomanasikāresu viriyapayogamandatāya vā yathāraddhesu samatha-
vipassanādhammesu hāyamānesu. Uppateti yonisomanasikārena viriyārambhasampadāya ca
te upaṭṭhāpeyya uppādeyya vaḍḍheyya ca. Vase avasamānesūti sattesu magga-
brahmacariyavāsaṃ ariyavāsañca avasantesu sayaṃ taṃ vāsaṃ vaseyyāti. Ariyesu vā
kilesavāsaṃ dutiyakavāsaṃ avasantesu yena vāsena te avasamānā nāma honti,
sayaṃ tathā vase. Ramamānesu no rameti sattesu kāmaguṇaratiyā kilesaratiyā ramantesu
sayaṃ tathā no rame na rameyya, ariyesu vā nirāmisāya jhānādiratiyā ramamānesu
sayampi tathā rame, tato aññathā pana kadācipi no rame nābhirameyya vāti attho.
                    Piyañjahattheragāthāvaṇṇanā niṭṭhitā.
@Footnote: 1 Sī. patvā thero   2 Sī. dassanavasena anavasesena   3 Sī. parivivajjanena
@4 Sī. guṇato uppateyya ukkaṃseyya  5 Sī. paṭisaṅkhānavasena

---------------------------------------------------------------------------------------------
page264.
                 214. 7. Hatthārohaputtattheragāthāvaṇṇanā
      idaṃ pure cittamacāri cārikanti āyasmato hatthārohaputtattherassa gāthā.
Kā uppatti?
      So kira purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto vipassissa bhagavato kāle kulagehe nibbattitvā viññutaṃ patto ekadivasaṃ
satthāraṃ bhikkhusaṃghaparivutaṃ vihārato nikkhantaṃ disvā pasannacitto pupphehi pūjaṃ
katvā pañcapatiṭṭhitena vanditvā padakkhiṇaṃ katvā pakkāmi. So tena puññakammena deva-
manussesu saṃsaranto imasmiṃ buddhuppāde sāvatthiyaṃ hatthārohakule nibbattitvā
viññutaṃ patto hatthisippe nipphattiṃ agamāsi. So ekadivasaṃ hatthiṃ sikkhāpento
nadītaraṃ gantvā hetusampattiyā codiyamāno "kiṃ mayhaṃ iminā hatthidamanena, attānaṃ
damanameva 1- varan"ti cintetvā bhagavantaṃ upasaṅkamitvā dhammaṃ sutvā paṭiladdhasaddho
pabbajitvāva cariyānukūlaṃ kammaṭṭhānaṃ gahetvā vipassanāya kammaṃ karonto ciraparicayena
kammaṭṭhānato bahiddhā vidhāvantaṃ cittaṃ  cheko hatthācariyo viya aṅkusena caṇḍa-
mattavaravāraṇaṃ 2- paṭisaṅkhānaaṅkusena niggaṇhanto:-
            3- "idaṃ pure cittamacāri cārikaṃ
                yenicchakaṃ yatthakāmaṃ yathāsakhaṃ,
                tadajjahaṃ niggahissāmi yoniso
                hatthippabhinnaṃ viya aṅkusaggaho"ti
gāthaṃ abhāsi. 3-
      [77] Tattha idanti vuccamānassa cittassa attapaccakkhatāya vuttaṃ. Pureti
niggahakālato pubbe. Acārīti vicari, anavaṭṭhitatāya nānārammaṇesu paribbhami.
@Footnote: 1 Sī. attadamanameva    2 Sī. pabhinnamadamattavaravāraṇaṃ
@3-3 cha.Ma. "idaṃ pure cittamacāri cārikan"ti gāthaṃ abhāsi

---------------------------------------------------------------------------------------------
page265.
Cārikanti yathākāmacariyaṃ. Tenāha "yenicchakaṃ yatthakāmaṃ yathāsukhan"ti. Tanti taṃ cittaṃ.
Ajjāti etarahi. Niggahissāmīti niggaṇhissāmi, nibbisevanaṃ karissāmi.
Yonisoti upāyena. Yathā kiṃ 1-? hatthippabhinnaṃ viya aṅkusaggaho. Idaṃ vuttaṃ
Hoti:- idaṃ mama cittaṃ nāma ito pubbe rūpādīsu ārammaṇesu yena yena ramituṃ
icchati, tassa tassa vasena yenicchakaṃ, yattha yattha cassa kāmo, tassa tassa vasena
yatthakāmaṃ, yathā yathā vicarantassa sukhaṃ hoti, tatheva caraṇato yathāsukhaṃ dīgharattaṃ cārikaṃ
acari, taṃ ajjapāhaṃ bhinnamadamattahatthiṃ hatthācariyasaṅkhāto cheko aṅkusaggaho aṅkusena
viya yonisomanasikārena niggahissāmi, nāssa vītikkamituṃ dassāmīti. Evaṃ vadantoeva
ca thero vipassanaṃ vaḍḍhetvā arahattaṃ sacchākāsi. Tena vuttaṃ apadāne 2- :-
          "suvaṇṇavaṇṇo sambuddho        vipassī dakkhiṇāraho
           purakkhato sāvakehi          ārāmā abhinikkhami.
           Disvānahaṃ buddhaseṭṭhaṃ         sabbaññuṃ tamanāsakaṃ
           pasannacitto sumano          gaṇṭhipupphaṃ 3- apūjayiṃ.
           Tena cittappasādena         dipadindassa tādino
           haṭṭho haṭṭhena cittena       puna vandiṃ tathāgataṃ.
           Ekanavutito kappe          yaṃ pupphamabhiropayiṃ
           duggatiṃ nābhijānāmi          buddhapūjāyidaṃ phalaṃ.
           Ekatālīsito kappe         caraṇo nāma khattiyo
           sattaratanasampanno           cakkavattī mahabbalo.
           Kilesā jhāpitā mayhaṃ .pe.   kataṃ buddhasasa sāsanan"ti.
      Ayameva ca therassa aññābyākaraṇagāthā ahosīti.
              Hatthārohaputtattheragāthāvaṇṇanā niṭṭhitā.
@Footnote: 1 Sī., Ma. yathāti   2 khu.apa. 32/91/221 gaṇṭhipupphiyattherāpadāna  3 Sī. pupphamattaṃ

---------------------------------------------------------------------------------------------
page266.
                   215. 8. Meṇḍasirattheragāthāvaṇṇanā
      anekajātisaṃsāranti āyasmato meṇḍasirattherassa gāthā. Kā uppatti?
      sopi kira purimabuddhesu katādhikāro tattha tattha bhave vivaṭṭūpanissayāni
puññāni karonto ito ekanavute kappe brāhmaṇakule nibbattitvā vayappatto
kāme 1- pahāya isipabbajjaṃ pabbajitvā mahatā isigaṇena saddhiṃ himavante vasanto
satthāraṃ disvā pasannamānaso isigaṇena padumāni āharāpetvā satthu pupphapūjaṃ 2-
katvā sāvake appamādapaṭipattiyaṃ ovaditvā kālaṃ katvā devaloke nibbatto
aparāparaṃ saṃsaranto imasmiṃ buddhuppāde sākete gahapatikule nibbatti, tassa
meṇḍasarikkhasīsatāya meṇḍasirotveva samaññā ahosi. So bhagavati sākete añjanavane
viharante satthāraṃ upasaṅkamitvā paṭiladdhasaddho pabbajitvā samathavipassanāsu
kammaṃ karonto chaḷabhiñño ahosi. Tena vuttaṃ apadāne 3- :-
          "himavantassāvidūre          gotamo nāma pabbato
           nānārukkhehi sañchanno      mahābhūtagaṇālayo.
           Vemajjhamhi ca tassāsi       assamo abhinimmito
           purakkhato sasissehi         vasāmi assame ahaṃ.
           Āyantu me sissagaṇā       padumaṃ āharantu me
           buddhapūjaṃ karissāmi          dipadindassa tādino.
           Evanti te paṭissutvā      padumaṃ āhariṃsu me
           tathā nimittaṃ katvāhaṃ        buddhassa abhiropayiṃ.
           Sisse tadā  samānetvā    sādhukaṃ anusāsahaṃ
           evaṃ kho tumhe pamajjittha    appamādo sukhāvaho.
@Footnote: 1 Sī. gharāvāsaṃ   2 Ma. buddhapūjaṃ  3 kha.apa. 32/97/222 padumapūjakattherāpadāna

---------------------------------------------------------------------------------------------
page267.
           Evaṃ samanusāsitvā         te sisse vacanakkhame
           appamādaguṇe yutto        tadā kālaṅkato ahaṃ.
           Ekanavutito kappe         yaṃ pupphamabhiropayiṃ
           duggatiṃ nābhijānāmi         buddhapūjāyidaṃ phalaṃ.
           Ekapaññāsakappamhi         rājā āsiṃ jaluttamo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      So attano pubbenivāsaṃ anussaranto:-
     [78] "anekajātisaṃsāraṃ           sandhāvissaṃ anibbisaṃ
           tassa me dukkhajātassa       dukkhakkhandho aparaddho"ti
gāthaṃ abhāsi.
      Tattha anekajātisaṃsāranti anekajātisatasahassasaṅkhyaṃ idaṃ saṃsāravaṭṭaṃ, addhuno
adhippetattā accantasaṃyogekavacanaṃ. Sandhāvissanti saṃsariṃ, aparāparaṃ cavanuppajjana-
vasena paribbhamiṃ. Anibbisanti tassa nivattakañāṇaṃ avindanto alabhanto. Tassa meti
evaṃ saṃsarantassa me. Dukkhajātassāti jātiādivasena uppannadukkhassa, tissannaṃ
vā dukkhatānaṃ 1- vasena dukkhasabhāvassa. Dukkhakkhandhoti kammakilesavipākavaṭṭappakāro 2-
dukkharāsi. Aparaddhoti arahattamaggappattito paṭṭhāya paribbhaṭṭho cuto na
abhinibbattissati. 3- "aparaṭṭho"ti vā pāṭho, apagatasamiddhito 4-
samucchinnakāraṇattā apagatoti attho. Idameva ca therassa aññābyākaraṇaṃ ahosi.
                   Meṇḍasirattheragāthāvaṇṇanā niṭṭhitā.
@Footnote: 1 Sī. dukkhajātīnaṃ              2 Sī. kammakilesavipākavasena vuttappakāro
@3 Sī. na dāni pavattissati        4 Sī. apavattisaṃsiddhito

---------------------------------------------------------------------------------------------
page268.
                    216. 9. Rakkhitattheragāthāvaṇṇanā
      sabbo rāgo pahīno meti āyasmato rakkhitattherassa gāthā. Kā
uppatti?
      ayaṃ kira padumuttarassa bhagavato kāle kulagehe nibbattitvā viññutaṃ patto
ekadivasaṃ satthu dhammadesanaṃ sutvā pasannamānaso desanāñāṇaṃ ārabbha thomanaṃ
akāsi. Satthā tassa cittappasādaṃ oloketvā "ayaṃ ito satasahassakappamatthake 1-
gotamassa nāma sammāsambuddhassa rakkhito nāma sāvako bhavissatī"ti byākāsi.
So taṃ sutvā bhiyyoso mattāya pasannamānaso aparāparaṃ puññāni katvā deva-
manussesu saṃsaranto imasmiṃ buddhuppāde devadahanigame sākiyarājakule nibbatti,
rakkhitotissa nāmaṃ ahosi. So ye sākiyakoliyarājūhi bhagavato parivāratthāya dinnā
pañcasatarājakumārā pabbajitā, tesaṃ aññataro. Te pana rājakumārā na saṃvegena
pabbajitattā ukkaṇṭhābhibhūtā yadā satthārā kuṇāladahatīraṃ netvā kuṇālajātaka-
desanāya 2- itthīnaṃ dosavibhāvanena 3- ādīnavaṃ pakāsetvā kammaṭṭhāne niyojitā,
tadā ayampi kammaṭṭhānaṃ anuyuñjanto vipassanaṃ vaḍḍhetvā arahattaṃ pāpuṇi.
Tena vuttaṃ apadāne 4- :-
          "padumuttaro nāma jino         lokajeṭṭho narāsabho
           mahato janakāyassa            deseti amataṃ padaṃ.
           Tassāhaṃ vacanaṃ sutvā          vācāsabhimudīritaṃ
           añjaliṃ paggahetvāna          ekaggo āsahaṃ tadā.
@Footnote: 1 Sī. kappasatasahassamatthake   2 khu.jā. asīti. 28/296/106 kuṇālajātaka (syā)
@3 Ma. dosavibhāvane  4 khu.apa. 32/1/224 sobhitattherāpadāna

---------------------------------------------------------------------------------------------
page269.
                   Yathā samuddo udadhīnamaggo
                   nerū nagānaṃ pavaro siluccayo
                   tatheva ye cittavasena vattare
                   na buddhañāṇassa kalaṃ upenti te.
           Dhammavidhiṃ 1- ṭhapetvāna        buddho kāruṇiko isi
           bhikkhusaṃghe nisīditvā           imā gāthā abhāsatha.
           Yo so ñāṇaṃ pakittesi        buddhamhi lokanāyake
           kappānaṃ 2- satasahassaṃ         duggatiṃ na gamissati.
           Kilese jhāpayitvāna          ekaggo susamāhito
           sobhito nāma nāmena         hessati satthu sāvako.
           Paññāse kappasahasse         sattevāsuṃ yasuggatā 3-
           sattaratanasampannā            cakkavattī mahabbalā.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā attano pahīnakilese paccavekkhanto:-
       4- "sabbo rāgo pahīno me       sabbo doso samūhato
           sabbo me vigato moho       sītibhūtosmi nibbuto"ti
gāthaṃ abhāsi. 4-
      [79] Tattha sabbo rāgoti kāmarāgādippabhedo sabbopi rāgo. Pahīnoti
ariyamaggabhāvanāya samucchedappahānavasena pahīno. Sabbo dosoti āghāta-
vatthukādibhāvena anekabhedabhinno sabbopi byāpādo. Samūhatoti maggena
@Footnote: 1 Sī. dhammavīthiṃ   2 Sī. kappāni   3 Sī. samuggatā
@4-4 cha.Ma. "sabbo rāgo"ti gāthaṃ abhāsi

---------------------------------------------------------------------------------------------
page270.
Samugghāṭito. Sabbo me vigato mohoti "dukkhe añāṇan"tiādinā 1- vatthubhedena
aṭṭhabhedo, saṅkilesavatthuvibhāgena anekavibhāgo 2- sabbopi moho maggena viddhaṃsitattā
mayhaṃ vigato. Sītibhūtosmi nibbutoti evaṃ mūlakilesappahānena tadekaṭṭhatāya
saṅkilesānaṃ sammadeva paṭippassaddhattā anavasesakilesadarathapariḷāhābhāvato sītibhāvaṃ
patto, tatoeva sabbaso kilesaparinibbānena parinibbuto ahaṃ asmi bhavāmīti
aññaṃ byākāsi.
                    Rakkhitattheragāthāvaṇṇanā niṭṭhitā.
                          ------------
                    217. 10. Uggattheragāthāvaṇṇanā
      yaṃ mayā pakataṃ kammanti āyasmato uggattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni karonto ito
ekatiṃse kappe sikhissa bhagavato kāle kulagehe nibbattitvā viññutaṃ patto
ekadivasaṃ sikhiṃ bhagavantaṃ passitvā pasannamānaso ketakapupphehi pūjaṃ akāsi. So
tena puññakammena devaloke nibbattitvā aparāparaṃ sugatīsuyeva saṃsaranto imasmiṃ
buddhuppāde kosalaraṭṭhe ugganigame seṭṭhiputto hutvā nibbatti,
uggotvevassa nāmaṃ ahosi. So viññutaṃ patto bhagavati tasmiṃ nigame bhaddārāme
viharante vihāraṃ gantvā satthu santike dhammaṃ sutvā paṭiladdhasaddho pabbajitvā
vipassanāya kammaṃ karonto na cirasseva arahattaṃ pāpuṇi. Tena vuttaṃ apadāne 3- :-
         "vinatānadiyā tīre 4-          pilakkhu 5- phalito ahu
@Footnote: 1 abhi.saṅ. 34/1067/252 nikkhepakaṇḍa, abhi.vi. 35/914/4465 khuddakavatthuvibhaṅga
@2 Sī. aṭṭhavibhāgo                3 khu.apa. 32/10/225 sudassanattherāpadāna
@4 pāli. vitthatāya nadiyā tīre       5 Sī. pilakkho

---------------------------------------------------------------------------------------------
page271.
           Tāhaṃ rukkhaṃ gavesanto        addasaṃ lokanāyakaṃ.
           Ketakaṃ pupphitaṃ disvā         vaṇṭe chetvānahaṃ tadā
           buddhassa abhiropesiṃ          sikhino lokabandhuno.
           Yena ñāṇena pattosi        accutaṃ amataṃ padaṃ
           taṃ ñāṇaṃ abhipūjemi           buddhaseṭṭha mahāmuni.
           Ñāṇamhi pūjaṃ katvāna         pilakkhuṃ addasaṃ ahaṃ
           paṭiladdhomhi taṃ paññaṃ 1-      ñāṇapūjāyidaṃ phalaṃ.
           Ekatiṃse ito kappe        yaṃ pupphamabhiropayiṃ
           duggatiṃ nābhijānāmi          ñāṇapūjāyidaṃ phalaṃ.
           Ito terasakappamhi          dvādasāsuṃ phaluggatā
           sattaratanasampannā           cakkavattī mahabbalā.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā attano vaṭṭūpaccheda 2- dīpanena aññaṃ byākaronto:-
     [80] "yaṃ mayā pakataṃ kammaṃ          appaṃ vā yadi vā bahuṃ
           sabbametaṃ parikkhīṇaṃ           natthi dāni punabbhavo"ti
gāthaṃ abhāsi.
      Tattha yaṃ mayā pakataṃ kammanti yaṃ kammaṃ tīhi kammadvārehi chahi uppatti-
dvārehi aṭṭhahi asaṃvaradvārehi 3- pāpādivasena dānādivasena cāti anekehi pakārehi
anādimati saṃsāre yaṃ mayā kataṃ upacitaṃ abhinibbattitaṃ vipākakammaṃ. Appaṃ vā
yadi vā bahunti tañca vatthucetanāpayogakilesādīnaṃ dubbalabhāvena appaṃ vā, tesaṃ
@Footnote: 1 ka. saññaṃ  2 Sī. vaṭṭaccheda....  3 Ma. saṃvaradvārādīhi, Sī. aṭṭhahi asaṃvarehi,
@  cha.Ma. aṭṭhahi asaṃvaradvārehi aṭṭhahi ca saṃvaradvārehi

---------------------------------------------------------------------------------------------
page272.
Balavabhāvena abhiṇhapavattiyā ca bahuṃ vā. Sabbametaṃ parikkhīṇanti sabbameva cetaṃ kammaṃ
kammakkhayakarassa aggamaggassa adhigatattā parikkhayaṃ gataṃ, kilesavaṭṭappahānena hi
kammavaṭṭaṃ pahīnameva hoti vipākavaṭṭassa anuppādanato. Tenāha "natthi dāni
punabbhavo"ti. Āyatiṃ punabbhavābhinibbatti mayhaṃ natthīti attho.
"sabbampetan"tipi 1- pāṭho, sabbampi etanti 2- padavibhāgo.
                     Uggattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       aṭṭhamavaggavaṇṇanā niṭṭhitā.
                           -----------
@Footnote: 1 Sī. sabbameetantipi      2 Sī. sabbameva etanti

---------------------------------------------------------------------------------------------
page273.
                            9. Navamavagga
                   218. 1. Samitiguttattheragāthāvaṇṇanā
      yaṃ mayā pakataṃ pāpanti āyasmato samitiguttattherassa gāthā. Kā
uppatti?
      sopi purimabuddhesu katādhikāro tattha tattha bhave puññāni upacinanto
vipassissa bhagavato kāle kulagehe nibbattitvā viññutaṃ patto bhagavantaṃ passitvā
pasannacitto jātisumanapupphehi pūjaṃ akāsi. So tena puññakammena yattha yattha
bhave nibbatti, tattha tattha kularūpaparivārasampadāya aññe satte abhibhavitvā aṭṭhāsi.
Ekasmiṃ pana attabhāve aññataraṃ paccekabuddhaṃ piṇḍāya carantaṃ disvā "ayaṃ
muṇḍako kuṭṭhī maññe, tenāyaṃ paṭicchādetvā vicaratī"ti niṭṭhubhitvā pakkāmi.
So tena kammena bahuṃ kālaṃ niraye paccitvā kassapassa bhagavato kāle manussaloke 1-
nibbatto paribbājakapabbajjaṃ upagato ekaṃ sīlācārasampannaṃ upāsakaṃ disvā
dosantaro hutvā "kuṭṭharogī bhaveyyāsī"ti akkosi, nhānatitthe ca manussehi
ṭhapitāni nhānacuṇṇāni dūsesi. So tena kammena puna niraye nibbattitvā
bahūni vassāni dukkhaṃ anubhavitvā imasmiṃ buddhuppāde sāvatthiyaṃ aññatarassa
brāhmaṇassa putto hutvā nibbatti, samitiguttotissa nāmaṃ ahosi. So vayappatto
satthu dhammadesanaṃ sutvā paṭiladdhasaddho pabbajitvā suvisuddhasīlo hutvā viharati.
Tassa purimakammanissandena kuṭṭharogo uppajji, tena tassa sarīrāvayavā yebhuyyena
chinnabhinnā hutvā paggharanti. So gilānasālāyaṃ vasati. Athekadivasaṃ dhammasenāpati
gilānapucchaṃ gantvā tattha tattha gilāne bhikkhū pucchanto taṃ bhikkhuṃ disvā "āvuso
yāvatā khandhappavatti nāma, sabbaṃ dukkhameva vedanā. Khandhesu pana asantesuyeva
@Footnote: 1 Sī. manussayoniyaṃ

---------------------------------------------------------------------------------------------
page274.
Dukkhan"ti vedanānupassanākammaṭṭhānaṃ kathetvā agamāsi. So therassa ovāde
ṭhatvā vipassanaṃ vaḍḍhetvā chaḷabhiññā sacchākāsi. Tena vuttaṃ apadāne 1- :-
          "jāyantassa vipassissa        āloko vipulo ahu
           paṭhavī ca pakampittha          sasāgarā sapabbatā.
           Nemittā ca viyākaṃsu        buddho loke bhavissati
           aggo ca sabbasattānaṃ       janataṃ uddharissati.
           Nemittānaṃ suṇitvāna        jātipūjamakāsahaṃ
           edisā pūjanā natthi        yādisā jātipūjanā.
           Saṅkharitvāna kusalaṃ          sakaṃ cittaṃ pasādayiṃ
           jātipūjaṃ karitvāna          tattha kālaṅkato ahaṃ.
           Yaṃ yaṃ yonupapajjāmi         devattaṃ atha mānusaṃ
           sabbe satte abhibhomi       jātipūjāyidaṃ phalaṃ.
           Dhātiyo 2- maṃ upaṭṭhenti    mama cittavasānugā
           na tā 3- sakkonti kopetuṃ  jātipūjāyidaṃ phalaṃ.
           Ekanavutito kappe         yaṃ pūjamakariṃ tadā
           duggatiṃ nābhijānāmi         jātipūjāyidaṃ phalaṃ.
           Supāricariyā nāma          catuttiṃsa janādhipā
           ito tatiyakappamhi 4-       cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Chaḷabhiñño pana hutvā pahīnakilesapaccavekkhaṇamukhena 5- etarahi anubhuyyamānaroga-
vasena purimajātīsu attanā kataṃ pāpakammaṃ anussaritvā tassa idāni sabbaso
@Footnote: 1 khu.apa. 32/82/210 jātipūjakattherāpadāna     2 Sī.nāriyo   3 Ma. na te
@4 ka. kappiyakappamhi      5 cha.Ma. pahīnakilesapaccavekkhaṇena

---------------------------------------------------------------------------------------------
page275.
Pahīnabhāvaṃ vibhāvento:-
     [81] "yaṃ mayā pakataṃ pāpaṃ         pubbe aññāsu jātisu
           idheva taṃ vedanīyaṃ          vatthu aññaṃ na vijjatī"ti
gāthaṃ abhāsi.
      Tattha pāpanti akusalaṃ kammaṃ. Taṃ hi lāmakaṭṭhena pāpanti vuccati. Pubbeti
puRā. Aññāsu jātisūti ito aññāsu jātīsu, aññesu attabhāvesu. Ayaṃ hettha
attho:- yadipi mayā imasmiṃ attabhāve na tādisaṃ pāpaṃ kataṃ atthi, idāni
pana tassa sambhavoyeva natthi. Yaṃ pana ito aññāsu jātīsu kataṃ atthi, idheva
taṃ vedanīyaṃ, taṃ hi idheva imasmiṃyeva attabhāve vedayitabbaṃ anubhavitabbaṃ phalaṃ,
kasmā? vatthu aññaṃ na vijjatīti tassa kammassa vipaccanokāso añño
khandhappabandho natthi, ime pana khandhā sabbaso upādānānaṃ pahīnattā anupādāno
viya jātavedo carimakacittanirodhena appaṭisandhikā nirujjhantīti aññaṃ byākāsi.
                   Samitiguttattheragāthāvaṇṇanā niṭṭhitā.
                          -------------
                    219. 2. Kassapattheragāthāvaṇṇanā
      yena yena subhikkhānīti āyasmato kassapattherassa gāthā. Kā uppatti?
      ayaṃ kira padumuttarassa bhagavato kāle brāhmaṇakule nibbattitvā tīsu vedesu
aññesu ca brāhmaṇasippesu nipphattiṃ gato, so ekadivasaṃ bhagavantaṃ disvā
pasannamānaso sumanapupphehi pūjaṃ akāsi. Karonto ca satthu samantato upari ca
pupphamuṭṭhiyo khipi. Buddhānubhāvena pupphāni pupphāsanākārena sattāhaṃ aṭṭhaṃsu.

---------------------------------------------------------------------------------------------
page276.
So taṃ acchariyaṃ disvā bhiyyoso mattāya pasannamānaso ahosi. Aparāparaṃ puññāni
karonto kappasatasahassaṃ sugatīsuyeva saṃsaranto imasmiṃ buddhuppāde sāvatthiyaṃ
aññatarassa udiccabrāhmaṇassa putto hutvā nibbatti, kassapotissa nāmaṃ ahosi.
Tassa daharakāleyeva pitā kālamakāsi. Mātā taṃ paṭijaggati. So ekadivasaṃ jetavanaṃ
gato bhagavato dhammadesanaṃ sutvā hetusampannatāya tasmiṃyeva āsane sotāpanno
hutvā mātu santikaṃ gantvā anujānāpetvā pabbajito satthari vuṭṭhavasse
pavāretvā janapadacārikaṃ pakkante sayampi satthārā saddhiṃ gantukāmo āpucchituṃ
mātu santikaṃ agamāsi. Mātā vissajjentī ovādavasena:-
     [82] "yena yena subhikkhāni          sivāni abhayāni ca
           tena puttaka gacchassu          mā sokāpahato bhavā"ti
gāthaṃ abhāsi.
      Tattha yena yenāti yattha yattha. Bhummatthe hi etaṃ karaṇavacanaṃ, yasmiṃ yasmiṃ
disābhāgeti attho. Subhikkhānīti sulabhapiṇḍāni, raṭṭhānīti adhippāyo. Sivānīti
khemāni arogāni. Abhayānīti corabhayādīhi nibbhayāni, rogadubbhikkhabhayāni pana
"subhikkhāni, sivānī"ti padadvayeneva gahitāni. Tenāti tattha, tasmiṃ tasmiṃ
disābhāgeti attho. Puttakāti anukampantī taṃ ālapati. Māti paṭisedhatthavācakanipāto.
1- Sokāpahatoti vuttaguṇarahitāni raṭṭhāni gantvā dubbhikkhabhayādijanikena sokena
upahato mā bhava māhosīti attho. Taṃ sutvā thero "mama mātā mayhaṃ soka-
rahitaṭṭhānagamanaṃ āsīsati, handa mayhaṃ 2- sabbaso accantameva sokarahitaṃ ṭhānaṃ pattuṃ
yuttan"ti ussāhajāto vipassanaṃ paṭṭhapetvā na cirasseva 3- arahattaṃ pāpuṇi. Tena
vuttaṃ apadāne 4- :-
@Footnote: 1 cha.Ma. māti paṭisedhatthe nipāto    2 cha.Ma. mayaṃ    3 Sī. na cirasseva araññe vasanto
@4 khu.apa. 32/1/212 seyyakattherāpadāna

---------------------------------------------------------------------------------------------
page277.
          "ajjhāyako mantadharo            tiṇṇaṃ vedāna pāragū
           abbhokāse 1- ṭhito santo      addasaṃ lokanāyakaṃ.
           Sīhaṃ yathā vanacaraṃ 2-            byaggharājaṃva nittasaṃ
           tidhāpabhinnamātaṅgaṃ              kuñjaraṃva mahesinaṃ.
           Sereyakaṃ gahetvāna            ākāse ukkhipiṃ ahaṃ
           buddhassa ānubhāvena            parivārenti sabbaso.
           Adhiṭṭhahi mahāvīro              sabbaññū lokanāyako
           samantā pupphacchadanā            okiriṃsu narāsabhaṃ.
           Tato sā pupphakañcukā           antovaṇṭā bahimukhā
           sattāhaṃ chadanaṃ katvā            tato antaradhāyatha.
           Tañca acchariyaṃ disvā            abbhutaṃ lomahaṃsanaṃ
           buddhe cittaṃ pasādesiṃ           sugate lokanāyake.
           Tena cittappasādena            sukkamūlena codito
           kappānaṃ satasahassaṃ              duggatiṃ nupapajjahaṃ.
           Paṇṇarasasahassamhi               kappānaṃ pañcavīsati
           vītamalāsanāmā ca 3-           cakkavattī mahabbalā.
           Kilesā jhāpitā mayhaṃ .pe.      kataṃ buddhassa sāsanan"ti.
      Arahattaṃ pana patvā "idameva mātu vacanaṃ arahattappattiyā 4- aṅkusaṃ jātan"ti
tameva gāthaṃ paccudāhāsi.
                   Kassapattheragāthāvaṇṇanā niṭṭhitā.
@Footnote: 1 Sī. ajjhokāse  2 Sī. ekacaraṃ  3 Sī. ciṇṇamālāsanāmā ca  4 Ma. arahattuppattiyā

---------------------------------------------------------------------------------------------
page278.
                     220. 3. Sīhattheragāthāvaṇṇanā
      sīhappamatto viharāti āyasmato sīhattherassa gāthā. Kā uppatti?
      so kira purimabuddhesu katādhikāro ito aṭṭhārasakappasatamatthake 1- atthadassissa
bhagavato kāle candabhāgāya nadiyā tīre kinnarayoniyaṃ nibbattitvā pupphabhakkho
pupphanivasano hutvā viharanto ākāsena gacchantaṃ atthadassiṃ bhagavantaṃ disvā
pasannacitto pūjetukāmo añjaliṃ paggayha aṭṭhāsi. Bhagavā tassa ajjhāsayaṃ ñatvā
ākāsato oruyha aññatarasmiṃ rukkhamūle pallaṅkena nisīdi. Kinnaro candanasāraṃ
ghaṃsitvā candanagandhena pupphehi ca pūjaṃ katvā vanditvā padakkhiṇaṃ katvā pakkāmi.
So tena puññakammena devamanussesu saṃsaranto imasmiṃ buddhuppāde mallarājakule 2-
nibbatti, tassa sīhoti nāmaṃ ahosi. So bhagavantaṃ disvā pasannamānaso vanditvā
ekamantaṃ nisīdi. Satthā tassa ajjhāsayaṃ oloketvā dhammaṃ kathesi. So dhammaṃ
sutvā paṭiladdhasaddho pabbajitvā kammaṭṭhānaṃ gahetvā araññe viharati. Tassa
cittaṃ nānārammaṇe vidhāvati, ekaggaṃ na hoti, sakatthaṃ nipphādetuṃ na sakkoti.
Satthā taṃ disvā ākāse ṭhatvā:-
     [83] "sīhappamatto vihara            rattindivamatandito
           bhāvehi kusalaṃ dhammaṃ           jaha sīghaṃ samussāyan"ti
gāthāya ovadi. So gāthāvasāne vipassanaṃ vaḍḍhetvā arahattaṃ pāpuṇi. Tena
vuttaṃ apadāne 3- :-
          "candabhāgānadītīre            ahosiṃ kinnaro tadā
           pupphabhakkho cahaṃ āsiṃ          pupphanivasano tathā. 4-
@Footnote: 1 Sī. aṭṭhārasādhikakappasatamatthake      2 Sī. mallaraṭṭhe mallarājakule
@3 khu.apa. 32/17/226 candanapūjakattherāpadāna     4 Sī. cahaṃ

---------------------------------------------------------------------------------------------
page279.
           Atthadassī tu bhagavā           lokajeṭṭho narāsabho
           vipinaggena niyyāsi           haṃsarājāva ambare.
           Namo te purisājañña          cittaṃ te suvisodhitaṃ
           pasannamukhavaṇṇosi             vippasannamukhindriyo.
           Orohitvāna ākāsā        bhūripañño sumedhaso
           saṃghāṭiṃ pattharitvāna           pallaṅkena upāvisi.
           Vilīnaṃ candanādāya            agamāsiṃ jinantikaṃ
           pasannacitto sumano           buddhassa abhiropayiṃ.
           Abhivādetvāna sambuddhaṃ        lokajeṭṭhaṃ narāsabhaṃ
           pāmojjaṃ janayitvāna          pakkāmiṃ uttarāmukho.
           Aṭṭhārase kappasate          candanaṃ yaṃ apūjayiṃ
           duggatiṃ nābhijānāmi           buddhapūjāyidaṃ phalaṃ.
           Catuddase kappasate           ito āsiṃsu te tayo 1-
           rohaṇī nāma nāmena          cakkavattī mahabbalā.
           Kilesā jhāpitā mayhaṃ .pe.    kataṃ buddhassa sāsanan"ti.
      Yā pana 2- bhagavatā ovādavasena vuttā "sīhappamatto"ti gāthā, tattha sīhāti
tassa therassa ālapanaṃ. Appamatto viharāti satiyā avippavāsena pamādavirahito
sabbiriyāpathesu satisampajaññayutto hutvā viharāhi. Idāni taṃ appamādavihāraṃ
saha phalena saṅkhepato dassetuṃ "rattindivan"tiādi vuttaṃ. Tassattho:- rattibhāgaṃ
divasabhāgañca "caṅkamena nisajjāya āvaraṇīyehi dhammehi cittaṃ parisodhetī"ti 3-
vuttanayena catusammappadhānavasena atandito akusīto āraddhaviriyo kusalaṃ
samathavipassanādhammañca lokuttaradhammañca bhāvehi uppādehi vaḍḍhehi ca, evaṃ bhāvetvā
@Footnote: 1 Sī. āsiṃsu terasa   2 Sī. yā panassa   3 saṃ.saḷā. 18/319/221 āsīvisavagga:
@rathopamasutt(syā), aṅ.tika. 20/16/109 apaṇṇakasutta, abhi.vi. 35/519/300 jhānavibhaṅga

---------------------------------------------------------------------------------------------
page280.
Ca jaha sīghaṃ samussayanti tava samussayaṃ attabhāvaṃ paṭhamaṃ tāva tappaṭibaddha-
chandarāgappahānena sīghaṃ 1- na cirasseva pajaha, evaṃbhūto ca pacchā carimakacittanirodhena
anavasesato ca pajahissatīti. Arahattaṃ pana patvā thero aññaṃ byākaronto
tameva gāthaṃ paccudāhāsīti.
                     Sīhattheragāthāvaṇṇanā niṭṭhitā.
                          -------------
                     221. 4. Nītattheragāthāvaṇṇanā
      sabbarattiṃ supitvānāti āyasmato nītattherassa gāthā. Kā uppatti?
      ayaṃ kira padumuttarassa bhagavato kāle sunando nāma brāhmaṇo hutvā
anekasate brāhmaṇe mante vācento vājapeyyaṃ nāma yaññaṃ yaji, bhagavā
taṃ brāhmaṇaṃ anukampanto yaññaṭṭhānaṃ gantvā ākāse caṅkami. Brāhmaṇo
satthāraṃ disvā pasannamānaso sissehi pupphāni āharāpetvā ākāse khipitvā
pūjaṃ akāsi. Buddhānubhāvena taṃ ṭhānaṃ sakalaṃ ca nagaraṃ pupphapaṭena viya 2- chāditaṃ
ahosi. Mahājano satthari uḷāraṃ pītisomanassaṃ paṭisaṃvedesi. Sunandabrāhmaṇo tena
kusalamūlena devamanussesu saṃsaranto imasmiṃ buddhuppāde sāvatthiyaṃ aññatarassa
brāhmaṇassa putto hutvā nibbatti, nītotissa nāmaṃ ahosi. So viññutaṃ
patvā 3- "ime samaṇā sakyaputtiyā sukhasīlā sukhasamācārā subhojanāni bhuñjitvā
nivātesu senāsanesu viharanti, imesu pabbajitvā sukhena viharituṃ sakkā"ti
sukhābhilāsāya pabbajitvāva satthu santike kammaṭṭhānaṃ gahetvā katipāhameva manasikaritvā
taṃ chaḍḍetvā yāvadatthaṃ udarāvadehakaṃ bhuñjitvā divasabhāgaṃ saṅgaṇikārāmo
@Footnote: 1 Sī. sīghaṃ jaha     2 cha.Ma. pupphapaṭavitānikaṃ viya    3 cha.Ma. patto

---------------------------------------------------------------------------------------------
page281.
Tiracchānakathāya vītināmeti, rattibhāgepi thīnamiddhābhibhūto sabbarattiṃ supati.
Satthā tassa hetuparipākaṃ oloketvā ovādaṃ dento:-
     [84] "sabbarattiṃ supitvāna         divā saṅgaṇike rato
           kudāssu nāma dummedho      dukkhassantaṃ karissatī"ti
gāthaṃ abhāsi.
      Tattha sabbarattinti sakalaṃ rattiṃ. Supitvānāti niddāyitvā, "rattiyā
paṭhamaṃ yāmaṃ caṅkamena nisajjāya āvaraṇīyehi dhammehi cittaṃ parisodhetī"tiādinā
vuttaṃ jāgariyaṃ ananuyuñjitvā kevalaṃ rattiyā tīsupi yāmesu niddaṃ okkamitvāti
attho. Divāti divasaṃ, sakalaṃ divasabhāganti attho. Saṅgaṇiketi 1- tiracchānakathikehi
kāyadaḷhibahulapuggalehi sannisajjā saṅgaṇiko, tasmiṃ rato abhirato tattha avigatacchando
2- "saṅgaṇike rato"ti vutto. "saṅgaṇikārato"tipi pāli. Kudāssu nāmāti
kudā nāma. Assūti nipātamattaṃ, kasmiṃ nāma kāleti attho. Dummedhoti nippañño.
Dukkhassāti vaṭṭadukkhassa. Antanti pariyosānaṃ. Accantameva anuppādaṃ kadā
nāma karissati, edisassa dukkhassantakaraṇaṃ natthīti attho. "dummedha dukkhassantaṃ
karissasī"tipi pāli.
      Evaṃ pana satthārā gāthāya kathitāya thero saṃvegajāto vipassanaṃ paṭṭhapetvā
na cirasseva arahattaṃ pāpuṇi. Tena vuttaṃ apadāne 3- :-
          "sunando nāma nāmena       brāhmaṇo mantapāragū
           ajjhāyako yācayogo       vājapeyyaṃ ayājayi.
           Padumuttaro lokavidū         aggo kāruṇiko isi
@Footnote: 1 Sī. saṅgaṇike rato vihāro saṅgaṇiko     2 Sī. abhirato avigatacchando
@3 khu.apa. 32/26/227 pupphacchadaniyattherāpadāna

---------------------------------------------------------------------------------------------
page282.
           Janataṃ anukampanto          ambare caṅkamī tadā.
           Caṅkamitvāna sambuddho       sabbaññū lokanāyako
           mettāya aphari satte       appamāṇe nirūpadhi.
           Vaṇṭe chetvāna pupphāni     brāhmaṇo mantapāragū
           sabbe sisse samānetvā    ākāse ukkhipāpayi.
           Yāvatā nagaraṃ āsi         pupphānaṃ chadanaṃ tadā
           buddhassa ānubhāvena        sattāhaṃ na vigacchatha.
           Teneva sukkamūlena         anubhotvāna sampadā
           sabbāsave pariññāya        tiṇṇo loke visattikaṃ.
           Ekārase kappasate        pañcatiṃsāsu khattiyā
           ambaraṃsasanāmā te 1-      cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā thero aññaṃ byākaronto tameva gāthaṃ paccudāhāsi.
                     Nītattheragāthāvaṇṇanā niṭṭhitā.
                         --------------
                    222. 5. Sunāgattheragāthāvaṇṇanā
      cittanimittassa kovidoti āyasmato sunāgattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto ito ekattiṃse kappe sikhissa bhagavato kāle brāhmaṇakule nibbattitvā
vayappatto tiṇṇaṃ vedānaṃ pāragū hutvā araññāyatane assame vasanto tīṇi
@Footnote: 1 Sī. abbhasā nāma nāmena

---------------------------------------------------------------------------------------------
page283.
Brāhmaṇasahassāni mante vācesi. Athekadivasaṃ tassa satthāraṃ disvā lakkhaṇāni
upadhāretvā lakkhaṇamante parivattentassa "īdisehi lakkhaṇehi samannāgato
anantajino anantañāṇo buddho bhavissatī"ti buddhañāṇaṃ ārabbha uḷāro pasādo
uppajji. So tena cittappasādena devaloke nibbatto aparāparaṃ devamanussesu
saṃsaranto imasmiṃ buddhuppāde nālakagāme aññatarassa brāhmaṇassa putto
hutvā nibbatti, sunāgotissa nāmaṃ ahosi. So dhammasenāpatissa gihisahāyo
therassa santikaṃ gantvā dhammaṃ sutvā dassanabhūmiyaṃ patiṭṭhito pabbajitvā vipassanaṃ
paṭṭhapetvā arahattaṃ pāpuṇi. Tena vuttaṃ apadāne 1- :-
          "himavantassāvidūre           vasabho nāma pabbato
           tasmiṃ pabbatapādamhi          assamo āsi māpito. 2-
           Tīṇi sissasahassāni           vācesiṃ brāhmaṇo tadā
           saṃharitvāna te sisse        ekamantaṃ upāvisiṃ.
           Ekamantaṃ nisīditvā          brāhmaṇo mantapāragū
           buddhavedaṃ gavesanto         ñāṇe cittaṃ pasādayiṃ.
           Tattha cittaṃ pasādetvā       nisīdiṃ paṇṇasanthare
           pallaṅkaṃ ābhujitvāna         tattha kālaṅkato ahaṃ.
           Ekatiṃse ito kappe        yaṃ saññamalabhiṃ tadā
           duggatiṃ nābhijānāmi          ñāṇasaññāyidaṃ phalaṃ.
           Sattavīsati kappamhi           rājā siridharo ahu
           sattaratanasampanno           cakkavattī mahabbalo.
           Kiselā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā bhikkhūnaṃ dhammadesanāpakāsena 3- aññaṃ byākaronto:-
@Footnote: 1 khu.apa. 32/34/227 rahosaññikattherāpadāna  2 Sī. assamosi sumāpito
@3 cha.Ma. dhammadesanāpadesena

---------------------------------------------------------------------------------------------
page284.
     [85] "cittanimittassa kovido        pavivekarasaṃ vijāniya
           jhāyaṃ nipako patissato        adhigaccheyya sukhaṃ nirāmisan"ti
gāthaṃ abhāsi.
      Tattha cittanimittassa kovidoti bhāvanācittassa nimittaggahaṇe kusalo, "imasmiṃ
samaye cittaṃ paggahetabbaṃ, imasmiṃ sampahaṃsitabbaṃ, imasmiṃ ajjhupekkhitabban"ti
evaṃ paggahaṇādiyogyassa cittanimittassa gahaṇe cheko. Pavivekarasaṃ vijāniyāti kāya-
vivekasaṃvaḍḍhitassa 1- cittavivekassa rasaṃ sañjānitvā, vivekasukhaṃ anubhavitvāti
attho. "pavivekarasaṃ pitvā"ti 2- hi vuttaṃ. Jhāyanti paṭhamaṃ ārammaṇūpanijjhānena
pacchā lakkhaṇūpanijjhānena ca jhāyanto. Nipakoti kammaṭṭhānapariharaṇe kusalo. Patissatoti
upaṭṭhitassati. Adhigaccheyya sukhaṃ nirāmisanti evaṃ samathanimittādikosallena labbhe
cittavivekasukhe patiṭṭhāya sato sampajāno hutvā vipassanājhāneneva 3- jhāyanto
kāmāmisavaṭṭāmisehi asammissatāya nirāmisaṃ nibbānasukhaṃ phalasukhañca adhigaccheyya
samupagaccheyyāti attho.
                    Sunāgattheragāthāvaṇṇanā niṭṭhitā.
                         --------------
                    223. 6. Nāgitattheragāthāvaṇṇanā
      ito bahiddhā puthuaññavādinanti āyasmato nāgitattherassa gāthā. Kā
uppatti?
      ayaṃ kira padumuttarassa bhagavato kāle nārado nāma brāhmaṇo hutvā
ekadivasaṃ mālake nisinno bhagavantaṃ bhikkhusaṃghena purakkhataṃ gacchantaṃ disvā
@Footnote: 1 Ma. kāyavivekassa ca  2 khu.dhamMa. 25/205/53 tissattheravatthu 3 Sī. vipassanājhānena ca

---------------------------------------------------------------------------------------------
page285.
Pasannamānaso tīhi gāthāhi abhitthavi. So tena puññakammena devaloke nibbattitvā
aparāparaṃ puññāni katvā devamanussesu saṃsaranto imasmiṃ buddhuppāde kapilavatthu-
nagare sakyarājakule nibbatti, nāgitotissa nāmaṃ ahosi. So bhagavati kapilavatthusmiṃ
viharante madhupiṇḍikasuttaṃ 1- sutvā paṭiladdhasaddho pabbajitvā vipassanaṃ vaḍḍhetvā
arahattaṃ pāpuṇi. Tena vuttaṃ apadāne 2- :-
          "visālamāḷe āsīno        addasaṃ lokanāyakaṃ
           khīṇāsavaṃ balappattaṃ          bhikkhusaṃghapurakkhataṃ.
           Satasahassā tevijjā        chaḷabhiññā mahiddhikā
           parivārenti sambuddhaṃ        ko disvā nappasīdati.
           Ñāṇe upanidhā yassa        na vijjati sadevake
           anantañāṇaṃ sambuddhaṃ         ko disvā nappasīdati.
           Dhammakāyañca dīpentaṃ        kevalaṃ ratanākaraṃ
           vikopetuṃ 3- na sakkonti    ko disvā nappasīdati.
           Imāhi tīhi gāthāhi         nāradovhayavacchalo 4-
           padumuttaraṃ thavitvāna         sambuddhaṃ aparājitaṃ.
           Tena cittappasādena        buddhasanthavanena ca 5-
           kappānaṃ satasahassaṃ          duggatiṃ nupapajjahaṃ.
           Ito tiṃsakappasate          sumitto nāma khattiyo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā satthu avitathadesanataṃ 6- dhammassa ca niyyānikataṃ nissāya
@Footnote: 1 Ma.mū. 12/199/168 sīhanādavagga  2 khu.apa. 32/47/229 atthasandassakattherāpadāna
@3 cha.Ma. vikappetuṃ     4 Sī. nāradavhayavacchalo      5 Sī....thavitena ca
@6 Sī. satthārā adhigatadesanaṃ

---------------------------------------------------------------------------------------------
page286.
Sañjātapītisomanasso pītivegappavissaṭṭhaṃ 1- udānaṃ udānento:-
            [86] "ito bahiddhā puthuaññavādinaṃ
                  maggo na nibbānagamo yathā ayaṃ
                  itissu saṃghaṃ bhagavānusāsati
                  satthā sayaṃ pāṇitaleva dassayan"ti
gāthaṃ abhāsi.
      Tattha ito bahiddhāti imasmā buddhasāsanā bāhirake samaye, tenāha
"puthuaññavādinan"ti, nānātitthiyānanti attho. Maggo na nibbānagamo yathā
ayanti yathā ayaṃ ariyo aṭṭhaṅgiko maggo ekaṃsena nibbānaṃ gacchatīti nibbānagamo,
nibbānagāmī, evaṃ nibbānagamo maggo titthiyasamaye natthi asammāsambuddhap-
paveditattā aññatitthiyavādassa. Tenāha bhagavā:-
            "idheva bhikkhave samaṇo, idha dutiyo samaṇo, idha tatiyo samaṇo,
      idha catuttho samaṇo, suññā parappavādā samaṇehi aññehī"ti. 2-
     Itīti evaṃ. Assūti 3- nipātamattaṃ. Saṃghanti bhikkhusaṃghaṃ, ukkaṭṭhaniddesoyaṃ
yathā "satthā devamanussānan"ti. Saṃghanti vā samūhaṃ, veneyyajananti adhippāyo.
Bhagavāti bhāgyavantatādīhi kāraṇehi bhagavā, ayamettha saṅkhePo. Vitthāro pana
paramatthadīpaniyaṃ itivuttakavaṇṇanāyaṃ 4- vuttanayena veditabbo. Satthāti
diṭṭhadhammikasamparāyikaparamatthehi yathārahaṃ anusāsatīti satthā. Sayanti sayameva. Ayañhettha
attho:- "sīlādikhandhattayasaṅgaho sammādiṭṭhiādīnaṃ aṭṭhannaṃ aṅgānaṃ vasena
aṭṭhaṅgiko nibbānagāmī ariyamaggo yathā mama sāsane atthi, evaṃ bāhirakasamaye maggo
nāma natthī"ti
@Footnote: 1 Sī. pītivegena visiṭṭhaṃ   2 dī.mahā. 10/214/133 mahāparinibbānasutta,
@  Ma.mū. 12/139/98 cūḷasīhanādasutta, aṅ.catukka. 21/241/265 samaṇasutta
@3 poṭṭhakesu sūti pāṭho dissati     4 itivuttaka-ṭṭha 4-piṭṭhādīsu

---------------------------------------------------------------------------------------------
page287.
Sīhanādaṃ nadanto amhākaṃ satthā bhagavā sayameva sayambhūñāṇena ñāṇaṃ, 1- sayameva
vā mahākaruṇāsañcodito hutvā attano desanāvilāsasampattiyā hatthatale āmalakaṃ
viya dassento bhikkhusaṃghaṃ veneyyajanataṃ anusāsati ovadatīti.
                    Nāgitattheragāthāvaṇṇanā niṭṭhitā.
                           ----------
                    224. 7. Paviṭṭhattheragāthāvaṇṇanā
      khandhā diṭṭhā yathābhūtanti āyasmato paviṭṭhattherassa gāthā. Kā
uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
karonto atthadassissa bhagavato kāle kesavo nāma tāpaso hutvā ekadivasaṃ
satthāraṃ upasaṅkamitvā dhammaṃ sutvā pasannamānaso abhivādetvā añjaliṃ paggayha
padakkhiṇaṃ katvā pakkāmi. So tena puññakammena devaloke nibbattitvā aparāparaṃ
puññāni katvā devamanussesu saṃsaranto imasmiṃ buddhuppāde magadharaṭṭhe brāhmaṇa-
kule uppajjitvā anukkamena viññutaṃ patto nekkhammaninnajjhāsayatāya paribbājaka-
pabbajjaṃ pabbajitvā tattha sikkhitabbaṃ sikkhitvā vicaranto upatissakolitānaṃ
buddhasāsane pabbajitabhāvaṃ sutvā "tepi nāma mahāpaññā yattha tattha 2- pabbajitā,
tadeva maññe seyyo"ti satthu santikaṃ gantvā dhammaṃ sutvā paṭiladdhasaddho pabbaji.
Tassa satthā vipassanaṃ ācikkhi. So vipassanaṃ ārabhitvā na cirasseva arahattaṃ
sacchākāsi. Tena vuttaṃ apadāne 3- :-
         "nārado iti me nāmaṃ          kesavo iti maṃ vidū
@Footnote: 1 cha.Ma. ñātaṃ   2 cha.Ma. tattha, Sī. yattha kattha   3 khu.apa. 32/55/230
@  ekaraṃsaniyattherāpadāna

---------------------------------------------------------------------------------------------
page288.
           Kusalākusalaṃ esaṃ             agamaṃ buddhasantikaṃ.
           Mettacitto kāruṇiko         atthadassī mahāmuni
           assāsayanto satte so       dhammaṃ deseti cakkhumā.
           Sakaṃ cittaṃ pasādetvā         sire katvāna añjaliṃ
           satthāraṃ abhivādetvā         pakkāmiṃ pācināmukho.
           Sattarase kappasate           rājā āsi mahīpati
           amittatāpano nāma           cakkavattī mahabbalo.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā aññaṃ byākaronto:-
     [87] "khandhā diṭṭhā yathābhūtaṃ         bhavā sabbe padālitā
           vikkhīṇo jātisaṃsāro          natthi dāni punabbhavo"ti
gāthaṃ abhāsi.
      Tattha khandhāti pañcupādānakkhandhā, te hi vipassanūpagabhāvalakkhaṇato 1-
sāmaññalakkhaṇato ca ñātapariññādīhi parijānanavasena vipassitabbā. Diṭṭhā
yathābhūtanti vipassanāpaññāsahitāya maggapaññāya "idaṃ dukkhan"tiādinā aviparītato
diṭṭhā. Bhavā sabbe padālitāti kāmabhavādayo sabbe kammabhavā upapattibhavā
ca maggañāṇasatthena bhinnā viddhaṃsitā. Kilesapadālaneneva hi 2- kammopapattibhavā
padālitā nāma honti. Tenāha "vikkhīṇo jātisaṃsāro, natthi dāni punabbhavo"ti.
Tassattho heṭṭhā vuttoyeva.
                    Paviṭṭhattheragāthāvaṇṇanā niṭṭhitā.
@Footnote: 1 cha.Ma. vipassanupalakkhaṇato     2 Sī. kilesānaṃ padālaneneva hi maggapaññāya

---------------------------------------------------------------------------------------------
page289.
                    225. 8. Ajjunattheragāthāvaṇṇanā
      asakkhiṃ vata attānanti āyasmato ajjunattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto vipassissa bhagavato kāle sīhayoniyaṃ nibbatto ekadivasaṃ araññe
aññatarasmiṃ rukkhamūle nisinnaṃ satthāraṃ disvā "ayaṃ kho 1- imasmiṃ kāle
sabbaseṭṭho purisasīho"ti pasannamānaso supupphitasālasākhaṃ bhañjitvā satthāraṃ pūjesi.
So tena puññakammena devamanussesu saṃsaranto imasmiṃ buddhuppāde sāvatthiyaṃ
seṭṭhikule nibbatti, ajjunotissa nāmaṃ ahosi. So viññutaṃ patto nigaṇṭhehi
kataparicayo hutvā "evāhaṃ amataṃ adhigamissāmī"ti vivaṭṭajjhāsayatāya daharakāleyeva
nigaṇṭhesu pabbajitvā tattha sāraṃ alabhanto satthu yamakapāṭihāriyaṃ disvā paṭiladdhasaddho
sāsane pabbajitvā vipassanaṃ ārabhitvā na cirasseva arahā ahosi. Tena vuttaṃ
apadāne 2- :-
          "migarājā tadā āsiṃ        abhijāto sukesarī
           giriduggaṃ gavesanto         addasaṃ lokanāyakaṃ.
           Ayaṃ nu kho mahāvīro        nibbāpeti mahājanaṃ
           yannūnāhaṃ upāseyyaṃ        devadevaṃ narāsabhaṃ.
           Sākhaṃ sālassa bhañjitvā 3-   sakosaṃ pupphamāhariṃ
           upagantvāna sambuddhaṃ        adāsiṃ pupphamuttamaṃ.
           Ekanavutito kappe         yaṃ pupphamabhiropayiṃ
           duggatiṃ nābhijānāmi         pupphapūjāyidaṃ 4- phalaṃ.
@Footnote: 1 Sī. no                 2 khu.apa. 32/60/230 sāladāyakattherāpadāna
@3 Ma. sammā tassa bhajitvāna    4 cha.Ma. pupphadānassidaṃ

---------------------------------------------------------------------------------------------
page290.
           Ito ca navame kappe       virocanasanāmakā
           tayo āsiṃsu rājāno       cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā anuttarasukhādhigamasambhūtena pītivegena udānaṃ
udānento:-
     [88] "asakkhiṃ vata attānaṃ         uddhātuṃ udakā thalaṃ
           vuyhamāno mahogheva        saccāni paṭivijjhahan"ti
gāthaṃ abhāsi.
      Tattha asakkhinti sakkosiṃ. Vatāti vimhaye nipāto. Ativimhayanīyaṃ hetaṃ,
yadidaṃ saccapaṭivedho. Tenāha:-
         "taṃ kiṃ maññatha bhikkhave, katamaṃ nu kho dukkarataraṃ vā durabhisambhavataraṃ
      vā, yaṃ sattadhā 1- bhinnassa vālassa koṭiyā koṭiṃ paṭivijjheyyā"tiādi. 2-
      Attānanti niyakajjhattaṃ sandhāya vadati. Yo hi paro na hoti so attāti.
Uddhātunti uddharituṃ, "uddhaṭan"tipi pāṭho. Udakāti saṃsāramahoghasaṅkhātā udakā.
Thalanti nibbānathalaṃ. Vuyhamāno mahoghevāti mahaṇṇave vuyhamāno viya. Idaṃ vuttaṃ
hoti:- yathā nāma gambhīravitthate appatiṭṭhe mahati udakoghe vegasā vuyhamāno
puriso kenaci atthakāmena upanītaṃ phiyārittasampannaṃ daḷhanāvaṃ labhitvā sukheneva
tato attānaṃ uddharituṃ sakkuṇeyya pāraṃ pāpuṇeyya, evamevāhaṃ saṃsāramahoghe
kilesābhisaṅkhāravegena vuyhamāno satthārā upanītaṃ samathavipassanupetaṃ ariyamagganāvaṃ
labhitvā tato attānaṃ uddharituṃ nibbānathalaṃ pattuṃ aho asakkhinti. Yathā pana
@Footnote: 1 Ma. satadhā    2 saṃ.mahā. 19/1115/394 vālasutta [thokaṃ visadisaṃ]

---------------------------------------------------------------------------------------------
page291.
Asakkhi, taṃ dassetuṃ "saccāni paṭivijjhahan"ti āha. Yasmā ahaṃ dukkhādīni cattāri
ariyasaccāni pariññāpahānasacchikiriyābhāvanāpaṭivedhena paṭivijjhiṃ ariyamaggañāṇena
aññāsiṃ, tasmā asakkhiṃ vata attānaṃ uddhātuṃ udakā thalanti yojanā.
                    Ajjunattheragāthāvaṇṇanā niṭṭhitā.
                          ------------
                226. 9. (paṭhama) devasabhattheragāthāvaṇṇanā
      uttiṇṇā paṅkapalipāti āyasmato devasabhattherassa gāthā. Kā uppatti?
      sopi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto sikhissa bhagavato kāle pārāpatayoniyaṃ 1- nibbatto ekadivasaṃ satthāraṃ
disvā pasannamānaso piyālaphalaṃ upanesi. Satthā tassa pasādasaṃvaḍḍhanatthaṃ taṃ
paribhuñji. So tena ativiya pasannacitto hutvā kālena kālaṃ upasaṅkamitvā vanditvā
cittaṃ pasādeti. So tena puññakammena devaloke nibbatto aparāparaṃ puññāni
katvā devamanussesu saṃsaranto imasmiṃ buddhuppāde aññatarassa maṇḍalikarañño
putto hutvā nibbatto taruṇakāleyeva rajje patiṭṭhito rajjasukhamanubhavanto vuddho 2-
satthāraṃ upasaṅkami, tassa satthā dhammaṃ deseti. 3- So dhammaṃ sutvā paṭiladdhasaddho
saṃvegajāto rajjaṃ pahāya pabbajitvā vipassanāya kammaṃ karonto na cirasseva
arahattaṃ pāpuṇi. Tena vuttaṃ apadāne 4- :-
          "pārāvato 5- tadā āsiṃ      paraṃ anuparodhako
           pabbhāre seyyaṃ kappemi       avidūre sikhisatthuno.
@Footnote: 1 cha.Ma. pārāvata....    2 Sī. ayaṃ pāṭho na dissati    3 cha.Ma. desesi
@4 khu.apa. 32/66/231 phaladāyakattherāpadāna   5 pāli. parodhako

---------------------------------------------------------------------------------------------
page292.
           Sāyaṃ pātañca passāmi         buddhaṃ lokagganāyakaṃ
           deyyadhammo ca me natthi       dipadindassa 1- tādino.
           Piyālaphalamādāya             agamaṃ buddhasantikaṃ
           paṭiggahesi bhagavā            lokajeṭṭho narāsabho.
           Tato paraṃ upādāya           paricāriṃ vināyakaṃ
           tena cittappasādena          tattha kālaṅkato ahaṃ.
           Ekattiṃse ito kappe        yaṃ phalaṃ adadiṃ ahaṃ
           duggatiṃ nābhijānāmi           phaladānassidaṃ phalaṃ.
           Ito paṇṇarase kappe         tayo āsuṃ piyālino
           sattaratanasampannā            cakkavattī mahabbalā.
           Kilesā jhāpitā mayhaṃ .pe.    kataṃ buddhassa sāsanan"ti
      arahattaṃ pana patvā pahīnakilesapaccavekkhaṇavasena uppannasomanasso udānaṃ
udānento:-
     [89] "uttiṇṇā paṅkapalipā          pātālā parivajjitā
           mutto oghā ca ganthā ca      sabbe mānā visaṃhatā"ti
gāthaṃ abhāsi.
      Tattha uttiṇṇāti uttaritā atikkantā. Paṅkapalipāti paṅkā ca palipā
ca. Paṅko vuccati pakatikaddamo. "palipo"ti gambhīraputhulo mahākaddamo. Idha pana
paṅko viyāti paṅko, kāmarāgo asucibhāvāpādanena cittassa makkhanato. Palipo
viyāti palipo, puttadārādivisayo bahalo chandarāgo vuttanayena sammakkhanato
duruttaraṇato ca. Te mayā anāgāmimaggena sabbaso atikkantāti āha "uttiṇṇā
@Footnote: 1 cha.Ma. dvipadindassa

---------------------------------------------------------------------------------------------
page293.
Paṅkapalipā"ti. Pātālāti pātāyālanti pātālā, mahāsamudde ninnatarapadesā.
Keci pana nāgabhavanaṃ "pātālan"ti vadanti. Idha pana agāhaduravaggāhaduruttaraṇaṭṭhena 1-
pātālā viyāti pātālā, diṭṭhiyo. Te ca mayā paṭhamamaggādhigameneva sabbathā
vijjitā samucchinnāti āha "pātālā parivajjitā"ti. Mutto oghā ca ganthā
cāti kāmoghādioghato abhijjhākāyaganthādiganthato ca tena tena maggena mutto
parimutto, puna anabhikiraṇaaganthanavasena atikkantoti attho. Sabbe mānā visaṃhatāti
navavidhāpi mānā aggamaggādhigamena visesato saṅghātaṃ vināsaṃ āpāditā
samucchinnā. "mānavidhā hatā"ti keci paṭhanti, mānakoṭṭhāsāti attho. "mānavisā"ti
apare, tesaṃ pana mānavisassa dukkhassa phalato mānavisāti attho daṭṭhabbo.
                 (paṭhama) devasabhattheragāthāvaṇṇanā niṭṭhitā.
                         --------------
                  227. 10. Sāmidattattheragāthāvaṇṇanā
      pañcakkhandhā pariññātāti āyasmato sāmidattattherassa gāthā. Kā
uppatti?
      ayampi purimabuddhesu katādhikāro atthadassissa bhagavato kāle kulagehe
nibbattitvā viññutaṃ patto satthari parinibbute tassa thūpe pupphehi
chattātichattaṃ katvā pūjaṃ akāsi. So tena puññakammena devaloke nibbattitvā
aparāparaṃ puññāni katvā devamanussesu saṃsaranto imasmiṃ buddhuppāde rājagahe
aññatarassa brāhmaṇassa putto hutvā nibbatti, sāmidattotissa nāmaṃ ahosi. So
anukkamena viññutaṃ patto buddhānubhāvaṃ sutvā upāsakehi saddhiṃ vihāraṃ gato
satthāraṃ dhammaṃ
@Footnote: 1 Sī. agādhaduruttaraṇaṭṭhena

---------------------------------------------------------------------------------------------
page294.
Desentaṃ disvā pasannamānaso ekamantaṃ nisīdi. Satthā tassa ajjhāsayaṃ oloketvā
tathā dhammaṃ desesi, yathā saddhaṃ paṭilabhi saṃsāre ca saṃvegaṃ. So paṭiladdhasaddho
saṃvegajāto pabbajitvā ñāṇassa aparipakkattā katipayakālaṃ alasabahulī vihāsi.
Puna satthārā dhammadesanāya samuttejito vipassanāya kammaṭṭhānaṃ gahetvā tattha
yuttappayutto viharanto na cirasseva 1- arahattaṃ pāpuṇi. Tena vuttaṃ apadāne  2- :-
          "parinibbute bhagavati           atthadassīnaruttame
           chattātichattaṃ kāretvā       thūpamhi abhiropayiṃ.
           Kālena kālamāgantvā       namassiṃ lokanāyakaṃ
           pupphacchadanaṃ katvāna          chattamhi abhiropayiṃ.
           Sattarase kappasate          devarajjamakārayiṃ
           manussattaṃ na gacchāmi         thūpapūjāyidaṃ phalaṃ.
           Kilesā jhāpitā mayhaṃ        bhavā sabbe samūhatā
           nāgova bandhanaṃ chetvā       viharāmi anāsavo.
           Svāgataṃ vata me āsi        buddhaseṭṭhassa santike
           tisso vijjā anuppattā      kataṃ buddhassa sāsanan"ti.
      So aparabhāge bhikkhūhi "kiṃ tayā āvuso uttarimanussadhammo adhigato"ti
puṭṭho sāsanassa niyyānikabhāvaṃ attano ca dhammānudhammappaṭipattiṃ tesaṃ pavedento
aññābyākaraṇavasena:-
     [90] "pañcakkhandhā pariññātā       tiṭṭhanti chinnamūlakā
           vikkhīṇo jātisaṃsāro         natthi dāni punabbhavo"ti
gāthaṃ abhāsi.
@Footnote: 1 cha.Ma. na cireneva  2 khu.apa. 32/1/233 adhichattiyattherāpadāna

---------------------------------------------------------------------------------------------
page295.
      Tattha pañcakkhandhā pariññātāti mayā ime pañcupādānakkhandhā "idaṃ
dukkhaṃ, ettakaṃ dukkhaṃ, na tato bhiyyo"ti tīhi pariññāhi paricchinditvā ñātā
viditā paṭividdhā. 1- Tiṭṭhanti chinnamūlakāti tathā pariññātattāyeva mūlabhūtassa
samudayassa sabbaso pahīnattā te idāni yāva carimakacittanirodhā tiṭṭhanti chinnamūlakā,
carimakacittanirodhena pana appaṭisandhikāva nirujjhanti. Tenāha "vikkhīṇo jātisaṃsāro,
natthi dāni punabbhavo"ti. Tassattho heṭṭhā vuttoyeva.
                   Sāmidattattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇāya
                       navamavaggavaṇṇanā niṭṭhitā.
                          ------------
@Footnote: 1 Ma. paṭiladdhā

---------------------------------------------------------------------------------------------
page296.
                           10. Dasamavagga
                   228. 1. Paripuṇṇakattheragāthāvaṇṇanā
      na tathā mataṃ satarasanti āyasmato paripuṇṇakattherassa gāthā. Kā
uppatti?
      ayampi purimabuddhesu katādhikāro dhammadassissa bhagavato kāle kulagehe
nibbattitvā viññutaṃ patto satthari parinibbute satthu cetiye pupphādīhi uḷāraṃ
pūjaṃ akāsi. So tena puññakammena devesu nibbattitvā aparāparaṃ puññāni
katvā sugatīsuyeva saṃsaranto imasmiṃ buddhuppāde kapilavatthusmiṃ sakyarājakule
nibbattitvā viññutaṃ patto paripuṇṇavibhavatāya paripuṇṇakoti paññāyittha. So
vibhavasampannatāya sabbakālaṃ satarasaṃ nāma āhāraṃ paribhuñjanto satthu missakāhāra-
paribhogaṃ sutvā "tāva sukhumālopi bhagavā nibbānasukhaṃ apekkhitvā yathā tathā
yāpeti, kasmā mayaṃ āhāragiddhā hutvā āhārasuddhikā bhavissāma, nibbānasukhameva
pana amhehi pariyesitabban"ti saṃsāre jātasaṃvego gharāvāsaṃ pahāya satthu santike
pabbajitvā bhagavatā kāyagatāsatikammaṭṭhāne niyojito tattha patiṭṭhāya paṭiladdhajhānaṃ
pādakaṃ katvā vipassanāya kammaṃ karonto vipassanaṃ vaḍḍhetvā arahattaṃ pāpuṇi.
Tena vuttaṃ apadāne 1- :-
          "nibbute lokanāthamhi         dhammadassīnarāsabhe
           āropesiṃ dhajatthambhaṃ         buddhaseṭṭhassa cetiye.
           Nisseṇiṃ māpayitvāna         thūpaseṭṭhaṃ samāruhiṃ
           jātipupphaṃ gahetvāna         thūpamhi abhiropayiṃ.
@Footnote: 1 khu.apa. 32/5/233 thambhāropakattherāpadāna

---------------------------------------------------------------------------------------------
page297.
           Aho buddho aho dhammo      aho no satthu sampadā
           duggatiṃ nābhijānāmi          thūpapūjāyidaṃ phalaṃ.
           Catunnavutito kappe          thūpasīkhasanāmakā
           soḷasāsiṃsu rājāno         cakkavattī mahabbalā.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā dhammagāravabahumānena 1- pītivegavissaṭṭhaṃ udānaṃ
udānento:-
    [91] 2- "na tathā mataṃ satarasaṃ        sudhannaṃ yaṃ mayajja paribhuttaṃ
             aparimitadassinā gotamena    buddhena sudesito dhammo"ti
gāthaṃ abhāsi. 2-
      Tattha na tathā mataṃ satarasaṃ, sudhannaṃ yaṃ mayajja paribhuttanti tathāti tena
pakārena. Matanti 3- abhimataṃ. Satarasanti satarasabhojanaṃ, 4- "satarasabhojanaṃ nāma sata-
pākasappiādīhi abhisaṅkhataṃ bhojanan"ti vadanti. Athavā anekattho satasaddo "sataso
sahassaso"tiādīsu viya. Tasmā yaṃ bhojanaṃ anekasūpaṃ anekabyañjanaṃ, taṃ anekarasatāya
"satarasan"ti vuccati, nānārasabhojananti attho. Sudhāeva annaṃ sudhābhojanaṃ devānaṃ
āhāro. Yaṃ mayajja paribhuttanti yaṃ mayā ajja anubhuttaṃ. "yaṃ mayā paribhuttan"ti
ca idaṃ "satarasaṃ sudhannan"ti etthāpi yojetabbaṃ. Idaṃ vuttaṃ hoti:- yaṃ mayā
ajja etarahi nirodhasamāpattisamāpajjanavasena phalasamāpattisamāpajjanavasena ca accantameva
santaṃ paṇītaṃ nibbānasukhaṃ paribhuñjiyamānaṃ, taṃ yathā mataṃ abhimataṃ sambhāvitaṃ,
tathā rājakāle mayā paribhuttaṃ satarasabhojanaṃ devattabhāve paribhuttaṃ sudhannaṃ ca 5-
na mataṃ nābhimataṃ. Kasmā? idaṃ hi ariyehi sevitaṃ 6- nirāmisaṃ kilesānaṃ avatthubhūtaṃ,
@Footnote: 1 cha.Ma. dhamme gāravabahumānena   2-2 cha.Ma. "na tathā mataṃ satarasan"ti gāthaṃ abhāsi
@3 Sī. amatanti  4 Sī. ayaṃ pāṭho na dissati   5 Ma. sudhannaṃva  6 cha.Ma. ariyanisevitaṃ

---------------------------------------------------------------------------------------------
page298.
Taṃ pana puthujjanasevitaṃ sāmisaṃ kilesānaṃ vatthubhūtaṃ, taṃ imassa saṅkhampi kalampi
kalabhāgampi na upetīti. Idāni "yaṃ mayajja paribhuttan"ti vuttadhammaṃ desento
aparimitadassinā gotamena, buddhena sudesito dhammo"ti āha. Tassattho:- aparimitaṃ
aparicchinnaṃ uppādavayābhāvato santaṃ asaṅkhatadhātuṃ sayambhūñāṇena passī, aparimitassa
anantāparimeyyassa ñeyyassa dassāvīti tena aparimitadassinā gotamagottena sammā-
sambuddhena "khayaṃ virāgaṃ amataṃ paṇītan"ti ca 1- "madanimmadano pipāsavinayo" 2-
"sabbasaṅkhārasamatho"ti 3- ca ādinā suṭṭhu desito dhammo, nibbānaṃ mayā ajja
paribhuttanti yojanā.
                   Paripuṇṇakattheragāthāvaṇṇanā niṭṭhitā.
                          ------------
                    229. 2. Vijayattheragāthāvaṇṇanā
      yassāsavā parikkhīṇāti āyasmato vijayattherassa gāthā. Kā uppatti?
      ayampi purimabuddhesu katādhikāro piyadassissa bhagavato kāle vibhavasampanne
kule nibbattitvā viññutaṃ patto satthari parinibbute tassa thūpassa ratanakhacitaṃ
vedikaṃ kāretvā tattha uḷāraṃ vedikāmahaṃ kāresi. So tena puññakammena anekasate
attabhāve maṇiobhāsena vicari. Evaṃ devamanussesu saṃsaranto imasmiṃ buddhuppāde
sāvatthiyaṃ brāhmaṇakule nibbatti, vijayotissa nāmaṃ ahosi. So vayappatto
brāhmaṇavijjāsu nipphattiṃ gato tāpasapabbajjaṃ pabbajitvā araññāyatane jhānalābhī
hutvā viharanto buddhuppādaṃ sutvā uppannappasādo satthu santikaṃ
upasaṅkamitvā satthāraṃ vanditvā ekamantaṃ nisīdi. Tassa satthā dhammaṃ desesi.
@Footnote: 1 khu.khuddaka. 25/4/5 ratanasutta, khu.sutta. 25/227/377 ratanasutta
@2 aṅ.catukka. 21/34/39 aggappasādasutta, khu.iti. 25/90/308 aggappasādasutta
@3 aṅ.pañcaka. 22/140/183 rājavagga: sotasutta (syā), aṅ. dasaka. 24/6/7 samādhisutta

---------------------------------------------------------------------------------------------
page299.
So dhammaṃ sutvā pabbajitvā vipassanaṃ paṭṭhapetvā na cirasseva arahattaṃ pāpuṇi.
Tena vuttaṃ apadāne  1- :-
          "nibbute lokanāthamhi         piyadassīnaruttame
           pasannacitto sumano          muttāvedimakāsahaṃ.
           Maṇīhi parivāretvā          akāsiṃ vedimuttamaṃ
           vedikāya mahaṃ katvā         tattha kālaṅkato ahaṃ.
           Yaṃ yaṃ yonupapajjāmi          devattaṃ atha mānusaṃ
           maṇī dhārenti ākāse       puññakammassidaṃ phalaṃ.
           Soḷasito kappasate          maṇippabhāsanāmakā
           chattiṃsāsiṃsu rājāno         cakkavattī mahabbalā.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā aññaṃ byākaronto:-
     [92] 2- "yassāsavā parikkhīṇā      āhāre ca anissito
              suññato animitto ca      vimokkho yassa gocaro.
              Ākāseva sakuntānaṃ      padaṃ tassa duranvayan"ti
gāthaṃ abhāsi. 2-
      Tattha yassāsavā parikkhīṇāti yassa uttamapuggalassa kāmāsavādayo cattāro
āsavā sabbaso khīṇā ariyamaggena khepitā. Āhāre ca anissitoti yo ca
āhāre taṇhādiṭṭhinissayehi anissito agadhito 3- anajjhāpanno, nidassanamattaṃ,
āhārasīsenettha cattāropi paccayā gahitāti daṭṭhabbaṃ. Paccayapariyāyo vā idha
āhārasaddo veditabbo. Suññato animitto cāti ettha appaṇihitavimokkhopi
@Footnote: 1 khu.apa. 32/10/234 vedikārakattherāpadāna  2-2 cha.Ma. "yassāsavā parikkhīṇā"ti
@  gāthaṃ abhāsi  3 Sī. agathito

---------------------------------------------------------------------------------------------
page300.
Gahitoyeva, tīṇipi cetāni nibbānasseva nāmāni. Nibbānañhi rāgādīnaṃ abhāvena
suññaṃ, tehi suññā vimutti cāti 1- suññatavimokkho, tathā rāgādinimittābhāvena
saṅkhāranimittābhāvena ca animittaṃ, tehi animittā vimutti cāti 1-
animittavimokkho, rāgādipaṇidhīnaṃ abhāvena appaṇihitaṃ, tehi appaṇihitā vimutti
cāti 1- appaṇihitavimokkhoti vuccati. Phalasamāpattivasena taṃ ārammaṇaṃ katvā
viharantassa ayampi tividho vimokkho yassa gocaro. Ākāseva sakuntānaṃ, padaṃ tassa
duranvayanti 2- yathā ākāse gacchantānaṃ sakuṇānaṃ "imasmiṃ ṭhāne pādehi akkamitvā
gatā, idaṃ ṭhānaṃ udarena 3- paharitvā gatā, idaṃ sīsena, idaṃ pakkhehī"ti na sakkā
ñātuṃ, 4- evameva evarūpassa bhikkhuno "nirayapadādīsu iminā nāma padena gato"ti ñāpetuṃ
ca na sakkāti.
                     Vijayattheragāthāvaṇṇanā niṭṭhitā.
                          -------------
                    230. 3. Erakattheragāthāvaṇṇanā
      dukkhā kāmā erakāti āyasmato erakattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
siddhatthassa bhagavato kāle kulagehe nibbattitvā viññutaṃ patto ekadivasaṃ satthāraṃ
disvā pasannamānaso satthu kiñci dātabbayuttakaṃ alabhanto "handāhaṃ kāyasāraṃ
puññaṃ karissāmī"ti satthu gamanamaggaṃ sodhetvā samaṃ akāsi. Satthā tena tathāgataṃ
maggaṃ paṭipajji. So tattha bhagavantaṃ disvā pasannamānaso vanditvā añjaliṃ paggayha
pasannacitto yāva dassanūpacārasamatikkamā buddhārammaṇaṃ pītiṃ avijahanto aṭṭhāsi.
So tena puññakammena devaloke nibbatto aparāparaṃ puññāni katvā sugatīsuyeva
@Footnote: 1 cha.Ma. tehi vimuttañcāti  2 cha.Ma. durannayanti  3 cha.Ma. urena  4 Sī. paññāpetuṃ

Page 301-400.

page301.
Saṃsaranto imasmiṃ buddhuppāde sāvatthiyaṃ sambhāvanīyassa kuṭumbikassa putto
hutvā nibbatti, erakotissa nāmaṃ ahosi abhirūpo dassanīyo pāsādiko
itikattabbatāsu 1- paramena veyyattiyena samannāgato. Tassa mātāpitaro kulena
rūpena 2- ācārena vayena kosallena ca anucchavikaṃ dārikaṃ ānetvā vivāhakammaṃ akaṃsu.
So tāya saddhiṃ saṃvāsena gehe vasanto pacchimabhavikattā kenacideva saṃvegavatthunā saṃsāre
saṃviggamānaso satthu santikaṃ gantvā dhammaṃ sutvā paṭiladdhasaddho pabbaji, tassa
satthā kammaṭṭhānaṃ adāsi. So kammaṭṭhānaṃ gahetvā katipayadivasātikkamena
ukkaṇṭhābhibhūto vihāsi. Atha satthā tassa cittappavattiṃ ñatvā ovādavasena "dukkhā
kāmā erakā"ti gāthaṃ abhāsi. So taṃ sutvā "ayuttaṃ mayā kataṃ, 3- yohaṃ evarūpassa
satthu santike kammaṭṭhānaṃ gahetvā taṃ vissajjento 4- micchāvitakkabahulo
vihāsin"ti saṃvegajāto vipassanāya yuttappayutto na cirasseva arahattaṃ pāpuṇi. Tena
vuttaṃ apadāne 5- :-
          "uttaritvāna nadikaṃ          vanaṃ gacchati cakkhumā
           tamaddasāsiṃ sambuddhaṃ         siddhatthaṃ varalakkhaṇaṃ.
           Kudālapiṭakamādāya          samaṃ katvāna taṃ pathaṃ
           satthāraṃ abhivādetvā       sakaṃ cittaṃ pasādayiṃ.
           Catunnavutito kappe         yaṃ kammamakariṃ tadā
           duggatiṃ nābhijānāmi         maggadānassidaṃ phalaṃ.
           Sattapaññāsakappamhi         eko āsiṃ janādhipo
           nāmena suppabuddhoti        nāyako so narissaro.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahā pana hutvā aññaṃ byākaronto:-
@Footnote: 1 Sī. kattabbākattabbesu    2 Ma. kulānurūpena   3 Ma. kataṃ moghā
@4 Sī. vissajjitvā         5 khu.apa. 32/32/237 maggadāyakattherāpadāna

---------------------------------------------------------------------------------------------
page302.
          [93] "dukkhā kāmā eraka
                na sukhā kāmā eraka
                yo kāme kāmayati
                dukkhaṃ so kāmayati eraka
                yo kāme na kāmayati 1-
                dukkhaṃ so na kāmayati erakā"ti
tameva bhagavatā vuttagāthaṃ paccudāhāsi.
      Tattha dukkhā kāmāti ime vatthukāmakilesakāmā dukkhavatthutāya vipariṇāma-
dukkhasaṃsāradukkhasabhāvato ca dukkhā dukkhamādukkhanibbattikā 2-. Vuttaṃ hetaṃ:-
"appassādā kāmā bahudukkhā bahupāyāsā, ādīnavo ettha bhiyyo"tiādi. 3-
Erakāti paṭhamaṃ tāva bhagavā taṃ ālapati, pacchā pana thero attānaṃ nāmena kathesi.
Na sukhā kāmāti kāmā nāmete jānantassa sukhā na honti, ajānantassa
pana sukhato upaṭṭhahanti. Yathāha "yo sukhaṃ dukkhato adda, 4- dukkhamaddakkhi sallato"ti-
ādi. 5- Yo kāme kāmayati, dukakhaṃ so kāmayatīti yo satto kilesakāmena 6- vatthu-
kāme kāmayati, tassa taṃ kāmanaṃ sampati sapariḷāhatāya, āyatiṃ apāyadukkhahetutāya
ca vaṭṭadukkhahetutāya ca dukkhaṃ. Vatthukāmā pana dukkhassa vatthubhūtā. Iti so
dukkhasabhāvaṃ dukkhanimittaṃ dukkhavatthuñca kāmayatīti vutto. Itaraṃ paṭipakkhavasena
tamevatthaṃ 7- ñāpetuṃ vuttaṃ, tasmā tassattho vuttavipariyāyena veditabbo.
                    Erakattheragāthāvaṇṇanā niṭṭhitā.
@Footnote: 1 Sī. kāmayati eraka   2 Sī. dukkhā dukkhā kāmā  3 vinaYu.mahāvi. 2/417/306
@pācittiyakaṇḍa: ariṭṭhasikkhāpada, Ma.mū. 12/234/196 alagaddūpamasutta  4 Sī. dakkhi
@5 saṃ.saḷā. 18/368/257 paṭhamakasagāthavagga: daṭṭhabbasutta (syā),
@khu.iti. 25/53/275 dutiyavedanāsutta, khu.thera. 26/986/395 sārīputtattheragāthā
@6 Sī. kilesakāme     7 Sī. itarapaṭipakkhavasena ceva vatthuṃ

---------------------------------------------------------------------------------------------
page303.
                   231. 4. Mettajittheragāthāvaṇṇanā
      namo hi tassa bhagavatoti āyasmato mettajittherassa gāthā. Kā
uppatti?
      so kira anomadassissa bhagavato kāle kulagehe nibbattitvā viññutaṃ patto
sāsane abhippasanno hutvā bodhirukkhassa iṭṭhakāhi veditaṃ cinitvā sudhāparikammaṃ
kāresi. Satthā tassa anumodanaṃ akāsi. So tena puññakammena devaloke
nibbattitvā aparāparaṃ puññāni katvā devamanussesu saṃsaranto imasmiṃ
buddhuppāde magadharaṭṭhe aññatarassa brāhmaṇassa putto hutvā nibbatti,
mettajītissa nāmaṃ ahosi. So vayappatto kāmesu ādīnavaṃ disvā tāpasapabbajjaṃ
pabbajitvā araññe viharanto buddhuppādaṃ sutvā pubbahetunā codiyamāno satthu
santikaṃ gantvā pavattinivattiyo 1- ārabbha pañhaṃ pucchitvā satthārā pañhe
vissajjite paṭiladdhasaddho pabbajitvā vipassanaṃ paṭṭhapetvā arahattaṃ pāpuṇi. Tena
vuttaṃ apadāne 2- :-
          "anomadassīmunino             bodhivedimakāsahaṃ
           sudhāya piṇḍaṃ datvāna          pāṇikammaṃ akāsahaṃ.
           Disvā taṃ sukataṃ kammaṃ          anomadassī naruttamo
           bhikkhusaṃghe ṭhito satthā         imā gāthā 3- abhāsatha.
           Iminā sudhakammena            cetanāpaṇidhīhi ca
           sampattiṃ anubhotvāna          dukkhassantaṃ karissati.
           Pasannamukhavaṇṇomhi            ekaggo susamāhito
           dhāremi antimaṃ dehaṃ          sammāsambuddhasāsane.
           Ito kappasate āsiṃ          paripuṇṇe anūnake 4-
@Footnote: 1 Sī. pavattiyo     2 khu.apa. 32/26/236 anulomadāyakattherāpadāna
@3 pāli. imaṃ gāthaṃ    4 pāli. paripuṇṇo anūnako

---------------------------------------------------------------------------------------------
page304.
           Rājā sabbaghano nāmaṃ         cakkavattī mahabbalo.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā satthāraṃ thomento:-
     [94] "namo hi tassa bhagavato         sakyaputtassa sirīmato
           tenāyaṃ aggappattena         aggadhammo 1- sudesito"ti
gāthaṃ abhāsi.
      Tattha namoti namakāro. Hīti nipātamattaṃ. Tassāti yo so bhagavā
samatiṃsapāramiyo pūretvā sabbakilese bhañjitvā anuttaraṃ sammāsambodhiṃ abhisambuddho,
sakyarājassa puttoti sakyaputto. Anaññasādhāraṇāya puññasampattiyā ca sambhāvito
uttamāya rūpakāyasiriyā dhammakāyasiriyā ca samannāgatattā sirīmā, tassa
bhagavato sakyaputtassa sirīmato namo atthu, taṃ namāmīti attho. Tenāti tena
bhagavatā. Ayanti tassa dhammassa attano paccakkhatāya vadati. Aggappattenāti
aggaṃ sabbaññutaṃ, sabbehi vā guṇehi aggabhāvaṃ seṭṭhabhāvaṃ pattena. Aggadhammoti
aggo uttamo navavidhalokuttaro dhammo suṭṭhu aviparītaṃ desito paveditoti.
                    Mettajittheragāthāvaṇṇanā niṭṭhitā.
                         --------------
                   232. 5. Cakkhupālattheragāthāvaṇṇanā
      andhohaṃ hatanettosmīti āyasmato cakkhupālattherassa gāthā. Kā uppatti?
      sopi purimabuddhesu katādhikāro tattha tattha bhave puññāni karonto siddhatthassa
@Footnote: 1 Sī. aggo dhammo

---------------------------------------------------------------------------------------------
page305.
Bhagavato kāle kulagehe nibbattitvā viññutaṃ patto bhagavati parinibbute thūpamahe
kayiramāne pupphaṃ 1- gahetvā thūpaṃ pūjesi. So tena puññakammena devaloke
nibbattitvā aparāparaṃ puññāni katvā devamanussesu saṃsaranto imasmiṃ
buddhuppāde sāvatthiyaṃ mahāsuvaṇṇassa nāma kuṭumbikassa putto hutvā nibbatti,
tassa pāloti nāmamakaṃsu. Mātā tassa ādhāvitvā paridhāvitvā vicaraṇakāle aññaṃ puttaṃ
labhi. Tassa mātāpitaro cūḷapāloti nāmaṃ katvā itaraṃ mahāpāloti vohariṃsu. Atha te
vayappatte gharabandhanena bandhiṃsu. Tasmiṃ samaye satthā sāvatthiyaṃ viharati jetavane.
Tattha mahāpālo jetavanaṃ gacchantehi upāsakehi saddhiṃ vihāraṃ gantvā satthu
santike dhammaṃ sutvā paṭiladdhasaddho kuṭumbabhāraṃ kaniṭṭhabhātikasseva bhāraṃ katvā
sayaṃ pabbajitvā laddhūpasampado ācariyupajjhāyānaṃ santike pañcavassāni vasitvā
vuṭṭhavasso pavāretvā satthu santike kammaṭṭhānaṃ gahetvā saṭṭhimatte sahāyabhikkhū
labhitvā tehi saddhiṃ bhāvanānukūlaṃ vasanaṭṭhānaṃ pariyesanto aññataraṃ paccantagāmaṃ
nissāya gāmavāsikehi upāsakehi kāretvā dinnāya araññāyatane paṇṇasālāya
vasanto samaṇadhammaṃ karoti. Tassa akkhirogo uppanno. Vejjo bhesajjaṃ sampādetvā
adāsi. So vejjena vuttavidhānaṃ na paṭipajji. Tenassa rogo vaḍḍhi. So "akkhiroga-
vūpasamanato kilesarogavūpasamanameva mayhaṃ varan"ti akkhirogaṃ ajjhupekkhitvā
vipassanāyayeva yuttappayutto ahosi. Tassa bhāvanaṃ ussukkāpentassa apubbaṃ
acarimaṃ akkhīni ceva kilesā  ca bhijjiṃsu. So sukkhavipassako arahā ahosi. Tena
vuttaṃ apadāne 2- :-
          "nibbute lokamahite 3-       āhutīnaṃ paṭiggahe
           siddhatthamhi bhagavati           mahāthūpamaho ahu.
           Mahe pavattamānamhi          siddhatthassa mahesino
@Footnote: 1 cha.Ma. umāpupphaṃ   2 khu.apa. 32/21/235 ummāpupphiyattherāpadāna
@3 Sī. lokanāthamhi

---------------------------------------------------------------------------------------------
page306.
           Umāpupphaṃ gahetvāna         thūpapamhi abhiropayiṃ.
           Catunnavutito kappe          yaṃ pupphamabhiropayiṃ
           duggatiṃ nābhijānāmi          thūpapūjāyidaṃ phalaṃ.
           Ito ca navame kappe        somadevasanāmakā
           pañcāsītisu rājāno 1-      cakkavattī mahabbalā.
           Kilesā jhāpitā mayhaṃ .pe.   kataṃ buddhassa sāsanan"ti.
      Atha there akkhirogena vihāre ohīne gāmaṃ piṇḍāya gate bhikkhū disvā
upāsakā "kasmā thero nāgato"ti pucchitvā tamatthaṃ sutvā sokābhibhūtā piṇḍapātaṃ
upanetvā "bhante kiñci mā cintayittha, idāni mayameva piṇḍapātaṃ ānetvā
upaṭṭhahissāmā"ti tathā karonti. Bhikkhū therassa ovāde ṭhatvā na cirasseva
arahattaṃ patvā vuṭṭhavassā pavāretvā "satthāraṃ vandituṃ sāvatthiṃ gamissāma bhante"ti
āhaṃsu. Thero "ahaṃ dubbalo acakkhuko, maggo ca saupaddavo, mayā saddhiṃ gacchantānaṃ
tumhākaṃ parissayo bhavissati, tumhe paṭhamaṃ gacchatha, gantvā satthāraṃ mahāthere
ca mama vandanāya vandatha, cūḷapālassa mama pavattiṃ kathetvā 2- kañci purisaṃ
peseyyāthā"ti āha. Te punapi yācitvā gamanaṃ alabhantā "sādhū"ti paṭisuṇitvā
senāsanaṃ saṃsāmetvā upāsake āpucchitvā anukkamena jetavanaṃ gantvā satthāraṃ
mahāthere ca tassa vandanāya vanditvā dutiyadivase sāvatthiyaṃ piṇḍāya carantā 3-
cūḷapālassa taṃ pavattiṃ vatvā tena "ayaṃ bhante mayhaṃ bhāgineyyo pālito nāma,
imaṃ pesissāmī"ti 4- vutte "maggo  saparissayo, na sakkā ekena gahaṭṭhena gantuṃ,
tasmā pabbājetabbo"ti taṃ pabbājetvā pesesuṃ. So anukkamena therassa santikaṃ
gantvā attānaṃ tassa ārocetvā taṃ gahetvā āgacchanto antarāmagge
aññatarassa gāmassa sāmantā araññaṭṭhāne ekissā kaṭṭhahāriyā gāyantiyā saddaṃ
@Footnote: 1 Sī. pañcāsiṃsu rājāno    2 Sī. pavattiṃ vatvā akkhamaṃ kathetvā
@3 cha.Ma. caritvā          4 Ma. pesissāmi nanti

---------------------------------------------------------------------------------------------
page307.
Sutvā paṭibaddhacitto hutvā yaṭṭhikoṭiṃ vissajjetvā "tiṭṭhatha bhante muhuttaṃ
yāvāhaṃ āgacchāmī"ti vatvā tassā santikaṃ gantvā tattha sīlavipattiṃ pāpuṇi.
Thero "idānimeva itthiyā gītasaddo suto, sāmaṇero ca cirāyati, nūna 1- sīlavipattiṃ
patto bhavissatī"ti cintesi. Sopi āgantvā "gacchāma bhante"ti āha. Thero
"kiṃ pāpo jātosī"ti pucchi. Sāmaṇero tuṇhī hutvā puna pucchitopi na kathesi,
thero "tādisena pāpena mayhaṃ yaṭṭhigahaṇakiccaṃ natthi, gaccha tvan"ti vatvā puna
tena "bahuparissayo maggo, tumhe ca andhā, kathaṃ gamissathā"ti vutte "bāla
idheva me nipajjitvā maraṇantassāpi aparāparaṃ parivattentassāpi 2- tādisena gamanaṃ
nāma natthī"ti imamatthaṃ dassento:-
     [95] "andhohaṃ hatanettosmi     kantāraddhānapakkhando 3-
           sayamānopi gacchissaṃ       na sahāyena pāpenā"ti
gāthaṃ abhāsittha.
      Tattha andhoti cakkhuvikalo. Hatanettoti vinaṭṭhacakkhuko, tena "payogavipatti-
vasenāhaṃ upahatanettatāya andho, na jaccandhabhāvenā"ti yathāvuttaṃ andhabhāvaṃ viseseti.
Athavā "andho"ti idaṃ "andhe jiṇṇe mātāpitaro posetī"tiādīsu 4- viya maṃsacakkhu-
vekalladīpanaṃ, "sabbepime paribbājakā andhā acakkhukā" 5- "andho ekacakkhu dvi-
cakkhū"tiādīsu 6- viya na paññācakkhuvekalladīpananti dassetuṃ "hatanettosmī"ti 7-
vuttaṃ, tena mukhyameva andhabhāvaṃ dasseti. Kantāraddhānapakkhandoti kantāre vivane 8-
dīghamaggaṃ anupaviṭṭho, na jātikantārādigahanaṃ saṃsāraddhānaṃ paṭipannoti adhippāyo.
Tādisaṃ hi kantāraddhānaṃ ayaṃ thero samatikkamitvā ṭhito, sayamānopīti sayantopi,
@Footnote: 1 Ma. nanu  2 Sī. pavaṭṭentassāpi  3 Sī. kantāraddhānapakkanto  4 Ma.Ma. 13/288/264
@  ghaṭikārasutta  5 khu.udāna. 25/55/189 paṭhamanānātitthiyasutta [thokaṃ visadisaṃ]
@6 aṅ.tika. 20/29/123 andhasutta  7 Ma. andhohaṃ hatanettosmīti
@8 Sī. kantāre viya vane

---------------------------------------------------------------------------------------------
page308.
Pādesu avahantesu urena jaṇṇukāhi ca bhūmiyaṃ sayanto 1- parivattentopi gaccheyyaṃ.
2- Na sahāyena pāpenāti tādisena pāpapuggalena sahāyabhūtena saddhiṃ na gacchissanti
yojanā. Taṃ sutvā itaro saṃvegajāto "bhāriyaṃ vata mayā sāhasikakammaṃ katan"ti
bāhā paggayha kandanto vanasaṇḍaṃ pakkhando ca 3- ahosi. Atha therassa sīlatejena
paṇḍukambalasilāsanaṃ uṇhākāraṃ dassesi. Tena sakko taṃ kāraṇaṃ ñatvā therassa
santikaṃ gantvā sāvatthigāmipurisaṃ viya attānaṃ ñāpetvā yaṭṭhikoṭiṃ gaṇhanto
maggaṃ saṅkhipitvā tadaheva sāyaṇhe sāvatthiyaṃ theraṃ netvā tattha jetavane
cūḷapālitena kāritāya paṇṇasālāya phalake nisīdāpetvā tassa sahāyavaṇṇena therassa
āgatabhāvaṃ jānāpetvā pakkāmi, cūḷapālitopi taṃ yāvajīvaṃ sakkaccaṃ upaṭṭhāsīti.
                   Cakkhupālattheragāthāvaṇṇanā niṭṭhitā.
                           -----------
                   223. 6. Khaṇḍasumanattheragāthāvaṇṇanā
      ekapupphaṃ cajitvānāti āyasmato khaṇḍasumanattherassa gāthā. Kā uppatti?
      so kira padumuttarassa bhagavato kāle kulagehe nibbattitvā viññutaṃ patto
satthari parinibbute tassa thūpassa samantato candanavedikāya parikkhipitvā mahantaṃ
pūjaṃ akāsi. So tena puññakammena devamanussesu uḷāraṃ sampattiṃ anubhavanto
kassapassa bhagavato kāle kuṭumbikakule nibbatto satthari parinibbute kanakathūpaṃ
uddissa raññā pupphapūjāya kayiramānāya pupphāni alabhanto ekaṃ khaṇḍasumanapupphaṃ
disvā mahatā mūlena taṃ kīṇitvā gaṇhanto cetiye pūjaṃ karonto uḷāraṃ pīti-
somanassaṃ uppādesi. So tena puññakammena devaloke nibbattitvā asītivassakoṭiyo
saggasukhaṃ 4- anubhavitvā imasmiṃ buddhuppāde pāvāyaṃ mallarājakule nibbatti.
@Footnote: 1 cha.Ma. saṃsaranto   2 Sī. na gaccheyyaṃ  3 Sī. vanasaṇḍaṃ pakkanto tathā pakkantova
@4 Ma. aggasukhaṃ

---------------------------------------------------------------------------------------------
page309.
Tassa jātakāle gehe khaṇḍasakkharā sumanapupphāni ca uppannāni ahesuṃ. Tenassa
khaṇḍasumanoti nāmamakaṃsu. So viññutaṃ patto bhagavati pāvāyaṃ cundassa ambavane
viharante upasaṅkamitvā dhammaṃ sutvā paṭiladdhasaddho pabbajitvā vipassanāya kammaṃ
karonto na cirasseva chaḷabhiñño ahosi. Tena vuttaṃ apadāne  1- :-
         "padumuttaro nāma jino         lokajeṭṭho narāsabho
           jalitvā aggikhandhova          sambuddho parinibbuto.
           Nibbute ca mahāvīre          thūpo vitthāriko ahu
           dūratova upaṭṭhenti           dhātugehavaruttame.
Pasannacitto sumano       akaṃ 2- candanavedikaṃ
           dissati thūpakhandho ca           thūpānucchaviko tadā.
           Bhave nibbattamānamhi          devatte atha mānuse
           omattaṃ me na passāmi        pubbakammassidaṃ 3- phalaṃ.
           Pañcadasakappasate             ito aṭṭha janā ahuṃ 4-
           sabbe samattanāmā 5- te     cakkavattī mahabbalā.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā attano purimajātiṃ anussaranto tattha attano sumana-
pupphapariccāgassa saggasampattinimittataṃ nibbānūpanissayataṃ ca disvā udānavasena
tamatthaṃ pakāsento:-
     [96] "ekapupphaṃ cajitvāna           asīti vassakoṭiyo
           saggesu paricāretvā         sesakenamhi nibbuto"ti
gāthaṃ abhāsi.
@Footnote: 1 khu.apa. 32/15/235 saparivāriyattherāpadāna  2 Ma. akari   3 Ma. pupphakammassidaṃ
@4 Sī. pañcasate dase kappe, sateto aṭṭha janā bahū   5 Sī. samagganāmā

---------------------------------------------------------------------------------------------
page310.
      Tattha ekapupphanti ekaṃ kusumaṃ, taṃ pana idha sumanapupphaṃ adhippetaṃ.
Cajitvānāti satthu thūpapūjākaraṇavasena pariccajitvā pariccāgahetu. Asīti vassakoṭiyoti
manussagaṇanāya vassānaṃ asīti koṭiyo, accantasaṃyoge cetaṃ upayogavacanaṃ, idañca chasu
kāmasaggesu dutiye aparāparuppattivasena vuttanti veditabbaṃ. Tasmā saggesūti
tāvatiṃsasaṅkhāte saggaloke, punappunaṃ uppajjanavasena hettha bahuvacanaṃ. Paricāretvāti
rūpādīsu ārammaṇesu indriyāni paricāretvā sukhaṃ anubhavitvā, devaccharāhi vā
attānaṃ paricāretvā upaṭṭhāpetvā. Sesakenamhi nibbutoti pupphapūjāya vasena
pavattakusalacetanāsu bhavasampatti 1- dāyakakammato sesena yaṃ tattha vivaṭṭūpanissayabhūtaṃ, taṃ
sandhāya vadati. Bahū hi tattha pubbāparavasena pavattā cetanā. Sesakenāti vā
tasseva kammassa vipākāvasesena 2- aparikkhīṇeyeva tasmiṃ kammavipāke nibbuto amhi,
kilesaparinibbānena parinibbutosmi. Etena yasmiṃ attabhāve ṭhatvā attanā arahattaṃ
sacchikataṃ, sopi carimattabhāvo tassa kammavipākoti dasseti. Yādisaṃ sandhāya
aññatthāpi "tasseva kammassa vipākāvasesenā"ti 3- vuttaṃ.
                   Khaṇḍasumanattheragāthāvaṇṇanā niṭṭhitā.
                          ------------
                    234. 7. Tissattheragāthāvaṇṇanā
      hitvā satapalaṃ kaṃsanti āyasmato tissattherassa gāthā. Kā uppatti?
      ayampi purimabuddhesu katādhikāro vipassissa  bhagavato kāle yānakārakule
nibbattitvā viññutaṃ patto ekadivasaṃ bhagavantaṃ disvā pasannamānaso candanakhaṇḍena
phalakaṃ katvā bhagavato upanāmesi, tañca bhagavā paribhuñji. So tena
@Footnote: 1 Ma. devasampatti...           2 Sī. vipākāvasesena saha
@3 vinaYu. mahāvi. 1/228/160 pārājikakaṇḍa, saṃ.sagā. 15/131/110 dutiyaaputtakasutta

---------------------------------------------------------------------------------------------
page311.
Puññakammena devaloke nibbattitvā aparāparaṃ puññāni katvā devamanussesu
saṃsaranto imasmiṃ buddhuppāde roruvanagare rājakule nibbatti. So vayappatto
pitari kālaṅkate rajje patiṭṭhito bimbisārarañño adiṭṭhasahāyo hutvā tassa
maṇimuttāvatthādīni paṇṇākārāni pesesi. Tassa rājā bimbisāro puññavantataṃ
sutvā paṭipābhataṃ pesento cittapaṭe buddhacaritaṃ suvaṇṇapaṭṭe ca paṭiccasamuppādaṃ
likhāpetvā pesesi. So taṃ disvā purimabuddhesu katādhikāratāya pacchimabhavikatāya
ca cittapaṭe dassentaṃ buddhacaritaṃ suvaṇṇapaṭṭake likhitaṃ paṭiccasamuppādakkamañca
oloketvā pavattinivattiyo sallakkhetvā sāsanakkamaṃ hadaye ṭhapetvā sañjātasaṃvego
"diṭṭho mayā bhagavato veso, sāsanakkamo 1- ca ekapadesena ñāto, bahudukkhā
kāmā bahupāyāsā, kiṃ dāni mayhaṃ gharāvāsenā"ti rajjaṃ pahāya kesamassuṃ
ohāretvā 2- kāsāyāni vatthāni acchādento bhagavantaṃ uddissa pabbajitvā
mattikāpattaṃ gahetvā rājā pukkusāti 3- viya mahājanassa paridevantasseva nagarato
nikkhamitvā anukkamena rājagahaṃ gantvā tattha sappasoṇḍikapabbhāre viharantaṃ
bhagavantaṃ upasaṅkamitvā vanditvā ekamantaṃ nisīdi. Satthā dhammaṃ desesi. So
dhammadesanaṃ sutvā vipassanāya kammaṭṭhānaṃ gahetvā yuttappayutto viharanto vipassanaṃ
ussukkāpetvā arahattaṃ pāpuṇi. Tena vuttaṃ apadāne 4- :-
          "yānakāro pure āsiṃ          dārukamme susikkhito
           candanaṃ phalakaṃ katvā            adāsiṃ lokabandhuno.
           Pabhāsati idaṃ byamhaṃ            suvaṇṇassa sunimmitaṃ
           hatthiyānaṃ assayānaṃ            dibbayānaṃ upaṭṭhitaṃ.
           Pāsādā sivikā ceva          nibbattanti yadicchakaṃ
           akkhubbhaṃ ratanaṃ 5- mayhaṃ         phalakassa idaṃ phalaṃ.
@Footnote: 1 Ma. sāsanukkamo   2 Ma. ohāritvā        3 Ma. pakkusāti
@4 khu.apa. 32/37/237 phalakadāyakattherāpadāna   5 Sī. ākāsaratanaṃ

---------------------------------------------------------------------------------------------
page312.
           Ekanavutito kappe            phalakaṃ yamahaṃ dadiṃ
           duggatiṃ nābhijānāmi            phalakassa idaṃ phalaṃ.
           Sattapaññāsakappamhi            caturo nimmitāvahyā 1-
           sattaratanasampannā             cakkavattī mahabbalā.
           Kilesā jhāpitā mayhaṃ .pe.     kataṃ buddhassa sāsanan"ti.
      Arahattaṃ pana patvā udānavasena attano paṭipattiṃ kathento:-
     [97] "hitvā satapalaṃ kaṃsaṃ             sovaṇṇaṃ satarājikaṃ
           aggahiṃ mattikāpattaṃ            idaṃ dutiyābhisecanan"ti
gāthaṃ abhāsi.
      Tattha hitvāti pariccajitvā. Satapalanti sataṃ palāni yassa, taṃ  satapalaparimāṇaṃ.
Kaṃsanti kaṃsatālaṃ. 2- Sovaṇṇanti suvaṇṇamayaṃ. Satarājikanti bhittivicittatāya 3- ca
anekarājicittatāya 4- ca anekalekhāyuttaṃ. Aggahiṃ mattikāpattanti evarūpe mahārahe
bhājane pubbe bhuñjitvā buddhānaṃ ovādaṃ karonto "idānāhaṃ taṃ chaḍḍetvā
mattikāmayapattaṃ aggahesiṃ, aho sādhu mayā kataṃ, ariyavataṃ anuṭhitan"ti bhājana-
kittanāpadesena rajjapariccāgaṃ pabbajjūpagamanañca anumodanto vadati. Tenāha
"idaṃ dutiyābhisecanan"ti. Paṭhamaṃ rajjābhisecanaṃ upādāya idaṃ pabbajjūpagamanaṃ mama
dutiyaṃ abhisecanaṃ. Tañhi rāgādīhi saṅkiliṭṭhaṃ sāsaṅkaṃ saparisaṅkaṃ kammaṃ 5- anattha-
sañhitaṃ dukkhapaṭibaddhaṃ nihīnaṃ, idaṃ pana taṃvipariyāyato uttamaṃ paṇītanti adhippāyo.
                     Tissattheragāthāvaṇṇanā niṭṭhitā.
@Footnote: 1 Sī. cattāro santanāmakā  2 cha.Ma. thālaṃ, Ma. tālaṃ     3 Sī. vibhattavicittatāya
@4 Sī. rājinī...     5 Ma. kiliṭṭhaṃ sāṭikasadisaṃ taṃ kammaṃ

---------------------------------------------------------------------------------------------
page313.
                    235. 8. Abhayattheragāthāvaṇṇanā
      rūpaṃ disvā sati muṭṭhāti āyasmato abhayattherassa gāthā. Kā uppatti?
      sopi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto sumedhassa bhagavato kāle kulagehe nibbattitvā viññutaṃ patto ekadivasaṃ
sumedhaṃ bhagavantaṃ disvā pasannacitto saḷalapupphehi pūjamakāsi. So tena puññakammena
devesu nibbattitvā aparāparaṃ puññāni katvā sugatīsuyeva saṃsaranto imasmiṃ
buddhuppāde sāvatthiyaṃ brāhmaṇakule nibbattitvā abhayoti laddhanāmo viññutaṃ
patto hetusampattiyā codiyamāno ekadivasaṃ vihāraṃ gato satthu dhammadesanaṃ sutvā
paṭiladdhasaddho pabbajitvā katapubbakicco vipassanāya kammaṃ karonto viharati. Athassa
ekadivasaṃ gāmaṃ piṇḍāya paviṭṭhassa alaṅkatapaṭiyattaṃ mātugāmaṃ disvā ayoniso-
manasikāravasena tassa rūpaṃ ārabbha chandarāgo uppajji, so vihāraṃ pavisitvā "satiṃ
vissajjitvā olokentassa rūpārammaṇe mayhaṃ kileso uppanno, ayuttaṃ mayā
katan"ti attano cittaṃ niggaṇhanto tāvadeva vipassanaṃ vaḍḍhetvā arahattaṃ pāpuṇi.
Tena vuttaṃ apadāne 1- :-
          "sumedho nāma nāmena        sayambhū aparājito
           vivekamanubrūhanto           ajjhogahi mahāvanaṃ.
           Saḷalaṃ pupphitaṃ disvā          ganthitvāna vaṭaṃsakaṃ
           buddhassa abhiropesiṃ          sammukhā lokanāyakaṃ.
           Tiṃsakappasahassamhi            yaṃ pupphamabhiropayiṃ
           duggatiṃ nābhijānāmi          buddhapūjāyidaṃ phalaṃ.
           Ūnavīse kappasate           soḷasāsuṃ sunimmitā
           sattaratanasampannā           cakkavattī mahabbalā.
@Footnote: 1 khu.apa. 32/43/238 vaṭaṃsakiyattherāpadāna

---------------------------------------------------------------------------------------------
page314.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā attano kilesuppattinidassanena "kilese anuvattentassa
vaṭṭadukkhato nattheva sīsukkhipanaṃ. Ahaṃ pana te nānuvattin"ti dassento:-
     [98] "rūpaṃ disvā sati muṭṭhā        piyaṃ nimittaṃ manasikaroto
           sārattacitto vedeti        tañca ajjhosa tiṭṭhati
           tassa vaḍḍhanti āsavā        bhavamūlopagāmino"ti 1-
gāthaṃ abhāsi.
      Tattha rūpanti rajjanīyaṃ rūpāyatanaṃ, taṃ panettha itthirūpaṃ adhippetaṃ. Disvāti
cakkhunā disvā, cakkhudvārānusārena nimittānubyañjanasallakkhaṇavasena 2- taṃ
gahetvā, tassa 3- tathāgahaṇahetūti attho. Sati muṭṭhāti asubhasabhāve kāye
"asubhan"tveva pavattanasati 4- naṭṭhā. Yathā pana rūpaṃ disvā sati naṭṭhā, taṃ dassento
āha "piya nimittaṃ manasikaroto"ti. Yathāupaṭṭhitaṃ ārammaṇaṃ "subhaṃ sukhan"tiādinā
piyanimittaṃ katvā ayonisomanasikārena manasikaroto sati muṭṭhāti yojanā. Tatova 5-
sārattacitto vedetīti suṭṭhu rattacitto hutvā taṃ rūpārammaṇaṃ anubhavati
abhinandati, 6- abhinandanto pana tañca ajjhosa tiṭṭhati ajjhosāya taṃ ārammaṇaṃ gilitvā
pariniṭṭhapetvā vattati ceva, evaṃbhūtassa ca tassa vaḍḍhanti 7- āsavā bhavamūlopa-
gāminoti bhavassa saṃsārassa mūlabhāvaṃ kāraṇabhāvaṃ upagamanasabhāvā kāmāsavādayo
cattāropi āsavā tassa puggalassa uparūpari vaḍḍhantiyeva, na hāyanti. Mayhaṃ
pana paṭisaṅkhāne 8- ṭhatvā vipassanaṃ vaḍḍhetvā saccāni paṭivijjhantassa maggapaṭipāṭiyā
te cattāropi āsavā anavasesato pahīnā parikkhīṇāti adhippāyo.
                     Abhayattheragāthāvaṇṇanā niṭṭhitā.
@Footnote: 1 Sī. bhavamūlābhavagāminoti  2 Sī.,Ma. nimittānubyañjanupalakkhaṇavasena   3 Sī. tassa vā
@4 Sī. pavattanakā sati     5 cha.Ma. tathā bhūtova   6 Sī. ayaṃ pāṭho na dissati
@7 Ma. evaṃbhūtassa vaḍḍhanti  8 Sī.,Ma. paṭisaṅkhāre

---------------------------------------------------------------------------------------------
page315.
                    236. 9. Uttiyattheragāthāvaṇṇanā
      saddaṃ sutvā sati muṭṭhāti āyasmato uttiyattherassa gāthā. Kā
uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto sumedhassa bhagavato kāle kulagehe nibbattitvā viññutaṃ patto ekadivasaṃ
satthāraṃ disvā pasannacitto gonakādiatthataṃ sauttaracchadaṃ buddhārahaṃ pallaṅkaṃ
gandhakuṭiyaṃ paññāpetvā adāsi. So tena puññakammena devamanussesu saṃsaranto
imasmiṃ buddhuppāde kapilavatthusmiṃ sakyarājakule nibbatti, tassa uttiyoti nāmaṃ
ahosi. So vayappatto satthu ñātisamāgame buddhānubhāvaṃ disvā paṭiladdhasaddho
pabbajitvā samaṇadhammaṃ karonto ekadivasaṃ gāmaṃ 1- piṇḍāya paviṭṭho antarāmagge
mātugāmassa 2- gītasaddaṃ sutvā ayonisomanasikāravasena tattha chandarāge uppanne
paṭisaṅkhānabalena taṃ vikkhambhetvā vihāraṃ pavisitvā sañjātasaṃvego divāṭṭhāne
nisīditvā tāvadeva vipassanaṃ vaḍḍhetvā arahattaṃ pāpuṇi. Tena vuttaṃ
apadāne 3- :-
          "sumedhassa bhagavato          lokajeṭṭhassa tādino
           pallaṅko hi mayā dinno     sauttarasapacchado. 4-
           Sattaratanasampanno          pallaṅko āsi so 5- tadā
           mama saṅkappamaññāya         nibbattati sadā mama.
           Tiṃsakappasahassamhi           pallaṅkamadadiṃ tadā
           duggatiṃ nābhijānāmi         pallaṅkassa idaṃ phalaṃ.
@Footnote: 1 Sī. nagaraṃ  2 Sī. aññatarāya itthiyā  3 khu.apa. 32/48/239 pallaṅkadāyakattherāpadāna
@4 Sī. sauttaracchadatthato    5 Sī. yo

---------------------------------------------------------------------------------------------
page316.
           Vīsakappasahassamhi           suvaṇṇābhā tayo janā
           sattaratanasampannā          cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā attano kilesuppattinidassanena "kilese ajigucchantassa
natthi vaṭṭadukkhato sīsukkhipanaṃ, ahaṃ pana te jigucchimevā"ti dassento:-
     [99] "saddaṃ sutvā sati muṭṭhā      piyaṃ nimittaṃ manasikaroto
           sārattacitto vedeti       tañca ajjhosa tiṭṭhati
           tassa vaḍḍhanti āsavā       saṃsāra 1- upagāmino"ti
gāthaṃ abhāsi.
      Tattha saddanti rajjanīyaṃ saddārammaṇaṃ. Saṃsāraupagāminoti
          "khandhānañca paṭipāṭi         dhātuāyatanāna ca
           abbocchinnaṃ vattamānā 2-   saṃsāroti pavuccatī"ti
evaṃ vuttasaṃsāravaṭṭakāraṇaṃ hutvā upagamentīti saṃsāraupagāmino, 3- "saṃsārūpa-
gāmino"ti vā pāṭho. Sesaṃ anantaragāthāya vuttanayameva.
                    Uttiyattheragāthāvaṇṇanā niṭṭhitā.
                          -------------
               237. 10. (dutiya) devasabhattheragāthāvaṇṇanā
      sammappadhānasampannoti āyasmato devasabhattherassa gāthā. Kā uppatti?
@Footnote: 1 Sī. saṃsāraṃ   2 Sī. vattamānaṃ  3 Sī. saṃsāragāmino

---------------------------------------------------------------------------------------------
page317.
      Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto sikhissa bhagavato kāle kulagehe nibbattitvā viññutaṃ patto ekadivasaṃ
sikhiṃ bhagavantaṃ disvā pasannamānaso bandhujīvakapupphehi pūjaṃ akāsi. So tena puñña-
kammena devamanussesu saṃsaranto imasmiṃ buddhuppāde kapilavatthusmiṃ sakyarājakule
nibbatti, tassa devasabhoti nāmaṃ ahosi. So vayappatto cumbaṭakalahavūpasamanatthaṃ
satthari āgate buddhānubhāvaṃ disvā pasannamānaso saraṇesu patiṭṭhito puna
nigordhārāme satthari viharante satthāraṃ upasaṅkamitvā paṭiladdhasaddho pabbajitvā
katapubbakicco vipassanāya kammaṃ karonto na cirasseva arahattaṃ pāpuṇi. Tena
vuttaṃ apadāne 1- :-
          "candaṃva vimalaṃ suddhaṃ         vippasannamanāvilaṃ
           nandirāgaparikkhīṇaṃ 2-       tiṇṇaṃ loke visattikaṃ.
           Nibbāpayantaṃ janataṃ         tiṇṇaṃ tārayataṃ varaṃ
           muniṃ vanamhi jhāyantaṃ        ekaggaṃ susamāhitaṃ.
           Bandhujīvakapupphāni          lagitvā 3- suttakenahaṃ
           buddhassa abhiropayiṃ         sikhino lokabandhuno.
           Ekatiṃse ito kappe      yaṃ kammamakariṃ tadā
           duggatiṃ nābhijānāmi        buddhapūjāyidaṃ phalaṃ.
           Ito sattamake kappe      manujindo mahāyaso
           samantacakkhunāmāsi         cakkavattī mahabbalo.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā attanā adhigataṃ vimuttisukhaṃ nissāya uppannapītisomanasso
@Footnote: 1 khu.apa. 32/1/240 bandhujīvakattherāpadāna  2 cha.Ma. nandībhavaparikkhīṇaṃ  3 cha.Ma. lagetvā

---------------------------------------------------------------------------------------------
page318.
Udānavasena:-
    [100] "sammappadhānasampanno       satipaṭṭhānagocaro
           vimuttikusumasañchanno        parinibbissatyanāsavo"ti 1-
gāthaṃ abhāsi.
      Tattha sammappadhānasampannoti sampannacatubbidhasammappadhāno, tehi kattabba-
kiccaṃ sampādetvā ṭhitoti attho. Satipaṭṭhānagocaroti kāyānupassanādayo
satipaṭṭhānā gocaro pavattiṭṭhānaṃ etassāti satipaṭṭhānagocaro, catūsu satipaṭṭhānesu
patiṭṭhitacittoti attho. Guṇasobhena paramasugandhā vimuttiyeva kusumāni, tehi sabbaso
sammadeva sañchanno vibhūsito alaṅkatoti vimuttikusumasañchanno.
Parinibbissatyanāsavoti evaṃ sammā paṭipajjanto bhikkhu na cirasseva anāsavo hutvā
parinibbissati saupādisesāya anupādisesāya ca nibbānadhātuyāti attho. Idameva ca
therassa aññābyākaraṇaṃ ahosi.
                 (dutiya) devasabhattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanā
                       dasamavaggavaṇṇanā niṭṭhitā.
                           -----------
@Footnote: 1 pāli., Sī. parinibbāyissatyanāsavoti

---------------------------------------------------------------------------------------------
page319.
                         11. Ekādasamavagga
                238. 1. Belaṭṭhakānittheragāthāvaṇṇanā 1-
      hitvā gihittaṃ anavositattotiādikā āyasmato belaṭṭhakānittherassa
gāthā. Kā uppatti?
      ayampi purimabuddhesu katādhikāro ito ekatiṃse kappe vessabhussa bhagavato
kāle brāhmaṇakule nibbattitvā vayappatto brāhmaṇasippesu nipphattiṃ gantvā
gharāvāsaṃ pahāya isipabbajjaṃ pabbajitvā isīhi parivuto vicaranto ekadivasaṃ vessabhuṃ
bhagavantaṃ disvā pītisomanassajāto satthu ñāṇasampattiṃ nissāya pasannamānaso
ñāṇaṃ uddissa pupphehi pūjaṃ akāsi. So tena puññakammena devamanussesu saṃsaranto
imasmiṃ buddhuppāde sāvatthiyaṃ brāhmaṇakule nibbattitvā belaṭṭhakānīti
laddhanāmo viññutaṃ patvā 2- satthu dhammadesanaṃ sutvā paṭiladdhasaddho pabbajitvā
kammaṭṭhānaṃ gahetvā kosalaraṭṭhe araññe viharanto alaso kāyadaḷhibahulo pharusavāco
ahosi, samaṇadhamme cittaṃ na uppādesi. Atha naṃ bhagavā ñāṇaparipākaṃ oloketvā:-
           [101] "hitvā gihittaṃ anavositatto
                  mukhanaṅgalī odariko kusīto
                  mahāvarāhova nivāpapuṭṭho
                  punappunaṃ gabbhamupeti mando"ti
imāya obhāsagāthāya saṃvejesi. So satthāraṃ purato nisinnaṃ viya disvā tañca
gāthaṃ 3- sutvā saṃvegajāto ñāṇassa paripākaṃ gatattā vipassanaṃ paṭṭhapetvā na
cirasseva arahattaṃ pāpuṇi. Tena vuttaṃ apadāne  4- :-
@Footnote: 1 cha.Ma. belaṭṭhānikatthera... evamuparipi   2 cha.Ma. patto    3 Ma. kathaṃ
@4 khu.apa. 32/41/228 campakapupphiyattherāpadāna

---------------------------------------------------------------------------------------------
page320.
          "kaṇikāraṃva jotantaṃ 1-       nisinnaṃ pabbatantare
           obhāsentaṃ disā sabbā     osadhiṃ viya tārakaṃ. 2-
           Tayo māṇavakā āsuṃ        sake sippe susikkhitā
           khāribhāraṃ gahetvāna        anventi mama pacchato.
           Puṭake satta pupphāni        nikkhittāni tapassinā
           gahetvā tāni ñāṇamhi      vessabhussābhiropayiṃ.
           Ekatiṃse ito kappe       yaṃ pupphamabhiropayiṃ
           duggatiṃ nābhijānāmi         ñāṇapūjāyidaṃ phalaṃ.
           Ekūnatiṃsakappamhi           vipulābhasanāmako
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā satthu ovādaṃ paṭipūjento byatirekamukhena ca 3- aññaṃ
byākaronto tameva gāthaṃ paccudāhāsi.
      Tattha hitvā gihittanti gahaṭṭhabhāvaṃ pariccajitvā, pabbajitvāti attho.
Anavositattoti anurūpaṃ avositatto, yadatthaṃ sāsane pabbajantassa anurūpa-
pariññādīnaṃ atīritattā 4- apariyositabhāvo akatakaraṇīyoti attho. Athavā anavositattoti
anuavositasabhāvo, visuddhīnaṃ maggānañca anupaṭipāṭiyā vasitabbavāsassa akatāvī,
dasasu ariyavāsesu avusitavāti attho. Mukhasaṅkhātaṃ naṅgalaṃ imassa atthīti mukhanaṅgalī.
Naṅgalena viya paṭhaviṃ paresu 5- pharusavācappayogena attānaṃ khanantoti attho. Odarikoti
udare pasuto udaraposanatapparo. 6- Kusītoti alaso, bhāvanaṃ ananuyuñjanto. Evaṃ-
bhūtassa nipphattiṃ dassento āha "mahāvarāhova nivāpapuṭṭho, punappunaṃ
@Footnote: 1 Sī. jotentaṃ   2 Ma. tārakā   3 Ma. ca-saddo na dissati   4 Sī. ataritattā
@5 Ma. pathavippadesesu. pathavīpadesu   6 Ma. udaraposanakapparo

---------------------------------------------------------------------------------------------
page321.
Gabbhamupeti mando"ti. Tassattho heṭṭhā vuttoyeva. Ettha ca yathā pabbajitvā
anavositādisabhāvatāya punappunaṃ gabbhamupeti mando, na evaṃ mādiso paṇḍito.
Tabbiparītasabhāvatāya pana sammāpaṭipattiyā matthakaṃ pāpitattā parinibbāyatīti
byatirekamukhena aññaṃ byākāsīti daṭṭhabbanti.
                  Belaṭṭhakānittheragāthāvaṇṇanā niṭṭhitā.
                            ---------
                   329. 2. Setucchattheragāthāvaṇṇanā
      mānena vañcitāseti āyasmato setucchattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto tissassa sammāsambuddhassa kāle kulagehe nibbattitvā viññutaṃ patto
ekadivasaṃ tissaṃ bhagavantaṃ disvā pasannamānaso sumadhuraṃ panasaphalaṃ abhisaṅkhataṃ
nāḷikerasāḷavaṃ 1- adāsi. So tena puññakammena devaloke nibbattitvā aparāparaṃ
devamanussesu saṃsaranto imasmiṃ buddhuppāde aññatarassa maṇḍalikarañño putto
hutvā nibbatti, setucchotissa nāmaṃ ahosi. So pitari mate rajje patiṭṭhito
ussāhasattīnaṃ 2- abhāvena rājakiccāni virādhento rajjaṃ parahatthagataṃ katvā dukkhap-
pattiyā saṃvegajāto janapadacārikaṃ carantaṃ bhagavantaṃ disvā upasaṅkamitvā dhammaṃ
sutvā paṭiladdhasaddho pabbajitvā parikammaṃ karonto tadaheva arahattaṃ pāpuṇi.
Tena vuttaṃ apadāne 3- :-
          "tissassa kho bhagavato        pubbe phalamadāsahaṃ
           nāḷikerañca pādāsiṃ        khajjakaṃ abhisammataṃ.
@Footnote: 1 Sī. sāḷuvanaṃ, Ma. sāḷuvaṃ    2 Sī. ussāhanassa sampattīnaṃ
@3 khu.apa. 32/13/249 khajjakadāyakattherāpadāna

---------------------------------------------------------------------------------------------
page322.
           Buddhassa tamahaṃ datvā        tissassa tu mahesino
           modāmahaṃ kāmakāmī         upapajjiṃ yamicchakaṃ.
           Dvenavute ito kappe      yaṃ dānamadadiṃ tadā
           duggatiṃ nābhijānāmi         phaladānassidaṃ phalaṃ.
           Ito terasakappamhi         rājā indasamo ahu
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā kilese garahanto:-
    [102] "mānena vañcitāse         saṅkhāresu saṅkilissamānāse
           lābhālābhena mathitā        samādhiṃ nādhigacchantī"ti
gāthaṃ abhāsi.
      Tattha mānena vañcitāseti "seyyohamasmī"tiādinayappavattena mānena
attukkaṃsanaparavambhanādivasena kusalabhaṇḍacchedanena vippalladdhā. Saṅkhāresu saṅkilissa-
mānāseti ajjhattikabāhiresu cakkhādīsu ceva rūpādīsu ca saṅkhatadhammesu saṅkilissa-
mānā, "etaṃ mama, esohamasmi, eso me attā"ti taṃ nimittaṃ taṇhāgāhādivasena 1-
saṅkilesaṃ āpajjamānā. Lābhālābhena mathitāti pattacīvarādīnañceva vatthādīnañca
lābhena tesaṃyeva ca alābhena taṃ nimittaṃ uppannehi anunayapaṭighehi mathitā
madditā abhibhūtā. Nidassanamattañcetaṃ, aṭṭhannampi lokadhammānaṃ cettha 2- saṅgaho
daṭṭhabbo. Samādhiṃ nādhigacchantīti te evarūpā puggalā samādhiṃ samathavipassanāvasena
cittekaggataṃ kadācipi na vindanti na paṭilabhanti na pāpuṇanti samādhisaṃvattanikānaṃ
dhammānaṃ abhāvato, itaresañca bhāvato. Idhāpi yathā mānādīhi abhibhūtā aviddasuno
@Footnote: 1 Sī. taṇhādivasena        2 cha.Ma. avasiṭṭhalokadhammānampettha

---------------------------------------------------------------------------------------------
page323.
Samādhiṃ nādhigacchanti, na evaṃ viddasuno. Te pana mādisā tehi anabhibhūtā samādhiṃ
adhigacchantevāti byatirekamukhena aññābyākaraṇanti veditabbaṃ.
                    Setucchattheragāthāvaṇṇanā niṭṭhitā.
                         ---------------
                    240. 3. Bandhurattheragāthāvaṇṇanā
      nāhaṃ etena atthikoti āyasmato bandhurattherassa gāthā. Kā uppatti?
      ayampi purimabuddhesu katādhikāro siddhatthassa bhagavato kāle aññatarassa
rañño antepure gopako hutvā ekadivasaṃ bhagavantaṃ saparisaṃ rājaṅgaṇena 1- gacchantaṃ
disvā pasannacitto kaṇaverapupphāni gahetvā sasaṃghaṃ lokanāyakaṃ pūjesi. So tena
puññakammena devaloke nibbattitvā aparāparaṃ sugatīsuyeva saṃsaranto imasmiṃ
buddhuppāde sīlavatīnagare seṭṭhiputto hutvā nibbatti, bandhurotissa nāmaṃ
ahosi. So viññutaṃ patto kenacideva karaṇīyena sāvatthiyaṃ gato upāsakehi saddhiṃ vihāraṃ
gato satthu dhammadesanaṃ sutvā paṭiladdhasaddho pabbajitvā ñāṇassa paripākattā
vipassanaṃ paṭṭhapetvā na cirasseva arahattaṃ pāpuṇi. Tena vuttaṃ apadāne 2- :-
          "siddhattho nāma bhagavā        lokajeṭṭho narāsabho
           purakkhato sāvakehi          nagaraṃ paṭipajjatha.
           Rañño antepure āsiṃ       gopako abhisammato
           pāsāde upaviṭṭhohaṃ         addasaṃ lokanāyakaṃ.
           Kaṇaveraṃ gahetvāna          bhikkhusaṃghe samokiriṃ
           buddhassa visuṃ katvāna         tato bhiyyo samokiriṃ.
@Footnote: 1 Sī. rājaṅganena     2 khu.apa. 32/7/248 kaṇaverapupphiyattherāpadāna

---------------------------------------------------------------------------------------------
page324.
           Catunnavutito kappe          yaṃ pupphamabhipūjayiṃ
           duggatiṃ nābhijānāmi          buddhapūjāyidaṃ phalaṃ.
           Sattāsītimhito kappe        caturāsuṃ 1- mahaddhikā
           sattaratanasampannā           cakkavattī mahabbalā.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā kataññubhāve ṭhatvā attano upakārassa rañño
paccupakāraṃ kātuṃ sīlavatīnagaraṃ gantvā rañño dhammaṃ desento saccāni pakāsesi.
Rājā saccapariyosāne sotāpanno hutvā attano nagare sudassanaṃ nāma mahantaṃ
vihāraṃ kāretvā therassa niyyādesi. 2- Mahālābhasakkāro ahosi. Thero vihāraṃ
sabbañca lābhasakkāraṃ saṃghassa niyyādetvā 3- sayaṃ purimaniyāmeneva piṇḍāya caritvā
yāpento katipāhaṃ tattha vasitvā sāvatthiṃ gantukāmo ahosi. Bhikkhū "bhante
tumhe idheva vasatha, sace paccayehi vekallaṃ, mayaṃ taṃ paripūressāmā"ti āhaṃsu.
Thero "na mayhaṃ āvuso uḷārehi paccayehi attho atthi, itarītarehi paccayehi
yāpemi, dhammarasenevamhi titto"ti 4- dassento:-
    [103] "nāhaṃ etena atthiko        sukhito dhammarasena tappito
           pitvāna 5- rasaggamuttamaṃ      na ca kāhāmi visena santhavan"ti
gāthaṃ abhāsi.
      Tattha nāhaṃ etena atthikoti yena maṃ tumhe tappetukāmā "paripūressāmā"ti
vadatha, etena āmisalābhena paccayāmisarasena nāhaṃ atthiko, mayhaṃ etena attho
natthi, santuṭṭhī 6- paramaṃ sukhanti itarītareheva paccayehi yāpemīti attho. Idāni
tena anatthikabhāve padhānakāraṇaṃ dassento āha "sukhito dhammarasena tappito"ti.
@Footnote: 1 Sī. caturo āsiṃsu      2 cha.Ma. niyyātesi       3 cha.Ma. niyyātetvā
@4 Sī. atthikoti         5 cha.Ma. pitvā          6 cha.Ma. santuṭṭhi

---------------------------------------------------------------------------------------------
page325.
Sattatiṃsabodhipakkhiyadhammarasena ceva navavidhalokuttaradhammarasena ca tappito pīto 1- sukhito
uttamena sukhena suhitoti attho. Pitvāna rasaggamuttamanti sabbarasesu aggaṃ seṭṭhaṃ
tayoyeva uttamaṃ yathāvuttaṃ dhammarasaṃ pivitvā ṭhito, tenāha "sabbarasaṃ dhammaraso
jinātī"ti. 2- Na ca kāhāmi visena santhavanti evarūpaṃ rasuttamaṃ dhammarasaṃ pivitvā
ṭhito visena visasadisena visarasena 3- santhavaṃ saṃsaggaṃ na karissāmi, tathākaraṇassa
kāraṇaṃ natthīti attho.
                    Bandhurattheragāthāvaṇṇanā niṭṭhitā.
                         --------------
                    141. 4. Khitakattheragāthāvaṇṇanā
      lahuko vata me kāyoti āyasmato khitakattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
padumuttarassa bhagavato kāle yakkhasenāpati hutvā nibbatto ekadivasaṃ yakkhasamāgame
nisinno satthāraṃ aññatarasmiṃ rukkhamūle nisinnaṃ disvā upasaṅkamitvā satthāraṃ
vanditvā ekamantaṃ nisīdi. Tassa satthā dhammaṃ desesi. So dhammaṃ sutvā uḷāraṃ
pītisomanassaṃ pavedento apphoṭento 4- uṭṭhahitvā satthāraṃ vanditvā padakkhiṇaṃ
katvā pakkāmi. So tena puññakammena devamanussesu saṃsaranto imasmiṃ buddhuppāde
sāvatthiyaṃ brāhmaṇakule nibbatti, khitakotissa nāmaṃ ahosi. So viññutaṃ patto
mahāmoggallānattherassa mahiddhikabhāvaṃ sutvā "iddhimā bhavissāmī"ti pubbahetunā
codiyamāno pabbajitvā bhagavato santike kammaṭṭhānaṃ gahetvā samathavipassanāsu 5-
@Footnote: 1 cha.Ma. pīṇito      2 khu.dhamMa. 25/354/78 sakkadevarājavatthu
@3 Sī. visassa rasena   4 Sī. apphoṭhento   5 Ma. vipassanāya

---------------------------------------------------------------------------------------------
page326.
Kammaṃ karonto na cirasseva chaḷabhiñño ahosi. Tena vuttaṃ apadāne 1- :-
          "padumo nāma 2- nāmena          dipadindo narāsabho
           pavanā abhinikkhamma               dhammaṃ deseti cakkhumā.
           Yakkhānaṃ samayo āsi             avidūre mahesino
           yena kiccena sampattā           ajjhāpekkhiṃsu tāvade.
           Buddhassa giramaññāya              amatassa ca desanaṃ
           pasannacitto sumano              apphoṭetvā upaṭṭhahiṃ.
           Suciṇṇassa phalaṃ passa              upaṭṭhānassa satthuno
           tiṃsakappasahassesu                duggatiṃ nupapajjahaṃ.
           Ūnatiṃse 3- kappasate            samalaṅkatanāmako
           sattaratanasampanno               cakkavattī mahabbalo.
           Kilesā jhāpitā mayhaṃ .pe.       kataṃ buddhassa sāsanan"ti.
      Arahattaṃ pana patvā savisesaṃ iddhīsu vasībhāvena anekavihitaṃ iddhividhaṃ
paccanubhonto iddhipāṭihāriyena anusāsanīpāṭihāriyena ca sattānaṃ anuggahaṃ karonto
viharati. So bhikkhūhi "kathaṃ tvaṃ āvuso iddhī vaḷañjesī"ti puṭṭho tamatthaṃ
ācikkhanto:-
           [104] "lahuko vata me kāyo
                  phuṭṭho ca pītisukhena vipulena
                  tūlamiva eritaṃ mālutena
                  pilavatīva me kāyo"ti
gāthaṃ abhāsi. "udānavasenā"ti vadantiyeva.
@Footnote: 1 khu.apa. 32/1/248 supāricariyattherāpadāna  2 Sī. padumuttaro nāma  3 Sī. ūnavīse

---------------------------------------------------------------------------------------------
page327.
      Tattha lahuko vata me kāyoti nīvaraṇādivikkhambhanena cuddasavidhena citta-
paridamanena 1- caturiddhipādakabhāvanāya suṭṭhu ciṇṇavasībhāvena ca me rūpakāyo sallahuko
vata, yena addhaṃ 2- mahābhūtapaccayampi nāma imaṃ karajakāyaṃ cittavasena pariṇāmemīti 3-
adhippāyo. Phuṭṭho ca pītisukhena vipulenāti sabbatthakameva pharantena mahatā
uḷārena pītisahitena sukhena phuṭṭho ca me kāyoti yojanā. Idañca yathā kāyo
lahuko ahosi, taṃ dassanatthaṃ vuttaṃ. Sukhasaññokkamanena hi saddhiṃyeva lahusaññokkamanaṃ
hoti. Sukhassa pharaṇañcettha  taṃsamuṭṭhānarūpavasena daṭṭhabbaṃ. Kathaṃ pana catutthajjhāna-
samaṅgino pītisukhapharaṇaṃ, samatikkantapītisukhaṃ hi tanti ce? saccametaṃ, 4- idaṃ pana
na catutthajjhānakkhaṇavasena vuttaṃ, atha kho pubbabhāgavasena. "pītisukhenā"ti pana
pītisahitasadisena sukhena, upekkhā hi idha santasabhāvatāya ñāṇavisesayogato ca
sukhanti adhippetaṃ. Tathā hi vuttaṃ "sukhasaññañca lahusaññañca okkamatī"ti. 5-
Pādakajjhānārammaṇena rūpakāyārammaṇena vā iddhicittena sahajātaṃ sukhasaññañca
lahusaññañca okkamati pavisati phusati sampāpuṇātīti ayampi tattha attho. Tathā
cāha aṭṭhakathāyaṃ 6- "sukhasaññā nāma upekkhāsampayuttā saññā. Upekkhā hi
santaṃ sukhanti vuttaṃ, sāyeva saññā nīvaraṇehi ceva vitakkādipaccanīkehi ca
vimuttattā lahusaññātipi veditabbā. Taṃ okkantassa panassa karajakāyopi tūlapicu
viya sallahuko hoti. So evaṃ vātakkhittatūlapicunā viya sallahukena dissamānena 7-
kāyena brahmalokaṃ gacchatī"ti. Tenāha "tūlamiva eritaṃ mālutena, pilavatīva me
kāyo"ti. Tassattho:- yadāhaṃ brahmalokaṃ aññaṃ vā iddhiyā gantukāmo homi,
tadā mālutena vāyunā eritaṃ cittaṃ tūlapicu viya ākāsaṃ laṅghantoyeva me kāyo
hotīti.
                    Khitakattheragāthāvaṇṇanā niṭṭhitā.
@Footnote: 1 Ma. cittaparidamena   2 Sī. ahaṃ, cha.Ma. dandhaṃ   3 Ma. pariṇāmetīti
@4 Sī. tanti sammataṃ    5 khu.paṭisaṃ. 31/253/163 [thokaṃ visadisaṃ]
@6 paṭisaṃ-ṭṭha. 2/273-piṭṭhe  7 Ma. adissamānena ca

---------------------------------------------------------------------------------------------
page328.
                   242. 5. Malitavambhattheragāthāvaṇṇanā
      ukkaṇṭhitoti āyasmato malitavambhattherassa gāthā. Kā uppatti?
      ayaṃ kira padumuttarassa bhagavato kāle himavantato avidūre aññatarasmiṃ jātassare
sakuṇo hutvā nibbatti, padumuttaro bhagavā taṃ anuggaṇhanto tattha gantvā
jātassaratīre caṅkamati. Sakuṇo bhagavantaṃ disvā pasannamānaso sare kumudāni gahetvā
bhagavantaṃ pūjesi. So tena puññakammena devamanussesu saṃsaranto imasmiṃ buddhuppāde
kurukacchanagare 1- aññatarassa brāhmaṇassa putto hutvā nibbatti, malitavambhotissa
nāmaṃ ahosi. So viññutaṃ patto pacchābhūmahātheraṃ upasaṅkamitvā tassa santike
dhammaṃ sutvā paṭiladdhasaddho pabbajitvā vipassanāya kammaṃ karonto viharati. Tassa
ca ayaṃ sabhāvo, yattha bhojanasappāyo dullabho, itare sulabhā, tato na pakkamati.
Yattha pana bhojanasappāyo sulabho, itare dullabhā, tattha na vasati pakkamateva.
Evaṃ viharanto ca hetusampannatāya mahāpurisajātikatāya ca na cirasseva vipassanaṃ
vaḍḍhetvā arahattaṃ pāpuṇi. Tena vuttaṃ apadāne 2- :-
          "himavantassāvidūre           mahājātassaro ahu
           padumuppalasañchanno           puṇḍarīkasamohito. 3-
           Kukkuṭo 4- nāma nāmena     tatthāsiṃ sakuṇo tadā
           sīlavā vattasampanno 5-      puññāpuññesu kovido.
           Padumuttaro lokavidū          āhutīnaṃ paṭiggaho
           jātassarassāvidūre          sañcarittha mahāmuni.
           Jalajaṃ kumudaṃ chetvā          upanesiṃ mahesino
@Footnote: 1 Sī. bhārukacchanagare   2 khu.apa. 32/51/246 kumudadāyakattherāpadāna
@3 cha.Ma. puṇḍarīkasamotthaṭo  4 Sī. kakudho, cha.Ma. kukuttho  5 cha.Ma. buddhisampanno

---------------------------------------------------------------------------------------------
page329.
           Mama saṅkappamaññāya          paṭiggahi mahāmuni.
           Tañca dānaṃ daditvāna         sukkamūlena codito
           kappānaṃ satasahassaṃ           duggatiṃ nupapajjahaṃ.
           Soḷaseto kappasate         āsuṃ varuṇanāmakā
           atha te janā tattha 1-       cakkavattī mahabbalā.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā attano paṭipattiṃ paccavekkhitvā udānento 2- :-
    [105] "ukkaṇṭhitopi na vase         ramamānopi pakkame
           na tvevānatthasaṃhitaṃ          vase vāsaṃ vicakkhaṇo"ti
gāthaṃ abhāsi.
      Tattha ukkaṇṭhitopi na vaseti yasmiṃ āvāse vasantassa me bhojana-
sappāyālābhena adhikusalesu dhammesu ukkaṇṭhā 3- anabhirati uppajjati, tattha
ukkaṇṭhitopi vasāmiyeva 4- itarasappāyalābhena na pakkame na pakkamāmi. Na vaseti
ettha nakārenapi pakkameti padaṃ sambandhitabbaṃ. Ramamānopi pakkameti yasmiṃ pana
āvāse vasantassa me paccayavekallābhāvena natthi ukkaṇṭhā, aññadatthu abhiramāmi,
evaṃ abhiramamānopi sesasappāyālābhena tato pakkame, na vaseyyaṃ. Evaṃ paṭi-
pajjantovāhaṃ na cirasseva sakatthaṃ paccupādinti. Ayañcettha attapaṭipatti-
paccavekkhaṇāyaṃ yojanā. Parassa ovādadāne pana vaseyya na pakkameyyāti 5- vidhāna-
vasena yojetabbaṃ. Na tvevānatthasaṃhitaṃ, vase vāsaṃ vicakkhaṇoti yasmiṃ āvāse
paccayā sulabhā, samaṇadhammo na pāripūriṃ gacchati, yasmiṃ ca āvāse paccayā
dullabhā, samaṇadhammopi pāripūriṃ na gacchati, evarūpo āvāso idha anatthasaṃhito
@Footnote: 1 cha.Ma. aṭṭha ete janādhipā    2 Sī. udānaṃ udānento    3 Ma. ukkaṇḍi
@4 Sī. vase vasāmiyeva          5 Sī. ovādadāne ca na vaseyya pakkameyyāti

---------------------------------------------------------------------------------------------
page330.
Nāma avaḍḍhisahitoti katvā. Idha anatthasaṃhitaṃ vāsaṃ 1- vicakkhaṇo viññujātiko sakatthaṃ
paripūretukāmo natveva vaseyya. Yattha pana pañcaṅgasamannāgato āvāso labbhati,
sattapi sappāyā labbhanti, tattheva vaseyyāti attho.
                   Malitavambhattheragāthāvaṇṇanā niṭṭhitā.
                         --------------
                   243. 6. Suhemantattheragāthāvaṇṇanā
      sataliṅgassa atthassāti āyasmato suhemantattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito dvānavute kappe tissassa bhagavato kāle vanacaro hutvā vane
vasati, taṃ anuggahituṃ bhagavā araññaṃ pavisitvā tassa āsanne ṭhāne aññatarasmiṃ
rukkhamūle nisīdi. So bhagavantaṃ disvā pasannacitto sugandhāni punnāgapupphāni
ocinitvā bhagavantaṃ pūjesi. So tena puññakammena devaloke nibbattitvā aparāparaṃ
puññāni katvā devamanussesu saṃsaranto imasmiṃ buddhuppāde pāriyantadese
vibhavasampannassa brāhmaṇassa putto hutvā nibbatti, suhemantotissa nāmaṃ ahosi.
So viññutaṃ patto saṅkassanagare migadāye viharantaṃ bhagavantaṃ upasaṅkamitvā dhammaṃ
sutvā paṭiladdhasaddho pabbajitvā tepiṭako hutvā vipassanaṃ paṭṭhapetvā na cirasseva
chaḷabhiñño paṭisambhidāpatto ahosi. Tena vuttaṃ apadāne 2- :-
          "kānanaṃ vanamogayha          vasāmi luddako ahaṃ
           punnāgaṃ pupphitaṃ disvā       buddhaseṭṭhaṃ anussariṃ.
           Taṃ pupphaṃ ocinitvāna        sugandhaṃ gandhitaṃ subhaṃ 3-
@Footnote: 1 cha.Ma. evarūpaṃ vāsaṃ   2 khu.apa. 32/46/245 punnāgapupphiyattherāpadāna
@3 pāli. sugandhaṃ gandhagandhikaṃ

---------------------------------------------------------------------------------------------
page331.
           Thūpaṃ karitvā puline         buddhassa abhiropayiṃ.
           Dvenavute ito kappe      yaṃ pupphamabhipūjayiṃ
           duggatiṃ nābhijānāmi         buddhapūjāyidaṃ phalaṃ.
           Ekamhi navute kappe       eko āsiṃ tamonudo
           sattaratanasampanno          cakkavattī mahabbalo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā evaṃ cintesi "mayā kho yaṃ sāvakena pattabbaṃ, taṃ 1-
anuppattaṃ, yannūnāhaṃ idāni bhikkhūnaṃ anuggahaṃ kareyyan"ti. Evaṃ cintetvā
pabhinnapaṭisambhidatāya akilāsutāya ca attano santikaṃ upagate bhikkhū yathārahaṃ 2-
ovadanto anusāsanto kaṅkhaṃ chindanto dhammaṃ kathento kammaṭṭhānaṃ niggumbaṃ
nijjaṭaṃ katvā ācikkhanto viharati. Athekadivasaṃ attano santikaṃ upagatānaṃ
bhikkhūnaṃ viññūnañca puggalānaṃ visesaṃ ācikkhanto:-
    [106] "sataliṅgassa atthassa         satalakkhaṇadhārino
           ekaṅgadassī dummedho       satadassī ca paṇḍito"ti
gāthaṃ abhāsi.
      Tattha sataliṅgassāti līnamatthaṃ gamentīti liṅgāni, atthesu saddassa pavatti-
nimittāni, tāni pana sataṃ anekāni liṅgāni etassāti sataliṅgo. Anekattho
hi idha satasaddo, "sataṃ sahassan"tiādīsu viya na saṅkhayāvisesattho, tassa sataliṅgassa.
Atthassāti ñeyyassa, ñeyyaṃ hi ñāṇena araṇīyato "attho"ti vuccati. So
ca ekopi anekaliṅgo, yathā "sakko purindado maghavā"ti, "paññā vijjā medhā
ñāṇan"ti ca. Yena liṅgena pavattinimittena tāvatiṃsādhipatimhi indasaddo pavatto,
na tena tattha sakkādisaddā pavattā, atha kho aññena. Tathā yena sammādiṭṭhimhi
@Footnote: 1 Sī. yaṃ yaṃ sāvakena pattabbaṃ, taṃ taṃ     2 Sī. bhikkhū dhammaṃ kathento yathārahaṃ

---------------------------------------------------------------------------------------------
page332.
Paññāsaddo pavatto, na tena vijjādisaddā. Tena vuttaṃ "sataliṅgassa atthassā"ti.
      Satalakkhaṇadhārinoti anekalakkhaṇavato. Lakkhīyati etenāti lakkhaṇaṃ, paccayabhāvino
atthassa attano phalaṃ paṭicca paccayabhāvo, 1- tena hi so ayaṃ imassa kāraṇanti
lakkhīyati. So ca ekasseva atthassa anekappabhedo upalabbhati, tenāha "satalakkhaṇa-
dhārino"ti. Athavā lakkhīyantīti lakkhaṇāni, tassa tassa atthassa saṅkhatatādayo 2-
pakāravisesā, te pana atthato avatthāvisesā 3- veditabbā. Te ca pana tesaṃ
aniccatādisāmaññalakkhaṇaṃ liṅgenti ñāpentīti "liṅgānī"ti vuccanti. Tassime
ākārā, yasmā ekassāpi atthassa aneke 4- upalabbhanti. Tena vuttaṃ "sataliṅgassa
atthassa, satalakkhaṇadhārino"ti. Tenāha āyasmā dhammasenāpati "sabbe dhammā
sabbākārena buddhassa bhagavato ñāṇamukhe āpāthaṃ āgacchantī"ti. 5-
      Ekaṅgadassī dummedhoti evaṃ anekaliṅge anekalakkhaṇe atthe yo tattha
ekaṅgadassī aputhupaññatāya ekaliṅgamattaṃ ekalakkhaṇamattaṃ ca disvā attanā diṭṭhameva
"idameva saccan"ti abhinivissa "moghamaññan"ti itaraṃ paṭikkhipati, hatthi-
dassanakaandho viya ekaṅgagāhī 6- dummedho duppañño tattha vijjamānānaṃyeva
pakāravisesānaṃ ajānanato micchā abhinivisanato ca. Satadassī 7- ca paṇḍitoti paṇḍito pana
tattha vijjamāne anekepi pakāre attano paññācakkhunā sabbaso passati. Yo vā
tattha labbhamāne aneke paññācakkhunā attanāpi passati, aññesampi dasseti
pakāseti, so paṇḍito vicakkhaṇo atthesu kusalo nāmāti. Evaṃ thero ukkaṃsagataṃ
attano paṭisambhidāsampattiṃ bhikkhūnaṃ vibhāvesi.
                   Suhemantattheragāthāvaṇṇanā niṭṭhitā.
@Footnote: 1 Sī. attano phalassa paccayabhāvo  2 Sī. lakkhaṇādayo   3 Sī. atthāvisesā  4 Ma. anekā
@5 khu.mahā. 29/727/432 tuvaṭakasuttaniddesa (syā), khu.cūḷa. 30/492/238
@  mogharājamāṇavakapañhāniddesa (syā), khu.paṭisaṃ. 31/669/576 mahāpaññākathā (syā)
@6 Sī. ekaṅgo hi             7 Sī. sahāyadassanato

---------------------------------------------------------------------------------------------
page333.
                 244. 7. Dhammasaṃvarattheragāthāvaṇṇanā 1-
      pabbajiṃ tulayitvānāti āyasmato dhammasaṃvarattherassa gāthā. Kā uppatti?
      ayaṃ kira padumuttarassa bhagavato kāle suvaccho nāma brāhmaṇo hutvā
tiṇṇaṃ vedānaṃ pāragū gharāvāse dosaṃ disvā tāpasapabbajjaṃ pabbajitvā
araññāyatane pabbatantare assamaṃ kāretvā bahūhi tāpasehi saddhiṃ vasi. Athassa
kusalabījaṃ ropetukāmo padumuttaro bhagavā assamasamīpe ākāse ṭhatvā iddhipāṭihāriyaṃ
dassesi. So taṃ disvā pasannamānaso pūjetukāmo nāgapupphāni ocināpesi.
Satthā "alaṃ imassa tāpasassa ettakaṃ kusalabījan"ti pakkāmi. So pupphāni gahetvā
satthu gamanamaggaṃ okiritvā cittaṃ pasādento añjaliṃ paggayha aṭṭhāsi. So
tena puññakammena devaloke nibbattitvā aparāparaṃ sugatīsuyeva saṃsaranto imasmiṃ
buddhuppāde magadharaṭṭhe brāhmaṇakule nibbattitvā dhammasaṃvaroti laddhanāmo
viññutaṃ patto hetusampattiyā codiyamāno gharāvāse ādīnavaṃ pabbajjāya ānisaṃsaṃ 2-
ca disvā dakkhiṇāgirismiṃ viharantaṃ bhagavantaṃ upasaṅkamitvā dhammaṃ sutvā
paṭiladdhasaddho pabbajitvā vipassanāya kammaṃ karonto na cirasseva arahattaṃ pāpuṇi.
Tena vuttaṃ apadāne 3- :-
          "suvaccho nāma nāmena        brāhmaṇo mantapāragū
           purakkhato sasissehi          vasate pabbatantare.
           Padumuttaro nāma jino        āhutīnaṃ paṭiggaho
           mamuddharitukāmo so          āgacchi mama santikaṃ.
           Vehāsamhi caṅkamati 4-       dhūpāyati jalate tathā 5-
@Footnote: 1 cha.Ma. dhammasava.... evamuparipi   2 Ma.,ka. ānisaṃse    3 khu.apa. 32/39/244
@  nāgapupphiyattherāpadāna   4 Sī. vehāse ca caṅkamati   5 Sī. dhūpāyati jalito tathā

---------------------------------------------------------------------------------------------
page334.
           Hāsaṃ mamaṃ viditvāna          pakkāmi pācināmukho.
           Tañca acchariyaṃ disvā         abbhutaṃ lomahaṃsanaṃ
           nāgapupphaṃ gahetvāna         gatamaggamhi okiriṃ.
           Satasahassito kappe          yaṃ pupphaṃ okiriṃ ahaṃ
           tena cittappasādena         duggatiṃ nupapajjahaṃ.
           1- Ekatiṃse ito kappe     rājā āsi mahāratho 1-
           sattaratanasampanno           cakkavattī mahabbalo.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā attano paṭipattiṃ paccavekkhitvā somanassappatto udāna-
vasena:-
    [107] "pabbajiṃ tulayitvāna           agārasmānagāriyaṃ
           tisso vijjā anuppattā      kataṃ buddhassa sāsanan"ti
gāthaṃ abhāsi.
      Tattha pabbajiṃ tulayitvānāti "sambādho gharāvāso rajāpatho"tiādinā 2-
gharāvāse, "appassādā kāmā bahudukkhā  bahupāyāsā"tiādinā 3- kāmesu ādīnavaṃ
tappaṭipakkhato nekkhamme ca ānisaṃsaṃ tulabhūtāya paññāya vicāretvā vīmaṃsitvāti
attho. Sesaṃ heṭṭhā vuttanayameva. Idameva ca therassa aññābyākaraṇaṃ ahosīti.
                   Dhammasaṃvarattheragāthāvaṇṇanā niṭṭhitā.
@Footnote: 1-1 cha.Ma. ekatiṃse kappasate, rājā āsi mahāraho   2 dī.Sī. 9/191/63
@  sāmaññaphalasutta, Ma.Ma. 13/10/8 kandarakasutta, saṃ.ni. 16/154/210 cīvarasutta
@3 vinaYu.mahāvi. 2/417/306 pācittiyakaṇḍa, Ma.mū. 12/177/137 cūḷadukkhakkhandhasutta

---------------------------------------------------------------------------------------------
page335.
                 245. 8. Dhammasaṭapituttheragāthāvaṇṇanā 1-
      sa vīsavassasatikoti āyasmato dhammasaṭapituttherassa gāthā. Kā uppatti?
      ayampi purimabuddhesu katādhikāro buddhasuññe loke kulagehe nibbattitvā
viññutaṃ patto bhūtagaṇe nāma pabbate viharantaṃ paccekasambuddhaṃ disvā pasannamānaso
tiṇasūlapupphehi 2- pūjaṃ akāsi. So tena puññakammena devaloke nibbattitvā aparāparaṃ
sugatīsuyeva saṃsaranto imasmiṃ buddhuppāde magadharaṭṭhe brāhmaṇakule nibbattitvā
viññutaṃ patto dārapariggahaṃ katvā dhammasavaṃ nāma puttaṃ labhitvā tasmiṃ pabbajite
sayampi vīsavassasatiko hutvā "mama putto tāva taruṇo pabbaji, atha kasmā nāhaṃ
pabbajissāmī"ti sañjātasaṃvego satthu santikaṃ gantvā dhammaṃ sutvā pabbajitvā
vipassanaṃ paṭṭhapetvā na cirasseva arahattaṃ sacchākāsi. Tena vuttaṃ apadāne 3- :-
          "himavantassāvidūre           bhūtagaṇo nāma pabbato
           vasateko jino tattha         sayambhū lokanissaṭo.
           Tiṇasūlaṃ gahetvāna           buddhassa abhiropayiṃ
           ekūnasatasahassaṃ             kappaṃ na vinipātiko.
           Ito ekādase kappe       ekosiṃ dharaṇīruho
           sattaratanasampanno           cakkavattī mahabbalo.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā attano paṭipattiṃ paccavekkhitvā sañjātasomanasso
udānento:-
@Footnote: 1 cha.Ma. dhammasavapitu.... evamuparipi  2 Ma. tiṇamūlapupphehi  3 khu.apa. 32/35/244
@  tiṇasūlakattherāpadāna

---------------------------------------------------------------------------------------------
page336.
    [108] "sa vīsavassasatiko            pabbajiṃ anagāriyaṃ
           tisso vijjā anuppattā      kataṃ buddhassa sāsanan"ti
gāthaṃ abhāsi.
      Tattha sa vīsavassasatikoti so vīsaṃvassasatiko, so ahaṃ jātiyā vīsādhika-
vassasatiko samāno. Pabbajinti pabbajjaṃ upagacchiṃ. Sesaṃ vuttanayameva. Idameva
ca imassa therassa aññābyākaraṇaṃ ahosi.
                   Dhammasaṭapituttheragāthāvaṇṇanā niṭṭhitā.
                          -------------
                   246. 9. Saṃgharakkhitattheragāthāvaṇṇanā
      na nūnāyaṃ paramahitānukampinoti āyasmato saṃgharakkhitattherassa gāthā. Kā
uppatti?
      sopi purimabuddhesu katādhikāro tattha tattha bhave puññāni upacinanto ito
catunnavute kappe kulagehe nibbattitvā viññutaṃ patto ekadivasaṃ pabbatapāde
vasante satta paccekabuddhe disvā pasannamānaso kadambapupphāni gahetvā pūjesi. So
tena puññakammena devaloke nibbattitvā aparāparaṃ puññāni katvā sugatīsuyeva
saṃsaranto imasmiṃ buddhuppāde sāvatthiyaṃ iddhakule 1- nibbatti, tassa
saṃgharakkhitoti nāmaṃ ahosi. So viññutaṃ patto paṭiladdhasaddho pabbajitvā kammaṭṭhānaṃ
gahetvā aññataraṃ bhikkhuṃ sahāyaṃ katvā araññe viharati. Therassa vasanaṭṭhānato avidūre
vanagumbe ekā migī vijāyitvā taruṇaṃ chāpaṃ rakkhantī chātajjhattāpi puttasinehena
dūre gocarāya na gacchati, āsanne ca tiṇodakassa alābhena kilamati. Taṃ disvā
@Footnote: 1 cha.Ma. ibbhakule, Sī. iddhe kulagehe

---------------------------------------------------------------------------------------------
page337.
Thero "aho vatāyaṃ loko taṇhābandhanabaddho mahādukkhaṃ anubhavati, na taṃ chindituṃ
sakkotī"ti saṃvegajāto tameva aṅkusaṃ katvā vipassanaṃ vaḍḍhetvā arahattaṃ pāpuṇi.
Tena vuttaṃ apadāne 1- :-
          "himavantassāvidūre          kukkuṭo nāma pabbato
           tamhi pabbatapādamhi         satta buddhā vasanti te.
           Kadambaṃ pupphataṃ disvā        dīparājaṃva uggataṃ
           ubho hatthehi paggayha       satta buddhe samokiriṃ.
           Catunnavutito kappe         yaṃ pupphamabhiropayiṃ
           duggatiṃ nābhijānāmi         buddhapūjāyidaṃ phalaṃ.
           Dvenavute ito kappe      sattāsuṃ pupphanāmakā
           sattaratanasampannā          cakkavattī mahabbalā.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā attano dutiyakaṃ bhikkhuṃ micchāvitakkabahulaṃ viharantaṃ ñatvā
tameva migiṃ upamaṃ karitvā 2- taṃ ovadanto:-
           [109] "na nūnāyaṃ paramahitānukampino
                  rahogato anuvigaṇeti sāsanaṃ
                  tathāhayaṃ viharati pākatindriyo
                  migī yathā taruṇajātikā vane"ti
gāthaṃ abhāsi.
      Tattha na nūnāyanti naiti paṭisedhe nipāto. Nūnāti 3- parivitakke. Nūna
ayanti padacchedo. 4- Paramahitānukampinoti paramaṃ ativiya, paramena vā anuttarena
@Footnote: 1 khu.apa. 32/30/243 kadambapupphiyattherāpadāna   2 Ma. haritvā
@3 Sī.,Ma. nūnanti     4 Sī. na nūnāyanti na nūnaṃ ayanti padacchedo

---------------------------------------------------------------------------------------------
page338.
Hitena satte anukampanasīlassa bhagavato. Rahogatoti rahasi gato, suññāgāragato
kāyavivekayuttoti attho. Anuvigaṇetīti ettha "na nūnā"ti padadvayaṃ ānetvā
sambandhitabbaṃ "nānuvigaṇeti nūnā"ti, na cintesi maññe, "nānuyuñjatī"ti
takkemīti 1- attho. Sāsananti paṭipattisāsanaṃ, catusaccakammaṭṭhānabhāvananti
adhippāyo. Tathā hīti teneva kāraṇena, satthu sāsanassa ananuyuñjanatoeva. Ayanti ayaṃ
bhikkhu. Pākatindriyoti manacchaṭṭhānaṃ indriyānaṃ yathāsakaṃ visayesu vissajjanato 2-
sabhāvabhūtaindriyo, asaṃvutacakkhudvārādikoti attho. Yassa taṇhāsaṅgassa 3-
acchinnatāya so bhikkhu pākatindriyo viharati, tassa upamaṃ dassento "migī yathā
taruṇajātikā vane"ti āha. Yathā ayaṃ taruṇasabhāvā migī puttasnehassa acchinnatāya vane
dukkhaṃ anubhavati, na taṃ ativattati, evamayampi bhikkhu saṅgassa acchinnatāya
pākatindriyo viharanto vaṭṭadukkhaṃ nātivattatīti adhippāyo. "taruṇavijātikā"ti vā
pāṭho. Abhinavappasutā bālavacchāti attho. Taṃ sutvā so bhikkhu sañjātasaṃvego
vipassanaṃ vaḍḍhetvā na cirasseva arahattaṃ pāpuṇi.
                   Saṃgharakkhitattheragāthāvaṇṇanā niṭṭhitā.
                        ----------------
                    247. 10. Usabhattheragāthāvaṇṇanā
      nagā nagaggesu susaṃvirūḷhāti āyasmato usabhattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayāni puññāni
karonto ito ekatiṃse kappe sikhissa bhagavato kāle devaputto hutvā nibbatto
ekadivasaṃ satthāraṃ disvā pasannamānaso dibbapupphehi pūjaṃ akāsi. Sā pupphapūjā
@Footnote: 1 Sī. nānuyuñjati vitakketīti  2 Sī. vijjamānato, Ma. vattanato  3 Ma. taṇhāsaṅghassa

---------------------------------------------------------------------------------------------
page339.
Sattāhaṃ pupphamaṇḍapākārena aṭṭhāsi. Devamanussānaṃ mahāsamāgamo ahosi. So tena
puññakammena devamanussesu saṃsaranto imasmiṃ buddhuppāde kosalaraṭṭhe iddhakule 1-
nibbatti, tassa usabhoti nāmaṃ ahosi. So viññutaṃ patto jetavanapaṭiggahaṇe
satthari laddhappasādo pabbajitvā katapubbakicco araññe pabbatapāde viharati.
Tena ca samayena pāvusakālameghe 2- abhippavuṭṭhe pabbatasikharesu rukkhagacchalatāya ghanapaṇṇa-
saṇḍino 3- honti. Athekadivasaṃ thero leṇato nikkhamitvā taṃ vanarāmaṇeyyakaṃ
pabbatarāmaṇeyyakañca disvā yonisomanasikāravasena "imepi nāma rukkhādayo
acetanā utusampattiyā 4- vaḍḍhiṃ pāpuṇanti, atha kasmā nāhaṃ utusappāyaṃ labhitvā
guṇehi vaḍḍhiṃ pāpuṇissāmī"ti cintento:-
           [110] "nagā nagaggesu susaṃvirūḷhā
                  udaggameghena navena sittā
                  vivekakāmassa araññasaññino
                  janeti bhiyyo usabhassa kalyatan"ti
gāthaṃ abhāsi.
      Tattha nagāti rukkhā, "nāgā"ti keci vadanti, nāgarukkhāti attho. Nagaggesūti
pabbatasikharesu. Susaṃvirūḷhāti suṭṭhu samantato viruḷhamūlā hutvā parito upari ca
sammadeva sañjātasākhaggapallavappasākhāti 5- attho. Udaggameghena navena sittāti
paṭhamuppannena uḷārena mahatā pāvusameghena 6- abhippavuṭṭhā. Vivekakāmassāti kilesa-
vivittaṃ cittavivekaṃ icchantassa, araññavāsena tāva 7- kāyaviveko laddho, idāni
upadhivivekādhigamassa nissayabhūto cittaviveko laddhabboti taṃ patthayamānassa, jāgariyaṃ
anuyuñjantassāti attho, tenāha "araññasaññino"ti. Araññavāso nāma satthārā
@Footnote: 1 cha.Ma. ibbhakule   2 Sī. paccūsakāle meghe   3 Sī. rukkhagacchalatāyo ghanasaṇḍasañcaraṇā
@4 Sī. utusampattiyaṃ   5 Sī. sañjātasākhāpallavappasākhāti   6 Sī. pāvussameghena
@7 Sī. vasatā

---------------------------------------------------------------------------------------------
page340.
Vaṇṇito thomito. So ca kho yāvadeva samathavipassanābhāvanāpāripūriyā, tasmā
sā mayā hatthagatā kātabbāti evaṃ araññagatasaññino nekkhammasaṅkappabahulassāti
attho. Janetīti uppādenti, 1- puthutte hi idaṃ ekavacanaṃ. Keci pana "janentī"ti
paṭhanti. Bhiyyoti uparūpari. Usabhassāti attānameva 2- paraṃ viya vadati. Kalyatanti
kalyabhāvaṃ cittassa kammaññataṃ bhāvanāyogyataṃ. Svāyamattho 3- heṭṭhā vuttoyeva. Evaṃ
thero imaṃ gāthaṃ vadantoyeva vipassanaṃ ussukkāpetvā arahattaṃ pāpuṇi. Tena
vuttaṃ apadāne 4- :-
          "devaputto ahaṃ santo         pūjayiṃ sikhināyakaṃ
           mandāravena pupphena          buddhassa abhiropayiṃ.
           Sattāhaṃ chadanaṃ āsi           dibbaṃ mālaṃ tathāgate
           sabbe janā samāgantvā       namassiṃsu tathāgataṃ.
           Ekatiṃse ito kappe         yaṃ pupphamabhipūjayiṃ
           duggatiṃ nābhijānāmi           buddhapūjāyidaṃ phalaṃ.
           Ito ca dasame kappe         rājāhosiṃ jutindharo
           sattaratanasampanno            cakkavattī mahabbalo.
           Kilesā jhāpitā mayhaṃ .pe.    kataṃ buddhassa sāsanan"ti.
      Ayameva ca therassa aññābyākaraṇagāthā ahosīti.
                   Usabhattheragāthāvaṇṇanā niṭṭhitā.
                  Paramatthadīpaniyā theragāthāsaṃvaṇṇanāya
                   ekādasamavaggavaṇṇanā niṭṭhitā.
@Footnote: 1 Ma. uppādeti      2 Sī. bhiyyoti uparūpari, ñāyassāti attho, attānameva
@3 Sī. tassāyamattho    4 khu.apa. 32/25/243 mandāravapupphapūjakattherāpadāna

---------------------------------------------------------------------------------------------
page341.
                          12. Dvādasamavagga
                    248. 1. Jentattheragāthāvaṇṇanā
      duppabbajjaṃ ve duradhivāsā gehāti āyasmato jentattherassa gāthā. Kā
uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto sikhissa bhagavato kāle devaputto hutvā nibbatti. So ekadivasaṃ
satthāraṃ disvā pasannacitto kiṃkirātapupphehi 1- pūjaṃ akāsi. So tena puññakammena
devamanussesu saṃsaranto imasmiṃ buddhuppāde magadharaṭṭhe jentagāme ekassa
maṇḍalikarājassa putto hutvā nibbatti, jentotissa nāmaṃ ahosi. So viññutaṃ
patto daharakāleyeva hetusampattiyā codiyamāno pabbajjāninnamānaso hutvā puna
cintesi "pabbajjā nāma dukkarā, gharāpi durāvāsā, dhammo ca gambhīro, bhogā
ca duradhigamā, kiṃ nu kho kattabban"ti. Evaṃ pana cintābahulo hutvā vicaranto
ekadivasaṃ satthu santikaṃ gantvā dhammaṃ suṇi. Sutakālato paṭṭhāya pabbajjābhirato
hutvā satthu santike pabbajitvā kammaṭṭhānaṃ gahetvā vipassanaṃ vaḍḍhetvā sukhāya
paṭipadāya khippābhiññāya arahattaṃ sacchākāsi. Tena vuttaṃ apadāne  2- :-
          "devaputto ahaṃ santo         pūjayiṃ sikhināyakaṃ
           kakkārupupphaṃ paggayha          buddhassa abhiropayiṃ.
           Ekatiṃse ito kappe         yaṃ pupphamabhiropayiṃ
           duggatiṃ nābhijānāmi           buddhapūjāyidaṃ phalaṃ.
           Ito ca navame kappe         rājā sattuttamo ahuṃ
@Footnote: 1 Ma. kikirātapupphehi       2 khu.apa. 32/21/242 kakkārupupphapūjakattherāpadāna

---------------------------------------------------------------------------------------------
page342.
           Sattaratanasampanno            cakkavattī mahabbalo.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā attano paṭipattiṃ paccavekkhanto "asakkhiṃ vatāhaṃ ādito
mayhaṃ uppannavitakkaṃ chinditun"ti somanassajāto vitakkassa uppannākāraṃ tassa
ca sammadeva chinnataṃ dassento:-
           [111] "duppabbajjaṃ ve duradhivāsā gehā
                  dhammo gambhīro duradhigamā bhogā
                  kicchā vutti no itarītareneva 1-
                  yuttaṃ cintetuṃ satatamaniccatan"ti
gāthaṃ abhāsi.
      Tattha duppabbajjanti appaṃ vā mahantaṃ vā bhogakkhandhañceva ñātiparivaṭṭañca
pahāya imasmiṃ sāsane uraṃ datvā pabbajanassa dukkarattā 2- dukkhaṃ pabbajanaṃ,
dukkarā pabbajjāti duppabbajjaṃ. Veti nipātamattaṃ, daḷhattho vā 3- "pabbajjā
dukkhā"ti. Gehañce āvaseyyaṃ, duradhivāsā gehā, yasmā gehaṃ adhivasantena raññā
rājakiccaṃ, issarena issarakiccaṃ, gahapatinā gahapatikiccaṃ kātabbaṃ hoti, parijano
ceva samaṇabrāhmaṇā ca saṅgahetababā, tasmiṃ tasmiṃ ca kattabbe kariyamānepi
gharāvāso chiddaghaṭo viya mahāsamuddo viya ca duppūro, tasmā gehā nāmete
adhivasituṃ āvasituṃ dukkhā dukkarāti katvā duradhivāsā durāvāsāti. 4- Pabbajjañce
anutiṭṭheyyaṃ, dhammo gambhīro, yadatthā pabbajjā, so pabbajitena adhigantabbo
paṭivedhasaddhammo gambhīro, gambhīrañāṇagocarattā duddaso, duppaṭivijjho dhammassa
gambhīrabhāvena duppaṭivijjhattā. Gehañce āvaseyyaṃ, duradhigamā bhogā yehi vinā
@Footnote: 1 itarītarenedha?   2 Ma. pabbajantassa dukkarato       3 Sī. daḷhatova
@4 Sī. durāvāsāti dukkhā dukkarāti katvā duradhivāsā

---------------------------------------------------------------------------------------------
page343.
Na sakkā gehaṃ  āvasituṃ, te bhogā dukkhena kasirena adhigantabbatāya duradhigamā.
Evaṃ sante gharāvāsaṃ pahāya pabbajjaṃyeva anutiṭṭheyyaṃ, evampi kicchā vutti
no itarītarena idha 1- imasmiṃ buddhasāsane itarītarena yathāladdhena paccayena amhākaṃ
vutti jīvikā kicchā dukkhā, gharāvāsānaṃ duradhivāsatāya bhogānañca duradhigamatāya
gehe itarītarena paccayena yāpetabbatāya kicchā kasirā vutti amhākaṃ, tattha kiṃ kātuṃ
vaṭṭatīti? yuttaṃ cintetuṃ satatamaniccataṃ sakalaṃ 2- divasaṃ pubbarattāpararattañca
tebhūmikadhammajātaṃ aniccatanti, tato uppādavayavantato ādiantavantato 3- tāvakālikato
ca na niccanti "aniccan"ti cintetuṃ vipassituṃ yuttaṃ. Aniccānupassanāya
siddhāya itarānupassanā sukheneva sijjhantīti aniccānupassanāva ettha vuttā,
aniccassa dukkhānattatānaṃ abyabhicaraṇato sāsanikassa sukhaggahaṇato ca. Tenāha
"yadaniccaṃ taṃ dukkhaṃ, yaṃ dukkhaṃ tadanattā"ti 4- "yaṃ kiñci samudayadhammaṃ, sabbaṃ taṃ
nirodhadhammaṃ "5-, "vayadhammā saṅkhārā"ti 6- ca, tadaminā evaṃ aññamaññaṃ paṭipakkhavasena 7-
aparāparaṃ uppanne vitakke niggahetvā aniccatāmukhena vipassanaṃ ārabhitvā idāni
katakicco jātoti dasseti. Tena vuttaṃ "attano paṭipattin"tiādi. Idameva
therassa aññābyākaraṇaṃ ahosi.
                    Jentattheragāthāvaṇṇanā niṭṭhitā.
                          -------------
                  249. 2. Vacchagottattheragāthāvaṇṇanā
      tevijjohaṃ mahājhāyīti āyasmato vacchagottattherassa gāthā. Kā uppatti?
@Footnote: 1 pāli. itarītareneva           2 Ma. sabbakālaṃ      3 Sī. aniccattā tato
@4 saṃ.khandha. 17/15/19 yadaniccasutta  5 vinaYu.mahā. 4/19/17 pañcavaggikathā,
@  dī.mahā. 10/371/247 sakkapañhasutta, saṃ.mahā. 19/1081/369 dhammacakkappavattanasutta
@6 dī.mahā. 10/218/135 mahāparinibbānasutta  7 Ma. paṭikkhepavasena

---------------------------------------------------------------------------------------------
page344.
      Ayampi purimabuddhesu katādhikāro tattha tattha bhave vivaṭṭūpanissayaṃ kusalabījaṃ
ropento vipassissa bhagavato kāle bandhumatīnagare kulagehe nibbattitvā viññutaṃ
patto ekadivasaṃ raññā nāgarehi ca saddhiṃ buddhapūjaṃ katvā tato paraṃ devamanussesu
saṃsaranto imasmiṃ buddhuppāde rājagahe vibhavasampannassa brāhmaṇassa putto
hutvā nibbatti, tassa vacchagottatāya 1- vacchagottotveva samaññā ahosi. So
viññutaṃ patvā brāhmaṇavijjāsu nipphattiṃ gato vimuttiṃ gavesanto tattha sāraṃ
adisvā paribbājakapabbajjaṃ pabbajitvā vicaranto satthāraṃ upasaṅkamitvā pañhaṃ
pucchitvā tasmiṃ vissajjite pasannamānaso satthu santike pabbajitvā vipassanāya
kammaṃ karonto na cirasseva chaḷabhiñño ahosi. Tena vuttaṃ apadāne 2- :-
          "udentaṃ sataraṃsiṃva            pitaraṃsiṃva bhāṇumaṃ
           paṇṇarase yathā candaṃ         niyyantaṃ lokanāyakaṃ.
           Aṭṭhasaṭṭhisahassāni           sabbe khīṇāsavā ahuṃ
           parivāriṃsu sambuddhaṃ           dipadindaṃ narāsabhaṃ.
           Sammajjitvāna taṃ vīthiṃ         niyyante lokanāyake
           ussāpesiṃ dhajaṃ tattha         vippasannena cetasā.
           Ekanavute ito 3- kappe    yaṃ dhajaṃ abhiropayiṃ
           duggatiṃ nābhijānāmi          dhajadānassidaṃ phalaṃ.
           Ito catutthake kappe        rājāhosiṃ mahabbalo
           sabbākārena sampanno       sudhajo iti vissuto.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā attano paṭipattiṃ paccavekkhitvā somanassajāto
udānavasena:-
@Footnote: 1 Sī. tassa pitu vacchagottatāya  2 khu.apa. 32/15/241 vīthisammajjakattherāpadāna
@3 cha.Ma. ekanavutito

---------------------------------------------------------------------------------------------
page345.
    [112] "tevijjohaṃ mahājhāyī         cetosamathakovido
           sadattho me anuppatto       kataṃ buddhassa sāsanan"ti
gāthaṃ abhāsi.
      Tattha tevijjohanti yadipi maṃ pubbe tiṇṇaṃ vedānaṃ pāraṃ gatattā
"brāhmaṇo tevijjo"ti sañjānanti, taṃ pana samaññāmattaṃ vedesu vijjākiccassa
abhāvato. Idāni pana pubbenivāsañāṇādīnaṃ tissannaṃ vijjānaṃ adhigatattā
paramatthato tevijjo ahaṃ, mahantassa anavasesassa samudayapakkhiyassa kilesagaṇassa
jhāpanato, mahantena maggaphalajhānena mahantassa uḷārassa paṇītassa nibbānassa
jhāyanato ca mahājhāyī. Cetosamathakovidoti cittasaṅkhobhakarānaṃ saṅkilesadhammānaṃ
vūpasamanena cetaso samādahane kusalo. Etena tevijjabhāvassa 1- kāraṇamāha. Samādhi
kosallasahitena hi āsavakkhayena tevijjatā, na kevalena. Sadatthoti sakattho,
kakārassāyaṃ dakāro kato "anuppattasadattho"tiādīsu 2- viya. "sadattho"ti ca arahattaṃ
veditabbaṃ. Taṃ hi attapaṭibandhaṭṭhena 3- attānaṃ avijahanaṭṭhena attano paramatthaṭṭhena
attano atthattā "sakattho"ti vuccati. Svāyaṃ sadattho me mayā anuppatto
adhigato. Etena yathāvuttaṃ mahājhāyibhāvaṃ sikhāpattaṃ katvā dasseti. Sesaṃ vutta-
nayameva.
                   Vacchagottattheragāthāvaṇṇanā niṭṭhitā.
                         --------------
                   250. 3. Vanavacchattheragāthāvaṇṇanā
      acchodikā puthusilāti āyasmato vanavacchattherassa gāthā. Kā uppatti?
@Footnote: 1 Sī. vijjābhāvassa, Ma. vijjāsabhāvassa      2 Ma.mū. 12/9/6 mūlapariyāyasutta,
@  aṅ.tika. 20/38/138 catumahārājasutta   3 Ma. atthūpanibandhaṭṭhena

---------------------------------------------------------------------------------------------
page346.
      Ayampi purimabuddhesu katādhikāro tattha tattha bhave vivaṭṭūpanissayaṃ kusalabījaṃ
ropento vipassissa bhagavato kāle kulagehe nibbattitvā viññutaṃ patto parassa
kammaṃ katvā jīvanto kassaci aparādhaṃ katvā maraṇabhayena tajjito palāyanto
antarāmagge bodhirukkhaṃ disvā pasannamānaso tassa mūlaṃ sammajjitvā piṇḍibandhehi
asokapupphehi pūjaṃ katvā vanditvā bodhiṃ abhimukho namassamāno pallaṅkena nisinno
māretuṃ āgate paccatthike disvā tesu cittaṃ akopetvā bodhiṃeva 1- āvajjento
sataporise papāte papati. 2- So tena puññakammena devaloke nibbattitvā aparāparaṃ
puññāni katvā devamanussesu saṃsaranto imasmiṃ buddhuppāde rājagahe vibhava-
sampannassa brāhmaṇassa putto hutvā nibbatti, vacchotissa nāmaṃ ahosi. So
vayappatto bimbisārasamāgame paṭiladdhasaddho pabbajitvā arahattaṃ pāpuṇi. Tena
vuttaṃ apadāne 3- :-
          "parakammāyane yutto         aparādhaṃ akāsahaṃ
           vanantaṃ atidhāvissaṃ 4-        bhayaverasamappito. 5-
           Pupphitaṃ pādapaṃ disvā         piṇḍibandhaṃ sunimmitaṃ 6-
           tambapupphaṃ gahetvāna         bodhiyaṃ okiriṃ ahaṃ.
           Sammajjitvāna taṃ bodhiṃ        pāṭaliṃ pādaputtamaṃ
           pallaṅkaṃ ābhujitvāna         bodhimūle upāvisiṃ.
           Gatamaggaṃ gavesantā          āgacchuṃ 7- mama santikaṃ
           te ca disvānahaṃ tattha        āvajjiṃ bodhimuttamaṃ.
           Vanditvāna ahaṃ bodhiṃ         vippasannena cetasā
           anekatāle 8- papatiṃ        giridugge bhayānake.
           Ekanavute ito 9- kappe    yaṃ pupphamabhiropayiṃ
@Footnote: 1 Sī. bodhirukkhaṃeva  2 Sī. pati   3 khu.apa. 32/7/241 tambapupphiyattherāpadāna
@4 cha.Ma. abhidhāvissaṃ  5 Sī. bhayabheravasamappito  6 Sī. suniṭṭhitaṃ  7 pāli. āgañchuṃ
@8 Sī. anekatālā   9 cha.Ma. ekanavutito

---------------------------------------------------------------------------------------------
page347.
           Duggatiṃ nābhijānāmi          bodhipūjāyidaṃ phalaṃ.
           Ito ca tatiye kappe        rājā susaññato 1- ahaṃ
           sattaratanasampanno           cakkavattī mahabbalo.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā vivekābhiratiyā vaneyeva vasi, tena vanavacchoti samaññā udapādi.
Atha kadāci thero ñātijanānuggahatthaṃ rājagahaṃ gato tattha ñātakehi upaṭṭhiyamāno katipāhaṃ
vasitvā gamanākāraṃ sandassesi. Taṃ ñātakā "bhante amhākaṃ anuggahatthaṃ dhuravihāre
vasatha, mayaṃ upaṭṭhahissāmā"ti yāciṃsu. Thero tesaṃ pabbatarāmaṇeyyakittanāpadesena
vivekābhiratiṃ nivedento:-
    [113] "acchodikā puthusilā         gonaṅgulamigāyutā
           ambusevālasañchannā        te selā ramayanti man"ti
gāthaṃ abhāsi.
      Tattha acchodikāti acchaṃ abahalaṃ sukhumaṃ udakaṃ etesūti "acchodakā"ti
vattabbe 2- liṅgavipallāsena "acchodikā"ti vuttaṃ. Etena tesaṃ udakasampattiṃ
dasseti. Puthusilāti puthulā vitthatā mudusukhasamphassā silā etesūti puthusilā.
Etena nisajjanaṭṭhānasampattiṃ dasseti. Gunnaṃ viya naṅgulaṃ naṅguṭṭhaṃ etesanti
gonaṅgulā, kāḷamakkaṭā, "pakatimakkaṭā"tipi vadantiyeva. Gonaṅgulehi ca pasadādikehi
migehi ca 3- tahaṃ tahaṃ vicarantehi āyutā missitāti gonaṅgulamigāyutā. Etena tesaṃ
amanussūpacāritāya araññalakkhaṇūpetataṃ dasseti. Ambusevālasañchannāti pasavanato satataṃ 4-
paggharamānasalilatāya tahaṃ tahaṃ udakasevālasañchāditā. Te selā ramayanti manti yatthāhaṃ
@Footnote: 1 Sī. santusito            2 Sī. etesūti acchodikā, acchodakāti vattabbe
@3 Sī. catuppadādikehi ca      4 Ma. pavāhaṃ

---------------------------------------------------------------------------------------------
page348.
Vasāmi, te edisā selā pabbatā vivekābhiratiyā maṃ ramayanti, tasmā tatthevāhaṃ 1-
gacchāmīti adhippāyo. Idameva ca therassa aññābyākaraṇaṃ ahosi.
                    Vanavacchattheragāthāvaṇṇanā niṭṭhitā.
                           -----------
                   251. 4. Adhimuttattheragāthāvaṇṇanā
      kāyaduṭṭhullagarunoti āyasmato adhimuttattherassa gāthā. Kā uppatti?
      so kira padumuttarassa bhagavato kāle brāhmaṇakule nibbattitvā viññutaṃ
patto brāhmaṇavijjāsu nipphattiṃ gato kāmesu ādīnavaṃ disvā gharāvāsaṃ pahāya
tāpasapabbajjaṃ pabbajitvā araññe viharanto buddhuppādaṃ sutvā manussūpacāraṃ
upagantvā satthāraṃ bhikkhusaṃghaparivutaṃ gacchantaṃ disvā pasannamānaso attano vākacīraṃ
satthu pādamūle patthari. Satthā tassa ajjhāsayaṃ ñatvā tasmiṃ aṭṭhāsi. Tattha
ṭhitaṃ bhagavantaṃ kārānusārena gandhena pūjetvā "samuddharasimaṃ lokan"tiādikāhi
dasahi gāthāhi abhitthavi. Taṃ satthā "anāgate ito satasahassakappamatthake gotamassa
nāma sammāsambuddhassa sāsane pabbajitvā chaḷabhiñño bhavissatī"ti byākaritvā
pakkāmi. So tena puññakammena devaloke nibbattitvā tato yāvāyaṃ buddhuppādo,
tāva devamanussesu saṃsaranto imasmiṃ buddhuppāde sāvatthiyaṃ brāhmaṇakule
nibbattitvā adhimuttoti laddhanāmo viññutaṃ patto brāhmaṇavijjāsu nipphattiṃ
gantvā tattha sāraṃ apassanto pacchimabhavikattā nissaraṇaṃ gavesanto jetavanapaṭiggahaṇe
buddhānubhāvaṃ disvā paṭiladdhasaddho satthu santike pabbajitvā vipassanaṃ
paṭṭhapetvā na cirasseva arahattaṃ pāpuṇi. Tena vuttaṃ apadāne 2- :-
@Footnote: 1 Sī. tattha vāsaṃ      2 khu. apa. 32/304/452 sabbakittikattherāpadāna

---------------------------------------------------------------------------------------------
page349.
          "kaṇikāraṃva jalitaṃ              dīparukkhaṃva jotitaṃ 1-
           osadhiṃva virocantaṃ            vijjuva 2- gagane yathā.
           Asambhītaṃ anutrāsiṃ 3-         migarājaṃva kesariṃ
           ñāṇālokaṃ pakāsentaṃ         maddantaṃ titthiye gaṇe.
           Uddharantaṃ imaṃ lokaṃ           chindantaṃ sabbasaṃsayaṃ
           asambhītaṃ 4- migarājaṃva         addasaṃ lokanāyakaṃ.
           Jaṭājinadharo āsiṃ            brahā uju patāpavā
           vākacīraṃ gahetvāna           pādamūle apatthariṃ.
           Kārānusāriyaṃ gayha           anulimpiṃ 5- tathāgataṃ
           sambuddhamanulimpetvā 6-       santhaviṃ lokanāyakaṃ.
           Samuddharasimaṃ lokaṃ             oghatiṇṇa 7- mahāmuni
           ñāṇālokena jotesi         pavaraṃ 8- ñāṇamuttamaṃ.
           Dhammacakkaṃ pavattesi           maddase paratitthiye
           usabho jitasaṅgāmo           sampakampesi medaniṃ.
           9- Mahāsamudde ummīva        velantamhi 10- paṭijjati 9-
           tatheva tava ñāṇamhi           sabbadiṭṭhī pabhijjare.
           Sukhumacchikajālāni 11-         saramhi sampatāni te 12-
           antojālikatā pāṇā         pīḷikā honti tāvade.
           Tatheva titthiyā loke         muḷhā saccavinissitā 13-
           antoñāṇavare tuyhaṃ          parivattanti mārisa.
           Patiṭṭhā vuyhataṃ oghe         tvaṃ hi nātho abandhunaṃ
@Footnote: 1 cha.Ma. ujjalaṃ   2 cha.Ma. vijjutaṃ   3 cha.Ma. anuttāsiṃ   4 cha.Ma. gajjantaṃ
@5 Sī. anupiṃsiṃ   6 Sī. anupiṃsitvā  7 Sī. paṭigaṇha, pāli. oghatiṇṇo (syā)
@8 cha.Ma. nāvaṭaṃ  9-9 cha.Ma. mahāsamudde ūmiyo, velantamhi pabhijjare
@10 Sī. velantaṃ hi  11 cha.Ma....jālena  12 Sī. sukhumacchike yathājāle pāramhi
@  sampasārite  13 cha.Ma. puthupāsaṇḍanissitā

---------------------------------------------------------------------------------------------
page350.
           Bhayaṭṭitānaṃ saraṇaṃ 1-          muttitthīnaṃ parāyaṇaṃ. 2-
           Ekaccaro 3- asadiso        mettākaruṇasañcayo 4-
           asamo susamo santo 5-       vasī tādī jitañjayo. 6-
           Dhīro 7- vigatasammoho        anejo akathaṃkathī
           tussito vantadososi          nimmalo saṃyato 8- suci.
           Saṅgātigo hatamado 9-        tevijjo tibhavantago
           sīmātigo dhammagaru            gatattho hitavabbhuto.
           Tārako tvaṃ yathā nāvā 10-   nidhīvassāsakārako
           asambhīto yathā sīho          gajarājāva 11- dappito.
           Thometvā dasagāthāhi         padumuttaraṃ mahāyasaṃ
           vanditvā satthuno pāde       tuṇhī aṭṭhāsahaṃ tadā.
           Padumuttaro lokavidū           āhutīnaṃ paṭiggaho
           bhikkhusaṃghe ṭhito satthā         imā gāthā abhāsatha.
           Yo me sīlañca ñāṇañca        saddhammañcāpi vaṇṇayi
           tamahaṃ kittayissāmi            suṇātha mama bhāsato.
           Saṭṭhi kappasahassāni           devaloke ramissati
           aññe devebhibhavitvā          issaraṃ kārayissati.
           So pacchā pabbajitvāna        sukkamūlena codito
           gotamassa bhagavato            sāsane pabbajissati.
           Pabbajitvāna kāyena          pāpakammaṃ vivajjiya
           sabbāsave pariññāya          nibbāyissatināsavo.
           Yathāpi megho thanayaṃ           tappeti medaniṃ imaṃ
@Footnote: 1 pāli. saraṇo     2 pāli. parāyano    3 cha.Ma. ekavīro   4 pāli....saññuto
@5 pāli. paññavā yuttacāgo ca           6 pāli. guṇālayo   7 Sī. vīro
@8 Sī. payato       9 Sī. gatamado      10 Ma. nāgo      11 Sī. nāgarājāva

---------------------------------------------------------------------------------------------
page351.
           Tatheva tvaṃ mahāvīra           dhammena tappayī mamaṃ.
           Sīlaṃ paññañca dhammañca          thavitvā lokanāyakaṃ
           pattomhi paramaṃ santiṃ          nibbānaṃ padamaccutaṃ.
           Aho nūna sa bhagavā           ciraṃ tiṭṭheyya cakkhumā
           aññātañca vijāneyyuṃ 1-      phuseyyuṃ 2- amataṃ padaṃ.
           Ayaṃ me pacchimā jāti         bhavā sabbe samūhatā
           sabbāsave pariññāya          viharāmi anāsavo.
           Satasahassito kappe           yaṃ buddhamabhithomayiṃ
           duggatiṃ nābhijānāmi           kittanāya idaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā attanā saha vasante kāyadaḷhibahule bhikkhū
ovadanto:-
    [114] "kāyaduṭṭhullagaruno            hiyyamānamhi jīvite
           sarīrasukhagiddhassa              kuto samaṇasādhutā"ti
gāthaṃ abhāsi.
      Tattha kāyaduṭṭhullagarunoti duṭṭhullaṃ asubhayogyatā, kāyassa duṭṭhullaṃ kāya-
duṭṭhullaṃ, kāyaduṭṭhullaṃ garu sambhāvitaṃ 3- yassa so kāyaduṭṭhullagaru,
anissaraṇappañño hutvā kāyaposanappasuto kāyadaḷhibahuloti attho, tassa
kāyaduṭṭhullagaruno. Hiyyamānamhi jīviteti kunnadīnaṃ udakaṃ viya jīvitasaṅkhāre
lahuso 4- khīyamāne. Sarīrasukhagiddhassāti paṇītāhārādīhi attano kāyassa sukhena gedhaṃ
āpannassa. Kuto samaṇasādhutāti evarūpassa puggalassa samaṇabhāvena sādhutā susamaṇatā kuto
kena
@Footnote: 1 Ma. aññātañca vijāneyyaṃ    2 Ma. phuseyyaṃ    3 Ma. saṃkuṭitaṃ    4 Sī. bahuso

---------------------------------------------------------------------------------------------
page352.
Kāraṇena siyā, ekaṃsato pana kāye jīvite ca nirapekkhassa itarītarasantosena
santuṭṭhassa āraddhaviriyasseva samaṇasādhutāti adhippāyo.
                    Adhimuttattheragāthāvaṇṇanā niṭṭhitā.
                         ---------------
                   252. 5. Mahānāmattheragāthāvaṇṇanā
      esāvahiyyase pabbatenāti āyasmato mahānāmattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
sumedhassa bhagavato kāle brāhmaṇakule nibbattitvā brāhmaṇavijjāsu nipphattiṃ gato
gharāvāsaṃ pahāya aññatarāya nadiyā tīre assamaṃ kāretvā sambahule brāhmaṇe
mante vācento viharati. Athekadivasaṃ bhagavā taṃ anuggaṇhituṃ tassa assamapadaṃ 1-
upagacchi. So bhagavantaṃ disvā pasannacitto āsanaṃ paññāpetvā adāsi. Nisinne
bhagavati sumadhuraṃ madhuṃ upanāmesi. Taṃ bhagavā paribhuñjitvā heṭṭhā adhimuttatthera-
vatthumhi vuttanayena anāgataṃ byākaritvā pakkāmi. So tena puññakammena devaloke
nibbattitvā aparāparaṃ sugatīsuyeva parivattento imasmiṃ buddhuppāde sāvatthiyaṃ
brāhmaṇakule nibbattitvā mahānāmoti laddhanāmo viññutaṃ patto bhagavato santikaṃ
upasaṅkamitvā dhammaṃ sutvā paṭiladdhasaddho pabbajitvā kammaṭṭhānaṃ gahetvā nesādake
nāma pabbate viharanto kilesapariyuṭṭhānaṃ vikkhambhetuṃ asakkonto "kiṃ me iminā
saṅkiliṭṭhacittassa jīvitenā"ti attabhāvaṃ nibbindanto uccaṃ 2- pabbatasikharaṃ
abhiruhitvā "ito pātetvā taṃ māressāmī"ti attānaṃ paraṃ viya niddisanto:-
@Footnote: 1 cha.Ma. asamapadaṃ     2 Ma. upaccakaṃ

---------------------------------------------------------------------------------------------
page353.
    [115] "esāvahiyyase pabbatena     bahukuṭajasallarikena 1-
           nesādakena girinā         yasassinā paricchadenā"ti
gāthaṃ abhāsi.
      Tattha esāvahiyyaseti eso tvaṃ mahānāma avahiyyase parihāyasi. Pabbatenāti
nivāsaṭṭhānabhūtena iminā pabbatena. Bahukuṭajasallarikenāti bahūhi kuṭajehi inda-
sālarukkhehi sallakīhi indasālarukkhehi vā samannāgatena. Nesādakenāti evaṃnāmakena.
Girināti selena. Selo hi sandhisaṅkhātehi pabbehi ṭhitattā "pabbato"ti, pasavanādi-
vasena jalassa, sārabhūtānaṃ 2- bhesajjādivatthūnañca giraṇato "girī"ti vuccati.
Tadubhayatthasambhavato panettha "pabbatenā"ti vatvā "girinā"ti ca vuttaṃ. Yasassināti
sabbaguṇehi 3- vissutena pakāsena. 4- Paricchadenāti nānāvidharukkhagacchalatāhi samantato
channena, vasanaṭṭhānatāya vā tuyhaṃ paricchadabhūtena. 5- Ayaṃ hettha adhippāyo:-
mahānāma yadi kammaṭṭhānaṃ vissajjetvā vitakkabahulo hosi, evaṃ tvaṃ iminā
chāyūdakasampannena sappāyena nivāsanaṭṭhānabhūtena nesādakagirinā parihāyasi,
idānihaṃ taṃ 6- ito pātetvā māressāmi, tasmā na labbhā vitakkavasikena bhavitunti.
Evaṃ thero attānaṃ santajjentoyeva vipassanaṃ ussukkāpetvā arahattaṃ pāpuṇi.
Tena vuttaṃ apadāne 7- :-
          "sindhuyā nadiyā tīre        sukato assamo mama
           tattha vācemahaṃ sisse       itihāsaṃ salakkhaṇaṃ. 8-
           Dhammakāmā vinītā te       sotukāmā susāsanaṃ
           chaḷaṅge pāramippattā       sindhukūle vasanti te.
           Uppātagamane ceva         lakkhaṇesu ca kovidā
@Footnote: 1 cha.Ma.,i. bahukuṭajasallakikena  2 Sī. jalāsayasārabhūtānaṃ   3 Sī. pabbataguṇehi
@4 Ma. pakārena   5 Ma. paricchedabhūtena   6 Sī. idāni taṃ ahaṃ
@7 khu.apa. 32/333/455 madhudāyakattherāpadāna   8 Sī. itihāsañca lakkhaṇaṃ

---------------------------------------------------------------------------------------------
page354.
           Uttamatthaṃ gavesantā        vasanti vipine tadā.
           Sumedho nāma sambuddho      loke uppajji tāvade
           amhākaṃ anukampanto        upāgacchi vināyako.
           Upāgataṃ mahāvīraṃ           sumedhaṃ lokanāyakaṃ
           tiṇasanthārakaṃ katvā         lokajeṭṭhassadāsahaṃ.
           Vipināto madhuṃ gayha         buddhaseṭṭhassadāsahaṃ
           sambuddho paribhuñjitvā       idaṃ vacanamabravi.
           Yo taṃ adāsi madhuṃ me       pasanno sehi pāṇibhi
           tamahaṃ kittayissāmi          suṇātha mama bhāsato.
           Iminā madhudānena          tiṇasanthārakena ca
           tiṃsakappasahassāni           devaloke ramissati.
           Tiṃsakappasahassamhi           okkākakulasambhavo
           gotamo nāma gottena      satthā loke bhavissati.
           Tassa dhammesu dāyādo      oraso dhammanimmito
           sabbāsave pariññāya        nibbāyissatināsavo.
           Devalokā idhāgantvā      mātukucchiṃ upāgate
           madhuvassaṃ pavassittha          chādayaṃ madhunā mahiṃ. 1-
           Mayi nikkhantamattamhi         kucchiyā 2- ca suduttarā
           tatrāpi madhuvassaṃ me        vassate niccakālikaṃ.
           Agārā abhinikkhamma         pabbajiṃ anagāriyaṃ
           lābhī annassa pānassa       madhudānassidaṃ phalaṃ.
           Sabbakāmasamiddhohaṃ          bhavitvā 3- devamānuse
           teneva madhudānena         pattomhi āsavakkhayaṃ.
@Footnote: 1 Sī. samaṃ          2 Sī. kumbhiyā     3 Sī. bhutvāna

---------------------------------------------------------------------------------------------
page355.
                  Vuṭṭhamhi deve caturaṅgule tiṇe
                  sampupphite dharaṇīruhe sañchanne 1-
                  suññe ghare maṇḍaparukkhamūlake
                  vasāmi niccaṃ sukhito anāsavo.
           Majjhe mahante hīne ca      bhave sabbe atikkamiṃ
           ajja me āsavā khīṇā      natthi dāni punabbhavo.
           Tiṃsakappasahassamhi           yaṃ dānamadadiṃ tadā
           duggatiṃ nābhijānāmi         madhudānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Ayameva ca therassa aññābyākaraṇagāthā ahosīti.
                   Mahānāmattheragāthāvaṇṇanā niṭṭhitā.
                          ------------
                  253. 6. Pārāpariyattheragāthāvaṇṇanā
      chaphassāyatane hitvāti āyasmato pārāpariyattherassa 2- gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
piyadassissa bhagavato kāle nesādayoniyaṃ nibbattitvā tassa viññutaṃ pattassa
vicaraṇaṭṭhāne aññatarasmiṃ vanasaṇḍe piyadassī bhagavā taṃ anuggaṇhituṃ nirodhasamāpattiṃ
samāpajjitvā nisīdi. So ca mige pariyesanto taṃ ṭhānaṃ gato satthāraṃ disvā
pasannamānaso bhagavantaṃ anto katvā kataṃ sākhāmaṇḍapaṃ padumapupphehi kūṭāgārā-
kārena sañchādetvā uḷāraṃ pītisomanassaṃ paṭisaṃvedento sattāhaṃ namassamāno
@Footnote: 1 pāli. supupphite.....vappadese     2 Sī. pārāsariyattherassa

---------------------------------------------------------------------------------------------
page356.
Aṭṭhāsi. Divase divase ca milātamilātāni apanetvā abhinavehi chādesi. Satthā
sattāhassa accayena nirodhato vuṭṭhahitvā bhikkhusaṃghaṃ anussari. Tāvadeva asīti-
sahassamattā bhikkhū satthāraṃ parivāresuṃ. "madhuradhammakathaṃ suṇissāmā"ti devatā
sannipatiṃsu, mahāsamāgamo 1- ahosi. Satthā anumodanaṃ karonto tassa devamanussesu
bhāviniṃ sampattiṃ imasmiṃ buddhuppāde sāvakabodhiṃ ca byākaritvā pakkāmi. So
tena puññakammena devamanussesu saṃsaranto imasmiṃ buddhuppāde rājagahe brāhmaṇa-
kule nibbattitvā viññutaṃ patto tiṇṇaṃ vedānaṃ pāragū hutvā parāparagottatāya
pārāpariyoti 2- laddhasamañño bahū brāhmaṇe mante vācento satthu rājagahagamane
buddhānubhāvaṃ disvā paṭiladdhasaddho pabbajitvā vipassanāya kammaṃ karonto
na cirasseva arahattaṃ pāpuṇi. Tena vuttaṃ apadāne 3- :-
          "piyadassī nāma bhagavā          sayambhū lokanāyako
           vivekakāmo sambuddho         samādhikusalo muni.
           Vanasaṇḍaṃ samoggayha           piyadassī mahāmuni
           paṃsukūlaṃ pattharitvā            nisīdi purisuttamo.
           Migaluddho pure āsiṃ          araññe 4- kānane ahaṃ
           pasadaṃ migamesanto 5-         āhiṇḍāmi ahaṃ tadā.
           Tatthaddasāsiṃ sambuddhaṃ          oghatiṇṇamanāsavaṃ
           pupphitaṃ sālarājaṃva            sataraṃsiṃva uggataṃ.
           Disvānahaṃ devadevaṃ           piyadassiṃ mahāyasaṃ
           jātassaraṃ samoggayha          padumaṃ āhariṃ tadā.
           Āharitvāna padumaṃ            satapattaṃ manoramaṃ
           kūṭāgāraṃ karitvāna           chādayiṃ padumenahaṃ.
@Footnote: 1 cha.Ma. mahā samāgamo   2 Sī. pārāsariyoti   3 khu.apa. 32/353/458
@  padumakūṭāgārikattherāpadāna    4 Sī. vipine   5 Sī. pasutaṃ migamesanto

---------------------------------------------------------------------------------------------
page357.
           Anukampako kāruṇiko          piyadassī mahāmuni
           sattarattindivaṃ buddho          kūṭāgāre vasī jino.
           Purāṇaṃ chaḍḍayitvāna           navena chādayiṃ ahaṃ
           añjaliṃ paggahetvāna          aṭṭhāsiṃ tāvade ahaṃ.
           Vuṭṭhahitvā samādhimhā         piyadassī  mahāmuni
           disaṃ anuvilokento           nisīdi lokanāyako.
           Tadā sudassano nāma          upaṭṭhāko mahiddhiko
           cittamaññāya buddhassa          piyadassissa satthuno.
           Asītiyā sahassehi            bhikkhūhi parivārito
           vanante sukhamāsīnaṃ            upesi lokanāyakaṃ.
           Yāvatā vanasaṇḍamhi           adhivatthā ca devatā
           buddhassa cittamaññāya          sabbe sannipatuṃ tadā.
           Samāgatesu yakkhesu           kumbhaṇḍe saharakkhase
           bhikkhusaṃghe ca sampatte         gāthā pabyāharī 1- jino.
           Yo maṃ sattāhaṃ pūjesi         āvāsañca akāsi me
           tamahaṃ kittayissāmi            suṇātha 2- mama bhāsato.
           Sududdasaṃ sunipuṇaṃ              gambhīraṃ suppakāsitaṃ
           ñāṇena kittayissāmi          suṇātha 2- mama bhāsato.
           Catuddasāni kappāni           devarajjaṃ karissati
           kūṭāgāraṃ mahantassa           padumapupphehi chāditaṃ.
           Ākāse dhārayissati          pupphakammassidaṃ phalaṃ
           catubbīse kappasate           vokiṇṇaṃ saṃsarissati.
           Tattha pupphamayaṃ byamhaṃ          ākāse dhārayissati
@Footnote: 1 Sī. gāthāyo byāharī        2 Sī. suṇotha

---------------------------------------------------------------------------------------------
page358.
           Yathā padumapattamhi            toyaṃ na upalimpati.
           Tathevīmassa ñāṇamhi           kilesā nopalimpare
           manasā vinivaṭṭetvā          pañca nīvaraṇe ayaṃ.
           Cittaṃ janetvā nekkhamme      agārā pabbajissati
           tato pupphamaye byamhe        dhārente nikkhamissati.
           Rukkhamūle vasantassa           nipakassa satīmato
           tattha pupphamayaṃ byamhaṃ          matthake dhārayissati.
           Cīvaraṃ piṇḍapātañca            paccayaṃ sayanāsanaṃ
           daditvā 1- bhikkhusaṃghassa        nibbāyissatināsavo.
           Kūṭāgārena caratā 2-        pabbajjaṃ abhinikkhamiṃ
           rukkhamūle vasantampi           kūṭāgāraṃ dharīyati.
           Cīvare piṇḍapāte ca          cetanā me na vijjati
           puññakammena saṃyutto          labhāmi pariniṭṭhitaṃ.
           Gaṇanāto asaṅkheyyā         kappakoṭī bahū mama
           rittakā te atikkantā        pamuttā lokanāyakā.
           Aṭṭhārase kappasate          piyadassī vināyako
           tamahaṃ payirupāsitvā           imaṃ yoniṃ upāgato.
           Tamaddasāmi 3- sambuddhaṃ        anomaṃ nāma cakkhumaṃ
           tamahaṃ upagantvāna            pabbajiṃ anagāriyaṃ.
           Dukkhassantakaro buddho         saddhamme 4- desayī jino
           tassa dhammaṃ suṇitvāna          pattomhi acalaṃ padaṃ.
           Tosayitvāna sambuddhaṃ          gotamaṃ sakyapuṅgavaṃ
           sabbāsave pariññāya          viharāmi anāsavo.
@Footnote: 1 cha.Ma. datvāna  2 Sī. kūṭāgāreva dharaṇā  3 cha.Ma. idha passāmi  4 cha.Ma. maggaṃ me

---------------------------------------------------------------------------------------------
page359.
           Aṭṭhārase kappasate          yaṃ buddhamabhipūjayiṃ
           duggatiṃ nābhijānāmi           buddhapūjāyidaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā attano paṭipattiṃ paccavekkhitvā sañjātasomanasso
udānavasena:-
    [116] "../../bdpicture/chaphassāyatane hitvā          guttadvāro susaṃvuto
           aghamūlaṃ vametvāna 1-         patto me āsavakkhayo"ti
gāthaṃ abhāsi.
      Tattha chaphassāyatane hitvāti cakkhusamphassādīnaṃ channaṃ samphassānaṃ
uppattiṭṭhānatāya "phassāyatanānī"ti laddhanāmāni cakkhādīni cha ajjhattikāyatanāni
tappaṭibaddhasaṅkilesappahānavasena pahāya. Guttadvāro susaṃvutoti tatoeva cakkhu-
dvārādīnaṃ guttattā, tattha pavattanakāraṃ abhijjhādīnaṃ pāpadhammānaṃ pavesananivāraṇena
satikavāṭena suṭṭhu pihitattā guttadvāro susaṃvuto. Athavā manacchaṭṭhānaṃ
channaṃ dvārānaṃ vuttanayena rakkhitattā guttadvāro, kāyādīhi suṭṭhu saññatattā
susaṃvutoti evamettha attho veditabbo. Aghamūlaṃ vametvānāti aghassa vaṭṭadukkhassa
mūlabhūtaṃ avijjābhavataṇhāsaṅkhātaṃ dosaṃ, sabbaṃ vā kilesadosaṃ ariyamaggasaṅkhāta-
vamanayogapānena 2- uggiritvā santānato bahi katvā, bahikaraṇahetu vā. Patto
me āsavakkhayoti kāmāsavādayo āsavā ettha khīyanti, tesaṃ vā khayena pattabboti
āsavakkhayo, nibbānaṃ arahattañca. So āsavakkhayo patto adhigatoti udānavasena
aññaṃ byākāsi.
                   Pārāpariyattheragāthāvaṇṇanā niṭṭhitā.
@Footnote: 1 cha.Ma. vamitvā        2 Ma......vamanayogapādanena

---------------------------------------------------------------------------------------------
page360.
                     254. 7. Yasattheragāthāvaṇṇanā
      suvilitto suvasanoti āyasmato yasattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto sumedhassa bhagavato kāle mahānubhāvo nāgarājā hutvā buddhappamukhaṃ
bhikkhusaṃghaṃ attano bhavanaṃ netvā mahādānaṃ pavattesi. Bhagavantaṃ mahagghena ticīvarena
acchādesi, ekamekañca bhikkhuṃ mahaggheneva paccekadussayugena sabbena samaṇa-
parikkhārena acchādesi. So tena puññakammena devamanussesu saṃsaranto siddhatthassa
bhagavato kāle seṭṭhiputto hutvā mahābodhimaṇḍaṃ sattahi ratanehi pūjesi. Kassapassa
bhagavato kāle sāsane pabbajitvā samaṇadhammaṃ akāsi. Evaṃ sugatīsuyeva saṃsaranto
imasmiṃ amhākaṃ bhagavato kāle bārāṇasiyaṃ mahāvibhavassa seṭṭhino putto hutvā
nibbatti, yaso nāma nāmena paramasukhumālo. "tassa tayo pāsādā"ti sabbaṃ
khandhake 1- āgatanayena veditabbaṃ.
      So pubbahetunā codiyamāno rattibhāge niddābhibhūtassa parijanassa vippakāraṃ
disvā sañjātasaṃvego suvaṇṇapādukārūḷhova gehato niggato devatāvivaṭena
nagaradvārena nikkhamitvā isipatanasamīpaṃ gato "upaddutaṃ vata bho, upassaṭṭhaṃ vata
bho"ti āha. Tena samayena bhagavatā isipatane viharantena tasseva anuggaṇhanatthaṃ
abbhokāse caṅkamantena "ehi yasa idaṃ anupaddutaṃ, idaṃ anupassaṭṭhan"ti vutto
"anupaddutaṃ anupassaṭṭhaṃ kira atthī"ti somanassajāto suvaṇṇapādukā oruyha bhagavantaṃ
upasaṅkamitvā ekamantaṃ nisinno satthārā anupubbikathaṃ kathetvā saccadesanāya
katāya saccapariyosāne sotāpanno hutvā gavesanatthaṃ āgatassa pitu bhagavatā
saccadesanāya kariyamānāya arahattaṃ sacchākāsi. Tena vuttaṃ apadāne 2- :-
@Footnote: 1 vinaYu.mahā. 4/25/20 pabbajjākathā   2 khu.apa. 32/456/468 sabbadāyakattherāpadāna

---------------------------------------------------------------------------------------------
page361.
          "mahāsamuddaṃ oggayha 1-      bhavanaṃ me sunimmitaṃ
           sunimmitā pokkharaṇī          cakkavākūpakūjitā. 2-
           Mandālakehi 3- sañchannā     padumuppalakehi ca
           nadī ca sandate tattha         supatitthā manoramā.
           Macchakacchapasañchannā          nānādijasamotthatā
           mayūrakoñcābhirudā           kokilādīhi vagguhi.
           Pārevatā 4- ravihaṃsā ca     cakkavākā nadīcarā
           dindibhā sālikā cettha       campakā 5- jīvajīvakā.
           Haṃsā koñcāpi naditā        kosiyā piṅgalā 6- bahū
           sattaratanasampannā           maṇimuttikavālukā.
           Sabbasoṇṇamayā rukkhā        nānāgandhasameritā
           ujjotenti divārattiṃ        bhavanaṃ sabbakālikaṃ.
           Saṭṭhi tūriyasahassāni          sāyaṃ pāto pavajjare
           soḷasitthisahassāni           parivārenti maṃ sadā.
           Abhinikkhamma bhavanā           sumedhaṃ lokanāyakaṃ
           pasannacitto sumano          vandayiṃ 7- taṃ mahāyasaṃ.
           Sambuddhaṃ abhivādetvā        sasaṃghaṃ taṃ nimantayiṃ
           adhivāsesi so dhīro         sumedho lokanāyako.
           Mama dhammakathaṃ katvā          uyyojesi mahāmuni
           sambuddhaṃ abhivādetvā        bhavanaṃ me upāgamiṃ.
           Āmantayiṃ parijanaṃ            sabbe sannipatātha vo
           pubbaṇhasamayaṃ buddho          bhavanaṃ āgamissati.
@Footnote: 1 Sī. uggaṇha    2 cha.Ma. cakkavākapakūjitā   3 Sī. mandārakehi  4 Sī. pārāpatā
@5 Sī. pāvakā, cha.Ma. pammakā    6 Sī. piṅgalī, Ma. siṅgalī      7 Ma. vaṇṇayiṃ

---------------------------------------------------------------------------------------------
page362.
           Lābhā amhaṃ 1- suladdhaṃ no    ye vasāma tavantike
           mayampi buddhaseṭṭhassa         pūjaṃ kassāma satthuno.
           Annaṃ pānaṃ paṭṭhapetvā       kālaṃ ārocayiṃ ahaṃ
           vasīsatasahassehi             upesi lokanāyako.
           Pañcaṅgikehi 2- tūriyehi      paccuggamanamakāsahaṃ
           sabbasoṇṇamaye pīṭhe         nisīdi purisuttamo.
           Uparicchadanaṃ āsi            sabbasoṇṇamayaṃ tadā
           bījaniyo pavāyanti           bhikkhusaṃghassa antare.
           Pahūtenannapānena 3-        bhikkhusaṃghamatappayiṃ
           paccekadussayugale           bhikkhusaṃghassadāsahaṃ.
           Yaṃ vadanti sumedhoti          lokāhutipaṭiggahaṃ 4-
           bhikkhusaṃghe nisīditvā          imā gāthā abhāsatha.
           Yo me 5- annena pānena   sabbe ime ca tappayiṃ 6-
           tamahaṃ kittayissāmi           suṇātha mama bhāsato.
           Aṭṭhārase kappasate         devaloke ramissati
           sahassakkhattuṃ rājā ca        cakkavattī bhavissati.
           Upapajjati yaṃ yoniṃ           devattaṃ atha mānusaṃ
           sabbadā sabbasovaṇṇaṃ         chadanaṃ dhārayissati.
           Tiṃsakappasahassamhi            okkākakulasambhavo
           gotamo nāma gottena       satthā loke bhavissati.
           Tassa dhammesu dāyādo       oraso dhammanimmito
           sabbāsave pariññāya         nibbāyissatināsavo.
@Footnote: 1 Sī. vata  2 Sī. sataṅgikehi  3 Sī. bahunā annapānena  4 Sī. yaṃ vadesi sumedho so
@  āhutīnaṃ paṭiggaho         5 Sī. yo maṃ           6 Sī. sabbeneva atappayī

---------------------------------------------------------------------------------------------
page363.
           Bhikkhusaṃghe nisīditvā          sīhanādaṃ nadissati
           citake chattaṃ dhārenti        heṭṭhā chattamhi ḍayhatha.
           Sāmaññaṃ me anuppattaṃ        kilesā jhāpitā mayā
           maṇḍape rukkhamūle vā        santāpo me na vijjati.
           Tiṃsakappasahassamhi            yaṃ dānamadadiṃ tadā
           duggatiṃ nābhijānāmi          sabbadānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Atha bhagavā āyasmantaṃ yasaṃ dakkhiṇaṃ bāhuṃ pasāretvā "ehi bhikkhū"ti
āha. Vacanasamanantarameva dvaṅgulamattakesamassu aṭṭhaparikkhāradharo vassasaṭṭhikatthero 1-
viya ahosi. So attano paṭipattiṃ paccavekkhitvā udānento ehibhikkhubhāvappattito
purimāvatthavasena:-
    [117] "suvilitto suvasano           sabbābharaṇabhūsito
           tisso vijjā ajjhagamiṃ        kataṃ buddhassa sāsanan"ti
gāthaṃ abhāsi.
      Tattha suvilittoti sundarena kuṅkumacandanānulepanena vilittagatto. Suvasanoti
suṭṭhu mahagghakāsikavatthavasano. Sabbābharaṇabhūsitoti sīsūpagādīhi sabbehi ābharaṇehi
alaṅkato. Ajjhagaminti adhigacchiṃ. Sesaṃ vuttanayameva.
                     Yasattheragāthāvaṇṇanā niṭṭhitā.
                          ------------
@Footnote: 1 poṭṭhakesu vassasatikattheroti pāṭho dissati

---------------------------------------------------------------------------------------------
page364.
                  255. 8. Kimbilattheragāthāvaṇṇanā 1-
      abhisattova nipatatīti āyasmato kimbilattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni karonto
kakusandhassa bhagavato kāle kulagehe nibbattitvā viññutaṃ patto parinibbute satthari
tassa dhātuyo uddissa saḷalamālāhi maṇḍapākārena pūjaṃ akāsi. So tena
puññakammena tāvatiṃse nibbattitvā aparāparaṃ devamanussesu saṃsaranto imasmiṃ
buddhuppāde kapilavatthunagare sakyarājakule 2- nibbatti, kimbilotissa nāmaṃ ahosi.
So  vayappatto bhogasampattiyā sampanno viharati, tassa ñāṇaparipākaṃ disvā
saṃvegajananatthaṃ anupiyāyaṃ viharanto satthā paṭhamayobbane ṭhitaṃ dassanīyaṃ itthirūpaṃ
abhinimminitvā purato dassetvā puna anukkamane yathā jarārogavipattīhi abhibhūtaṃ 3-
dissati, tathā akāsi. Taṃ disvā kimbilakumāro ativiya saṃvegaṃ pakāsento:-
           [118] "abhisattova nipatati vayo
                  rūpaṃ aññamiva tatheva santaṃ
                  tasseva sato avippavasato
                  aññasseva sarāmi attānan"ti
gāthaṃ abhāsi.
      Tattha abhisattovāti "tvaṃ sīghaṃ gaccha mā tiṭṭhā"ti devehi anusiṭṭho āṇatto
viya. "abhisaṭṭhovā"tipi 4- pāṭho, "tvaṃ lahuṃ gacchā"ti kenaci abhilāsāpito 5- viyāti
attho. Nipatatīti atipatati abhidhāvati na tiṭṭhati, 6- khaṇe khaṇe khayavayaṃ pāpuṇātīti
@Footnote: 1 cha.Ma. kimilatthera... evamuparipi  2 cha.Ma. sākiyarājakule   3 cha.Ma. abhibhūtā
@4 Ma. abhiseṭṭhovātipi  5 Ma. abhisāmakato  6 Sī. abhidhāvati tiṭṭhati, Ma. abhidhāvati

---------------------------------------------------------------------------------------------
page365.
Attho. Vayoti bālyayobbanādiko sarīrassa avatthāviseso. Idha panassa 1- yobbaññaṃ
adhippetaṃ, taṃ hissa abhipatantaṃ khīyantaṃ hutvā upaṭṭhitaṃ. Rūpanti rūpasampadāti
vadati. Rūpanti pana sarīraṃ "aṭṭhiñca paṭicca nhāruñca paṭicca maṃsañca paṭicca
ākāso parivārito rūpaṃtveva saṅkhaṃ gacchatī"tiādīsu 2- viya. Aññamiva tatheva santanti
idaṃ rūpaṃ yādisaṃ, 3- ayaṃ tatheva tenevākārena santaṃ vijjamānaṃ aññaṃ viya mayhaṃ
upaṭṭhātīti adhippāyo. "tadeva santan"ti ca keci paṭhanti. Tasseva satoti tasseva
me anaññassa sato samānassa. Avippavasatoti na vippasantassa, ciravippavāsena
hi sato anaññampi aññaṃ viya upaṭṭhāti idampi idha natthīti adhippāyo. Aññasseva
sarāmi attānanti imaṃ mama attabhāvaṃ aññassa sattassa viya sarāmi upadhāremi
sañjānāmīti attho. Tassevaṃ aniccataṃ manasi karontassa daḷhataro saṃvego udapādi,
so saṃvegajāto satthāraṃ upasaṅkamitvā dhammaṃ sutvā paṭiladdhasaddho pabbajitvā
vipassanaṃ paṭṭhapetvā na cirasseva arahattaṃ pāpuṇi. Tena vuttaṃ apadāne 4- :-
          "nibbute kakusandhamhi        brāhmaṇamhi vusīmate 5-
           gahetvā saḷalaṃ mālaṃ       maṇḍapaṃ kārayiṃ ahaṃ.
           Tāvatiṃsaṃ gato santo       labhimha byamhamuttamaṃ
           aññe devetirocāmi      puññakammassidaṃ phalaṃ.
           Divā vā yadi vā rattiṃ     caṅkamanto ṭhito cahaṃ
           channo saḷalapupphehi        puññakammassidaṃ phalaṃ.
           Imasmiṃyeva kappamhi        yaṃ buddhamabhipūjayiṃ
           duggatiṃ nābhijānāmi        buddhapūjāyidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
@Footnote: 1 Sī. idha pana  2 Ma.mū. 12/306/269 mahāhatthipadopamasutta  3 Ma. tādisaṃ yādisaṃ
@4 khu.apa. 32/449/467 saḷalamaṇḍapiyattherāpadāna          5 cha.Ma. vusīmati

---------------------------------------------------------------------------------------------
page366.
      Arahattaṃ pana patvāpi thero attano purimuppannaṃ aniccatāmanasikāraṃ vibhāvento
tameva gāthaṃ paccudāhāsi. Tenetaṃ imassa therassa aññābyākaraṇampi ahosi.
                    Kimbilattheragāthāvaṇṇanā niṭṭhitā.
                          ------------
                   256. 9. Vajjīputtattheragāthāvaṇṇanā
      rukkhamūlagahanaṃ pasakkiyāti āyasmato vajjīputtattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito catunavute kappe ekaṃ paccekasambuddhaṃ bhikkhāya gacchantaṃ disvā
pasannamānaso kadaliphalāni adāsi. So tena puññakammena devaloke nibbattitvā
aparāparaṃ puññāni katvā devamanussesu saṃsaranto imasmiṃ buddhuppāde vesāliyaṃ
licchavirājaputto 1- hutvā nibbatti, vajjīrājaputtattā vajjīputtotveva cassa
samaññā ahosi. So daharo hutvā hatthisikkhādisikkhanakālepi hetusampannatāya
nissaraṇajjhāsayova hutvā vicaranto satthu dhammadesanākāle vihāraṃ gantvā
parisapariyante nisinno dhammaṃ sutvā paṭiladdhasaddho satthu santike pabbajitvā
vipassanāya kammaṃ karonto na cirasseva chaḷabhiñño ahosi. Tena vuttaṃ
apadāne 2- :-
          "sahassaraṃsī bhagavā             sayambhū aparājito
           vivekā vuṭṭhahitvāna          gocarāyābhinikkhami.
           Phalahattho ahaṃ disvā          upagacchiṃ narāsabhaṃ
@Footnote: 1 Sī. licchavirājakule putto      2 khu.apa. 33/94/145 avaṭaphaliyattherāpadāna (syā)

---------------------------------------------------------------------------------------------
page367.
           Pasannacitto sumano           avaṭaṃ adadiṃ phalaṃ.
           Catunnavutito kappe           yaṃ phalaṃ adadiṃ tadā
           duggatiṃ nābhijānāmi           phaladānassidaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Chaḷabhiñño pana hutvā aparabhāge aciraparinibbute satthari dhammaṃ saṅgāyituṃ
saṅketaṃ katvā mahātheresu tattha tattha viharantesu ekadivasaṃ āyasmantaṃ ānandaṃ
sekhaṃyeva samānaṃ mahatiyā parisāya parivutaṃ dhammaṃ desentaṃ disvā tassa uparimaggā-
dhigamāya ussāhaṃ janento:-
           [119] "rukkhamūlagahanaṃ pasakkiya
                  nibbānaṃ hadayasmiṃ opiya
                  jhāya gotama mā ca pamādo
                  kiṃ te biḷibiḷikā karissatī"ti
gāthaṃ abhāsi.
      Tattha rukkhamūlagahananti rukkhamūlabhūtaṃ gahanaṃ, gahanañhi atthi, na rukkhamūlaṃ,
rukkhamūlañca atthi, na gahanaṃ, 1- tesu rukkhamūlaggahaṇena ṭhānassa chāyāsampannatāya
vātātapaparissayābhāvaṃ dasseti. Gahanaggahaṇena nivātabhāvena vātaparissayābhāvaṃ
janasambādhābhāvañca dasseti, tadubhayena ca bhāvanāyogyataṃ. Pasakkiyāti upagantvā.
Nibbānaṃ hadayasmiṃ opiyāti "evaṃ mayā paṭipajjitvā nibbānaṃ adhigantabban"ti
nibbutiṃ hadaye ṭhapetvā citte karitvā. Jhāyāti lakkhaṇūpanijjhānena jhāya,
vipassanābhāvanāsahitaṃ maggabhāvanaṃ bhāvehi. Gotamāti dhammabhaṇḍāgārikaṃ gottena
ālapati. Mā ca pamādoti adhikusalesu dhammesu mā pamādaṃ āpajji. Idāni
@Footnote: 1 Ma. gahanañhi atthi rukkhamūlaṃ na rukkhamūlañca atthi gahanaṃ

---------------------------------------------------------------------------------------------
page368.
Yādiso therassa pamādo, taṃ paṭikkhepavasena dassento "kiṃ te biḷibiḷikā
karissatī"ti āha. Tattha biḷibiḷikāti viḷiviḷikiriyā, biḷibiḷīti saddapavatti yathā
niratthakā, evaṃ biḷibiḷikāsadisā 1- janapaññatti kiṃ te karissati 2- kīdisaṃ atthaṃ
tuyhaṃ sādheti, tasmā janapaññattiṃ pahāya sadatthapasuto hohīti ovādaṃ adāsi.
      Taṃ sutvā aññehi vuttavisagandhavāyanavacanena 3- saṃvegajāto bahudeva rattiṃ
caṅkamena vītināmento vipassanaṃ ussukkāpetvā senāsanaṃ pavisitvā mañcake
nipannamattova arahattaṃ pāpuṇi.
                   Vajjīputtattheragāthāvaṇṇanā niṭṭhitā.
                          ------------
                   257. 10. Isidattattheragāthāvaṇṇanā
      pañcakkhandhā pariññātāti āyasmato isidattattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto vipassissa bhagavato kāle kulagehe nibbattitvā viññutaṃ patto ekadivasaṃ
bhagavantaṃ rathiyaṃ gacchantaṃ disvā pasannamānaso madhuraṃ āmodaphalaṃ adāsi. So tena
puññakammena devaloke nibbattitvā aparāparaṃ puññāni katvā devamanussesu
saṃsaranto imasmiṃ buddhuppāde avantiraṭṭhe 4- vaḍḍhagāme aññatarassa satthavāhassa
putto hutvā nibbatti, isidattotissa nāmaṃ ahosi. So vayappatto macchikāsaṇḍe
cittassa gahapatino adiṭṭhasahāyo hutvā tena buddhaguṇe likhitvā pesitasāsanaṃ
paṭilabhitvā sāsane sañjātappasādo therassa mahākaccāyanassa santike pabbajitvā
vipassanaṃ ārabhitvāna na cirasseva chaḷabhiñño ahosi. Tena vuttaṃ apadāne 5- :-
@Footnote: 1 Ma. biḷibiḷikā parisā 2 Sī. kinte karissatīti 3 Sī. vuttavipassanāgandhavāsanapavanena
@4 Sī. avantikaraṭṭhe   5 khu.apa. 33/98/148 amoraphaliyattherāpadāna (syā)

---------------------------------------------------------------------------------------------
page369.
          "suvaṇṇavaṇṇaṃ sambuddhaṃ         āhutīnaṃ paṭiggahaṃ
           rathiyaṃ paṭipajjantaṃ           āmodamadadiṃ 1- phalaṃ.
           Ekanavute ito kappe 2-   yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Chaḷabhiñño pana hutvā "buddhupaṭṭhānaṃ gamissāmī"ti theraṃ āpucchitvā
anukkamane majjhimadesaṃ gantvā satthāraṃ upasaṅkamitvā vanditvā ekamantaṃ
nisinno "kacci bhikkhu khamanīyaṃ, kacci yāpanīyan"tiādinā satthārā katapaṭisanthāro
paṭivacanamukhena "bhagavā tumhākaṃ sāsanaṃ upagatakālato paṭṭhāya mayhaṃ sabbadukkhaṃ apagataṃ,
sabbo parissayo vūpasanto"ti pavedanavasena aññaṃ byākaronto:-
    [120] "pañcakkhandhā pariññātā      tiṭṭhanti chinnamūlakā
           dukkhakkhayo anuppatto       patto me āsavakkhayo"ti
gāthaṃ abhāsi.
      Tattha pañcakkhandhā pariññātāti pañcapi me upādānakkhandhā
vipassanāpaññāsahitāya maggapaññāya "idaṃ dukkhaṃ, ettakaṃ dukkhaṃ, na ito bhiyyo"ti
sabbaso parichijja ñātā, na tesu kiñcipi pariññātabbaṃ atthīti adhippāyo.
Tiṭṭhanti chinnamūlakāti sabbaso pariññātattāeva tesaṃ avijjātaṇhādikassa
mūlassa samucchinnattā 3- ariyamaggena pahīnattā yāvacarimacittanirodhā te tiṭṭhanti.
Dukkhakkhayo anuppattoti chinnamūlakattāyeva ca nesaṃ vaṭṭadukkhassa khayo parikkhayo
anuppatto, nibbānaṃ adhigataṃ. Patto me āsavakkhayoti kāmāsavādīnaṃ sabbesaṃ
āsavānaṃ khayante abhigantabbatāya "āsavakkhayo"ti laddhanāmaṃ arahattaṃ pattaṃ,
@Footnote: 1 pāli. amoraṃ adadiṃ     2 cha.Ma. ekanavutito kappe     3 Ma. paricchinnattā

---------------------------------------------------------------------------------------------
page370.
Paṭiladdhanti attho. Keci pana "antimāyaṃ samussayo"ti paṭhanti. Nibbānassa
adhigatattāyeva ayaṃ mama samussayo attabhāvo antimo sabbapacchimako, natthi dāni
punabbhavoti attho. Yaṃ pana tattha tattha avuttaṃ, taṃ heṭṭhā vuttanayattā
uttānaṃyevāti.
                    Isidattattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                      dvādasamavaggavaṇṇanā niṭṭhitā.
                     Vīsādhikasatattheragāthāpaṭimaṇḍitassa
                   ekakanipātassa atthavaṇṇanā niṭṭhitā.
                          -------------

---------------------------------------------------------------------------------------------
page371.
                            2. Dukanipāta
                           1. Paṭhamavagga
                    258. 1. Uttarattheragāthāvaṇṇanā
      dukanipāte natthi koci bhavo niccotiādikā āyasmato uttarattherassa
gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto sumedhassa bhagavato kāle vijjādharo hutvā ākāsena vicarati. Tena
ca samayena satthā tassa anugaṇhanatthaṃ vanantare aññatarasmiṃ rukkhamūle nisīdi
chabbaṇṇabuddharaṃsiyo vissajjento. So antalikkhena gacchanto bhagavantaṃ disvā
pasannacitto ākāsato oruyha suvisuddhehi vipulehi kaṇikārapupphehi bhagavantaṃ
pūjesi, pupphāni buddhānubhāvena satthu upari chattākārena aṭṭhaṃsu, so tena bhiyyoso
mattāya pasannacitto hutvā aparabhāge kālaṃ katvā tāvatiṃse nibbattitvā uḷāraṃ
dibbasampattiṃ anubhavanto yāvatāyukaṃ tattha ṭhatvā tato cuto devamanussesu saṃsaranto
imasmiṃ buddhuppāde rājagahe brāhmaṇamahāsālaputto hutvā nibbatti,
uttarotissa nāmaṃ ahosi. So viññutaṃ patto brāhmaṇavijjāsu nipphattiṃ gantvā
jātiyā rūpena vijjāya vayena sīlācārena ca lokassa sambhāvanīyo jāto. Tassa taṃ
sampattiṃ disvā vassakāro magadhamahāmatto attano dhītaraṃ dātukāmo hutvā attano
adhippāyaṃ pavedesi. So nissaraṇajjhāsayatāya taṃ paṭikkhipitvā kālena kālaṃ dhamma-
senāpatiṃ payirupāsanto tassa santike dhammaṃ sutvā paṭiladdhasaddho pabbajitvā
vattasampanno hutvā theraṃ upaṭṭhahati.

---------------------------------------------------------------------------------------------
page372.
      Tena ca samayena therassa aññataro ābādho uppanno, tassa bhesajjatthāya
uttaro sāmaṇero pātova pattacīvaramādāya vihārato nikkhanto antarāmagge
taḷākassa tīre pattaṃ ṭhapetvā udakasamīpaṃ gantvā mukhaṃ dhovati. Atha aññataro
umaṅgacoro 1- ārakkhapurisehi anubaddho aggadvāreneva nagarato nikkhamitvā palāyanto
attanā gahitaṃ ratanabhaṇḍikaṃ sāmaṇerassa patte pakkhipitvā palāyi. Sāmaṇero
pattasamīpaṃ upagato. Coraṃ anubandhantā rājapurisā sāmaṇerassa patte bhaṇḍikaṃ
disvā "ayaṃ coro, iminā coriyaṃ katan"ti sāmaṇeraṃ pacchābāhaṃ bandhitvā vassa-
kārassa brāhmaṇassa dassesuṃ. Vassakāro ca tadā rañño vinicchaye niyutto
hutvā chejjabhejjaṃ anusāsati. So "pubbe mama vacanaṃ nādiyi, suddhapāsaṇḍiyesu
pabbajī"ti ca baddhāghātattā kammaṃ asodhetvāva jīvantameva taṃ sūle uttāsesi. 2-
      Athassa bhagavā ñāṇaparipākaṃ oloketvā taṃ ṭhānaṃ gantvā vipphurantahatthanakha-
maṇimayūkhasambhinnasitābhatāya paggharantajātihiṅgulakasuvaṇṇarasadhāraṃ viya 3-
jālāguṇṭhitamudutalunadīghaṅgulihatthaṃ uttarassa sīse ṭhapetvā "uttara idaṃ te
purimakammassa phalaṃ uppannaṃ, tattha tayā paccavekkhaṇabalena adhivāsanā kātabbā"ti vatvā
ajjhāsayānurūpaṃ dhammaṃ desesi. Uttaro amatābhisekasadisena satthu hatthasamphassena
sañjātappasādasomanassatāya uḷāraṃ pītipāmojjaṃ paṭilabhitvā yathāparicitaṃ vipassanā-
maggaṃ samārūḷho ñāṇassa paripākaṃ gatattā satthu ca desanāvilāsena tāvadeva
maggapaṭipāṭiyā sabbakilese khepetvā chaḷabhiñño ahosi. Tena vuttaṃ apadāne 4- :-
          "sumedho nāma sambuddho      bāttiṃsavaralakkhaṇo
           vivekakāmo bhagavā 5-      himavantamupāgami.
           Ajjhogāhetvā himavantaṃ     aggo kāruṇiko muni
@Footnote: 1 Sī.,i. ummaggacoro, Ma. ummaṅgacoro   2 Ma. uttāpesi
@3 Ma.....suvaṇṇassa dhāraṃ viya   4 khu.apa. 33/91/139 tīṇikaṇikārapupphiyattherāpadāna
@  (syā)                 5 pāli. sambuddho

---------------------------------------------------------------------------------------------
page373.
           Pallaṅkaṃ ābhujitvāna        nisīdi purisuttamo.
           Vijjādharo tadā āsiṃ       antalikkhacaro ahaṃ
           tisūlaṃ sukataṃ 1- gayha        gacchāmi ambare tadā.
           Pabbatagge yathā aggi       puṇṇamāyeva candimā
           vanaṃ obhāsate buddho       sālarājāva phullito.
           Vanato 2- nikkhamitvāna      buddharaṃsībhidhāvare
           naḷaggivaṇṇasaṅkāsā 3-      disvā cittaṃ pasādayiṃ.
           Vicinaṃ addasaṃ pupphaṃ          kaṇikāraṃ devagandhikaṃ
           tīṇi pupphāni ādāya        buddhaseṭṭhamapūjayiṃ.
           Buddhassa ānubhāvena        tīṇi pupphāni me tadā
           uddhaṃvaṇṭā adhopattā       chāyaṃ kubbanti satthuno.
           Tena kammena sukatena       cetanāpaṇidhīhi ca
           jahitvā mānusaṃ dehaṃ        tāvatiṃsamagacchahaṃ.
           Tattha me sukataṃ byamhaṃ       kaṇikārīti 4- ñāyati
           saṭṭhiyojanamubbedhaṃ          tiṃsayojanavitthataṃ.
           Sahassakaṇḍaṃ 5- sattageṇḍu 6- dhajālu haritāmayaṃ
           satasahassaniyyūhā 7-        byamhe pātubhaviṃsu me.
           Soṇṇamayā maṇimayā         lohitaṅkamayāpi ca
           phalikāpi ca pallaṅkā        yenicchakā yadicchakā.
           Mahārahañca sayanaṃ           tulikaṃ vikatissakaṃ 8-
           uddhalomiñca ekantaṃ        bimbohanasamāyutaṃ.
           Bhavanā nikkhamitvāna         caranto devacārikaṃ
@Footnote: 1 cha.Ma. sugataṃ    2 cha.Ma. vanaggā   3 Sī. naḷaggivanasaṃkāsā  4 Sī. kaṇikāroti
@5 Sī. sahassakhandhaṃ  6 cha.Ma. satabheṇḍu  7 Sī. satasahassāni byūhāni
@8 cha.Ma. tūlikā vikatīyutaṃ

---------------------------------------------------------------------------------------------
page374.
           Yathā icchāmi gamanaṃ         devasaṅghapurakkhato.
           Pupphassa heṭṭhā tiṭṭhāmi     uparicchadanaṃ mama
           samantā yojanasataṃ          kaṇikārehi chāditaṃ.
           Saṭṭhī turiyasahassāni         sāyaṃ pātaṃ upaṭṭhahuṃ
           parivārenti maṃ niccaṃ        rattindivamatanditā.
           Tattha naccehi gītehi        tāḷehi vāditehi ca
           ramāmi khiḍḍā ratiyā        modāmi kāmakāmahaṃ.
           Tattha bhutvā pivitvā ca      modāmi tidase tadā
           nārīgaṇehi sahito          modāmi byamhamuttame.
           Satānaṃ pañcakkhattuñca        devarajjamakārayiṃ
           satānaṃ tīṇikkhattuñca         cakkavattī ahosahaṃ
           padesarajjaṃ vipulaṃ           gaṇanāto asaṅkhiyaṃ.
           Bhavābhave 1- saṃsaranto      mahābhogaṃ labhāmahaṃ
           bhoge me ūnatā natthi      buddhapūjāyidaṃ phalaṃ.
           Duve bhave saṃsarāmi         devatte atha mānuse
           aññaṃ gatiṃ na jānāmi        buddhapūjāyidaṃ phalaṃ.
           Duve kule 2- pajāyāmi     khattiye cāpi brāhmaṇe
           nīce kule na jānāmi       buddhapūjāyidaṃ phalaṃ.
           Hatthiyānaṃ assayānaṃ         sivikaṃ sandamānikaṃ
           labhāmi sabbamevetaṃ         buddhapūjāyidaṃ phalaṃ.
           Dāsīgaṇaṃ dāsagaṇaṃ           nāriyo samalaṅkatā
           labhāmi sabbamevetaṃ         buddhapūjāyidaṃ phalaṃ.
           Koseyyakambaliyāni         khomakappāsikāni ca
@Footnote: 1 cha.Ma. bhave bhave        2 Sī. yattha pacchā

---------------------------------------------------------------------------------------------
page375.
           Labhāmi sabbamevetaṃ         buddhapūjāyidaṃ phalaṃ.
           Navavatthaṃ navaphalaṃ            navaggarasabhojanaṃ
           labhāmi sabbamevetaṃ         buddhapūjāyidaṃ phalaṃ.
           Ime 1- khāda ime 1- bhuñja imamhi sayane saya
           labhāmi sabbamevetaṃ         buddhapūjāyidaṃ phalaṃ.
           Sabbattha pūjito homi        yaso accuggato mama
           mahesakkho 2- sadā homi    abhejjapariso sadā
           ñātīnaṃ uttamo homi        buddhapūjāyidaṃ phalaṃ.
           Sītaṃ uṇhaṃ na jānāmi        pariḷāho na vijjati
           atho cetasikaṃ dukkhaṃ         hadaye me na vijjati.
           Suvaṇṇavaṇṇo hutvāna        saṃsarāmi bhavābheve
           vevaṇṇiyaṃ na jānāmi        buddhapūjāyidaṃ phalaṃ.
           Devalokā cavitvāna        sukkamūlena codito
           sāvatthiyaṃ pure jāto       mahāsāle suaḍḍhake.
           Pañca kāmaguṇe hitvā       pabbajiṃ anagāriyaṃ
           jātiyā sattavassohaṃ        arahattamapāpuṇiṃ.
           Upasampādayī buddho         guṇamaññāya cakkhumā
           taruṇo pūjanīyohaṃ           buddhapūjāyidaṃ phalaṃ.
           Dibbacakkhu visuddhaṃ me        samādhikusalo ahaṃ
           abhiññāpāramippatto        buddhapūjāyidaṃ phalaṃ.
           Paṭisambhidā anuppatto       iddhipādesu kovido
           saddhamme 3- pāramippatto   buddhapūjāyidaṃ phalaṃ.
           Tiṃsakappasahassamhi           yaṃ buddhamabhipūjayiṃ
@Footnote: 1 cha.Ma. imaṃ        2 cha.Ma. mahāpakkho      3 cha.Ma. dhammesu

---------------------------------------------------------------------------------------------
page376.
           Duggatiṃ nābhijānāmi         buddhapūjāyidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Chaḷabhiñño pana hutvā sūlato uṭṭhahitvā parānuddayāya ākāse ṭhatvā pāṭihāriyaṃ
dassesi. Mahājano acchariyabbhūtacittajāto ahosi. Tāvadevassa vaṇo saṃruḷhi,
so bhikkhūhi "āvuso tādisaṃ dukkhaṃ anubhavanto kathaṃ tvaṃ vipassanaṃ anuyuñjituṃ
asakkhī"ti puṭṭho "pageva me 1- āvuso saṃsāre ādīnavo, saṅkhārānaṃ ca sabhāvo
sudiṭṭho, evāhaṃ tādisaṃ dukkhaṃ anubhavantopi asakkhiṃ vipassanaṃ vaḍḍhetvā visesaṃ
adhigantun"ti dassento:-
    [121] "natthi koci bhavo nicco      saṅkhārā vāpi sassatā
           uppajjanti ca te khandhā     cavanti aparāparaṃ.
    [122]  Etamādīnavaṃ ñatvā         bhavenamhi anatthiko
           nissaṭo sabbakāmehi        patto me āsavakkhayo"ti
imaṃ gāthādvayaṃ abhāsi.
      Tattha natthi koci bhavo niccoti kammabhavo uppattibhavo kāmabhavo rūpabhavo
arūpabhavo saññībhavo asaññībhavo nevasaññīnāsaññībhavo ekavokārabhavo catuvokārabhavo
pañcavokārabhavoti evaṃ bhedo, 2- tatthāpi hīno majjhimo ukkaṭṭho dīghāyuko sukhabahulo
vomissasukhadukkhoti evaṃ vibhāgo 3- yo koci nicco dhuvo thiro apalokiyadhammo 4-
natthi taṃ taṃ kāraṇaṃ paṭicca samuppannattā. Yasmā ca etadevaṃ, tasmā saṅkhārā
vāpi 5- sassatā natthīti yojanā. Paccayehi saṅkhatattā "saṅkhārā"ti laddhanāme hi
pañcakkhandhe upādāya bhavasamaññāya saṅkhārāva 6- hutvā sambhūtā jarāmaraṇena ca
@Footnote: 1 Sī. ayaṃ pāṭho na dissati   2 Sī. evaṃ pabhedo   3 Sī. evañhi bhavo
@4 i. appalokinadhammo      5 i. saṅkhārāpi     6 Ma. saṅkhārā ca

---------------------------------------------------------------------------------------------
page377.
Vipariṇamantīti asassatā vipariṇāmadhammā. Tathā hi te "saṅkhārā"ti vuccanti.
Tenāha uppajjanti ca te khandhā, cavanti aparāparanti. Te bhavapariyāyena
saṅkhārapariyāyena 1- ca vuttā pañcakkhandhā yathāpaccayaṃ aparāparaṃ uppajjanti,
uppannā ca jarāya paripīḷitā hutvā cavanti paribhijjantīti attho. Etena "bhavo,
saṅkhārā"ti ca laddhavohārā pañcakkhandhā udayabbayasabhāvāti dasseti. Yasmā
tilakkhaṇaṃ āropetvā saṅkhāre sammasantassa tayopi bhavā ādittaṃ viya saṅkhate 2-
ādīnavaṃ dosaṃ pageva vipassanāpaññāya jānitvā aniccalakkhaṇehi diṭṭhā saṅkhārā
dukkhānattā vibhūtatarā upaṭṭhahanti, tenāha bhagavā "yadaniccaṃ taṃ dukkhaṃ, yaṃ dukkhaṃ
tadanattā"ti. 3-
      Yasmā tilakkhaṇaṃ āropetvā saṅkhāre sammasantassa tayopi bhavā ādittaṃ
viya agāraṃ sappaṭibhayā 4- upaṭṭhahanti, tasmā āha "bhavenamhi anatthiko"ti. Evaṃ
pana sabbaso bhavehi vinivattiyamānassa kāmesu apekkhāya 5- lesopi na sambhavatiyeva,
tenāha "nissaṭo sabbakāmehī"ti, amhīti yojanā. Mānusehi viya dibbehipi
kāmehi nivattitacittosmīti attho. Patto me āsavakkhayoti yasmā evaṃ
suparimajjitasaṅkhāro bhavesu suparidiṭṭhādīnavo kāmesu ca anāsattamānaso 6- tasmā
sūlamatthake nisinnenāpi me mayā patto adhigato āsavakkhayo nibbānaṃ arahattañcāti.
Aññehi ca sabrahmacārīhi appattamānasehi tadadhigamāya ussāho karaṇīyoti bhikkhūnaṃ
ovādamadāsi.
                    Uttarattheragāthāvaṇṇanā niṭṭhitā.
                          ------------
@Footnote: 1 Sī. ayaṃ pāṭho na dissati  2 Sī.,i. saṅkhataṃ   3 saṃ.khandha. 17/15/19 yadaniccasutta
@4 Sī.,i.,Ma. sappaṭibhayaṃ   5 i.,Ma. anapekkhāya   6 Sī.,i. anāvattamānaso

---------------------------------------------------------------------------------------------
page378.
                259. 2. Piṇḍolabhāradvājattheragāthāvaṇṇanā
      nayadaṃ anayenātiādikā āyasmato piṇḍolabhāradvārajattherassa gāthā. Kā
uppatti?
      ayaṃ kira padumuttarassa bhagavato kāle sīhayoniyaṃ nibbattitvā pabbataguhāyaṃ
viharati. Bhagavā tassa anuggahaṃ kātuṃ gocarāya pakkantakāle sayanaguhaṃ pavisitvā
nirodhaṃ samāpajjitvā nisīdi. Sīho gocaraṃ gahetvā nivatto guhādvāre bhagavantaṃ
disvā haṭṭhatuṭṭho jalajathalajapupphehi pūjaṃ katvā cittaṃ pasādento bhagavato
ārakkhatthāya araññe vālamige apanetuṃ tīsu velāsu sīhanādaṃ nadanto buddhagatāya
satiyā aṭṭhāsi. Yathā paṭhamadivasaṃ, evaṃ sattāhaṃ pūjesi. Bhagavā sattāhaccayena
nirodhā vuṭṭhahitvā "vattissati imassa ettako upanissayo"ti tassa passantasseva
ākāsaṃ pakkhanditvā vihārameva gato. Sīho pālileyyakahatthī viya buddhaviyogadukkhaṃ
adhivāsetuṃ asakkonto kālaṃ katvā haṃsavatīnagare mahābhogakule nibbattitvā
vayappatto nagaravāsīhi saddhiṃ vihāraṃ gato dhammadesanaṃ sutvā sattāhaṃ mahādānaṃ
pavattetvā yāvajīvaṃ puññāni katvā aparāparaṃ devamanussesu saṃsaranto amhākaṃ bhagavato
kāle kosambiyaṃ rañño 1- udenassa 2- purohitaputto hutvā nibbatti bhāradvājo
nāma nāmena. 3- So vayappatto tayo vede uggahetvā pañca māṇavakasatāni
mante vācento mahagghasabhāvena ananurūpācārattā 4- tehi pariccajjanto rājagahaṃ
gantvā bhagavato bhikkhusaṃghassa ca lābhasakkāraṃ disvā sāsane pabbajitvā bhojane
amattaññū hutvā vicaranto satthārā upāyena mattaññutāya patiṭṭhāpito vipassanaṃ
paṭṭhapetvā na cirasseva chaḷabhiñño ahosi. Tena vuttaṃ apadāne 5- :-
@Footnote: 1 Sī. kosambiyarañño   2 cha.Ma. utenassa   3 Sī.,i. nibbatti, tassa bhāradvājoti
@nāmaṃ ahosi  4 Sī. durūpacārattā  5 khu.apa. 33/90/137 piyālaphaladāyakattherāpadān(syā)

---------------------------------------------------------------------------------------------
page379.
          "migaluddo 1- pure āsiṃ      vivane 2- vicaraṃ tadā
           addasaṃ virajaṃ buddhaṃ           sabbadhammāna pāraguṃ.
           Piyālaphalamādāya            buddhaseṭṭhassadāsahaṃ
           puññakkhettassa vīrassa        pasanno sehi pāṇibhi.
           Ekatiṃse ito kappe        yaṃ phalaṃ adadiṃ tadā
           duggatiṃ nābhijānāmi          phaladānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā "bhagavato sammukhā yaṃ sāvakehi pattabbaṃ, taṃ mayā
pattan"ti, bhikkhusaṃghe ca "yassa magge vā phale vā kaṅkhā atthi, so maṃ
pucchatū"ti sīhanādaṃ nadi. Tena taṃ bhagavā "etadaggaṃ bhikkhave mama sāvakānaṃ
bhikkhūnaṃ sīhanādikānaṃ yadidaṃ piṇḍolabhāradvājo"ti 3- etadagge ṭhapesi. So ekadivasaṃ
attano santikaṃ upagataṃ gihikāle sahāyabhūtaṃ macchariṃ micchādiṭṭhibrāhmaṇaṃ
anukampamāno tassa dānakathaṃ kathetvā tena ca "ayaṃ mama dhanaṃ vināsetukāmo"ti bhakuṭiṃ
katvāpi "tuyhaṃ ekabhattaṃ demī"ti vutte "taṃ saṃghassa dehi mā mayhan"ti saṃghassa
pariṇāmesi. Puna brāhmaṇena "ayaṃ maṃ bahūnaṃ dāpetukāmo"ti appaccaye pakāsite
dutiyadivasaṃ dhammasenāpatinā saṃghagatāya dakkhiṇāya mahapphalabhāvappakāsanena taṃ
pasādetvā "ayaṃ brāhmaṇo `āhāragedhena maṃ dāne niyojesī'ti maññati,
āhārassa mayā sabbaso pariññātabhāvaṃ na jānāti, handa naṃ jānāpemī"ti
   [123] "nayidaṃ anayena jīvitaṃ          nāhāro hadayassa santiko
           āhāraṭṭhitiko samussayo      iti disvāna carāmi esanaṃ.
@Footnote: 1 pāli. migaluddho   2 cha.Ma. vipine, Sī. pavane   3 aṅ.ekaka. 20/195/23
@  etadaggavagga: paṭhamavagga

---------------------------------------------------------------------------------------------
page380.
    [124] "paṅkoti hi naṃ avedayuṃ 1-     yāyaṃ vandanapūjanā kulesu
           sukhumaṃ sallaṃ durubbahaṃ          sakkāro kāpurisena dujjaho"ti
gāthādvayaṃ abhāsi.
      Tattha nayidaṃ anayena jīvitanti idaṃ mama jīvitaṃ 2- anayena aññāyena
veḷudānapupphadānādianesanāya na hoti jīvitanikantiyā abhāvato. Nāhāro hadayassa
santikoti āhāro ca āhariyamāno maggaphalañāṇaṃ viya hadayassa cittassa santikaro
na hoti, kevalaṃ pana sajjukaṃ khudāpaṭighātamattaṃ karotīti adhippāyo. Athavā nāhāro
hadayassa santikoti āhāro rasataṇhāvatthu me hadayassa santiko āsatto na
hoti rasataṇhāyaeva abhāvato. "santike"tipi paṭhanti. So hi 3- āhāragiddho
lābhasakkārappasuto vicarati, tassa āhāro hadayassa santike nāma 4- abhiṇhaṃ
manasikātabbato. Yo pana pariññātāhāro, so tattha pahīnacchandarāgo, na tassāhāro
hadayassa santike nāma "kathaṃ nu kho labheyyan"tiādimanasikaraṇasseva abhāvato.
Yadi hi jīvitanikanti āhārarasataṇhā ca natthi, atha kasmā piṇḍāya carasīti
anuyogaṃ manasi katvā āha "āhāraṭṭhitiko samussayo, iti disvāna carāmi
esanan"ti. Āhāro bhojanaṃ ṭhiti ṭhānaṃ paccayo etassāti āhāraṭṭhitiko. "āhāra-
paṭibaddhavuttiko samussayo kāyo"iti disvāna evaṃ ñatvā imamatthaṃ buddhiyaṃ
ṭhapetvā carāmi esanaṃ, bhikkhāpariyesanaṃ karomīti attho.
      Paccayanimittaṃ kulāni upasaṅkamanto tattha vandanapūjanāhi lābhasakkārehi ca
bajjhatīti evaṃ mādisesu na cintetabbanti dassento "paṅko"ti gāthaṃ abhāsi.
Tassattho:- yā ayaṃ paccayanimittaṃ upagatānaṃ pabbajitānaṃ kulesu gehavāsīsu
pavattissati guṇasambhāvanā pūjanā ca, yasmā taṃ abhāvitattānaṃ osīdāpanaṭṭhena
malīnabhāvakaraṇena ca paṅko kaddamoti buddhādayo avedayuṃ abbhaññāsuṃ pavedesuṃ
@Footnote: 1 pāli. pavedayuṃ (mahācuḷa.)   2 Sī.,i. jīvitaṃ jīvikā  3 Sī.,i. gihī, cha.Ma. yohi
@4 Sī. santiko nāma

---------------------------------------------------------------------------------------------
page381.
Vā, tasmā sā sappurisānaṃ bandhāya na hoti 1- sakkārāsāya pageva pahīnattā.
Asappurisassa pana sakkārāsā duviññeyyasabhāvatāya pīḷājananato anto tudanato
uddharituṃ asakkuṇeyyato ca sukhumaṃ sallaṃ durubbahaṃ. Tatoeva tena sakkāro kāpurisena
dujjaho durubbaheyyo tassa pahānapaṭipattiyā 2- appaṭipajjanato, sakkārāsāpahānena
pahīno 3- hotīti. 2- Taṃ sutvā brāhmaṇo there abhippasanno ahosi.
                Piṇḍolabhāradvājattheragāthāvaṇṇanā niṭṭhitā.
                          -------------
                    260. 3. Valliyattheragāthāvaṇṇanā
      makkaṭo pañcadvārāyantiādikā āyasmato valliyattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
ito ekatiṃse kappe kulagehe nibbattitvā viññutaṃ patto ekadivasaṃ kenacideva
karaṇīyena araññaṃ gato tattha nāradaṃ nāma paccekasambuddhaṃ rukkhamūle vasantaṃ
disvā pasannamānaso naḷehi sālaṃ katvā tiṇehi chādetvā adāsi. Caṅkamanaṭṭhānañcassa
sodhetvā vālukā okiritvā adāsi. So tena puññakammena devamanussesu
saṃsaranto imasmiṃ buddhuppāde sāvatthiyaṃ brāhmaṇamahāsālassa putto hutvā
nibbatti, valliyotissa nāmaṃ ahosi. So vayappatto yobbanamanuppatto
indriyavasiko hutvā vicaranto kalyāṇamittasaṃsaggena bhagavantaṃ upasaṅkamitvā dhammaṃ
sutvā paṭiladdhasaddho pabbajitvā vipassanaṃ paṭṭhapetvā na cirasseva arahattaṃ pāpuṇi.
Tena vuttaṃ apadāne 4- :-
@Footnote: 1 Sī.,i. tasmā sā āsā sappurisānaṃ buddhādīnaṃ na hoti
@2-2 Sī. paṭipajjanato sakkārāsā pahānena pahīṇā hotīti
@3 Ma. na hīno   4 khu.apa. 33/89/136 naḷakuṭikadāyakattherāpadāna (syā)

---------------------------------------------------------------------------------------------
page382.
          "himavantassāvidūre           hāriko 1- nāma pabbato
           sayambhū nārado nāma         rukkhamūle vasī tadā.
           Naḷāgāraṃ karitvāna          tiṇena chādayiṃ ahaṃ
           caṅkamaṃ sodhayitvāna          sayambhussa adāsahaṃ.
           Tena kammena sukatena        cetanāpaṇidhīhi ca
           jahitvā mānusaṃ dehaṃ         tāvatiṃsamagacchahaṃ.
           Tattha me sukataṃ byamhaṃ        naḷakuṭikanimmitaṃ
           saṭṭhiyojanamubbedhaṃ           tiṃsayojanavitthataṃ.
           Catuddasesu kappesu          devaloke ramiṃ ahaṃ
           ekasattatikkhattuñca          devarajjamakārayiṃ.
           Catuttiṃsatikkhattuñca           cakkavattī ahosahaṃ
           padesarajjaṃ vipulaṃ            gaṇanāto asaṅkhiyaṃ.
           Dhammapāsādamāruyha          sabbākāravarūpamaṃ 2-
           yadicchakāhaṃ vihare           sakyaputtassa sāsane.
           Ekatiṃse ito kappe        yaṃ kammamakariṃ tadā
           duggatiṃ nābhijānāmi          naḷakuṭiyidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā puthujjanakāle attano  cittassa rūpādiārammaṇesu
yathākāmappavattiyā, 3- idāni ariyamaggena niggahitabhāvassa ca vibhāvanena aññaṃ
byākaronto:-
    [125] "makkaṭo pañcadvārāyaṃ        kuṭikāyaṃ pasakkiya
           dvārena anupariyeti         ghaṭṭayanto muhuṃ muhuṃ.
@Footnote: 1 cha.Ma. hārito   2 pāli. suññāgāravarūpagaṃ, Ma. sabbākāravarūpagaṃ
@3 Sī.,i. yathākāmappavattatāya

---------------------------------------------------------------------------------------------
page383.
     [126] Tiṭṭha makkaṭa mā dhāvi        na hi te taṃ yathā pure
           niggahitosi paññāya          neva dūraṃ gamissasī"ti
gāthādvayaṃ abhāsi.
      Tattha ghaṭṭayantoti attano lolabhāvena rukkhassa aññaṃ sākhaṃ muñcitvā
aññassa gahaṇena anekavāraṃ tattha rukkhaṃ cālento phalūpabhogamakkaṭo 1- viya tena tena
cakkhādidvārena rūpādiārammaṇesu aññaṃ muñcitvā aññaṃ gaṇhanto cittasantānassa
2- samādānavasena niccalaṃ ṭhātuṃ appadānena 3- abhikkhaṇaṃ ghaṭṭayanto cālento
tasmiṃyeva rūpādiārammaṇe anuparivattati yathākāmaṃ vicarati. Vattamānasamīpatāya cettha
vattamānavacanaṃ. Evaṃ anupariyanto ca tiṭṭha makkaṭa mā dhāvi tvaṃ  cittamakkaṭa
idāni tiṭṭha mā dhāvi, ito 4- paṭṭhāya te dhāvituṃ na sakkā, tasmā na hi
te taṃ yathā pure yasmā taṃ attabhāvagehaṃ pubbe viya na te sevitaṃ pihitadvāra-
bhāvato, kiñca 5- niggahitosi paññāya sayañca idāni maggapaññāya kilesābhi-
saṅkhārasaṅkhātānaṃ pādānaṃ 6- chedanena accantikaṃ niggahaṃ pattosi, tasmā neva dūraṃ
gamissasi ito attabhāvato dūraṃ dutiyādiattabhāvaṃ neva gamissasi yāvacarimakacittaṃ-
eva 7- te gamananti dasseti. "neto dūran"tipi pāṭho, soevattho.
                    Valliyattheragāthāvaṇṇanā niṭṭhitā.
                         -------------
                   261. 4 Gaṅgātīriyattheragāthāvaṇṇanā
      tiṇṇaṃ me tālapattānantiādikā āyasmato gaṅgātīriyattherassa gāthā. Kā
uppatti?
@Footnote: 1 Sī.,i. phalūpago makkaṭo  2 Ma. cittasantānaṃ  3 Sī.,i. appahonto  4 Ma. itova
@5 Sī.,i. kiñci          6 Sī.,i. hi upādānānaṃ     7 Sī. yāvacarimakacittā

---------------------------------------------------------------------------------------------
page384.
      Ayaṃ kira padumuttarassa bhagavato kāle kulagehe nibbattitvā viññutaṃ patto
sāsane abhippasanno hutvā bhikkhusaṃghassa pānīyamadāsi. So tena puññakammena devaloke
nibbattitvā aparāparaṃ puññāni katvā devamanussesu saṃsaranto imasmiṃ buddhup-
pāde sāvatthiyaṃ aññatarassa gahapatissa putto  hutvā nibbatti, "datto"tissa
nāmaṃ ahosi. So vayappatto gharāvāsaṃ vasanto agamanīyaṭṭhānabhāvaṃ ajānitvā
vītikkamaṃ katvā puna agamanīyaṭṭhānabhāvaṃ ñatvā saṃvegajāto pabbajitvā taṃ kammaṃ
jigucchitvā lūkhapaṭipattiṃ anutiṭṭhanto paṃsukūlacīvaraṃ chavasittasadisaṃ mattikāpattañca
gahetvā gaṅgātīre tīhi tālapattehi kuṭikaṃ katvā vihāsi, tenevassa gaṅgātīriyoti
samaññā ahosi. So "arahattaṃ appatvā na kenaci sallapissāmī"ti cittaṃ adhiṭṭhāya
paṭhamaṃ saṃvaccharaṃ tuṇhībhūto vacībhedaṃ akarontova vihāsi. Dutiye saṃvacchare gocaragāme
aññatarāya itthiyā "mūgo nu kho no"ti vīmaṃsitukāmāya patte khīraṃ āsiñcantiyā
hatthavikāre katepi okirite "alaṃ bhaginī"ti vācaṃ nicchari. 1- Tatiye pana saṃvacchare
antaravasseva ghaṭayanto vāyamanto arahattaṃ pāpuṇi. Tena vuttaṃ apadāne 2- :-
          "padumuttarabuddhassa           bhikkhusaṃghe anuttare
           pasannacitto sumano         pānīghaṭamapūrayiṃ.
           Pabbatagge dumagge vā      ākāse vātha bhūmiyaṃ
           yadā pānīyamicchāmi         khippaṃ nibbattate mama.
           Satasahasse ito 3- kappe   yaṃ dānamadadiṃ tadā
           duggatiṃ nābhijānāmi         dakadānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahā pana hutvā attano pubbabhāgapaṭipattiyā vibhāvanamukhena aññaṃ byākaronto:-
@Footnote: 1 Sī. vācā nicchāritā    2 khu.apa. 33/87/131 udakadāyakattherāpadāna (syā)
@3 cha.Ma. satasahassito

---------------------------------------------------------------------------------------------
page385.
    [127] "tiṇṇaṃ me tālapattānaṃ       gaṅgātīre kuṭī katā
           chavasittova me patto       paṃsukūlañca cīvaraṃ.
   [128]   Dvinnaṃ antaravassānaṃ        ekavācā 1- me bhāsitā
           tatiye antaravassamhi        tamokkhandho 2- padālito"ti
gāthādvayaṃ abhāsi.
      Tattha tiṇṇaṃ me tālapattānaṃ, gaṅgātīre kuṭī katāti tālarukkhato
patitehi tīhi tālapaṇṇehi mayhaṃ vassanapariharaṇatthaṃ 3- gaṅgāya nadiyā tīre kuṭikā
katā. Tena attano senāsanasantosaṃ dasseti. Vuttaṃ hi dhammasenāpatinā:-
          "pallaṅkena nisinnassa        jaṇṇuke nābhivassati 4-
           alaṃ phāsuvihārāya          pahitattassa bhikkhuno"ti. 5-
      "tālapattīnan"tipi pāṭho, soevattho. Chavasittova me pattoti mayhaṃ patto
chavasittasadiso, matānaṃ khīrasecanakuṇḍasadisoti 6-  attho. Paṃsukūlañca cīvaranti cīvarañca
me antarāmaggasusānādīsu 7- chaḍḍitānantakehi 8- kataṃ paṃsukūlaṃ. Padadvayena parikkhāra-
santosaṃ dasseti.
      Dvinnaṃ antaravassānanti dvīsu antaravassesu, pabbajitato arahattamappatta-
saṃvaccharesu. Ekavācā me bhāsitāti ekā "alaṃ bhaginī"ti khīrapaṭikkhepavācāeva
mayā vuttā, añño tattha vacībhedo nāhosi. Tena ukkaṃsagataṃ kāyavacīsaṃyamaṃ dasseti.
Tatiye antaravassamhīti tatiyassa saṃvaccharassa abbhantare, tasmiṃ aparipuṇṇeyeva.
Tamokkhandho padālitoti aggamaggena tamokkhandho bhinno, avijjānusayo
@Footnote: 1 cha.Ma. ekā vācā    2 cha.Ma. tamokhandho    3 Sī. vassānaṃ pariharaṇatthaṃ
@4 Sī.,i.,Ma. nātivassati  5 khu.thera. 26/985/395 sārīputtattheragāthā,
@milinada. 1/348 gadrabhaṅgapañha (parivattitapotthaka)   6 i....kuṇḍisadiso
@7 cha.Ma. antaramagga...   8 cha.Ma. chaḍḍitanantakehi

---------------------------------------------------------------------------------------------
page386.
Samucchinnoti attho. Tena tadekaṭṭhatāya sabbakilesānaṃ anavasesappahānaṃ vadati.
                   Gaṅgātīriyattheragāthāvaṇṇanā niṭṭhitā.
                        ----------------
                    262. 5. Ajinattheragāthāvaṇṇanā
      api ce hoti tevijjotiādikā āyasmato ajinattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
buddhasuññe loke kulagehe nibbattitvā viññutaṃ patto kenacideva karaṇīyena
araññaṃ gato tattha sucintitaṃ nāma paccekasambuddhaṃ ābādhena pīḷitaṃ nisinnaṃ
disvā upasaṅkamitvā vanditvā bhesajjatthāya 1- pasannamānaso ghaṭamaṇḍaṃ adāsi.
So tena puññakammena devaloke nibbattitvā aparāparaṃ puññāni katvā sugatīsuyeva
saṃsaranto imasmiṃ buddhuppāde sāvatthiyaṃ aññatarassa daliddabrāhmaṇassa gehe
paṭisandhiṃ gaṇhi. Taṃ vijāyanakāle ajinacammena sampaṭicchiṃsu. Tenassa ajinotveva
nāmaṃ akaṃsu. So bhogasaṃvattaniyassa kammassa akatattā daliddakule nibbatto
vayappattopi appannapānabhojano hutvā vicaranto jetavanapaṭiggahaṇe buddhānubhāvaṃ
disvā paṭiladdhasaddho pabbajitvā vipassanāya kammaṃ karonto na  cirasseva chaḷabhiñño
ahosi. Tena vuttaṃ apadāne 2- :-
          "sucintitaṃ bhagavantaṃ           lokajeṭṭhaṃ narāsabhaṃ
           upaviṭṭhaṃ mahāraññaṃ          vātābādhena pīḷitaṃ.
           Disvā cittaṃ pasādetvā     ghaṭamaṇḍamupānayiṃ 3-
@Footnote: 1 Ma. bhesajjaṃ datvā  2 khu.apa. 33/16/32 ghaṭamaṇḍadāyakattherāpadāna (syā)
@3 Sī. upādāyiṃ

---------------------------------------------------------------------------------------------
page387.
           Katattā apacitattā 1- ca    gaṅgā bhāgīrathī ayaṃ. 2-
           Mahāsamuddā cattāro       ghaṭaṃ sampajjare mama
           ayañca paṭhavī ghorā         appamāṇā asaṅkhiyā.
           Mama saṅkappamaññāya         bhavate 3- madhusakkarā
           catuddisā 4- ime rukkhā    pādapā dharaṇīruhā.
           Mama saṅkappamaññāya         kapparukkhā bhavanti te
           paññāsakkhattuṃ devindo      devarajjamakārayiṃ.
           Ekapaññāsakkhattuñca        cakkavattī ahosahaṃ
           padesarajjaṃ vipulaṃ           gaṇanāto asaṅkhiyaṃ.
           Catunnavutito kappe         yaṃ dānamadadiṃ tadā
           duggatiṃ nābhijānāmi         ghaṭamaṇḍassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvāpi purimakammanissandena appalābhī appaññātova ahosi.
Uddesabhattasalākabhattānipi lāmakāneva pāpuṇanti. Kammaphaleneva ca naṃ puthujjanā
bhikkhū sāmaṇerā ca "appaññāto"ti avamaññanti. Thero te bhikkhū saṃvejento:-
    [129] "api ce hoti tevijjo      maccuhāyī anāsavo
           appaññātoti naṃ bālā      avajānanti ajānatā.
   [130]   Yo ca kho annapānassa      lābhī hotīdha puggalo
           pāpadhammopi ce hoti       so nesaṃ hoti sakkato"ti
gāthādvayaṃ abhāsi.
@Footnote: 1 cha.Ma. ācitattā   2 Sī. bhāvitattā ca, taṃ me bhāgīrathī viya, pāli. gaṅgā
@  bhāgīrasī ayaṃ       3 Sī. bhavanti     4 cha.Ma. cātuddīpā

---------------------------------------------------------------------------------------------
page388.
      Tattha apīti sambhāvane nipāto. Ceti parikappane. Hotīti bhavati. Tisso
vijjā etassāti tevijjo. Maccuṃ pajahatīti maccuhāyī. Kāmāsavādīnaṃ abhāvena
anāsavo. Idaṃ vuttaṃ hoti:- dibbacakkhuñāṇaṃ pubbenivāsañāṇaṃ āsavakkhaya-
ñāṇanti imāsaṃ tissannaṃ vijjānaṃ adhigatattā tevijjo tatoeva sabbaso
kāmāsavādīnaṃ parikkhīṇattā anāsavo āyatiṃ punabbhavassa aggahaṇato maraṇābhāvena
maccuhāyī yadipi hoti, evaṃ santepi appaññātoti naṃ bālā avajānanti yassatthāya
kulaputtā sammadeva agārasmā anagāriyaṃ pabbajanti, taṃ sadatthaṃ anupāpuṇitvā ṭhitampi
naṃ uttamaṃ purisaṃ "dhutavādo bahussuto dhammakathiko"ti uppannalābhassa 1- abhāvato
"na paññāto na pākaṭo"ti bālā dummedhapuggalā avajānanti, kasmā? ajānatā
ajānanakāraṇā guṇānaṃ ajānanameva 2- tattha kāraṇanti dasseti.
      Yathā ca guṇānaṃ ajānanato bālā lābhagarutāya sambhāvanīyampi avajānanti,
evaṃ guṇānaṃ 3- ajānanato lābhagarutāya evaṃ avajānitabbampi sambhāventīti dassento
dutiyaṃ gāthaṃ āha. Tattha yoti aniyamavacanaṃ. Casaddo byatireke, tena yathāvuttapuggalato
imassa puggalassa vuccamānaṃyeva visesaṃ janeti. Khoti avadhāraṇe. Annapānassāti
nidassanamattaṃ. Lābhīti lābhavā. Idhāti imasmiṃ loke. Jarāmaraṇehi tassa tassa
sattāvāsassa pūraṇato galanato ca puggalo. Pāpadhammoti lāmakadhammo. Ayañhettha
attho:- yo pana puggalo cīvarādipaccayamattasseva lābhī hoti, na jhānādīnaṃ,
so pāpicchatāya dussīlabhāvena hīnadhammopi samāno idha imasmiṃ loke bālānaṃ
lābhagarutāya sakkato garukato hotīti.
                     Ajinattheragāthāvaṇṇanā niṭṭhitā.
@Footnote: 1 Ma. uppajjanalābhassa    2 Ma. ajānatā guṇānaṃ ajānanameva   3 Ma. aguṇānaṃ

---------------------------------------------------------------------------------------------
page389.
                   263. 6. Meḷajinattheragāthāvaṇṇanā
      yadāhaṃ dhammamassosintiādikā āyasmato meḷajinattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
sumedhassa bhagavato kāle kulagehe nibbattitvā viññutaṃ patto ekadivasaṃ bhagavantaṃ
piṇḍāya gacchantaṃ disvā pasannamānaso madhuraṃ āmodaphalaṃ adāsi. So tena
puññakammena devamanussesu saṃsaranto imasmiṃ buddhuppāde bārāṇasiyaṃ khattiyakule
nibbattitvā meḷajinoti laddhanāmo vijjāsippesu nipphattiṃ gato paṇḍito byatto
disāsu pākaṭo ahosi. So bhagavati bārāṇasiyaṃ isipatane viharante vihāraṃ gantvā
satthāraṃ upasaṅkamitvā dhammaṃ sutvā paṭiladdhasaddho pabbajitvā vipassanaṃ paṭṭhapetvā
tadaheva arahattaṃ pāpuṇi. Tena vuttaṃ apadāne  1- :-
          "sahassaraṃsī bhagavā           sayambhū aparājito
           vivekā vuṭṭhahitvāna        gocarāyābhinikkhami.
           Phalahattho ahaṃ disvā        upagacchiṃ narāsabhaṃ
           pasannacitto sumano         avaṭaṃ adadiṃ phalaṃ.
           Catunnavute ito 2- kappe   yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā aparabhāge bhikkhūhi "āvuso kiṃ tayā uttarimanussadhammo
adhigato"ti puṭṭho sīhanādaṃ nadanto:-
@Footnote: 1 khu.apa. 33/94/145 avaṭaphaliyattherāpadāna (syā)     2 cha.Ma. catunnavutito

---------------------------------------------------------------------------------------------
page390.
    [131] "yadāhaṃ dhammamassosiṃ         bhāsamānassa satthuno
           na kaṅkhamabhijānāmi          sabbaññū aparājite.
   [132]   Satthavāhe mahāvīre        sārathīnaṃ varuttame
           magge paṭipadāyaṃ vā        kaṅkhā mayhaṃ na vijjatī"ti
gāthādvayaṃ abhāsi.
      Tattha yadāti yasmiṃ kāle. Ahanti attānaṃ niddisati. Dhammanti catusaccadhammaṃ.
Assosinti suṇiṃ. Satthunoti diṭṭhadhammikādiatthehi veneyyānaṃ sāsanaṭṭhena
satthuno. Kaṅkhanti saṃsayaṃ. Saṅkhatamasaṅkhatañca anavasesato jānanaṭṭhena sabbaññū.
Kutocipi parājitābhāvena 1- aparājite. 2- Veneyyasattānaṃ saṃsārakantārato nibbānaṃ
paṭivāhanaṭṭhena satthavāhe. Idaṃ vuttaṃ hoti:- yato pabhūti ahaṃ satthuno dhammaṃ
desentassa catusaccadhammaṃ assosiṃ sotadvārānusārena upadhāresiṃ upalabhiṃ, tato
paṭṭhāya anavasesasaṅkhatāsaṅkhatasammutidhammānaṃ sayambhūñāṇena jānanato sabbaññū 3-
anāvaraṇadassāvimhi, pañcannampi mārānaṃ abhibhavanato tehi 4- aparājitattā sadevake
loke appaṭihatadhammacakkattā ca aparājite, veneyyasattānaṃ lobhakantārādito
vāhanaṭṭhena satthavāhe, mahāvikkantatāya mahāvīre, aññehi duddamānaṃ purisa-
dammānaṃ saraṇato accantikena damathena 5- damanato sārathīnaṃ pavarabhūte uttame sammā-
sambuddhe, "buddho nu kho, no nu kho"ti kaṅkhaṃ nābhijānāmi aparapaccaya-
bhāvato. Tathārūpe desite ariyamagge tadupādāyabhūtāya ca sīlādipaṭipadāya
"niyyāniko nu kho, na nu kho"ti kaṅkhā vicikicchā na vijjati natthīti. Ettha
ca ariyadhamme saṃsayābhāvakathanena ariyasaṃghepi saṃsayābhāvo kathitoyevāti daṭṭhabbaṃ
tattha patiṭaṭhatāya 6- anaññathābhāvatoti.
                   Meḷajinattheragāthāvaṇṇanā niṭṭhitā.
@Footnote: 1 Sī., Ma. aparājita....     2 i., Ma. aparājito      3 i. sabbaññu
@4 Sī., i. tehipi           5 Sī., i. damanena        6 cha.Ma. patiṭṭhitassa

---------------------------------------------------------------------------------------------
page391.
                    264. 7. Rādhattheragāthāvaṇṇanā
      yathā agāraṃ ducchannantiādikā āyasmato rādhattherassa gāthā. Kā
uppatti?
      ayaṃ kira padumuttarassa bhagavato kāle haṃsavatīnagare kulagehe nibbattitvā
viññutaṃ patto vihāraṃ gantvā satthāraṃ upasaṅkamitvā vanditvā ekamantaṃ
nisinno satthārā ekaṃ bhikkhuṃ paṭibhāṇeyyakānaṃ aggaṭṭhāne ṭhapiyamānaṃ disvā sayaṃ
taṃ ṭhānantaraṃ patthetvā mahādānaṃ pavattesi. Satthu uḷārañca pūjaṃ akāsi. So
evaṃ katapaṇidhāno tato cuto tattha tattha bhave puññāni upacinanto vipassissa
bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya
gacchantaṃ disvā pasannamānaso madhurāni ambaphalāni adāsi. So tena puññakammena
devaloke nibbattitvā aparāparaṃ puññāni katvā devamanussesu saṃsaranto amhākaṃ
bhagavato kāle rājagahe brāhmaṇakule nibbattitvā rādhoti laddhanāmo vayappatto
hutvā gharāvāsaṃ vasanto mahallakakāle puttadārehi apasādito "kiṃ me gharāvāsena,
pabbajissāmī"ti vihāraṃ gantvā there bhikkhū upasaṅkamitvā pabbajjaṃ yācitvā
tehi "ayaṃ brāhmaṇo jiṇṇo na sakkoti vattapaṭivattaṃ pūretun"ti paṭikkhitto
satthu santikaṃ gantvā attano ajjhāsayaṃ pavedetvā satthārā upanissayasampattiṃ
oloketvā āṇattena dhammasenāpatinā pabbājito vipassanaṃ paṭṭhapetvā na
cirasseva arahattaṃ pāpuṇi. Tena vuttaṃ apadāne 1- :-
          "suvaṇṇavaṇṇaṃ sambuddhaṃ         āhutīnaṃ paṭiggahaṃ
           rathiyaṃ paṭipajjantaṃ           pādaphalaṃ adāsahaṃ. 2-
           Ekanavutito kappe         yaṃ phalaṃ adadiṃ tadā
@Footnote: 1 khu.apa. 33/95/146 cāphaliyattherāpadāna (syā)    2 pāli. cāraphalamadāsahaṃ

---------------------------------------------------------------------------------------------
page392.
           Duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā satthu santikāvacaro hutvā vicaranto satthudhammadesanā-
paṭibhāṇassa paccayabhūtānaṃ paṭibhāṇajānanakānaṃ 1- aggo jāto. Therassa hi diṭṭhi-
samudācārañca āgamma dasabalassa navanavā 2- dhammadesanā paṭibhāti. Tenāha bhagavā
"etadaggaṃ bhikkhave mama sāvakānaṃ bhikkhūnaṃ paṭibhāṇeyyakānaṃ yadidaṃ rādho"ti. 3- So
ekadivasaṃ "ime sattā abhāvanāya rāgena abhibhuyyanti, bhāvanāya sati taṃ 4- natthī"ti
bhāvanaṃ thomento:-
     [133] 5- "yathā agāraṃ ducchannaṃ    vuṭṭhi samativijjhati
           evaṃ abhāvitaṃ cittaṃ         rāgo samativijjhati.
     [134] Yathā agāraṃ succhannaṃ        vuṭṭhi na samativijjhati
           evaṃ subhāvitaṃ cittaṃ         rāgo na samativijjhatī"ti
gāthādvayamāha. 5-
      Tattha agāranti yaṃ kiñci gehaṃ. Ducchannanti viraḷacchannaṃ chiddāvachiddaṃ.
Samativijjhatīti vassavuṭṭhi vinivijjhati. Abhāvitanti taṃ agāraṃ vuṭṭhi viya bhāvanāya
rahitattā abhāvitaṃ cittaṃ. 6- Rāgo samativijjhatīti na kevalaṃ rāgova, dosamoha-
mānādayopi 7- sabbakilesā tathārūpaṃ cittaṃ abhivijjhantiyeva. 8- Subhāvitanti samatha-
vipassanābhāvanāhi suṭṭhu bhāvitaṃ, evarūpaṃ cittaṃ succhannaṃ gehaṃ vuṭṭhi viya
rāgādayo kilesā ativijjhituṃ na sakkontīti.
                     Rādhattheragāthāvaṇṇanā niṭṭhitā.
@Footnote: 1 Sī.,i. paṭibhānakānaṃ  2 Sī.,i. na taṃ vinā  3 aṅ.ekaka. 20/233/25 etadaggavagga:
@ catutthavagga  4 Sī. sahitaṃ, Ma. patitaṃ  5-5 cha.Ma. "yathā agāran"tiādinā gāthādvayamāha
@6 i. cittampi   7 Sī.,Ma. ...mohādayopi   8 cha.Ma. ativijjhantiyeva

---------------------------------------------------------------------------------------------
page393.
                    265. 8. Surādhattheragāthāvaṇṇanā
      khīṇā hi mayhaṃ jātītiādikā āyasmato surādhattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
sikhissa bhagavato kāle kulagehe nibbattitvā viññutaṃ patto ekadivasaṃ satthāraṃ
disvā pasannamānaso mātuluṅgaphalaṃ adāsi. So tena puññakammena devaloke
nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde
anantaraṃ vuttassa rādhattherassa kaniṭṭho hutvā nibbatti, surādhotissa nāmaṃ ahosi.
So jeṭṭhabhātari rādhe 1- pabbajite sayampi pabbajitvā vipassanāya kammaṃ karonto
na cirasseva arahattaṃ pāpuṇi. Tena vuttaṃ apadāne 2- :-
          "kaṇikāraṃva jalitaṃ            puṇṇamāyeva candimaṃ
           jalantaṃ dīparukkhaṃva           addasaṃ lokanāyakaṃ.
           Mātuluṅgaphalaṃ gayha          adāsiṃ satthuno ahaṃ
           dakkhiṇeyyassa vīrassa        pasanno sehi pāṇibhi.
           Ekatiṃse ito kappe       yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā sāsanassa niyyānikabhāvadassanatthaṃ aññaṃ byākaronto:-
    [135] "khīṇā hi mayhaṃ jāti         vusitaṃ jinasāsanaṃ
           pahīno jālasaṅkhāto        bhavanetti samūhatā.
@Footnote: 1 i.,Ma. ayaṃ pāṭho na dissati  2 khu.apa.33/96/147 mātuluṅgaphaladāyakattherāpadān(syā)

---------------------------------------------------------------------------------------------
page394.
    [136]  Yassatthāya pabbajito        agārasmā anagāriyaṃ
           so me attho anuppatto    sabbasaṃyojanakkhayo"ti
gāthādvayamāha. 1-
      Tattha khīṇāti khayaṃ pariyosānaṃ gatā. Jātīti bhavo bhavanibbatti vā. 2- Vusitaṃ
jinasāsananti jinassa sammāsambuddhassa sāsanaṃ maggabrahmacariyaṃ vuṭṭhaṃ parivuṭṭhaṃ.
Pahīno jālasaṅkhātoti sattasantānassa ottharaṇato nissarituṃ appadānato ca
"jālasaṅkhāto"ti ca laddhanāmā diṭṭhi avijjā ca pahīnā maggena samucchinnā.
Bhavanetti samūhatāti kāmabhavādikassa bhavassa nayanato pavattanato bhavanettisaññitā
taṇhā samugghāṭitā. Yassatthāya pabbajitoti yassa atthāya yadatthaṃ ahaṃ agārasmā
gehato anagāriyaṃ pabbajjaṃ pabbajito upagato. 3- So sabbesaṃ 4- orambhāgiyud-
dhambhāgiyappabhedānaṃ saṃyojanānaṃ bandhanānaṃ khayabhūto attho nibbānasaṅkhāto
paramattho arahattasaṅkhāto sadattho ca mayā anuppatto adhigatoti attho.
                    Surādhattheragāthāvaṇṇanā niṭṭhitā.
                         ---------------
                    266. 9. Gotamattheragāthāvaṇṇanā
      sukhaṃ supantīti āyasmato gotamattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto vipassissa bhagavato kāle kulagehe nibbattitvā viññutaṃ patto ekadivasaṃ
bhagavantaṃ disvā pasannamānaso āmodaphalamadāsi. So 5- tena puññakammena devaloke
@Footnote: 1 cha.Ma. "khīṇā hi mayhan"tiādinā gāthādvayamāha    2 Sī. bhavanibbattitā
@3 Sī. pabbajiṃ pabbajjaṃ upagato    4 Sī.,i. sabbaso  5 cha.Ma. ayaṃ pāṭho na dissati

---------------------------------------------------------------------------------------------
page395.
Nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde
rājagahe brāhmaṇakule nibbattitvā gotamoti laddhanāmo sattavassikakāle upanayanaṃ
katvā ratanabhikkhaṃ caritvā sahassaṃ labhitvā taṃ tādise ṭhāne ṭhapetvā vataṃ caranto
soḷasasattarasavassuddesikakāle akalyāṇamittehi kāmesu parinīyamāno 1- ekissā
rūpūpajīviniyā taṃ sahassabhaṇḍikaṃ datvā brahmacariyavināsaṃ patvā tāya cassa brahma-
cārirūpaṃ disvā virattākāre dassite ekarattivāseneva nibbinnarūpo attano
brahmacariyavināsaṃ dhanajāniñca saritvā "ayuttaṃ mayā katan"ti vippaṭisārī ahosi.
Satthā tassa hetusampattiṃ cittācārañca 2- ñatvā tassa āsannaṭṭhāne attānaṃ
dassesi. So satthāraṃ disvā pasannamāno upasaṅkami, tassa bhagavā dhammaṃ desesi.
So dhammaṃ sutvā paṭiladdhasaddho pabbajanto khuraggeyeva arahattaṃ pāpuṇi. Tena
vuttaṃ apadāne 3- :-
          "suvaṇṇavaṇṇaṃ sambuddhaṃ         āhutīnaṃ paṭiggahaṃ
           rathiyaṃ paṭipajjantaṃ           amoraṃ adadiṃ phalaṃ. 4-
           Ekanavute ito 5- kappe   yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā jhānasukhena phalasukhena vītināmentaṃ eko gihisahāyo
upagantvā "āvuso tayā ratanabhikkhāya laddhaṃ pabbajanto kiṃ akāsī"ti pucchi.
Taṃ sutvā thero "idaṃ nāma katan"ti anācikkhitvā mātugāme dosaṃ pakāsetvā
attano vītarāgabhāvena 6- aññaṃ byākaronto:-
@Footnote: 1 Sī.,Ma. paritāpiyamāno  2 Ma. cittacārañca  3 khu.apa. 33/98/148 amoraphaliyattherāpadāna
@ (syā)  4 cha.Ma. āmodamadadiṃ phalaṃ  5 cha.Ma. ekanavutito  6 Sī.,i. vītarāgabhāvavibhāvanena

---------------------------------------------------------------------------------------------
page396.
    [137] 1- "sukhaṃ supanti munayo       ye itthīsu na bajjhare
          sadā ve rakkhitabbāsu        yāsu saccaṃ sudullabhaṃ.
   [138]  Vadhaṃ carimha te kāma         anaṇā dāni te mayaṃ
          gacchāma dāni nibbānaṃ        yattha gantvā na socatī"ti
gāthādvayamāha. 1-
      Tattha sukhaṃ supanti munayo, ye itthīsu na bajjhareti ye itthīsu visayabhūtāsu
nimittabhūtāsu vā rāgabandhanena na bajjhanti, te munayo 2- tapassino saṃyatindriyā
sukhaṃ supanti sukhaṃ viharanti, natthi tesaṃ dukkhanti adhippāyo. "supantī"ti hi
nidassanamattametaṃ. Sadā ve rakkhitabbāsūti ekaṃsena sabbakālaṃ rakkhitabbāsu. Itthiyo
hi sattabhūmike nippurise pāsāde uparibhūmiyaṃ vasāpetvāpi, kucchiyaṃ
pakkhipitvāpi na sakkā rakkhituṃ, tasmā tā kiṭṭhādigāviyo 3- viya sabbakālaṃ
rakkhaṇīyā honti. Bahucittatāya vā sāmikena vatthālaṅkārānuppadānādinā
cittaññathattato sabbakālaṃ rakkhitabbā. 4- Sarīrasabhāvaṃ vā 5- mālāgandhādīhi
paṭicchādanavasena rakkhitabbacittatāya rakkhitabbāti. 6- Yāsu saccaṃ sudullabhanti yāsu
saccavacanaṃ laddhuṃ na sakkā, itthiyo hi aggimpi pavisanti, visampi khādanti,
satthampi āharanti, ubbandhitvāpi kālaṃ karonti, na pana sacce ṭhātuṃ sakkonti.
Tasmā evarūpā itthiyo vajjetvā ṭhitā munayo sukhitā vatāti 7- dasseti.
      Idāni yassa appahīnattā evarūpāsu itathīsupi bajjhanti, tassa kāmassa
attano suppahīnataṃ accantaniṭṭhitatañca dassento dutiyaṃ gāthamāha. Vadhaṃ carimha
te kāmāti ambho kāma tava vadhaṃ accantasamucchedaṃ ariyamaggena carimha, "vadhaṃ
carimhase"tipi pāṭho, vadhāya pahānāya maggabrahmacariyaṃ acarimhāti attho. Anaṇā
@Footnote: 1-1 cha.Ma. "sukhaṃ supantī"tiādinā gāthādvayamāha   2 Sī. te sekhamunayo
@3 Sī. ...bhāgiyo, i.,Ma. ...bhogiyo   4 Sī.,i. rakkhitā vā, Ma. rakkhitaṃ vā
@5 Sī. sarīrasabhāgā vā  6 Sī. rakkhitabbāti sadā ve rakkhitabbā   7 Sī. sukhitāti

---------------------------------------------------------------------------------------------
page397.
Dāni te mayanti idāni aggamaggapattito 1- paṭṭhāya iṇabhāvakarāya pahīnattā kāma
te anaṇā mayaṃ, na tuyhaṃ iṇaṃ dhārema. Avītarāgo hi rāgassa vase 2- vattanato
tassa iṇaṃ dhārento viya hoti, vītarāgo pana taṃ atikkamitvā paramena cittissariyena
samannāgato. Anaṇattāeva 3- gacchāma dāni nibbānaṃ, yattha gantvā na socati
yasmiṃ nibbāne gamanahetu sabbaso sokahetūnaṃ abhāvato na socati, taṃ anupādisesa-
nibbānameva idāni gacchāma anupāpuṇāmāti attho.
                    Gotamattheragāthāvaṇṇanā niṭṭhitā.
                         --------------
                    267. 10. Vasabhattheragāthāvaṇṇanā
      pubbe hanati attānanti āyasmato vasabhattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
buddhasuññe loke brāhmaṇakule nibbattitvā vayappatto brāhmaṇānaṃ vijjā-
sippesu nipphattiṃ gantvā nekkhammajjhāsayatāya gharāvāsaṃ pahāya tāpasapabbajjaṃ
pabbajitvā cuddasasahassatāpasaparivāro himavantassa avidūre samagge nāma 4- pabbate
assamaṃ kāretvā vasanto jhānābhiññāyo nibbattetvā tāpasānaṃ ovādānu-
sāsaniyo dento 5- ekadivasaṃ evaṃ cintesi "ahaṃ kho dāni imehi tāpasehi sakkato
garukato pūjito viharāmi, mayā pana pūjetabbo na upalabbhati, dukkho kho panāyaṃ loke 6-
yadidaṃ agaruvāso"ti. Evaṃ pana cintetvā purimabuddhesu katādhikāratāya purimabuddhānaṃ
cetiye attanā kataṃ pūjāsakkāraṃ anussaritvā "yannūnāhaṃ purimabuddhe uddissa
pulinacetiyaṃ katvā pūjaṃ kareyyan"ti haṭṭhatuṭṭho iddhiyā pulinathūpaṃ
@Footnote: 1 Sī., i. aggamagguppattito     2 Sī., i. vasaṃ    3 Sī. animittāeva
@4 Sī. samagga nāma             5 i. niyojento  6 i. loko

---------------------------------------------------------------------------------------------
page398.
Suvaṇṇamayaṃ māpetvā suvaṇṇamayādīhi tisahassamattehi 1- pupphehi devasikaṃ pūjaṃ
karonto yāvatāyukaṃ puññāni katvā aparihīnajjhāno kālaṃ katvā brahmaloke
nibbatto. Tatthapi yāvatāyukaṃ ṭhatvā tato cuto tāvatiṃse 2- nibbattitvā aparāparaṃ
devamanussesu saṃsaranto imasmiṃ buddhuppāde vesāliyaṃ licchavirājakule
nibbattitvā vasabhoti laddhanāmo vayappatto bhagavato vesāligamane buddhānubhāvaṃ disvā
paṭiladdhasaddho pabbajitvā vipassanaṃ paṭṭhapetvā na cirasseva arahattaṃ pāpuṇi.
Tena vuttaṃ apadāne 3- :-
          "himavantassāvidūre           samaggo 4- nāma pabbato
           assamo sukato mayhaṃ         paṇṇasālā sumāpitā.
           Nārado nāma nāmena        jaṭilo uggatāpano
           catuddasasahassāni            sissā paricaranti maṃ.
           Paṭisallīnako santo          evaṃ cintesahaṃ tadā
           mahājanā maṃ pūjenti 5-      nāhaṃ pūjemi kiñcanaṃ. 6-
           Na me ovādako atthi       vattā koci na vijjati
           anācariyupajjhāyo           vane vāsaṃ upemahaṃ.
           Upāsamāno yamakaṃ 7-        garucittaṃ upaṭṭhahe 8-
           so me ācariyo natthi       vanavāso niratthako.
           Āyāgaṃ me gavesiyaṃ 9-      garubhāvaniyaṃ tathā
           sāvassayo vasissāmi         na koci garahissati.
           Uttānakūlā nadikā          supatitthā manoramā
           saṃsuddhapulinākiṇṇā           avidūre mamassamaṃ.
           Nadiṃ amarikaṃ 10- nāma        upagantvānahaṃ tadā
           saṅkaḍḍhitvāna 11- pulinaṃ      akaṃ pulinacetiyaṃ.
@Footnote: 1 i.,Ma. tiṃsasahassamattehi      2 i. tāvatiṃsesu  3 khu.apa. 33/88/132
@  pulinathūpiyattherāpadāna (syā)  4 pāli. yamako   5 cha.Ma. sabbo jano maṃ pūjeti
@6 Sī. kaṃcana  7 cha.Ma. yamahaṃ     8 Sī.upaṭṭhape    9 cha.Ma. gavesissaṃ
@10 Sī. apadikaṃ, Ma. amarikaṃ     11 cha.Ma. saṃvaḍḍhayitvā

---------------------------------------------------------------------------------------------
page399.
           Ye te ahesuṃ sambuddhā      bhavantakaraṇā munī
           tesaṃ etādiso thūpo        taṃ nimittaṃ karomahaṃ.
           Karitvā pulinaṃ thūpaṃ           sovaṇṇaṃ māpayiṃ ahaṃ.
           Soṇṇakiṅkaṇipupphāni          sahasse tīṇi pūjayiṃ.
           Sāyapātaṃ namassāmi          pītijāto 1- katañjalī
           sammukhā viya sambuddhaṃ         vandiṃ pulinacetiyaṃ.
           Yadā kilesā jāyanti        vitakkā gehanissitā
           sarāmi sukataṃ thūpaṃ            paccavekkhāmi tāvade.
           Upanissāya vihariṃ 2-         satthavāhaṃ vināyakaṃ
           kilese saṃvareyyāsi 3-      na yuttaṃ tava mārisa.
           Saha āvajjite thūpe         gāravaṃ hoti me tadā
           kuvitakke vinodesiṃ          nāgo tuttaṭṭito yathā.
           Evaṃ viharamānaṃ maṃ           maccurājābhimaddatha
           tattha kālaṅkato santo       brahmalokamagacchahaṃ.
           Yāvatāyuṃ vasitvāna          tidive upapajjahaṃ
           asītikkhattuṃ devindo         devarajjamakārayiṃ.
           Satānaṃ tīṇikkhattuñca          cakkavattī ahosahaṃ.
           Padesarajjaṃ vipulaṃ            gaṇanāto asaṅkhiyaṃ.
           Soṇṇakiṅkaṇipupphānaṃ          vipākaṃ anubhomahaṃ
           bāvīsatisahassāni 4-         parivārenti maṃ bhave.
           Thūpassa pariciṇṇattā          rajojallaṃ na limpati
           gatte sedā na muccanti      suppabhāso bhavāmahaṃ.
           Aho me sukato thūpo        sudiṭṭhāmarikā nadī 5-
@Footnote: 1 cha.Ma. vedajāto      2 cha.Ma. viharaṃ    3 cha.Ma. saṃvaseyyāsi
@4 cha.Ma. dhātīsatasahassāni  5 Sī. parikhānadī

---------------------------------------------------------------------------------------------
page400.
           Thūpaṃ katvāna pulinaṃ           pattomhi acalaṃ padaṃ.
           Kusalaṃ kattukāmena           jantunā sāragāhinā
           natthi khettaṃ akhettaṃ vā      paṭipattīva sārakā. 1-
           Yathāpi balavā poso         aṇṇavaṃ taritussaho 2-
           parittaṃ kaṭṭhamādāya          pakkhandeyya mahāsaraṃ.
           Imāhaṃ kaṭṭhaṃ nissāya         tarissāmi mahodadhiṃ
           ussāhena vīriyena          tareyya udadhiṃ naro.
           Tatheva me kataṃ kammaṃ         parittaṃ thokakañca yaṃ 3-
           taṃ kammaṃ upanissāya          saṃsāraṃ samatikkamiṃ.
           Pacchime bhave sampatte       sukkamūlena codito
           sāvatthiyaṃ pure 4- jāto     mahāsāle suaḍḍhake.
           Saddhā 5- mātāpitā mayhaṃ    buddhassa saraṇaṃ gatā
           ubho diṭṭhasutā 6- ete     anuvattanti sāsanaṃ.
           Bodhipapaṭikaṃ gayha            soṇṇathūpamakārayuṃ
           sāyapātaṃ namassanti          sakyaputtassa sammukhā.
           Uposathamhi divase           soṇṇathūpaṃ vinīharuṃ
           buddhassa vaṇṇaṃ kittentā      tiyāmaṃ vītināmayuṃ.
           Samā 7- disvānahaṃ thūpaṃ       sariṃ pulinacetiyaṃ
           ekāsane nisīditvā         arahattamapāpuṇiṃ.
           Gavesamāno taṃ dhīraṃ          dhammasenāpatiddasaṃ
           agārā nikkhamitvāna         pabbajiṃ tassa santike.
           Jātiyā sattavassena         arahattamapāpuṇiṃ
           upasampādayī buddho          guṇamaññāya cakkhumā.
@Footnote: 1 cha.Ma. sādhakā   2 cha.Ma. taritussahe   3 Sī. taṃ   4 Sī. kule
@5 Sī. sabbe      6 cha.Ma. diṭṭhapadā    7 cha.Ma. saha

Page 401-500.

page401.
           Dārakeneva santena        kiriyaṃ niṭṭhitaṃ mayā 1-
           kataṃ me karaṇīyajja          sakyaputtassa sāsane.
           Sabbaverabhayātīto          sabbasaṅgātigo isi
           sāvako te mahāvīra        soṇṇathūpassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā dāyakānuggahaṃ karonto tehi upanīte paccaye na
paṭikkhipati, yathāladdheyeva paribhuñjati. Taṃ puthujjanā "ayaṃ kāyadaḷhibahulo arakkhita-
citto"ti maññamānā avamaññanti. Thero taṃ agaṇentova viharati. Tassa pana
avidūre aññataro kuhakabhikkhu pāpiccho samāno appiccho viya santuṭṭho viya
attānaṃ dassento lokaṃ vañcento viharati. Mahājano taṃ arahantaṃ viya sambhāveti.
Athassa sakko devānamindo taṃ pavattiṃ ñatvā theraṃ upasaṅkamitvā "bhante kiṃ
nāma kuhako karotī"ti pucchi. Thero pāpicchaṃ garahanto:-
    [139] "pubbe hanati attānaṃ        pacchā hanati so pare
           suhataṃ hanti attānaṃ         vītaṃseneva pakkhimā.
    [140]  Na brāhmaṇo bahivaṇṇo      antovaṇṇo hi brāhmaṇo
           yasmiṃ pāpāni kammāni       sa ve kaṇho sujampatī"ti
gāthādvayamāha.
      Tattha pubbe hanati attānanti kuhakapuggalo attano kuhakavuttiyā lokaṃ
vañcento pāpicchatādīhi pāpadhammehi paṭhamameva attānaṃ hanati, attano kusala-
koṭṭhāsaṃ vināseti. Pacchā hanati so pareti so kuhako paṭhamaṃ tāva vuttanayena
attānaṃ hantvā pacchā pare yehi "ayaṃ bhikkhu pesalo ariyo"ti vā sambhāventehi
kārā katā, te hanati tesaṃ kārāni attani katāni amahapphalāni katvā
@Footnote: 1 Sī. kariyā niṭṭhitā mayā

---------------------------------------------------------------------------------------------
page402.
Paccayavināsanena vināseti. Satipi kuhakassa ubhayahanane attahanane pana ayaṃ visesoti
dassento āha suhataṃ hanti attānanti. So kuhako attānaṃ hananto suhataṃ
katvā hanti vināseti, yathā kiṃ? vītaṃseneva pakkhimāti, vītaṃsoti dīpakasakuṇo,
tena. 1- Pakkhimāti sākuṇiko. Yathā tena vītaṃsasakuṇena aññe sakuṇe vañcetvā
hananto attānaṃ idha lokepi hanati viññugarahasāvajjasabhāvādinā 2-, samparāyaṃ pana
duggatiparikkilesena hanatiyeva, na pana te sakuṇe pacchā hantuṃ 3- sakkoti, evaṃ
kuhakopi kohaññena lokaṃ vañcetvā idha lokepi attānaṃ hanati vippaṭisāraviññu-
garahādīhi, paralokepi duggatiparikkilesehi, na pana te 4- paccayadāyake apāyadukkhaṃ
pāpeti. Apica kuhako dakkhiṇāya amahapphalabhāvakaraṇeneva dāyakaṃ hanatīti vutto,
na nipphalabhāvakaraṇena. 5- Vuttaṃ hetaṃ bhagavatā "dussīlassa manussabhūtassa dānaṃ datvā
sahassaguṇā dakkhiṇā pāṭikaṅkhitabbā"ti. 6- Tenāha "suhataṃ hanti attānan"ti.
      Evaṃ bāhiraparimajjanamatte ṭhitā puggalā suddhā nāma na honti, abbhantara-
suddhiyāeva pana suddhā hontīti dassento "na brāhmaṇo"ti dutiyaṃ gāthamāha.
Tassattho:- iriyāpathasaṇṭhapanādibahisampattimattena brāhmaṇo na hoti. Sampatti-
attho hi idha vaṇṇasaddo. Abbhantare pana sīlādisampattiyā brāhmaṇo hoti
"bāhitapāpo brāhmaṇo"ti katvā. Tasmā "yasmiṃ pāpāni lāmakāni kammāni
saṃvijjanti, ekaṃsena so kaṇho nihīnapuggalo"ti sujampati devānaminda jānāhi.
Taṃ sutvā sakko kuhakabhikkhuṃ tajjetvā "dhamme vattāhī"ti ovaditvā sakaṭṭhānameva
gato.
                     Vasabhattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       paṭhamavaggavaṇṇanā niṭṭhitā.
@Footnote: 1 Sī. vītaṃsoti pakkhi, sakuṇo, tena    2 Ma. ...sārajja....    3 Ma. paccahantuṃ
@4 Sī. parikilesehi pana te          5 i.,Ma. ...kāraṇeneva
@6 Ma.upari. 14/379/324 dakkhiṇāvibhaṅgasatta

---------------------------------------------------------------------------------------------
page403.
                            2. Dutiyavagga
                   268. 1. Mahācundattheragāthāvaṇṇanā
      sussūsāti āyasmato mahācundattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
vipassissa bhagavato kāle kumbhakārakule nibbattitvā viññutaṃ patto kumbhakārakammena
jīvanto ekadivasaṃ satthāraṃ disvā pasannamānaso ekaṃ mattikāpattaṃ svābhisaṅkhataṃ
katvā bhagavato adāsi. So tena puññakammena devamanussesu saṃsaranto imasmiṃ
buddhuppāde magadharaṭṭhe nālakagāme rūpasāriyā brāhmaṇiyā putto sāriputtat-
therassa kaniṭṭhabhātā hutvā nibbatti, cundotissa nāmaṃ ahosi. So vayappatto
dhammasenāpatiṃ anupabbajitvā taṃ nissāya vipassanaṃ paṭṭhapetvā ghaṭento vāyamanto
na cirasseva chaḷabhiñño ahosi. Tena vuttaṃ apadāne 1- :-
          "nagare haṃsavatiyā           kumbhakāro ahosahaṃ
           addasaṃ virajaṃ buddhaṃ          oghatiṇṇamanāsavaṃ.
           Sukataṃ mattikāpattaṃ          buddhaseṭṭhassadāsahaṃ
           pattaṃ datvā bhagavato        ujubhūtassa tādino.
           Bhave nibbattamānohaṃ        soṇṇathāle labhāmahaṃ
           rūpimaye ca sovaṇṇe        taṭṭike ca maṇīmaye.
           Pāṭiyā 2- paribhuñjāmi      puññakammassidaṃ phalaṃ
           yasasāva janānañca 3-       aggabhūto ca homahaṃ.
           Yathāpi bhaddake khette      bījaṃ appampi ropitaṃ
@Footnote: 1 khu.apa. 33/92/143 ekapattadāyakattherāpadāna (syā)
@2 cha.Ma. pātiyo      3 cha.Ma. yasānañca dhanānañca

---------------------------------------------------------------------------------------------
page404.
           Sammādhāraṃ pavecchante 1-   phalaṃ toseti kassakaṃ.
           Tathevidaṃ pattadānaṃ          buddhakhettamhi ropitaṃ
           pītidhāre pavassante        phalaṃ maṃ 2- tosayissati.
           Yāvatā khettā vijjanti     saṃghāpi ca gaṇāpi ca
           buddhakhettasamo natthi        sukhado sabbapāṇinaṃ.
           Namo te purisājañña        namo te purisuttama
           ekapattaṃ daditvāna         pattomhi acalaṃ padaṃ.
           Ekanavute ito 3- kappe   yaṃ pattamadadiṃ tadā
           duggatiṃ nābhijānāmi         pattadānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Chaḷabhiñño pana hutvā attanā paṭiladdhasampattiyā kāraṇabhūtaṃ garupanissayaṃ
vivekavāsañca 4- kittento:-
    [141] "sussūsā sutavaḍḍhanī          sutaṃ paññāya vaḍḍhanaṃ
           paññāya atthaṃ jānāti       ñāto attho sukhāvaho.
            [142] Sevetha pantāni 5- senāsanāni
                  careyya saṃyojanavippamokkhaṃ
                  sace ratiṃ nādhigaccheyya tattha
                  saṃghe vase rakkhitatto satīmā"ti
gāthādvayaṃ abhāsi.
      Tattha sussūsāti sotabbayuttassa sabbasutassa sotumicchā, garusannivāsopi.
Diṭṭhadhammikādibhedaṃ hi atthaṃ sotumicchantena 6- kalyāṇamitte upasaṅkamitvā
@Footnote: 1 Sī. sammādhāre pavassante   2 pāli. me      3 cha.Ma. ekanavutito
@4 Ma. vivekāvāsañca         5 Sī. panthāni      6 Sī. sotumicchanto

---------------------------------------------------------------------------------------------
page405.
Vattakaraṇena payirupāsitvā 1- yadā te payirupāsanāya ārādhitacittā kañci
upanisīditukāmā honti, atha ne upanisīditvā adhigatāya sotumicchāya ohitasotena
sotabbaṃ hotīti garusannivāsopi sussūsāhetutāya "sussūsā"ti vuccati. Sā panāyaṃ
sussūsā saccapaṭiccasamuppādādipaṭisaṃyuttaṃ sutaṃ taṃsamaṅgino puggalassa vaḍḍheti
brūhetīti sutavaḍḍhanī, bāhusaccakārīti attho. Sutaṃ paññāya vaḍḍhananti yaṃ taṃ
"sutadharo sutasannicayo"ti, 2- "idhekaccassa bahukaṃ sutaṃ hoti suttaṃ geyyaṃ
veyyākaraṇan"ti 3- ca evamādinā nayena vuttaṃ bāhusaccaṃ, taṃ
akusalappahānakusalādhigamanahetubhūtaṃ paññaṃ vaḍḍhetīti sutaṃ paññāya vaḍḍhanaṃ, vuttañhetaṃ
bhagavatā:-
            "sutāvudho kho bhikkhave ariyasāvako akusalaṃ pajahati, kusalaṃ bhāveti,
      sāvajjaṃ pajahati, anavajjaṃ bhāveti, suddhaṃ attānaṃ pariharatī"ti. 4-
      Paññāya atthaṃ jānātīti bahussuto sutamayañāṇe ṭhito taṃ paṭipattiṃ paṭipajjanto
sutānusārena atthūpaparikkhāya dhammanijjhānena bhāvanāya ca lokiyalokuttarabhedaṃ
diṭṭhadhammādivibhāgaṃ dukkhādivibhāgañca atthaṃ yathābhūtaṃ pajānāti ca paṭivijjhati ca,
tenāha bhagavā:-
         "sutassa yathāpariyattassa atthamaññāya dhammamaññāya dhammānudhammapaṭipanno
      hotī"ti. 3-
         "dhatānaṃ 5- dhammānaṃ atthaṃ upaparikkhati, atthaṃ upaparikkhato dhammā
      nijjhānaṃ khamanti, dhammanijjhānakkhantiyā sati chando jāyati, chandajāto
      ussahati, ussahitvā tuleti, tulayitvā padahati, pahitatto samāno kāyena
      ceva paramasaccaṃ sacchikaroti, paññāya ca naṃ ativijjha passatī"ti 6- ca.
@Footnote: 1 Sī. payirupāsanti  2 Ma.mū. 12/339/301 mahāgosiṅgasutta, aṅ.catukka. 21/22/26
@  dutiyauruvelasutta, aṅ.sattaka. 23/6/5 dhanavagga (syā)
@3 aṅ.catukka. 21/6/8 appassutasutta    4 aṅ.sattaka. 23/64/111 mahāvagga (syā)
@5 Ma. dhātānaṃ     6 Ma.Ma. 13/432/420 caṅkīsutta

---------------------------------------------------------------------------------------------
page406.
      Ñāto attho sukhāvahoti yathāvutto diṭṭhadhammikādiattho ceva dukkhādiattho
ca yāthāvato 1- ñāto adhigato lokiyalokuttarabhedaṃ sukhaṃ āvahati nipphādetīti attho.
      Ṭhitāya 2- bhāvanāpaññāya sutamatteneva na sijjhatīti tassā paṭipajjanavidhiṃ
dassento "sevetha .pe. Vippamokkhan"ti āha. Tattha sevetha pantāni senāsanānīti
kāyavivekamāha. Tena saṃyojanappahānassa ca vakkhamānattā vivekārahasseva
vivekavāsoti 3- sīlasaṃvarādayo idha avuttasiddhā veditabbā. Careyya
saṃyojanavippamokkhanti yathā saṃyojanehi cittaṃ vippamuccati, tathā vipassanābhāvanaṃ
maggabhāvanañca careyya paṭipajjeyyāti attho. Sace ratiṃ nādhigaccheyya tatthāti
tesu pantasenāsanesu yathāladdhesu adhikusaladhammesu ca ratiṃ pubbenāparaṃ visesassa
alābhato abhiratiṃ na labheyya, saṃghe bhikkhusamūhe rakkhitatto kammaṭṭhānaparigaṇhanato 4-
rakkhitacitto chasu dvāresu satiārakkhāya upaṭṭhapanena satimā vaseyya vihareyya,
evaṃ viharantassa ca api nāma saṃyojanavippamokkho bhaveyyāti adhippāyo.
                   Mahācundattheragāthāvaṇṇanā niṭṭhitā.
                        ----------------
                   269. 2. Jotidāsattheragāthāvaṇṇanā
      ye kho teti āyasmato jotidāsattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
sikhissa bhagavato kāle kulagehe nibbattitvā viññutaṃ patto ekadivasaṃ satthāraṃ
piṇḍāya gacchantaṃ disvā pasannacitto kāsumārikaphalaṃ adāsi. So tena puññakammena
devamanussesu saṃsaranto imasmiṃ buddhuppāde pādiyatthajanapade 5- vibhavasampannassa
@Footnote: 1 Sī. yathāvato    2 Sī.,i. dhatāya    3 Ma. vivekāvāsoti
@4 Sī.,i. kammaṭṭhānaparibaddhato         5 Sī.,i. pāniyatthajanapade

---------------------------------------------------------------------------------------------
page407.
Brāhmaṇassa putto hutvā nibbatti, jotidāsotissa nāmaṃ ahosi. So viññutaṃ
patvā gharamāvasanto 1- ekadivasaṃ mahākassapattheraṃ attano gāme piṇḍāya carantaṃ
disvā pasannacitto bhojetvā therassa santike dhammaṃ sutvā attano gāmasamīpe
pabbate mahantaṃ vihāraṃ kāretvā theraṃ tattha vāsetvā catūhi paccayehi upaṭṭhahanto
therassa dhammadesanāya paṭiladdhasaṃvego pabbajitvā vipassanāya kammaṃ karonto na
cirasseva chaḷabhiñño ahosi, tena vuttaṃ apadāne 2- :-
          "kaṇikāraṃva jotantaṃ         nisinnaṃ pabbatantare
           addasaṃ virajaṃ buddhaṃ         lokajeṭṭhaṃ narāsabhaṃ.
           Pasannacitto sumano        sire katvāna añjaliṃ
           kāsumārikamādāya         buddhaseṭṭhassadāsahaṃ.
           Ekatiṃse ito kappe      yaṃ phalaṃ adadiṃ tadā
           duggatiṃ nābhijānāmi        phaladānassidaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Chaḷabhiñño pana hutvā tīṇi piṭakāni uggahetvā visesato vinayapiṭake
sukusalabhāvaṃ patvā dasavassiko parisupaṭṭhāko ca hutvā bahūhi bhikkhūhi saddhiṃ bhagavantaṃ
vandituṃ sāvatthiṃ gacchanto antarāmagge addhānaparissamavinodanatthaṃ titthiyānaṃ
ārāmaṃ pavisitvā ekamantaṃ nisinno ekaṃ pañcatapaṃ tapantaṃ brāhmaṇaṃ disvā
"kiṃ brāhmaṇa aññasmiṃ tapanīye aññaṃ tapatī"ti āha. Taṃ sutvā brāhmaṇo
kupito "bho muṇḍaka kiṃ aññaṃ tapanīyan"ti āha. Thero tassa:-
               "kopo 3- ca issā paraheṭhanā ca
                māno ca sārambhamado pamādo
@Footnote: 1 Sī.,i. gharāvāsaṃ vasanto  2 khu.apa. 33/93/144 kāsumārikaphaladāyakattherāpadāna (syā)
@3 Sī.,i. kodho

---------------------------------------------------------------------------------------------
page408.
                Taṇhā avijjā bhavasaṅgatī ca
                te tappanīyā na hi 1- rūpakkhandho"ti
gāthāya dhammaṃ desesi. Taṃ sutvā so brāhmaṇo tasmiṃ titthiyārāme sabbe
aññatitthiyā ca therassa santike pabbajiṃsu. Thero tehi saddhiṃ sāvatthiṃ gantvā
bhagavantaṃ vanditvā katipāhaṃ tattha vasitvā attano jātibhūmiṃyeva gato dassanatthaṃ
upagatesu ñātakesu nānāladdhike yaññasuddhike ovadanto:-
    [143] "ye kho te veṭhamissena 2-      nānattena 3- ca kammunā
           manusse uparundhanti             pharusūpakkamā janā
           tepi tattheva kīranti            na hi kammaṃ panassati.
   [144]   Yaṃ karoti naro kammaṃ            kalyāṇaṃ yadi pāpakaṃ
           tassa tasseva dāyādo          yaṃ yaṃ kammaṃ pakubbatī"ti
gāthādvayaṃ abhāsi.
      Tattha yeti aniyamuddeso. Teti aniyamatoeva paṭiniddeso. Padadvayassāpi
"janā"ti iminā sambandho. Khoti nipātamattaṃ. Veṭhamissenāti varattakhaṇḍādinā
sīsādīsu veṭhadānena. "vedhamissenā"tipi 4- pāli, soevattho. Nānattena ca kammunāti
hananaghātanahatthapādādicchedanena khuddakaseḷadānādinā 5- ca nānāvidhena parūpaghātakammena.
Manusseti nidassanamattaṃ, tasmā ye keci satteti adhippāyo. Uparundhantīti
vibādhenti. Pharusūpakkamāti dāruṇapayogā, kurūrakammantāti attho. Janāti sattā.
Tepi tattheva kīrantīti te vuttappakārā puggalā yāhi kammakāraṇāhi 6- aññe
bādhiṃsu. Tattheva tāsuyeva kāraṇāsu sayampi kīranti pakkhipīyanti, tathārūpaṃyeva dukkhaṃ
anubhavantīti attho. "tatheva kīrantī"ti ca pāṭho, yathā sayaṃ aññesaṃ dukkhaṃ akaṃsu,
@Footnote: 1 i. tapanīyā hi na  2 Sī. vesamissena, i. vekhamissena, pāli. veghamissena
@3 pāli. nānatthena  4 Sī. veṭhamissenātipi  5 Sī. khuddakabhāveveṭhanādinā,
@  i. khuddakavelādānādinā  6 Sī.,i. yāni kammakāraṇāni karontā

---------------------------------------------------------------------------------------------
page409.
Tatheva aññehi karīyanti, dukkhaṃ pāpiyantīti attho, kasmā? na hi kammaṃ panassati
kammaṃ hi ekantaṃ upacitaṃ vipākaṃ 1- adatvā na vigacchati, avasesapaccayasamavāye
vipaccatevāti adhippāyo.
      Idāni "na hi kammaṃ panassatī"ti saṅkhepato vuttamatthaṃ vibhajitvā sattānaṃ
kammassakataṃ vibhāvetuṃ "yaṃ karotī"ti gāthaṃ abhāsi. Tassattho:- yaṃ kammaṃ kalyāṇaṃ
kusalaṃ, yadi vā pāpakaṃ akusalaṃ satto karoti, karonto ca tattha yaṃ kammaṃ
yathā phaladānasamatthaṃ hoti, tathā pakubbati upacinoti. Tassa tasseva dāyādoti
tassa tasseva kammaphalassa gaṇhanato tena tena kammena dātabbavipākassa bhāgī
hotīti attho. Tenāha bhagavā "kammassakā māṇava sattā kammadāyādā"tiādi. 2-
Imā gāthā sutvā therassa ñātakā kammassakatāyaṃ patiṭṭhahiṃsūti.
                   Jotidāsattheragāthāvaṇṇanā niṭṭhitā.
                         --------------
                  270. 3. Heraññakānittheragāthāvaṇṇanā
      accayanti ahorattāti āyasmato heraññakānittherassa gāthā. Kā uppatti?
      ayaṃ kira padumuttarassa bhagavato kāle haṃsavatīnagare kulagehe nibbattitvā viññutaṃ
patto paresaṃ bhatako hutvā jīvanto 3- ekadivasaṃ sujātassa nāma satthusāvakassa paṃsukūlaṃ
pariyesantassa upaḍḍhadussaṃ pariccaji. So tena puññakammena tāvatiṃsesu nibbattitvā
aparāparaṃ devamanussesu saṃsaranto imasmiṃ buddhuppāde kosalarañño gāmabhojakassa 4-
coravosāsakassa 5- putto hutvā nibbatti, heraññakānītissa nāmaṃ ahosi.
@Footnote: 1 Sī. ekamantaṃ upacitaṃ vipākaṃ           2 Ma.upari. 14/289,298/262,268
@  cūḷakammavibhaṅgasutta  3 Sī.,i. vicaranto  4 i.,Ma. bhojakassa  5 Sī. coraghātakassa

---------------------------------------------------------------------------------------------
page410.
So vayappatto pitu accayena raññā tasmiṃyeva gāmabhojakaṭṭhāne ṭhapito jetavana-
paṭiggahaṇe buddhānubhāvaṃ disvā paṭiladdhasaddho attano kaniṭṭhassa taṃ ṭhānantaraṃ
dāpetvā rājānaṃ āpucchitvā pabbajitvā vipassanaṃ paṭṭhapetvā na cirasseva
arahattaṃ pāpuṇi. Tena vuttaṃ apadāne 1- :-
          "padumuttarabhagavato           sujāto nāma sāvako
           paṃsukūlaṃ gavesanto          saṅkāre carate 2- tadā.
           Nagare haṃsavatiyā           paresaṃ bhatako ahaṃ
           upaḍḍhadussaṃ datvāna         sirasā abhivādayiṃ.
           Tena kammena sukatena       cetanāpaṇidhīhi ca
           jahitvā mānusaṃ dehaṃ        tāvatiṃsamagacchahaṃ.
           Tettiṃsakkhattuṃ devindo      devarajjamakārayiṃ
           sattasattatikkhattuñca         cakkavattī ahosahaṃ.
           Padesarajjaṃ vipulaṃ           gaṇanāto asaṅkhiyaṃ
           upaḍḍhadussadānena          modāmi akutobhayo.
           Icchamāno cahaṃ ajja        sakānanaṃ sapabbataṃ
           khomadussehi chādeyyaṃ       aḍḍhadussassidaṃ phalaṃ.
           Satasahassito kappe         yaṃ dānamadadiṃ tadā
           duggatiṃ nābhijānāmi         aḍḍhadussassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā attano kaniṭṭhabhātaraṃ tato kammato nivattetukāmo
tasmiṃyeva kamme abhirataṃ disvā taṃ codento:-
@Footnote: 1 khu.apa. 33/85/129 upaḍḍhadussadāyakattherāpadāna (syā)   2 pāli. rathiyā

---------------------------------------------------------------------------------------------
page411.
    [145] "accayanti ahorattā        jīvitaṃ uparujjhati
           āyu khīyati maccānaṃ         kunnadīnaṃva odakaṃ.
    [146]  Atha pāpāni kammāni        karaṃ bālo na bujjhati
           pacchāssa kaṭukaṃ hoti        vipāko hissa pāpako"ti
gāthādvayaṃ abhāsi.
      Tattha accayantīti atikkamanti, lahuṃ lahuṃ apagacchantīti attho. Ahorattāti
rattindivā. Jīvitaṃ uparujjhatīti jīvitindriyaṃ ca khaṇikanirodhavasena nirujjhati.
Vuttaṃ hi "khaṇe khaṇe tvaṃ bhikkhu jāyasi ca jiyyasi ca miyyasi ca cavasi ca upapajjasi
cā"ti. 1- Āyu khīyati maccānanti maritabbasabhāvattā maccāti laddhanāmānaṃ imesaṃ
sattānaṃ āyu "yo ciraṃ jīvati, so vassasataṃ appaṃ vā bhiyyo"ti 2- evaṃ
paricchinnakālaparamāyu khīyati khayaṃ ca sambhedaṃ ca gacchati, yathā kiṃ? kunnadīnaṃva odakaṃ yathā
nāma kunnadīnaṃ pabbateyyānaṃ khuddakanadīnaṃ udakaṃ 3- ciraṃ na tiṭṭhati, lahutaraṃ khīyati,
āgatamattaṃyeva vigacchati, evaṃ sattānaṃ āyu lahutaraṃ khīyati khayaṃ gacchati. Ettha ca
udakameva "odakan"ti vuttaṃ, yathā manoyeva mānasanti.
      Atha pāpāni kammāni, karaṃ bālo na bujjhatīti evaṃ saṃsāre aniccepi
samāne bālo lobhavasena vā  kodhavasena vā pāpāni kammāni karoti, karontopi
na bujjhati, pāpaṃ karonto ca "pāpaṃ karomī"ti abujjhanako nāma natthi, "imassa
kammassa evarūpo dukkho vipāko"ti pana ajānanato "na bujjhatī"ti vuttaṃ. Pacchāssa
kaṭukaṃ hotīti yadipi pāpassa kammassa āyūhanakkhaṇe "imassa kammassa evarūpo
vipāko"ti na bujjhati, tato pacchā pana nirayādīsu nibbattassa assa bālassa
kaṭukaṃ aniṭṭhaṃ dukkhameva hoti. Vipāko hissa pāpako yasmā assa pāpakammassa
@Footnote: 1 Sī. cātiādi  2 dī.mahā. 10/91/45 mahāpadānasutta, saṃ.ni. 16/143/184
@  vepullapabbatasutta, aṅ.sattaka. 23/71/141 (syā)   3 Sī.,i. pabbateyyaṃ udakaṃ

---------------------------------------------------------------------------------------------
page412.
Nāma vipāko pāpako nihīno aniṭṭhoevāti. Imaṃ pana ovādaṃ sutvā therassa
kaniṭṭhabhātā rājānaṃ āpucchitvā pabbajitvā na cirasseva sadatthaṃ nipphādesi.
                  Heraññakānittheragāthāvaṇṇanā niṭṭhitā.
                        -----------------
                   271. 4. Somamittattheragāthāvaṇṇanā
      parittaṃ dārunti āyasmato somamittattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
sikhissa bhagavato kāle kulagehe nibbattitvā viññutaṃ patto buddhaguṇe sutvā
pasannamānaso ekadivasaṃ kiṃsukarukkhaṃ pupphitaṃ disvā pupphāni gahetvā satthāraṃ
uddissa ākāse khipitvā pūjesi. So tena puññakammena devamanussesu saṃsaranto
imasmiṃ buddhuppāde bārāṇasiyaṃ brāhmaṇakule nibbattitvā somamittoti laddhanāmo
tiṇṇaṃ vedānaṃ pāragū hutvā vimalena nāma therena kataparicayattā abhiṇhaṃ
tassa santikaṃ gacchanto dhammaṃ sutvā sāsane laddhapasādo pabbajitvā laddhūpasampado
vattapaṭivattaṃ pūrento vicarati. Vimalatthero pana kusīto middhabahulo rattindivaṃ
vītināmeti. Somamitto "kusītaṃ nāma nissāya ko guṇo"ti taṃ pahāya mahākassapat-
theraṃ upasaṅkamitvā tassa ovāde ṭhatvā vipassanaṃ paṭṭhapetvā na cirasseva arahatte
patiṭṭhāsi, tena vuttaṃ apadāne 1- :-
          "kiṃsukaṃ pupphitaṃ disvā         paggahetvāna añjaliṃ
           buddhaseṭṭhaṃ saritvāna        ākāse abhipūjayiṃ.
           Tena kammena sukatena       cetanāpaṇidhīhi ca
@Footnote: 1 khu.apa. 33/84/128 kiṃsukapupphiyattherāpadāna (syā)

---------------------------------------------------------------------------------------------
page413.
           Jahitvā mānusaṃ dehaṃ        tāvatiṃsamagacchahaṃ.
           Ekatiṃse ito kappe       yaṃ kammamakariṃ tadā
           duggatiṃ nābhijānāmi         buddhapūjāyidaṃ phalaṃ.
           Kilesā jhāpitā mayhaṃ       bhavā sabbe samūhatā
           nāgova bandhanaṃ chetvā      viharāmi anāsavo.
           Svāgataṃ vata me āsi       mama buddhassa santike
           tisso vijjā anuppattā     kataṃ buddhassa sāsanan"ti.
      Arahattaṃ pana patvā vimalattheraṃ ovādena tajjento:-
    [147] "parittaṃ dārumāruyha         yathā sīde mahaṇṇave
           evaṃ kusītamāgamma          sādhujīvīpi sīdati
           tasmā taṃ parivajjeyya       kusītaṃ hīnavīriyaṃ.
   [148]   Vivittehi 1- ariyehi       pahitattehi jhāyihi 2-
           niccaṃ āraddhavīriyehi        paṇḍitehi sahāvase"ti
gāthādvayaṃ abhāsi.
      Tattha parittaṃ dārumāruyha, yathā sīde mahaṇṇaveti 3- pesalopi kulaputto kusītaṃ
alasapuggalaṃ nissāya sīdati saṃsāre patati, na tassa pāraṃ nibbānaṃ gacchati.
Yasmā etadevaṃ, tasmā taṃ adhikusaladhammavasena 4- sīsaṃ anukkhipitvā kucchitaṃ sīdanato
kusītaṃ viriyārambhābhāvato hīnavīriyaṃ puggalaṃ sabbathā vajjeyya, na tassa diṭṭhānugatiṃ
āpajjeyyāti attho.
      Evaṃ puggalādhiṭṭhānāya gāthāya kosajje ādīnavaṃ dassetvā idāni
@Footnote: 1 cha.Ma. pavivittehi. evamuparipi     2 cha.Ma. jhāyibhi       3 imesaṃ atthavaṇṇanā
@  itivuttakaṭṭhakathāya 78/323 dhātusosaṃsandanasutte gahetabbā  4 Sī. akusaladhammavasena

---------------------------------------------------------------------------------------------
page414.
Viriyārambhe ānisaṃse dassetuṃ "vivittehī"tiādi vuttaṃ. Tassattho:- ye pana
kāyavivekasambhavena vivittā, tatoeva kilesehi ārakattā ariyā, nibbānaṃ
patipesitattatāya pahitattā, ārammaṇūpanijjhānavasena lakkhaṇūpanijjhānavasena ca jhāyino,
sabbakālaṃ paggahitaviriyatāya āraddhavīriyā, lokiyalokuttarabhedāya paññāya samannāgatattā
paṇḍitā, tehiyeva saha āvaseyya sadatthaṃ nipphādetukāmo saṃvaseyyāti.
Taṃ sutvā vimalatthero saṃviggamānaso vipassanaṃ paṭṭhapetvā sadatthaṃ ārādhesi.
Svāyamattho parato āgamissati.
                   Somamittattheragāthāvaṇṇanā niṭṭhitā.
                        ----------------
                   272. 5. Sabbamittattheragāthāvaṇṇanā
      jano janasmiṃ sambaddhoti āyasmato sabbamittattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
ito dvānavute kappe tissassa bhagavato kāle nesādakule nibbattitvā vanacāriko 1-
hutvā vane mige vadhitvā maṃsaṃ khādanto jīvati. Athassa bhagavā anuggaṇhanatthaṃ
vasanaṭṭhānasamīpe tīṇi padacetiyāni dassetvā pakkāmi. So atītakāle sammā-
sambuddhesu kataparicayattā cakkaṅkitāni 2- disvā pasannamānaso koraṇḍapupphehi pūjaṃ
katvā tena puññakammena tāvatiṃsabhavane nibbattitvā aparāparaṃ sugatīsuyeva saṃsaranto
imasmiṃ buddhuppāde sāvatthinagare brāhmaṇakule nibbatti, sabbamittotissa nāmaṃ
ahosi. So viññutaṃ patto jetavanapaṭiggahaṇe buddhānubhāvaṃ disvā paṭiladdhasaddho
pabbajitvā kammaṭṭhānaṃ gahetvā araññe viharanto vassaṃ upagantvā vuṭṭhavasso
@Footnote: 1 Sī.,i. vanacarako   2 Sī. cakkaratanāni

---------------------------------------------------------------------------------------------
page415.
Bhagavantaṃ vandituṃ sāvatthiṃ gacchanto antarāmagge māgavikehi oḍḍite pāse
migapotakaṃ baddhaṃ addasa. 1- Mātā panassa migī pāsaṃ appaviṭṭhāpi puttasinehena
dūraṃ na gacchati, maraṇabhayena pāsasamīpampi na upagacchati, migapotako ca bhīto
ito cito ca parivattento karuṇaṃ vilapati, taṃ disvā thero "aho sattānaṃ
snehahetukaṃ dukkhan"ti gacchanto tato paraṃ sambahule core ekaṃ purisaṃ jīvagāhaṃ
gahetvā palālaveṇiyā sarīraṃ 2- veṭhetvā jhāpente, tañca mahāviravaṃ viravantaṃ disvā
tadubhayaṃ nissāya sañjātasaṃvego tesaṃ corānaṃ suṇantānaṃyeva:-
    [149] "jano janasmiṃ 3- sambaddho 4-  janamevassito jano
           jano janena heṭhīyati         heṭheti ca jano janaṃ.
    [150]  Ko hi tassa janenattho       janena janitena vā
           janaṃ ohāya gacchaṃ taṃ 5-      heṭhayitvā bahuṃ janan"ti
gāthādvayaṃ abhāsi.
      Tattha janoti andhabālajano. Janasminti aññe jane. 6- Sambaddhoti taṇhābandhanena
baddho. "ayaṃ me putto, mātā"tiādinā 7- paṭibaddho. Ayameva vā pāṭho, "ime maṃ
posenti, ahaṃ ime nissāya jīvāmī"ti paṭibaddhacittoti attho. Janamevassito
janoti "ayaṃ me putto, dhītā"tiādinā aññameva janaṃ añño jano assito 8-
taṇhāya allīno pariggayha ṭhito. Jano janena heṭhīyati, heṭheti ca jano
jananti kammassakatāya yathābhūtāvabodhassa ca 9- abhāvato ajjhupekkhanaṃ akatvā lobha-
vasena yathā jano janaṃ assito, evaṃ dosavasena jano janena heṭhīyati vibādhīyati.
"tayidaṃ mayhaṃva upariheṭhanaphalavasena paripatissatī"ti ajānanto heṭheti ca jano janaṃ.
@Footnote: 1 Ma. migapotako baddho ahosi  2 Sī. sakalasarīraṃ  3 cha.Ma. janamhi  4 pāli. sambandho
@5 pāli. gaccheyya  6 Sī.,i. aññena janena  7 Sī. ayaṃ me puttoti mātāpituādinā
@8 Ma. āsito     9 Sī. yathābhūtathetabhāvato bodhassa ca

---------------------------------------------------------------------------------------------
page416.
      Ko hi tassa janenatthoti tassa aññajanassa aññena janena taṇhāvasena
assitena dosavasena heṭhitena vā ko attho. Janena janitena vāti mātāpitā
hutvā tena aññena janena 1- janitena vā ko attho. Janaṃ ohāya gacchaṃ taṃ,
heṭhayitvā bahuṃ jananti yasmā saṃsāre carato janassa ayamevānurūpā 2- paṭipatti,
tasmā taṃ janaṃ, tassa ca bādhikā yā sā taṇhā ca, yo ca so dosoeva
bahuṃ janaṃ bādhayitvā ṭhito, 3- tañca ohāya sabbaso pahāya pariccajitvā gacchaṃ,
tehi 4- anupaddutaṃ ṭhānaṃ gaccheyyaṃ pāpuṇeyyanti attho. Evaṃ pana vatvā thero
tāvadeva vipassanaṃ ussukkāpetvā arahattamapāpuṇi. Tena vuttaṃ apadāne 5- :-
          "vanakammiko pure āsiṃ       pitumātumatenahaṃ
           pasumārena 6- jīvāmi       kusalaṃ me na vijjati.
           Mama āsayasāmantā         tisso lokagganāyako
           padāni tīṇi dassesi         anukampāya cakkhumā.
           Akkante ca pade disvā     tissanāmassa satthuno
           haṭṭho haṭṭhena cittena      pade cittaṃ pasādayiṃ.
           Koraṇḍaṃ pupphitaṃ disvā       pādapaṃ dharaṇīruhaṃ
           sakosakaṃ 7- gahetvāna      padaseṭṭhamapūjayiṃ.
           Tena kammena sukatena       cetanāpaṇidhīhi ca
           jahitvā mānusaṃ dehaṃ        tāvatiṃsamagacchahaṃ.
           Yaṃ yaṃ yonupapajjāmi         devattaṃ atha mānusaṃ
           koraṇḍavaṇṇakoyeva 8-      suppabhāso bhavāmahaṃ.
           Dvenavute ito kappe      yaṃ kammamakariṃ tadā
@Footnote: 1 Ma. janakena  2 Sī. ayameva evarūpā, i. ayamevarūpā  3 Ma. ṭhitaṃ  4 i. gacchatehi,
@  Ma. gacchantehi   5 khu.apa. 33/15/31 koraṇḍapupphiyattherāpadāna (syā)
@6 Sī. pararuhirena   7 Sī. sakoṭakaṃ, pāli. sakoṭikaṃ       8 cha.Ma. koraṇḍakachavi homi

---------------------------------------------------------------------------------------------
page417.
           Duggatiṃ nābhijānāmi         padapūjāyidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Te pana corā therassa santike dhammaṃ sutvā saṃvegajātā pabbajitvā
dhammānudhammaṃ paṭipajjiṃsūti.
                   Sabbamittattheragāthāvaṇṇanā niṭṭhitā.
                        ----------------
                   273. 6. Mahākālattheragāthāvaṇṇanā
      kāḷī itthīti āyasmato mahākālattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto ito
ekanavute kappe kulagehe nibbattitvā viññutaṃ patto kenacideva karaṇīyena araññaṃ
gato tattha aññatarassa rukkhassa 1- sākhāya olambamānaṃ paṃsukūlacīvaraṃ disvā "ariyaddhajo
olambatī"ti pasannacitto kiṅkaṇi 2- pupphāni gahetvā paṃsukūlaṃ pūjesi.
So tena puññakammena devamanussesu saṃsaranto imasmiṃ buddhuppāde setabyanagare
satthavāhakule nibbattitvā mahākāloti laddhanāmo viññutaṃ patvā gharāvāsaṃ vasanto
pañcahi sakaṭasatehi bhaṇḍaṃ gahetvā vāṇijjavasena sāvatthiṃ gato ekamantaṃ sakaṭasatthaṃ 3-
nivesetvā addhānaparissamaṃ vinodetvā attano parisāya saddhiṃ nisinno sāyaṇhasamayaṃ
gandhamālādihatthe upāsake jetavanaṃ gacchante disvā sayampi tehi saddhiṃ vihāraṃ
gantvā satthu santike dhammaṃ sutvā paṭiladdhasaddho pabbajitvā sosānikaṅgaṃ
adhiṭṭhāya susāne vasati. Athekadivasaṃ kāḷī nāma ekā itthī chavaḍāhikā therassa
kammaṭṭhānatthāya 4- aciramatasarīraṃ ubho satthī 5- bhinditvā 6- ubho ca bāhū
bhinditvā 6-
@Footnote: 1 Sī.,Ma. rukkhamūlassa   2 i. kaṇikāra....      3 Sī.,i. sakaṭasataṃ
@4 Sī. kammaṭṭhānatthā    5 Sī.,Ma. hatthe       6 Sī.,i.,Ma. chinditvā

---------------------------------------------------------------------------------------------
page418.
Sīlañca dadhithālakaṃ 1- viya bhinditvā sabbaṃ aṅgapaccaṅgaṃ sambandhameva katvā therassa
oloketuṃ yogyaṭṭhāne ṭhapetvā ekamantaṃ nisīdi. Thero taṃ disvā attānaṃ
ovadanto 2- :-
         [151] "kāḷī itthī brahatī dhaṅkarūpā
                satthiñca bhetvā aparañca satthiṃ
                bāhañca bhetvā aparañca bāhaṃ
                sīsañca bhetvā dadhithālakaṃva 3-
                esā nisinnā abhisandahitvā.
         [152]  Yo ve avidvā upadhiṃ karoti
                punappunaṃ dukkhamupeti mando
                tasmā pajānaṃ upadhiṃ na  kayirā
         māhaṃ puna bhinnasiro sayissan"ti 4-
gāthādvayaṃ abhāsi.
      Tattha kāḷīti tassā nāmaṃ, kāḷavaṇṇattā vā evaṃ vuttaṃ. 5- Brahatīti mahāsarīrā
ārohapariṇāhavatī. Dhaṅkarūpāti kāḷavaṇṇattāeva kākasadisarūpā. Satthiñca bhetvāti
matasarīrassa satthiṃ jaṇṇubhedanena bhañjitvā. Aparañca satthinti itarañca satthiṃ
bhañjitvā. 6- Bāhañca bhetvāti bāhaṭṭhiñca aggabāhaṭṭhāneyeva 7- bhañjitvā.
Sīsañca bhetvā dadhithālakaṃvāti matasarīrassa 8- sīsaṃ bhinditvā bhinnattāeva
leḍḍudaṇḍādīhi paggharantaṃ dadhithālakaṃ viya, paggharantaṃ matthaluṅgaṃ katvāti attho.
Esā nisinnā abhisandahitvāti chinnabhinnāvayavaṃ 9- matasarīraṃ te avayave yathāṭhāneyeva
ṭhapanena sandahitvā sahitaṃ katvā maṃsāpaṇaṃ pasārentī viya esā nisinnā.
@Footnote: 1 Sī.,i. dadhithālikaṃ  2 i. ovadento  3 Sī.,i. dadhithālikaṃva  4 Ma. passissaṃ
@5 Ma. evaṃ vuttā  6 Sī. paribhañjitvā  7 i. aggatahaṭṭhīniyeva, Ma. aggatahaṭṭheyeva
@8 i.,Ma. chavasarīrassa  9 Sī. chinnabhinnaṃva chavaṃ

---------------------------------------------------------------------------------------------
page419.
      Yo ve avidvā upadhiṃ karotīti yo imāya upaṭṭhāpitaṃ kammaṭṭhānaṃ disvāpi
avidvā akusalo kammaṭṭhānaṃ chaḍḍetvā ayonisomanasikārena kilesūpadhiṃ uppādeti,
so mando mandapañño saṃsārassa anativattanato punappunaṃ aparāparaṃ nirayādīsu
dukkhaṃ upeti. Tasmā pajānaṃ upadhiṃ na kayirāti tasmāti yasmā cetadevaṃ, tasmā.
Pajānaṃ upadhinti "idha yaṃ dukkhaṃ sambhotī"ti pajānanto yoniso manasikaronto
kilesūpadhiṃ na kayirā na uppādeyya. Kasmā? māhaṃ puna bhinnasiro sayissanti
yathayidaṃ matasarīraṃ bhinnasarīraṃ sayati, evaṃ kilesūpadhīhi saṃsāre punappunaṃ uppattiyā
kaṭasivaḍḍhako hutvā bhinnasiro 1- ahaṃ mā sayissanti. Evaṃ vadantoeva 2- thero
vipassanaṃ ussukkāpetvā arahattaṃ pāpuṇi. Tena vuttaṃ apadāne 3- :-
          "himavantassāvidūre           udabbalo 4- nāma pabbato
           tatthaddasaṃ paṃsukūlaṃ            dumaggamhi vilambitaṃ.
           Tīṇi kiṅkaṇipupphāni           ocinitvānahaṃ tadā
           haṭṭho haṭṭhena cittena       paṃsukūlamapūjayiṃ.
           Tena kammena sukatena        cetanāpaṇidhīhi ca
           jahitvā mānusaṃ dehaṃ         tāvatiṃsamagacchahaṃ.
           Ekanavutito kappe          yaṃ kammamakariṃ tadā
           duggatiṃ nābhijānāmi          pūjitvā arahaddhajaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
               Mahākālattheragāthāvaṇṇanā niṭṭhitā.
@Footnote: 1 i. bhinnasarīro  2 Sī. imaṃ vadanto  3 khu.apa. 33/82/126 paṃsukūlapūjakattherāpadāna
@  (syā)       4 Sī. urugaṇo, cha.Ma. udaṅgaṇo

---------------------------------------------------------------------------------------------
page420.
                    274. 7. Tissattheragāthāvaṇṇanā
      bahū sapatte labhatīti āyasmato tissattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto piyadassissa bhagavato kāle brāhmaṇakule nibbattitvā viññutaṃ patto
sippesu nipphattiṃ gantvā kāmesu ādīnavaṃ disvā gharāvāsaṃ pahāya tāpasapabbajjaṃ
pabbajitvā araññāyatane sālavane assamaṃ kāretvā vasati. Bhagavā tassa anug-
gahanatthaṃ assamassa avidūre sālavane nirodhaṃ samāpajjitvā nisīdi. So assamato
nikkhamitvā phalāphalatthāya gacchanto bhagavantaṃ disvā pasannamānaso cattāro daṇḍe
ṭhapetvā bhagavato upari pupphitāhi sālasākhāhi sākhāmaṇḍapaṃ katvā sattāhaṃ
navanavehi 1- sālapupphehi bhagavantaṃ pūjento aṭṭhāsi buddhārammaṇaṃ pītiṃ avijahanto.
Satthā sattāhassa accayena nirodhato vuṭṭhahitvā bhikkhusaṃghaṃ cintesi. Tāvadeva
satasahassamattā khīṇāsavā satthāraṃ parivāresuṃ. Bhagavā tassa bhāviniṃ sampattiṃ
vibhāvento anumodanaṃ vatvā pakkāmi. So tena puññakammena devaloke nibbattitvā
aparāparaṃ sugatīsuyeva saṃsaranto imasmiṃ buddhuppāde rājagahe brāhmaṇakule
nibbattitvā tissoti laddhanāmo vayappatto tiṇṇaṃ vedānaṃ pāragū hutvā
pañcamattāni māṇavakasatāni mante vācento lābhaggayasaggappatto hutvā satthu
rājagahagamane buddhānubhāvaṃ disvā paṭiladdhasaddho pabbajitvā vipassanaṃ paṭṭhapetvā
na cirasseva arahattaṃ pāpuṇi. Tena vuttaṃ apadāne 2- :-
          "ajjhogāhetvā sālavanaṃ        sukato assamo mama
           sālapupphehi sañchanno          vasāmi vipine tadā.
           Piyadassī tu 3- bhagavā          sayambhū aggapuggalo
@Footnote: 1 Sī. vaṇṇavantehi   2 khu.apa. 33/80/120 sālamaṇḍapiyattherāpadāna (syā)  3 cha.Ma. ca

---------------------------------------------------------------------------------------------
page421.
           Vivekakāmo sambuddho       sālavanamupāgami.
           Assamā abhinikkhamma         pavanaṃ agamāsahaṃ
           mūlaphalaṃ gavesanto          āhiṇḍāmi vane tadā.
           Tatthaddasāsiṃ sambuddhaṃ        piyadassiṃ mahāyasaṃ
           sunisinnaṃ samāpannaṃ          virontaṃ mahāvane.
           Catudaṇḍe ṭhapetvāna        buddhassa uparī ahaṃ
           maṇḍapaṃ sukataṃ katvā         sālapupphehi chādayiṃ.
           Sattāhaṃ dhārayitvāna        maṇḍapaṃ sālachāditaṃ
           tattha cittaṃ pasādetvā      buddhaseṭṭhamavandahaṃ.
           Bhagavā tamhi samaye         vuṭṭhahitvā samādhito
           yugamattaṃ pekkhamāno        nisīdi purisuttamo.
           Sāvako varuṇo nāma        piyadassissa satthuno
           vasīsatasahassehi            upagacchi vināyakaṃ.
           Piyadassī ca bhagavā          lokajeṭṭho narāsabho
           bhikkhusaṃghe nisīditvā         sitaṃ pātukarī jino.
           Anuruddho upaṭṭhāko        piyadassissa satthuno
           ekaṃsaṃ cīvaraṃ katvā         apucchittha 1- mahāmuniṃ.
           Ko nu kho bhagavā hetu      sitakammassa satthuno
           kāraṇe vijjamānamhi        satthā pātukare sitaṃ.
           Sattāhaṃ pupphachadanaṃ 2-       yo me dhāresi māṇavo
           tassa kammaṃ saritvāna        sitaṃ pātukariṃ ahaṃ.
           Anokāsaṃ na passāmi        yattha 3- puññaṃ vipaccati
           devaloke manusse vā      okāsova na sammati.
@Footnote: 1 Ma. apucchitaṃ     2 cha.Ma. sālacchadanaṃ     3 pāli. yantaṃ

---------------------------------------------------------------------------------------------
page422.
           Devaloke vasantassa        puññakammasamaṅgino
           yāvatā parisā tassa        sālacchannā bhavissati.
           Tattha dibbehi naccehi       gītehi vāditehi ca
           ramissati sadā santo        puññakammasamāhito.
           Yāvatā parisā tassa        gandhagandhī 1- bhavissati
           sālassa pupphavasso ca       pavassissati 2- tāvade.
           Tato cutoyaṃ manujo         mānusaṃ āgamissati
           idhāpi sālacchadanaṃ          sabbakālaṃ dharissati.
           Idha naccañca gītañca         sammatāḷasamāhitaṃ
           parivāressanti maṃ niccaṃ      buddhapūjāyidaṃ phalaṃ.
           Uggacchante ca sūriye       sālavassaṃ pavassati
           puññakammena saṃyuttaṃ         vassate sabbakālikaṃ.
           Aṭṭhārase kappasate        okkākakulasambhavo
           gotamo nāma gottena      satthā loke bhavissati.
           Tassa dhammesu dāyādo      oraso dhammanimmito
           sabbāsave pariññāya        nibbāyissatināsavo.
           Dhammaṃ abhisamentassa         sālachadanaṃ 3- bhavissati
           citake jhāyamānassa         chadanaṃ tattha hessati.
           Vipākaṃ kittayitvāna         piyadassī mahāmuni
           parisāya dhammaṃ desesi       tappento dhammavuṭṭhiyā.
           Tiṃsakappāni devesu         devarajjamakārayiṃ
           saṭṭhi ca sattakkhattuñca       cakkavattī ahosahaṃ.
           Devalokā idhāgantvā      labhāmi vipulaṃ sukhaṃ
@Footnote: 1 Ma. sālacchannā     2 Ma. pavattissati    3 cha.Ma. sālacchannaṃ

---------------------------------------------------------------------------------------------
page423.
           Idhāpi sālacchadanaṃ          maṇḍapassa idaṃ phalaṃ.
           Ayaṃ pacchimako mayhaṃ         carimo vattate bhavo
           idhāpi sālacchadanaṃ          hessati sabbakālikaṃ.
           Mahāmuniṃ tosayitvā         gotamaṃ sakyapuṅgavaṃ
           pattomhi acalaṃ ṭhānaṃ        hitvā jayaparājayaṃ.
           Aṭṭhārase kappasate        yaṃ buddhamabhipūjayiṃ
           duggatiṃ nābhijānāmi         buddhapūjāyidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      So arahattaṃ pana patvā visesato lābhaggayasaggappatto ahosi. Tattha keci
puthujjanabhikkhū therassa lābhasakkāraṃ disvā bālabhāvena asahanākāraṃ pavedesuṃ. Thero
taṃ ñatvā lābhasakkāre ādīnavaṃ tattha attano alaggabhāvañca pakāsento:-
    [153] "bahū 1- sapatte labhati       muṇḍo saṅghāṭipāruto
           lābhī annassa pānassa       vatthassa sayanassa ca.
    [154]  Etamādīnavaṃ ñatvā         sakkāresu mahabbhayaṃ
           appalābho anavassuto       sato bhikkhu paribbaje"ti
gāthādvayaṃ abhāsi.
      Tassattho:- sikhampi dassetvā 2- muṇḍitakesatāya muṇḍo, chinditvā
saṅghāṭitakāsāvadhāritāya 3- saṅghāṭipāruto, evaṃ vevaṇṇiyaṃ ajjhūpagato parāyatta-
vuttiko pabbajito sace annapānādīnaṃ lābhī hoti, sopi bahū sapatte labhati,
tassa pasūyantā 4- bahū sambhavanti. 5- Tasmā etaṃ evarūpaṃ lābhasakkāresu mahabbhayaṃ
vipulabhayaṃ ādīnavaṃ dosaṃ viditvā appicchataṃ santosañca hadaye ṭhapetvā
anavajjuppādassāpi uppannassa lābhassa parivajjanena appalābho, tatoeva tattha
@Footnote: 1 Sī. pahū    2 cha.Ma. asesetvā    3 i.,Ma....dhāraṇatāya
@4 cha.Ma. usūyantā                 5 Sī. usūyakā bahū bhavanti

---------------------------------------------------------------------------------------------
page424.
Taṇhāvassutābhāvena anavassuto, saṃsāre bhayassa ikkhanato bhinnakilesatāya vā
bhikkhu santuṭṭhiṭṭhānīyassa satisampajaññassa 1- vasena sato hutvā paribbaje careyya
vihareyyāti. Taṃ sutvā te bhikkhū tāvadeva theraṃ khamāpesuṃ.
                     Tissattheragāthāvaṇṇanā niṭṭhitā.
                         ---------------
                  275. 8. Kimbilattheragāthāvaṇṇanā 2-
      pācīnavaṃsadāyamhītiādikā āyasmato kimbilattherassa gāthā. Kā uppatti?
      tassa pubbabhāgo 3- saṃveguppatti pabbajjā ca ekakanipāte "abhisatto"ti
gāthāya saṃvaṇṇanāyaṃ vuttāyeva. Tāya ca gāthāya therena attano visesādhigamassa
kāraṇaṃ dassitaṃ. Idha pana adhigatavisesassa 4- attano āyasmatā ca anuruddhena āyasmatā
ca nandiyena saha samaggavāso dassitoti veditabbaṃ. 4- Samaggavāsaṃ pana vasantā
te yathā ca vasiṃsu, taṃ dassento:-
    [155] "pācīnavaṃsadāyamhi           sakyaputtā sahāyakā
           pahāyānappake bhoge       uñche pattāgate 5- ratā.
    [156]  Āraddhavīriyā pahitattā      niccaṃ daḷhaparakkamā
           ramanti dhammaratiyā          hitvāna lokiyaṃ ratin"ti
gāthādvayaṃ abhāsi.
      Tattha pācīnavaṃsadāyamhīti pācīnavaṃsanāmake rakkhitagopite sahaparicchede vane.
Taṃ hi vanaṃ gāmassa pācīnadisāyaṃ ṭhitattā vaṃsagumbaparikkhittattā ca "pācīnavaṃsadāyo"ti
@Footnote: 1 Ma. santuṭṭho nissaraṇasampajaññassa    2 cha.Ma. kimilatthera.... evamuparipi
@3 cha.Ma. pubbayogo   4-4 Sī. attano āyasmatā ca nandiyena samaggavāsoti veditabbaṃ
@5 pāli. uñchāpattāgate

---------------------------------------------------------------------------------------------
page425.
Vutto, vaṃsavanabhāvena vāti. 1- Sakyaputtāti anuruddhattherādayo sakyarājakumāRā. 2-
Sahāyakāti saṃveguppattipabbajjāsamaṇadhammakaraṇasaṃvāsehi saha ayanato pavattanato
sahāyakā. Pahāyānappake bhogeti uḷārena puññānubhāvena adhigate kulaparamparāgate
ca mahante bhogakkhandhe chaḍḍetvā. "sahāyānappake"tipi pāli. Uñche pattāgate
ratāti uñchācariyāya ābhatattā uñche patte āgatattā pattāgate patta-
pariyāpanne ratā abhiratā, saṃghabhattādiatirekalābhaṃ paṭikkhipitvā jaṅghabalaṃ nissāya
bhikkhācariyāya laddhena missakabhatteneva santuṭṭhāti attho.
      Āraddhavīriyāti uttamatthassa adhigamāya āditova pageva sampāditaviriyā. 3-
Pahitattāti ninnapoṇapabbhārabhāvena kālena kālaṃ samāpajjanena ca 4- nibbānaṃ
patipesitacittā. Niccaṃ daḷhaparakkamāti vattapaṭipattīsu diṭṭhadhammasukhavihārānuyogena
sabbakālaṃ asithilaparakkamā. Ramanti dhammaratiyā, hitvāna lokiyaṃ ratinti loke viditatāya
lokapariyāpannatāya ca lokiyaṃ rūpārammaṇādiratiṃ pahāya maggapaññāya pajahitvā
lokuttaradhammaratiyā aggaphalanibbānābhiratiyā ca ramanti abhiramanti. 5-
                    Kimbilattheragāthāvaṇṇanā niṭṭhitā.
                         ---------------
                    276. 9. Nandattheragāthāvaṇṇanā
      ayonisomanasikārāti āyasmato nandattherassa gāthā. Kā uppatti?
      ayaṃ kira padumuttarassa bhagavato kāle haṃsavatīnagare kulagehe nibbattitvā
viññutaṃ patto bhagavato santake dhammaṃ suṇanto satthāraṃ ekaṃ bhikkhuṃ indriyesu
@Footnote: 1 Sī. saṃvasanabhāvenevāti     2 Ma. sakyarājāno    3 Sī., i. samāhitaviriyā
@4 Sī. samāpajjaneneva, Ma. samāpajjanena     5 cha.Ma. abhiramantīti

---------------------------------------------------------------------------------------------
page426.
Guttadvārānaṃ aggaṭṭhāne ṭhapentaṃ disvā sayampi taṃ ṭhānantaraṃ patthento bhagavato
bhikkhusaṃghassa ca pūjāsakkārabahulaṃ 1- mahādānaṃ pavattetvā "ahampi anāgate
tumhādisassa buddhassa evarūpo sāvako bhaveyyan"ti paṇidhānaṃ katvā tato paṭṭhāya 2-
devamanussesu saṃsaranto atthadassissa bhagavato kāle vinatāya 3- nāma nadiyā mahanto
kacchapo hutvā nibbatto ekadivasaṃ satthāraṃ nadiyā pāraṃ gantuṃ tīre ṭhitaṃ disvā
sayaṃ bhagavantaṃ tāretukāmo satthu pādamūle nipajji. Satthā tassa ajjhāsayaṃ
oloketvā piṭṭhiṃ abhiruhi. So haṭṭhatuṭṭho vegena sotaṃ chindanto sīghataraṃ paratīrameva
pāpesi. Bhagavā tassa anumodanaṃ vadanto bhāviniṃ sampattiṃ kathetvā pakkāmi.
      So tena puññakammena sugatīsuyeva saṃsaranto imasmiṃ buddhuppāde kapilavatthusmiṃ
suddhodanamahārājassa putto hutvā mahāpajāpatiyā gotamiyā kucchimhi nibbatti.
Tassa nāmaggahaṇadivase ñātisaṃghaṃ nandento 4- jātoti nandotveva nāmaṃ akaṃsu. Tassa
vayappattakāle satthā pavattavaradhammacakko lokānuggahaṃ karonto kapilavatthuṃ gantvā
ñātisamāgame pokkharavassaṃ aṭṭhuppattiṃ katvā vessantarajātakaṃ 5- kathetvā dutiyadivase
piṇḍāya paviṭṭho "uttiṭṭhe nappamajjeyyā"ti 6- gāthāya pitaraṃ sotāpattiphale
patiṭṭhāpetvā nivesanaṃ gantvā "dhammaṃ care sucaritan"ti 6- gāthāya mahāpajāpatiṃ
sotāpattiphale rājānaṃ sakadāgāmiphale patiṭṭhāpetvā tatiye divase nandakumārassa
abhisekanivesanappavesanavivāhamaṅgalesu vattamānesu piṇḍāya pavisitvā nandakumārassa
hatthe pattaṃ datvā maṅgalaṃ vatvā tassa hatthato pattaṃ agahetvāva vihāraṃ gato
taṃ pattahatthaṃ vihāraṃ āgataṃ anicchamānaṃyeva pabbājetvā tathā pabbajitattāyeva
anabhiratiyā pīḷitaṃ ñatvā upāyena tassa taṃ anabhiratiṃ vinodesi. So yoniso
paṭisaṅkhāya vipassanaṃ paṭṭhapetvā na cirasseva arahattaṃ pāpuṇi. Tena vuttaṃ
apadāne 7- :-
@Footnote: 1 Sī. pūjāsakkāraṃ     2 i.,Ma. ayaṃ pāṭho na dissati    3 i.,Ma. vitatāya
@4 Sī.,i. nandanto tosento   5 khu.jā.mahā. 28/1045ādi/365 (syā)
@6 khu.dhamMa.25/168-9/47 suddhodanavatthu  7 khu.apa.33/78/115 taraṇiyattherāpadāna (syā)

---------------------------------------------------------------------------------------------
page427.
          "atthadassī tu bhagavā         sayambhū lokanāyako
           vinatānadiyā tīraṃ 1-        upāgacchi tathāgato.
           Udakā abhinikkhamma          kacchapo vārigocaro
           buddhaṃ tāretukāmohaṃ        upesiṃ lokanāyakaṃ.
           Abhirūhatu maṃ buddho          atthadassī mahāmuni
           ahaṃ taṃ tārayissāmi         dukkhassantakaro tuvaṃ.
           Mama saṅkappamaññāya         atthadassī mahāyaso
           abhirūhitvā 2- me piṭṭhiṃ     aṭṭhāsi lokanāyako.
           Yato sarāmi attānaṃ        yato pattosmi viññutaṃ
           sukhaṃ me tādisaṃ natthi        phuṭṭhe pādatale yathā.
           Uttaritvāna sambuddho       atthadassī mahāyaso
           nadītīramhi ṭhatvāna          imā gāthā abhāsatha.
           Yāvatā vattate cittaṃ       gaṅgāsotaṃ 3- tarāmahaṃ
           ayañca kacchapo rājā       tāreti 4- mama paññavā.
           Iminā buddhataraṇena         mettacittavatāya ca
           aṭṭhārase kappasate        devaloke ramissati.
           Devalokā idhāgantvā      sukkamūlena codito
           ekāsane nisīditvā        kaṅkhāsotaṃ tarissati.
           Yathāpi bhaddake khette      bījaṃ appampi ropitaṃ
           sammādhāraṃ 5- pavecchante   phalaṃ toseti kassake. 6-
           Tathevidaṃ buddhakhettaṃ         sammāsambuddhadesitaṃ
           sammādhāraṃ 5- pavecchante   phalaṃ maṃ tosayissati.
           Padhānapahitattomhi          upasanto nirūpadhi
@Footnote: 1 pāli. tīre  2 pāli. ārohitvāna   3 Sī. kaṅkhāsotaṃ  4 cha.Ma. tāresi
@5 Sī. sammādhāre  6 cha.Ma. kassakaṃ

---------------------------------------------------------------------------------------------
page428.
           Sabbāsave pariññāya        viharāmi anāsavo.
           Aṭṭhārase kappasate        yaṃ kammamakariṃ tadā
           duggatiṃ nābhijānāmi         taraṇāya idaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā vimuttisukhaṃ anubhavanto "aho satthu upāyakosallaṃ, yenāhaṃ
bhavapaṅkato uddharitvā nibbānathale patiṭṭhāpito"ti attano pahīnasaṅkilesaṃ
paṭiladdhañca sukhaṃ paccavekkhitvā sañjātasomanasso udānavasena:-
    [157] "ayonisomanasikārā         maṇḍanaṃ anuyuñjisaṃ
           uddhato capalo cāsiṃ        kāmarāgena aṭṭito.
   [158]   Upāyakusalenāhaṃ           buddhenādiccabandhunā
           yoniso paṭipajjitvā        bhave cittaṃ udabbahin"ti
gāthādvayaṃ abhāsi.
      Tattha ayonisomanasikārāti anupāyamanasikārato asubhaṃ kāyaṃ subhato manasi
karitvā subhato manasikārahetu, asubhaṃ kāyaṃ 1- subhasaññāyāti 2- attho. Maṇḍananti
hatthūpagādiābharaṇehi ceva mālāgandhādīhi ca attabhāvassa alaṅkaraṇaṃ. Anuyuñjisanti
anuyuñjiṃ, sarīrassa vibhūsanappasuto ahosinti attho. Uddhatoti jātigottarūpa-
yobbanamadādīhi uddhato avūpasantacitto. Capaloti vanamakkaṭo viya anavaṭṭhitacittatāya
lolo, kāyamaṇḍanavatthamaṇḍanādicāpalye yuttatāya vā capalo ca. Āsinti ahosiṃ.
Kāmarāgenāti vatthukāmesu chandarāgena aṭṭito pīḷito vibādhito āsinti yojanā. 3-
      Upāyakusalenāti vineyyānaṃ damanūpāyacchekena kovidena buddhena bhagavatā
hetubhūtena. Hetuatthe hi etaṃ karaṇavacanaṃ. Paluṭṭhamakkaṭīdevaccharādassanena hi
@Footnote: 1 Sī. asubhe kāye      2 i. subhamaññeyyāti     3 i. vibādhitoti yojanā

---------------------------------------------------------------------------------------------
page429.
Upakkitavādacodanāya attano kāmarāgāpanayanaṃ sandhāya vadati. Bhagavā hi āyasmantaṃ
nandattheraṃ paṭhamaṃ janapadakalyāṇiṃ upādāya "yathāyaṃ makkaṭī, evaṃ kakuṭapādiniyo
upādāya janapadakalyāṇī"ti mahatiyā āṇiyā khuddakaṃ āṇiṃ nīharanto chaḍḍako
viya, sinehapānena sarīraṃ kiledetvā 1- vamanavirecanehi dosaṃ nīharanto bhisakko viya
ca kakuṭapādinidassanena janapadakalyāṇiyaṃ 2- virattacittaṃ kāretvā puna upakkitavādena
kakuṭapādinīsupi cittaṃ virājetvā sammadeva samathavipassanānuyogena ariyamagge
patiṭṭhāpesi. Tena vuttaṃ "yoniso paṭipajjitvā, bhave cittaṃ udabbahin"ti.
Upāyena ñāyena 3- sammadeva samathavipassanāya visuddhipaṭipadaṃ paṭipajjitvā bhave
saṃsārapaṅke nimuggañca me cittaṃ ariyamaggena hatthena uttāriṃ, nibbānathale
patiṭṭhāpesinti attho.
      Imaṃ udānaṃ udānetvā thero punadivase bhagavantaṃ upasaṅkamitvā evamāha "yaṃ
me bhante bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ, muñcāmahaṃ
bhante bhagavantaṃ etasmā paṭissavā"ti. 4- Bhagavāpi "yadeva kho te nanda anupādāya
āsavehi cittaṃ vimuttaṃ, athāhaṃ mutto etasmā paṭissavā"ti 4- āha. Athassa bhagavā
savisesaṃ indriyesu guttadvārataṃ ñatvā taṃ guṇaṃ vibhāvento "etadaggaṃ bhikkhave
mama sāvakānaṃ bhikkhūnaṃ indriyesu guttadvārānaṃ yadidaṃ nando"ti 5- indriyesu
guttadvārabhāvena aggaṭṭhāne ṭhapesi. Thero hi "yamevāhaṃ indariyānaṃ asaṃvaraṃ
nissāya imaṃ vippakāraṃ patto, tamevāhaṃ suṭṭhu niggahessāmī"ti ussāhajāto
balavahirottappo tattha ca katādhikārattā indriyasaṃvare ukkaṃsapāramiṃ agamāsīti.
                     Nandattheragāthāvaṇṇanā niṭṭhitā.
@Footnote: 1 Sī. sarīrā khīraṃ datvā, i. sarīraṃ ukkiledetvā   2 i. kalyāṇiṃ
@3 Sī.,i. udayabbayena ñāṇena                 4 khu.u. 25/22/124 nandasutta
@5 aṅ.ekaka. 20/230/25 etadaggavagga: catutthavagga

---------------------------------------------------------------------------------------------
page430.
                    277. 10. Sirimattheragāthāvaṇṇanā
      pare ca naṃ pasaṃsantīti āyasmato sirimattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
pamuduttarassa bhagavato 1- pāramiyo pūretvā tusitabhavane ṭhitakāle brāhmaṇakule
nibbattitvā viññutaṃ patto tiṇṇaṃ vedānaṃ pāragū sanighaṇḍukeṭubhānaṃ
sakkharappabhedānaṃ itihāsapañcamānaṃ padako veyyākaraṇo lokāyatamahāpurisalakkhaṇesu anavayo
nekkhammajjhāsayatāya kāme pahāya tāpasapabbajjaṃ pabbajitvā caturāsītisahassa-
parimāṇena tāpasagaṇena parivuto himavantappadese devatābhinimmite assame 2- jhānā-
bhiññāyo nibbattetvā vasanto 3- purimabuddhesu katādhikāratāya lakkhaṇamantesu
āgataniyāmena ca buddhaguṇe anussaritvā atīte buddhe uddissa aññatarasmiṃ
nadīnivattane pulinacetiyaṃ katvā pūjāsakkārābhirato ahosi. Taṃ disvā tāpasā "kaṃ
uddissa ayaṃ pūjāsakkāro karīyatī"ti pucchiṃsu. So tesaṃ lakkhaṇamante āharitvā
tattha āgatāni mahāpurisalakkhaṇāni vibhajitvā tadanusārena attano bale ṭhatvā buddhaguṇe
kittesi. Taṃ sutvā tepi tāpasā pasannamānasā tato paṭṭhāya sammāsambuddhaṃ
uddissa thūpapūjaṃ kārentā 4- viharanti.
      Tena ca samayena padumuttarabodhisatto tusitakāyā cavitvā mātukucchiṃ okkanto
hoti. Carimabhave dvattiṃsa buddhanimittāni 5- pāturahesuṃ, sabbe ca acchariyabbhūta-
dhammā. Tāpaso tāni antevāsikānaṃ dassetvā bhiyyoso mattāya sammāsambuddhesu
tesaṃ pasādaṃ vaḍḍhetvā kālaṃ katvā brahmaloke nibbattitvā tehi attano sarīrassa
pūjāya karīyamānāya dissamānarūpo 6- āgantvā "ahaṃ tumhākaṃ ācariyo brahmaloke
@Footnote: 1 Sī.,i. bhagavato kāle   2 Sī.,i. assamapade   3 Sī. pasanno   4 cha.Ma. karontā
@5 cha.Ma. pubbanimittāni     6 Ma. adissamānarūpo, ādissamānarūpo

---------------------------------------------------------------------------------------------
page431.
Nibbatto, tumhe appamattā pulinacetiyapūjamanuyuñjatha, bhāvanāya ca yuttappayuttā
hothā"ti vatvā brahmalokameva gato.
      Evaṃ so devamanussesu saṃsaranto imasmiṃ buddhuppāde sāvatthiyaṃ gahapatikule
nibbatti, tassa jātadivasato paṭṭhāya tasmiṃ kule sirisampattiyā vaḍḍhamānattā
sirimātveva nāmaṃ akaṃsu. Tassa padasā gamanakāle kaniṭṭhabhātā nibbatti, tassa
"ayaṃ siriṃ vaḍḍhento jāto"ti sirivaḍḍhoti nāmaṃ akaṃsu. Te ubhopi jetavanap-
paṭiggahaṇe buddhānubhāvaṃ disvā paṭiladdhasaddhā pabbajiṃsu. Tesu sirivaḍḍho na
tāva 1- uttarimanussadhammassa lābhī ahosi, catunnaṃ paccayānaṃ lābhī, gahaṭṭhapabbajitānaṃ
sakkato garukato, sirimatthero pana pabbajitakālato paṭṭhāya tādisena kammacchiddena
appalābhī ahosi bahujanāsambhāvito, 2- samathavipassanāsu kammaṃ karonto na cirasseva
chaḷabhiñño ahosi. Tena vuttaṃ apadāne 3- :-
          "pabbate himavantamhi          devalo nāma tāpaso
           tattha me caṅkamo āsi       amanussehi māpito.
           Jaṭābhārassa 4- bharito       kamaṇḍaludharo tadā 5-
           uttamatthaṃ gavesanto         vipinā nikkhamiṃ tadā.
           Cullāsītisahassāni           sissā mayhaṃ upaṭṭhahuṃ
           sakakammābhipasutā 6-         vasanti vipine tadā.
           Assamā abhinikkhamma          akaṃ pulinacetiyaṃ
           nānāpupphaṃ samānetvā       taṃ cetiyamapūjayiṃ.
           Tattha cittaṃ pasādetvā       assamaṃ pavisāmahaṃ
           sabbe sissā samāgantvā     etamatthaṃ pucchiṃsu maṃ. 7-
@Footnote: 1 Sī. sirivaḍḍho tāva     2 Sī. bahujanassa ca sambhāvito, i. bahujanā asambhāvito
@3 khu.apa. 33/77/111 puḷinuppādakattherāpadāna (syā)   4 cha.Ma. jaṭābhārena
@5 cha.Ma. sadā          6 Ma. sakakammāni pasutā       7 Sī. apucchu maṃ

---------------------------------------------------------------------------------------------
page432.
           Pulinena kato thūpo          yaṃ tvaṃ deva namassasi
           mayampi ñātumicchāma          puṭṭho ācikkha no tuvaṃ.
           Diṭṭhā no vo mantapade 1-   cakkhumanto mahāyasā
           te kho ahaṃ namassāmi        buddhaseṭṭhe mahāyase.
           Kīdisā te mahāvīrā         sabbaññū lokanāyakā
           kathaṃvaṇṇā kathaṃsīlā           kīdisā te mahāyasā.
           Bāttiṃsalakkhaṇā buddhā        cattālīsadijāpi ca
           nettā gopakhumā tesaṃ       jiñjukāphalasannibhā.
           Gacchamānā ca te buddhā      yugamattañca pekkhare
           na tesaṃ jāṇu nadati          sandhisaddo na suyyati.
           Gacchamānā ca sugatā         aturitāva 2- gacchare
           paṭhamaṃ dakkhiṇaṃ pādaṃ           buddhānaṃ esa dhammatā.
           Asambhītā ca te buddhā       migarājāva kesarī
           nevukkaṃsenti attānaṃ        no ca vambhenti pāṇinaṃ.
           Mānātimānato 3- muttā     samā sabbesu pāṇisu
           anattukkaṃsakā buddhā         buddhānaṃ esa dhammatā.
           Uppajjantā ca sambuddhā      ālokaṃ dassayanti te
           chabbikāraṃ pakāsenti 4-      kevalaṃ vasudhaṃ imaṃ.
           Passanti nirayañcete         nibbāti nirayo tadā
           pavassati mahāmegho          buddhānaṃ esa dhammatā.
           Īdisā te mahānāgā        atulā te 5- mahāyasā
           vaṇṇato anatikkantā         appameyyā tathāgatā.
@Footnote: 1 cha.Ma. niddiṭṭhā nu mantapade      2 cha.Ma. uddharantāva     3 cha.Ma. mānāvamānato
@4 cha.Ma. chappakāraṃ pakampenti       5 cha.Ma. ca

---------------------------------------------------------------------------------------------
page433.
           Anumodiṃsu me vākyaṃ         sabbe sissā sagāravā
           tathā ca paṭipajjiṃsu           yathāsatti yathābalaṃ.
           Paṭipūjenti pulinaṃ            sakakammābhilāsino
           saddahantā mama vākyaṃ        buddhattagatamānasā. 1-
           Tadā cavitvā tusitā         devaputto mahāyaso
           uppajji mātukucchismiṃ 2-      dasasahassi kampatha.
           Assamassāvidūramhi           caṅkamamhi ṭhito ahaṃ
           sabbe sissā samāgantvā     āgacchuṃ mama santike.
           Usabhova mahī nadati           migarājāva kujjati 3-
           usumārova saḷati 4-         kiṃ vipāko bhavissati.
           Yaṃ pakittemi sambuddhaṃ         sikatāthūpasantike
           so dāni bhagavā satthā       mātukucachimupāgami.
           Tesaṃ dhammakathaṃ vatvā         kittayitvā mahāmuniṃ
           uyyojetvā sake sisse     pallaṅkamābhujiṃ ahaṃ.
           Balañca vata me khīṇaṃ          byādhinā paramena taṃ
           buddhaseṭṭhaṃ saritvāna         tattha kālaṅkato ahaṃ.
           Sabbe sissā samāgantvā     akaṃsu citakaṃ tadā
           kaḷevarañca me gayha         citakaṃ abhiropayuṃ.
           Citakaṃ parivāretvā          sīse katvāna añjaliṃ
           sokasallaparetā te         vikkandiṃsu samāgatā.
           Tesaṃ lālappamānānaṃ         agamaṃ citakaṃ tadā 5-
           ahaṃ ācariyo tumhaṃ          mā socittha sumedhasā.
           Sadatthe vāyameyyātha        rattindivamatanditā
@Footnote: 1 cha.Ma. buddhasakkatamānasā    2 Sī. upagañchi mātukucchiṃ    3 cha.Ma. kūjati
@4 Sī. phalati               5 Sī. agamāsiṃ citantikaṃ

---------------------------------------------------------------------------------------------
page434.
           Mā vo pamattā ahuttha 1-    khaṇo vo paṭipādito.
           Sake sissenusāsitvā        devalokaṃ punāgamiṃ
           aṭṭhārasa ca kappāni 2-      devaloke ramāmahaṃ.
           Satānaṃ pañcakkhattuñca         cakkavattī ahosahaṃ
           anekasatakkhattuñca           devarajjamakārayiṃ.
           Avasesesu kappesu          vokiṇṇo saṃsariṃ ahaṃ
           duggatiṃ nābhijānāmi          uppādassa idaṃ phalaṃ.
           Yathā komudike māse        bahū pupphanti pādapā
           tathevāhampi samaye          pupphitomhi mahesinā.
           Vīriyaṃ me dhuradhorayhaṃ         yogakkhemādhivāhanaṃ
           nāgova bandhanaṃ chetvā       viharāmi anāsavo.
           Satasahassito kappe          yaṃ buddhamabhikittayiṃ
           duggatiṃ nābhijānāmi          kittanāya idaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiññaṃ hi samānaṃ āyasmantaṃ sirimattheraṃ "ariyo"ti ajānantā puthujjanā
bhikkhū sāmaṇerā ca appalābhitāya lokassa anabhigatabhāvena 3- asambhāventā yaṃ
kiñci kathetvā garahanti. Sirivaḍḍhattheraṃ pana paccayānaṃ lābhibhāvena lokassa
sakkatagarukatabhāvato sambhāventā pasaṃsanti. Thero "avaṇṇārahassa nāma vaṇṇa-
bhaṇanaṃ, vaṇṇāharassa ca avaṇṇabhaṇanaṃ assa 4- puthujjanabhāvassa 5- doso"ti puthujjana-
bhāvañca garahanto:-
    [159] "pare ca naṃ pasaṃsanti         attā ce asamāhito
           moghaṃ pare pasaṃsanti         attā hi asamāhito.
@Footnote: 1 Sī. ahuvattha      2 Sī. aṭṭhārasāni kappāni      3 Sī. asambhāvitabhāvena,
@i. anabhiratibhāvena   4 Sī.,i. bhaṇanañcāti ayaṃ       5 Sī. puthujjanassa

---------------------------------------------------------------------------------------------
page435.
    [160]  Pare ca naṃ garahanti         attā  ce susamāhito
           moghaṃ pare garahanti         attā hi susamāhito"ti
gāthādvayamabhāsi.
      Tattha pareti attano aññe pare nāma, idha pana paṇḍitehi aññe
bālā pareti adhippetā. Tesaṃ hi ajānitvā apariyogāhetvā bhāsanato garahā
viya pasaṃsāpi appamāṇabhūtā. 1- Nanti naṃ puggalaṃ. Pasaṃsantīti aviddasubhāvena
taṇhāvipannatāya vā, athavā abhūtaṃyeva puggalaṃ "asuko bhikkhu jhānalābhī, ariyo"ti vā
abhūtaguṇaropanena 2- kittenti abhitthavanti. Yo panettha casaddo, so attūpanayattho.
Tena pare naṃ puggalaṃ pasaṃsanti ca, 3- tañca kho tesaṃ pasaṃsanamattaṃ, na pana tasmiṃ
pasaṃsāya vatthu atthīti imamatthaṃ dasseti. Attā ce asamāhitoti yaṃ puggalaṃ pare
pasaṃsanti, so ce sayaṃ asamāhito maggasamādhinā phalasamādhinā upacārappanāsamādhi-
matteneva vā na samāhito, 4- samādhānassa paṭipakkhabhūtānaṃ kilesānaṃ appahīnattā
vikkhitto vibbhantacitto hoti ceti attho. "asamāhito"ti 5- ca etena samādhi-
nimittānaṃ guṇānaṃ abhāvaṃ dasseti. Moghanti bhāvanapuṃsakaniddeso "visamaṃ candimasūriyā
parivattantī"tiādīsu 6- viya. Pare pasaṃsantīti ye taṃ asamāhitaṃ puggalaṃ pasaṃsanti,
te moghaṃ mudhā amūlakaṃ pasaṃsanti. Kasmā? attā hi asamāhito yasmā
tassa puggalassa cittaṃ asamāhitaṃ, tasmāti attho.
      Dutiyagāthāyaṃ garahantīti attano aviddasubhāvena dosantaratāya vā 7- ariyaṃ
jhānalābhiṃ ca samānaṃ 8- "asuko bhikkhu jāgariyaṃ nānuyuñjati antamaso goduhanamattampi 9-
kālaṃ, kevalaṃ kāyadaḷhibahulo niddārāmo bhassārāmo saṅgaṇikārāmo viharatī"ti-
ādinā appaṭipajjamānatāvibhāvanena vā guṇaparidhaṃsanena vā garahanti nindanti,
@Footnote: 1 Sī. appamāṇā            2 Ma. bhūtaguṇāropanena. bhūtaguṇaropanena
@3 Sī. so avūpasantatto, te pana pare taṃ puggalaṃ pasaṃsanti ce  4 Sī. na samāhito sace
@5 Ma. attā hi asamāhitoti    6 aṅ.catukka. 21/70/85 adhammikasutta
@7 Ma. dosantaratāyapi         8 Sī. samāhitaṃ            9 Sī. gaṇḍūsahananamattampi

---------------------------------------------------------------------------------------------
page436.
Upakkosanti vāti attho. Sesaṃ paṭhamagāthāya vuttapariyāyena veditabbaṃ. Evaṃ therena
imāhi gāthāhi attano nikkilesabhāve sirivaḍḍhassa ca sakilesabhāve pakāsite
taṃ sutvā sirivaḍḍho saṃvegajāto vipassanaṃ paṭṭhapetvā na cirasseva sadatthaṃ paripūresi,
garahakapuggalā ca theraṃ khamāpesuṃ.
                     Sirimattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       dutiyavaggavaṇṇanā niṭṭhitā.
                           -----------

---------------------------------------------------------------------------------------------
page437.
                            3. Tatiyavagga
                    278. 1. Uttarattheragāthāvaṇṇanā
      khandhā mayā pariññātāti āyasmato uttarattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto ito catunavute 1- kappe siddhatthassa bhagavato kāle kulagehe nibbattitvā
viññutaṃ patto sāsane laddhappasādo hutvā upāsakattaṃ paṭivedesi. So satthari
parinibbute attano ñātake sannipātetvā bahuṃ pūjāsakkāraṃ sambharitvā 2- dhātupūjaṃ
akāsi. So tena puññakammena devamanussesu saṃsaranto imasmiṃ buddhuppāde sākete
brāhmaṇakule nibbattitvā uttaroti laddhanāmo vayappatto kenacideva karaṇīyena
sāvatthiṃ gato kaṇḍambamūle 3- kataṃ yamakapāṭihāriyaṃ disvā pasīditvā puna kāḷakārāma-
suttadesanāya 4- abhivaḍḍhamānasaddho pabbajitvā satthārā saddhiṃ rājagahaṃ gantvā
upasampajjitvā tattheva vasanto vipassanaṃ paṭṭhapetvā na cirasseva chaḷabhiñño
ahosi. Tena vuttaṃ apadāne 5- :-
          "nibbute lokanāthamhi         siddhatthe lokanāyake
           mama ñātī samānetvā 6-     dhātupūjaṃ akāsahaṃ.
           Catunnavute ito 7- kappe    yaṃ dhātumabhipūjayiṃ
           duggatiṃ nābhijānāmi          dhātupūjāyidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā satthari sāvatthiyaṃ viharante buddhupaṭṭhānatthaṃ
@Footnote: 1 Sī. dvānavute   2 i. saṃharitvā   3 Sī.,i. gaṇḍambamūle
@4 aṅ.catukka. 21/24/29 uruvelavagga, Sī. kālakārāMa...     5 khu.apa. 33/76/111
@  dhātupūjakattherāpadāna (syā)   6 Sī. mamaṃ ñātī samānetvā   7 cha.Ma. catunnavutito

---------------------------------------------------------------------------------------------
page438.
Rājagahato sāvatthiṃ upagato bhikkhūhi "kiṃ āvuso pabbajjākiccaṃ tayā matthakaṃ
pāpitan"ti puṭṭho aññaṃ byākaronto:-
    [161] "khandhā mayā pariññātā       taṇhā me susamūhatā
           bhāvitā mama bojjhaṅgā       patto me āsavakkhayo.
    [162]  Sohaṃ khandhe pariññāya        abbahitvāna 1- jāliniṃ
           bhāvayitvāna bojjhaṅge       nibbāyissaṃ anāsavo"ti
gāthādvayaṃ abhāsi.
      Tattha khandhāti pañcupādānakkhandhā. Pariññātāti "idaṃ dukkhaṃ, na ito
bhiyyo"ti paricchijja ñātā bhāvitā. Tena dukkhassa ariyasaccassa pariññābhisamayamāha. 2-
Taṇhāti tasati paritasatīti taṇhā. Susamūhatāti samugghāṭitā. Etena samudayasaccassa
pahānābhisamayaṃ vadati. Bhāvitā mama bojjhaṅgāti bodhisaṅkhātāya satiādidhamma-
sāmaggiyā, taṃsamaṅgino vā bodhisaṅkhātassa ariyapuggalassa aṅgāti bojjhaṅgā. 3-
Satidhammavicayaviriyapītipassaddhisamādhiupekkhāsaṅkhātā maggapariyāpannā dhammā mayā
bhāvitā uppāditā vaḍḍhitā. Bojjhaṅgaggahaṇeneva cettha taṃsahacaritatāya 4- sabbe
maggadhammā, sabbe ca bodhipakkhiyadhammā gahitāti daṭṭhabbā. Eteneva maggasaccassa
bhāvanābhisamayaṃ dasseti. Patto me āsavakkhayoti kāmāsavādayo āsavā khīyanti
etthāti āsavakkhayoti laddhanāmo asaṅkhatadhammo mayā patto adhigato. Etena
nirodhasaccassa sacchikiriyābhisamayaṃ katheti. Ettāvatā attano saupādisesanibbāna-
sampattiṃ 5- dasseti.
      Idāni pana anupādisesanibbānasampattiṃ dassento "sohan"tiādinā dutiya-
gāthamāha. Tassattho:- sohaṃ 6- evaṃ vuttanayena khandhe pariññāya parijānitvā, tathā
@Footnote: 1 Ma. abbuhitvāna       2 Sī.,i. pariññātābhisamayamāha  3 Sī.,i. bojjhaṅgāti
@4 Sī.,i.,Ma....caritāya  5 Sī. saupādisesanibbānadhātusampattiṃ
@6 poṭṭhakesu yohanti pāṭho dissati

---------------------------------------------------------------------------------------------
page439.
Parijānantoeva sakaattabhāvaparaattabhāvesu ajjhattikabāhirāyatanesu atītādibhedabhinnesu
saṃsibbanākāraṃ 1- punappunaṃ pavattisaṅkhātaṃ jālaṃ etassa atthīti jālinīti
laddhanāmaṃ taṇhaṃ abbahitvāna mama cittasantānato uddharitvā, tathā naṃ uddharantoyeva
vuttappabhede bojjhaṅge bhāvayitvāna te bhāvanāpāripūriṃ pāpetvā tatoeva
anāsavo hutvā ṭhito idāni carimakacittanirodhena anupādāno viya jātavedo
nibbāyissaṃ parinibbāyissāmīti.
                    Uttarattheragāthāvaṇṇanā niṭṭhitā.
                          ------------
                    279. 2. Bhaddajittheragāthāvaṇṇanā
      panādo nāma so rājāti āyasmato bhaddajittherassa gāthā. Kā uppatti?
      ayaṃ kira padumuttarassa bhagavato kāle brāhmaṇakule nibbattitvā viññutaṃ
patto brāhmaṇānaṃ vijjāsippesu pāraṃ gantvā kāme pahāya tāpasapabbajjaṃ
pabbajitvā araññāyatane assamaṃ kāretvā vasanto ekadivasaṃ satthāraṃ ākāsena
gacchantaṃ disvā pasannamānaso añjaliṃ paggayha aṭṭhāsi. Satthā tassa ajjhāsayaṃ
ñatvā ākāsato otari. Otiṇṇassa pana bhagavato madhuñca bhisamuḷālañca sappiñca
khīrañca upanāmesi, tassa taṃ bhagavā anukampaṃ upādāya paṭiggahetvā anumodanaṃ
vatvā pakkāmi. So tena puññakammena tusite 2- nibbatto tattha yāvatāyukaṃ ṭhatvā
tato aparāparaṃ sugatīsuyeva saṃsaranto vipassissa bhagavato kāle mahaddhano seṭṭhī
hutvā aṭṭhasaṭṭhibhikkhusahassaṃ bhojetvā ticīvarena acchādesi. 3-
      Evaṃ bahuṃ kusalaṃ katvā devaloke nibbattitvā tattha yāvatāyukaṃ ṭhatvā
@Footnote: 1 Sī.,i. saṃsibbanaparisibbanakāraṃ  2 Sī.,i.,Ma. tusitesu  3 i.,Ma. acchādāpesi

---------------------------------------------------------------------------------------------
page440.
Tato cavitvā manussesu uppanno buddhasuññe loke pañca paccekabuddhasatāni
catūhi paccayehi upaṭṭhahitvā tato cuto rājakule nibbattitvā rajjaṃ anusāsanto
puttaṃ 1- paccekabodhiṃ adhigantvā ṭhitaṃ upaṭṭhahitvā tassa parinibbutassa dhātuyo
gahetvā cetiyaṃ katvā pūjesi. Evaṃ tattha tattha tāni tāni puññāni katvā imasmiṃ
buddhuppāde bhaddiyanagare asītikoṭivibhavassa bhaddiyaseṭṭhissa ekaputtako hutvā
nibbatti, bhaddajītissa nāmaṃ ahosi. Tassa kira issariyabhogaparivārādisampatti
carimabhave bodhisattassa viya ahosi.
      Tadā satthā sāvatthiyaṃ vassaṃ vasitvā bhaddajikumāraṃ saṅgahituṃ mahatā bhikkhusaṃghena
saddhiṃ bhaddiyanagaraṃ gantvā jātiyāvane vasi tassa ñāṇaparipākaṃ āgamayamāno.
Sopi upari pāsāde nisinno sīhapañjaraṃ vivaritvā olokento bhagavato santike
dhammaṃ sotuṃ gacchantaṃ mahājanaṃ disvā "katthāyaṃ mahājano gacchatī"ti pucchitvā
taṃ kāraṇaṃ sutvā sayampi mahatā parivārena satthu santikaṃ gantvā dhammaṃ suṇanto
sabbābharaṇapaṭimaṇḍitova sabbakilese khepetvā arahattaṃ pāpuṇi. Tena vuttaṃ
apadāne 2- :-
          "oggayha yaṃ 3- pokkharaṇiṃ    nānākuñjarasevitaṃ
           uddharāmi bhisaṃ tattha         ghāsahetu 4- ahaṃ tadā.
           Bhagavā tamhi samaye         padumuttarasavhayo
           rattakambaladharo 5- buddho    gacchate anilañjase.
           Dhunanto paṃsukūlāni          saddaṃ assosahaṃ tadā
           uddhaṃ nijjhāyamānohaṃ        addasaṃ lokanāyakaṃ.
           Tattheva ṭhitako santo       āyāciṃ lokanāyakaṃ
           6- madhu bhiṃsehi savati        khīrasappi muḷalibhi. 6-
@Footnote: 1 Sī.,i. attano puttaṃ     2 khu.apa. 33/73/102 bhisadāyakattherāpadāna (syā)
@3 pāli. oggayhāhaṃ       4 pāli. asanahetu
@5 cha.Ma. rattambaradharo    6-6 cha.Ma. madhuṃ bhisehi sahitaṃ, khīraṃ sappiṃ muḷālikaṃ

---------------------------------------------------------------------------------------------
page441.
           Paṭiggaṇhātu me buddho      anukampāya cakkhumā
           tato kāruṇiko satthā       orohitvā mahāyaso.
           Paṭiggaṇhi mamaṃ bhikkhaṃ         anukampāya cakkhumā
           paṭiggahetvā sambuddho      akā me 1- anumodanaṃ.
           Sukhī hohi 2- mahāpuñña      gati tuyhaṃ samijjhatu
           iminā bhisadānena          labhassu vipulaṃ sukhaṃ.
           Idaṃ vatvāna sambuddho       jalajuttamanāmako
           bhikkhamādāya sambuddho       ambarenāgamā 3- jino.
           Tato bhisaṃ gahetvāna        āgacchiṃ mama assamaṃ
           bhisaṃ rukkhe laggetvāna      mama dānaṃ anussariṃ.
           Mahāvāto uṭṭhahitvā       sañcālesi vanaṃ tadā
           ākāso abhinādittha        asaniyā phalantiyā. 4-
           Tato me asanīpāto        matthake nipatī tadā
           so hi 5- nisinnako santo   tattha kālaṅkato ahaṃ.
           Puññakammena saññutto       tusitaṃ upapajjahaṃ
           kaḷevaraṃ me patitaṃ          devaloke ramāmahaṃ.
           Chaḷāsītisahassāni           nāriyo samalaṅkatā
           sāyaṃ pātaṃ upaṭṭhanti        bhisadānassidaṃ phalaṃ.
           Manussayonimāgantvā        sukhito homahaṃ tadā
           bhoge me ūnatā natthi      bhisadānassidaṃ phalaṃ.
           Anukampitako tena          devadevena tādinā
           sabbāsavā parikkhīṇā        natthi dāni punabbhavo.
           Satasahassito kappe         yaṃ bhisaṃ adadiṃ 6- tadā
@Footnote: 1 Ma. ākāse  2 cha.Ma. hotu  3 cha.Ma. ākāsenāgamā  4 cha.Ma. asanī ca phalī tadā
@5 cha.Ma., i. sohaṃ           6 pāli. bhikkhamadadiṃ

---------------------------------------------------------------------------------------------
page442.
           Duggatiṃ nābhijānāmi         bhisadānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahatte pana tena adhigate satthā bhaddiyaseṭṭhiṃ āmantesi "tava putto
alaṅkatapaṭiyatto dhammaṃ suṇanto arahatte patiṭṭhāsi, tenassa idāneva pabbajituṃ
yuttaṃ, no ce pabbajati, parinibbāyissatī"ti. Seṭṭhī "na mayhaṃ puttassa daharasseva
sato parinibbānena kiccaṃ atthi, pabbājetha nan"ti āha. Taṃ satthā pabbājetvā
upasampādetvā tattha sattāhaṃ 1- vasitvā koṭigāmaṃ pāpuṇi, so ca gāmo gaṅgātīre.
Koṭigāmavāsino buddhappamukhassa bhikkhusaṃghassa mahādānaṃ pavattesuṃ. Bhaddajitthero
satthārā anumodanāya āraddhamattāya bahigāmaṃ gantvā "gaṅgātīre maggasamīpe satthu
āgatakāle vuṭṭhahissāmī"ti samāpattiṃ samāpajjitvā nisīdi. Mahātheresu
āgacchantesupi avuṭṭhahitvā satthu āgatakāleyeva vuṭṭhahi. Puthujjanabhikkhū "ayaṃ
adhunā pabbajito mahātheresu āgacchantesu mānatthaddho hutvā na vuṭṭhāsī"ti
ujjhāyiṃsu. Koṭigāmavāsino satthu bhikkhusaṃghassa ca bahū nāvāsaṅghāṭe bandhiṃsu, satthā
"handassa 2- ānubhāvaṃ pakāsemī"ti nāvāsaṅghāṭe ṭhatvā "kahaṃ bhaddajī"ti pucchi.
Bhaddajitthero "esohaṃ bhante"ti satthāraṃ upasaṅkamitvā añjaliṃ katvā aṭṭhāsi.
Satthā "ehi bhaddaji, amhehi saddhiṃ ekanāvaṃ abhiruhā"ti. So uppatitvā satthu
ṭhitanāvāyaṃ aṭṭhāsi. Satthā gaṅgāmajjhaṃ gatakāle "bhaddaji tayā mahāpanādarājakāle
ajjhāvuṭṭharatanapāsādo kahan"ti āha. Imasmiṃ ṭhāne nimuggoti. Tenahi bhaddaji
sabrahmacārīnaṃ kaṅkhaṃ chindāti. Tasmiṃ khaṇe thero satthāraṃ vanditvā iddhibalena
gantvā pāsādathūpikaṃ pādaṅgulantarena sannirumbhitvā 3- pañcavīsatiyojanaṃ pāsādaṃ
gahetvā ākāse uppati, uppatanto ca paññāsa yojanāni pāsādaṃ udakato ukkhipi.
Athassa purimabhave ñātakā pāsādagatena lobhena macchakacchapamaṇḍūkā hutvā tasmiṃ
@Footnote: 1 Sī. sattasattāhaṃ  2 Sī. satthā tassa  3 i. sannirumhitvā, Ma. sannirujjhitvā

---------------------------------------------------------------------------------------------
page443.
Pāsāde uṭṭhahante parivattitvā udake patiṃsu. Satthā te patante disvā "ñātakā
te bhaddaji kilamantī"ti āha. Thero satthu vacanena pāsādaṃ vissajjesi. Pāsādo
yathāṭhāneeva patiṭṭhahi. Satthā pāraṅgato bhikkhūhi "kadā bhante bhaddajittherena
ayaṃ pāsādo ajjhāvuṭṭho"ti puṭṭho mahāpanādajātakaṃ 1- kathetvā mahājanaṃ dhammāmataṃ
pāyesi. Thero pana attano ajjhāvuṭṭhapubbaṃ suvaṇṇapāsādaṃ dassetvā:-
    [163] "panādo nāma so rājā     yassa yūpo suvaṇṇiyo 2-
           tiriyaṃ soḷasubbedho 3-      uccamāhu 4- sahassadhā.
    [164]  Sahassakaṇḍo satageṇḍu 5-    dhajālu 6- haritāmayo
           anaccuṃ tattha gandhabbā       cha sahassāni sattadhā"ti
dvīhi gāthāhi vaṇṇento aññaṃ byākāsi.
      Tattha panādo nāma so rājāti atīte panādo nāma so rājā ahosīti
attabhāvaantarahitatāya attānaṃ paraṃ viya niddisati. Soeva hi rajje ṭhitakālato
paṭṭhāya sadā ussāhasampattiādinā mahatā rājānubhāvena mahatā ca kittisaddena
samannāgatattā "rājā mahāpanādo"ti paññāyittha. Yassa yūpo suvaṇṇiyoti
yassa rañño ayaṃ yūpo pāsādo suvaṇṇamayo. Tiriyaṃ soḷasubbedhoti vitthārato
soḷasakaṇḍapātappamāṇo. 7- So pana aḍḍhayojanamatto 8- hoti. Uccamāhu sahassadhāti
uccaṃ ubbhaṃ evamassa pāsādassa sahassadhā sahassakaṇḍappamāṇamāhu. 9- So pana
yojanato pañcavīsatiyojanappamāṇo hoti. Keci panettha gāthāsukhatthaṃ "āhū"ti dīghaṃ
kataṃ. Āhu 10- ahosīti atthaṃ vadanti.
      Sahassakaṇḍoti sahassabhūmiko. 11- Satageṇḍūti anekasataniyūhako. 12- Dhajālūti tattha
@Footnote: 1 khu.jā.tika. 27/391-3/106 (syā)   2 cha.Ma. suvaṇṇayo, Ma. soṇṇamayo
@3 Sī.,i. soḷasapabbedho   4 Sī. uddhamāhu, cha.Ma. ubbhamāhu   5 Sī. satabheṇḍu
@6 Sī.,Ma. dhajālū  7 Sī. soḷasasarapātanappamāṇo    8 Sī. aḍḍhayojanappamāṇo,
@  i. aḍḍhuḍḍhayojanamatto   9 i. sahassadhāppamāṇo hoti   10 Sī.,i. taṃ ahu
@11 Sī., i....bhūmako    12 cha.Ma....niyyūhako

---------------------------------------------------------------------------------------------
page444.
Tattha niyūhasikharādīsu patiṭṭhāpitehi yaṭṭhidhajapaṭākadhajādidhajehi sampanno. Haritāmayoti
cāmīkarasuvaṇṇamayo. Keci pana "haritajātimaṇisarikkhako"ti 1- vadanti. Gandhabbāti naṭā.
Cha sahassāni sattadhāti chamattāni gandhabbasahassāni sattadhā 2- tassa pāsādassa
sattasu ṭhānesu rañño abhiramāpanatthaṃ nacciṃsūti attho. Te evaṃ naccantāpi rājānaṃ
hāsetuṃ nāsakkhiṃsu. Atha sakko devarājā devanaṭe pesetvā samajjaṃ kāresi,
tadā rājā hasīti.
                    Bhaddajittheragāthāvaṇṇanā niṭṭhitā.
                         ---------------
                    280. 3. Sobhitattheragāthāvaṇṇanā
      satimā paññavāti āyasmato sobhitattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
padumuttarassa bhagavato kāle haṃsavatīnagare kulagehe nibbattitvā vayappatto satthu
dhammadesanaṃ suṇanto satthāraṃ ekaṃ bhikkhuṃ pubbenivāsañāṇalābhīnaṃ bhikkhūnaṃ aggaṭṭhāne
ṭhapentaṃ disvā sayampi taṃ ṭhānantaraṃ uddissa patthanaṃ katvā puññāni katvā
sugatīsuyeva saṃsaranto sumedhassa bhagavato kāle brāhmaṇakule nibbattitvā viññutaṃ
patto brāhmaṇānaṃ vijjāsippesu nipphattiṃ gantvā nekkhammādhimutto gharāvāsaṃ
pahāya tāpasapabbajjaṃ pabbajitvā himavantassa samīpe araññāyatane assamaṃ
kāretvā vanamūlaphalāphalena yāpento buddhuppādaṃ sutvā sabbattha ekarattivāseneva
bhaddavatīnagare 3- satthāraṃ upasaṅkamitvā pasannamānaso "tuvaṃ satthā cā ketu cā"ti-
ādīhi chahi gāthāhi abhitthavi, satthā cassa bhāviniṃ sampattiṃ pakāsesi. So
@Footnote: 1 Sī.,i. haritamaṇisarikkhakoti    2 Ma. cha sahassāni gandhabbānaṃ cha sahassāni sattadhā
@3 Sī. bandhumatīnagare

---------------------------------------------------------------------------------------------
page445.
Tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇa-
kule nibbatti. Sobhitotissa nāmaṃ akaṃsu. So aparena samayena satthu dhammadesanaṃ
sutvā paṭiladdhasaddho pabbajitvā vipassanaṃ vaḍḍhetvā chaḷabhiñño ahosi. Pubbe-
nivāsañāṇe ciṇṇavasī ca ahosi. Tena vuttaṃ apadāne 1- :-
          "dakkhiṇe himavantassa         sukato assamo mama
           uttamatthaṃ gavesanto        vasāmi vipine 2- tadā.
           Lābhālābhena santuṭṭho      mūlena ca phalena ca
           anvesanto ācariyaṃ 3-     vasāmi ekako ahaṃ.
           Sumedho nāma sambuddho      loke uppajji tāvade
           catusaccaṃ pakāseti          uddharanto mahājanaṃ.
           Nāhaṃ suṇomi sambuddhaṃ        napi me koci sāsati 4-
           aṭṭhavasse atikkante       assosiṃ lokanāyakaṃ.
           Aggidāruṃ nīharitvā         sammajjitvāna assamaṃ
           khāribhāraṃ gahetvāna        nikkhamiṃ vipinā ahaṃ.
           Ekarattiṃ vasantohaṃ         gāmesu nigamesu ca
           anupubbena candavatiṃ 5-      tadāhaṃ upasaṅkamiṃ.
           Bhagavā tamhi samaye         sumedho lokanāyako
           uddharanto bahū satte       deseti amataṃ padaṃ.
           Janakāyamatikkamma           vanditvā jinasāgaraṃ
           ekaṃsaṃ ajinaṃ katvā         santhaviṃ lokanāyakaṃ.
           Tuvaṃ satthā ca ketu ca       dhajo yūpo ca pāṇinaṃ
           parāyano patiṭṭhā ca        dīpo ca dipaduttamo. 6-
@Footnote: 1 khu.apa. 33/74/104 ñāṇatthavikattherāpadāna (syā)     2 pāli. pavane
@3 pāli. anomasanto acari  4 cha.Ma. saṃsati  5 Sī. bandhumatiṃ  6 cha.Ma. dvipaduttamo

---------------------------------------------------------------------------------------------
page446.
           Nepuñño dassane dhīro 1-   tāresi janataṃ tuvaṃ
           natthañño tārako loke     tavuttaritaro mune. 2-
           Sakkā bhave 3- kusaggena    pametuṃ sāgaruttamo 4-
           na tveva tava sabbaññu       ñāṇaṃ sakkā pametave.
           Tuladaṇḍe ṭhapetvāna        mahiṃ sakkā dharetave 5-
           na tveva tava paññāya       pamāṇamatthi cakkhuma.
           Ākāso minituṃ sakkā       rajjuyā aṅgulena vā
           na tveva tava sabbaññu       sīlaṃ sakkā pametave.
           Mahāsamudde udakaṃ          ākāso ca vasundharo 6-
           parimeyyāni etāni        appameyyosi cakkhuma.
           Chahi gāthāhi sabbaññuṃ        kittayitvā mahāyasaṃ
           añjaliṃ paggahetvāna        tuṇhī aṭṭhāsahaṃ tadā.
           Yaṃ vadanti sumedhoti         bhūmipaññaṃ 7- sumedhasaṃ
           bhikkhusaṃghe nisīditvā         imā gāthā abhāsatha.
           Yo me ñāṇaṃ pakittesi      vippasannena cetasā
           tamahaṃ kittayissāmi          suṇātha mama bhāsato.
           Sattasattati kappāni         devaloke ramissati
           sahassakkhattuṃ devindo       devarajjaṃ karissati.
           Anekasatakkhattuñca          cakkavattī bhavissati
           padesarajjaṃ vipulaṃ           gaṇanāto asaṅkhiyaṃ.
           Devabhūto manusso vā       puññakammasamāhito
           anūnamanasaṅkappo           tikkhapañño bhavissati.
           Tiṃsakappasahassamhi           okkākakulasambhavo
@Footnote: 1 Sī. te puññadassano vīro   2 Sī. muni    3 Sī. sakkā have, cha.Ma. theve
@4 cha.Ma. sāgaruttame    5 Sī. pametave    6 cha.Ma. vasundharā    7 cha.Ma. bhūripaññaṃ

---------------------------------------------------------------------------------------------
page447.
           Gotamo nāma gottena      satthā loke bhavissati.
           Agārā abhinikkhamma         pabbajissatikiñcano
           jātiyā sattavassena        arahattaṃ pāpuṇissati. 1-
           Yato sarāmi attānaṃ        yato pattosmi sāsanaṃ
           etthantare na jānāmi      cetanaṃ amanoramaṃ.
           Saṃsaritvā bhavābhave 2-      sampattānubhaviṃ ahaṃ
           bhoge me ūnatā natthi      phalaṃ ñāṇassa thomane.
           Tiyaggī 3- nibbutā mayhaṃ     bhavā sabbe samūhatā
           sabbāsavaparikkhīṇo 4-       natthi dāni punabbhavo.
           Tiṃsakappasahassamhi           yaṃ ñāṇamathaviṃ ahaṃ
           duggatiṃ nābhijānāmi         phalaṃ ñāṇassa thomane.
           Kilesā jhāpitā mayhaṃ .pe.  kataṃ buddhassa sāsanan"ti.
      So arahattaṃ pana patvā attano pubbenivāsaṃ anupaṭipāṭiyā anussaranto
yāva asaññabhave acittakapaṭisandhi, tāva addasa. Tato pañca kappasatāni cittap-
pavattiṃ adisvā avasāneva 5- disvā "kimetan"ti āvajjanto nayavasena "asaññabhavo
bhavissatī"ti niṭṭhaṃ agamāsi. Tenāha bhagavā "atthi bhikkhave asaññasattā nāma
dīghāyukā devā, tato cuto sobhito idhūpapanno, so etaṃ bhavaṃ jānāti, sobhito
anussaratī"ti. 6- Evaṃ nayavasena anussarantassa 7- anussaraṇakosallaṃ disvā satthā
theraṃ pubbenivāsaṃ anussarantānaṃ aggaṭṭhāne ṭhapesi. Tatoeva cāyaṃ āyasmā savisesaṃ
attano pubbenivāsānussatiñāṇaṃ tassa ca paccayabhūtaṃ paṭipattiṃ paccavekkhitvā
somanassajāto tadatthadīpanaṃ udānaṃ udānento:-
    [165] "satimā paññavā bhikkhu        āraddhabalavīriyo
@Footnote: 1 cha.Ma. phusissati            2 cha.Ma. bhave sabbe       3 Sī. tividhaggī
@4 cha.Ma. sabbāsavā parikkhīṇā   5 Sī.,i. avasāne ca
@6 vinaYu.mahāvi. 1/232/165 pārājikakaṇḍa (atthato samānaṃ)  7 Sī. anussaranto

---------------------------------------------------------------------------------------------
page448.
           Pañca kappasatānāhaṃ         ekarattiṃ anussariṃ.
    [166]  Cattāro satipaṭṭhāne       satta aṭṭha ca bhāvayaṃ
           pañca kappasatānāhaṃ         ekarattiṃ anussarin"ti
gāthādvayaṃ abhāsi.
      Tattha satimāti sayaṃ samudāgamanasampannāya satipaṭṭhānabhāvanāpāripūriyā sati
vepullappattiyā ca satimā. Paññavāti chaḷabhiññāpāripūriyā paññāvepullappattiyā
ca paññavā. Bhinnakilesatāya bhikkhu. Saddhādibalānañceva catubbidhasammappadhānaviriyassa
ca saṃsiddhipāripūriyā āraddhabalavīriyo. Saddhādīnaṃ hettha balaggahaṇena gahaṇaṃ satipi
satiādīnaṃ balabhāve, yathā "gobalibaddhā puññañāṇasambhārā"ti. 1- Pañca kappasatānāhaṃ,
ekarattiṃ anussarinti ekarattiṃ viya anussariṃ. Viyāsaddo hi idha luttaniddiṭṭho,
etena pubbenivāsānussatiñāṇe 2- attano ñāṇavasībhāvaṃ dīpeti.
      Idāni yāya paṭipattiyā attano satimantādibhāvo sātisayaṃ pubbenivāsa-
ñāṇañca siddhaṃ, taṃ dassetuṃ "cattāro"tiādinā dutiyaṃ gāthamāha. Tattha cattāro
satipaṭṭhāneti kāyānupassanādike attano visayabhedena catubbidhe lokiyalokuttaramissake
satisaṅkhāte satipaṭṭhāne. Sattāti satta bojjhaṅge. Aṭṭhāti aṭṭha maggaṅgāni.
Satipaṭṭhānesu hi suppatiṭṭhitacittassa satta bojjhaṅgā  bhāvanāpāripūriṃ gatāeva
honti, tathā ariyo aṭṭhaṅgiko maggo. Tenāha dhammasenāpati "catūsu satipaṭṭhānesu
supatiṭṭhitacittā 3- satta sambojjhaṅge yathābhūtaṃ bhāvetvā"tiādīhi 4-
sattakoṭṭhāsikesu sattatiṃsāya bodhipakkhiyadhammesu ekasmiṃ koṭṭhāse bhāvanāpāripūriṃ
gacchante itare agacchantā nāma natthīti. 5- Bhāvayanti bhāvanāhetu. Sesaṃ
vuttanayameva. 6-
                    Sobhitattheragāthāvaṇṇanā niṭṭhitā.
@Footnote: 1 Ma. ñāṇasambhārāti ca   2 Sī....ñāṇena   3 Ma. patiṭṭhitacitto   4 dī.pāṭi.
@11/143/86 sampasādanīyasutta  5 Ma. anāgacchantā na atthi  6 Sī.,i. uttānameva

---------------------------------------------------------------------------------------------
page449.
                    281. 4. Valliyattheragāthāvaṇṇanā
      yaṃ kiccaṃ daḷhavīriyenātiādikā āyasmato valliyattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
sumedhassa bhagavato kāle brāhmaṇakule nibbattitvā viññutaṃ patto vijjāsippesu
nipphattiṃ gato asītikoṭivibhavaṃ pahāya tāpasapabbajjaṃ pabbajitvā pabbatapāde
araññāyatane ekissā nadiyā tīre assamaṃ kāretvā viharanto attano anug-
gaṇhanatthaṃ upagataṃ satthāraṃ disvā pasannamānaso ajinacammaṃ pattharitvā adāsi.
Tattha nisinnaṃ bhagavantaṃ pupphāhi ca candanena ca pūjetvā ambaphalāni datvā
pañcapatiṭṭhitena vandi. Tassa bhagavā nisinnāsanasampattiṃ pakāsento anumodanaṃ
vatvā pakkāmi. So tena puññakammena devamanussesu saṃsaranto imasmiṃ buddhuppāde
vesāliyaṃ brāhmaṇakule nibbattitvā "kaṇhamitto"ti 1- laddhanāmo vayappatto satthu
vesāligamane buddhānubhāvaṃ disvā paṭiladdhasaddho mahākaccānattherassa 2- santike
pabbaji. So mandapañño dandhaparakkamo ca hutvā ciraṃ kālaṃ viññuṃ sabrahmacāriṃ
nissāyeva vasati. Bhikkhū "yathā nāma valli rukkhādīsu kiñci anissāya vaḍḍhituṃ
na sakkoti, evamayampi kañci paṇḍitaṃ anissāya vaḍḍhituṃ na sakkotī"ti valliyotveva
samudācariṃsu. Aparabhāge pana veṇudattattheraṃ upasaṅkamitvā tassa ovāde ṭhatvā
sato sampajāno hutvā viharanto ñāṇassa paripākaṃ gatattā paṭipattikkamaṃ 3- theraṃ
pucchanto:-
    [167] "yaṃ kiccaṃ daḷhavīriyena        yaṃ kiccaṃ boddhumicchatā 4-
           karissaṃ nāvarajjhissaṃ 5-      passa vīriyaṃ parakkamaṃ.
@Footnote: 1 Sī. gaṇḍimittoti  2 Sī. mahākaccāyanattherassa  3 i. paṭipattiparakkamaṃ
@4 pāli. bodhu...  5 Sī.,i. nāvarujjhissaṃ

---------------------------------------------------------------------------------------------
page450.
    [168]  Tavañca me maggamakkhāhi      añjasaṃ amatogadhaṃ
           ahaṃ monena monissaṃ        gaṅgāsotova sāgaran"ti
gāthādvayaṃ abhāsi.
      Tattha yaṃ kiccaṃ daḷhavīriyenāti daḷhena viriyena thirena parakkamena, daḷhaviriyena
vā purisadhorayhena yaṃ kiccaṃ kātabbaṃ paṭipajjitabbaṃ. Yaṃ kiccaṃ boddhumicchatāti
cattāri ariyasaccāni nibbānameva vā boddhuṃ bujjhituṃ icchantena paṭivijjhitukāmena
yaṃ kiccaṃ karaṇīyaṃ. Karissaṃ nāvarajjhissanti tamahaṃ dāni karissaṃ na virādhessaṃ, 1-
yathānusiṭṭhaṃ paṭipajjissāmi. Passa vīriyaṃ parakkamanti yathā paṭipajjamāne dhamme
vidhinā 2- īraṇato 3- "vīriyaṃ", paraṃ paraṃ ṭhānaṃ 4- akkamanato "parakkamo"ti ca
laddhanāmaṃ sammāvāyāmaṃ passa na saddhamevāti 5- attano kattukāmataṃ dasseti.
      Tavañcāti kammaṭṭhānadāyakaṃ kalyāṇamittaṃ ālapati. Meti mayhaṃ. Maggamakkhāhīti
ariyamaggaṃ kathehi, lokuttaramaggasampāpakaṃ catusaccakammaṭṭhānaṃ kathehīti attho.
Añjasanti ujukaṃ majjhimapaṭipadābhāvena antadvayassa anupagamanato. Amate nibbāne
sampāpakabhāvena patiṭṭhitattā amatogadhaṃ. Monenāti ñāṇena maggapaññāya. 6-
Monissanti jānissaṃ nibbānaṃ paṭivijjhissaṃ pāpuṇissaṃ. Gaṅgāsotova sāgaranti
yathā gaṅgāya soto sāgaraṃ samuddaṃ avirajjhanto 7- ekaṃsato ogāhati, evaṃ "ahaṃ
kammaṭṭhānaṃ anuyuñjanto maggañāṇena nibbānaṃ adhigamissāmi, tasmā taṃ kammaṭṭhānaṃ
me ācikkhathā"ti theraṃ kammaṭṭhānaṃ yāci.
      Taṃ sutvā veṇudattatthero tassa kammaṭṭhānaṃ adāsi. Sopi kammaṭṭhānaṃ
anuyuñjanto na cirasseva vipassanaṃ ussukkāpetvā arahattaṃ pāpuṇi. Tena vuttaṃ
@Footnote: 1 Sī. na dhamme virādhessaṃ, Ma.na virodhessaṃ     2 Sī. yathāpaṭipajjamānavidhinā
@3 Sī.,i. karaṇato         4 Sī. padaṭṭhānaṃ    5 Sī. passana saddamevāti,
@  Ma. passa naṃ tadatthamevāti  6 Sī. monenāti maggapaññāya  7 Sī.,i. avirajjhantova

---------------------------------------------------------------------------------------------
page451.
Apadāne 1- :-
          "pañcakāmaguṇe hitvā          piyarūpe manorame
           asīti koṭiyo hitvā          pabbajiṃ anagāriyaṃ.
           Pabbajitvāna kāyena          pāpakammaṃ vivajjayiṃ
           vacīduccaritaṃ hitvā            nadīkūle vasāmahaṃ.
           Ekekaṃ 2- maṃ viharantaṃ        buddhaseṭṭho upāgami
           nāhaṃ jānāmi buddhoti         akāsiṃ paṭisanthāraṃ.
           Karitvā paṭisanthāraṃ           nāmagottamapucchahaṃ
           devatā nusi gandhabbo         adū 3- sakko purindado.
           Ko vā tvaṃ kassa vā putto    mahābrahmā idhāgato
           virocesi disā sabbā         udayaṃ suriyo yathā.
           Sahassārāni cakkāni          pāde dissanti mārisa
           ko vā tvaṃ kassa vā putto    kathaṃ jānemu taṃ mayaṃ.
           Nāmagottaṃ pavedehi          saṃsayaṃ apanehi me
           namhi devo na gandhabbo       namhi sakko purindado.
           Brahmabhāvo ca me natthi       etesaṃ uttamo ahaṃ
           atīto visayaṃ tesaṃ            dālayiṃ kāmabandhanaṃ.
           Sabbe kilese jhāpetvā      patto sambodhimuttamaṃ
           tassa vācaṃ suṇitvāhaṃ          idaṃ vacanamabraviṃ.
           Yadi buddhosi sabbaññū          nisīda tvaṃ mahāmuni
           tamahaṃ pūjayissāmi             dukkhassantakaro tuvaṃ.
           Pattharitvā jinacammaṃ           adāsi satthuno ahaṃ
@Footnote: 1 khu.apa. 33/75/107 candanamāliyattherāpadāna (syā)   2 cha.Ma. ekakaṃ   3 cha.Ma. adu

---------------------------------------------------------------------------------------------
page452.
           Nisīdi tattha bhagavā            sīhova girigabbhare.
           Khippaṃ pabbatamāruyha           ambassa phalamaggahiṃ
           sālakalyāṇikaṃ pupphaṃ           candanañca mahārahaṃ.
           Khippaṃ paggayha taṃ sabbaṃ 1-      upetvā lokanāyakaṃ
           phalaṃ buddhassa datvāna          sālapupphamapūjayiṃ.
           Candanaṃ anulimpitvā           avandiṃ satthuno ahaṃ
           pasannacitto sumano           vipulāya ca pītiyā.
           Ajinamhi nisīditvā            sumedho lokanāyako
           mama kammaṃ pakittesi           hāsayanto mamaṃ tadā. 2-
           Iminā phaladānena            gandhamālehi cūbhayaṃ
           pañcavīse kappasate           devaloke ramissati.
           Anūnamanasaṅkappo             vasavattī bhavissati
           chabbīsatikappasate             manussattaṃ gamissati.
           Bhavissati cakkavattī            cāturanto mahiddhiko
           vekaraṃ 3- nāma nagaraṃ         vissakammena māpitaṃ.
           Hessati sabbasovaṇṇaṃ          nānāratanabhūsitaṃ
           eteneva upāyena          saṃsarissati yoniyo. 4-
           Sabbattha sukhito 5- hutvā      devatte atha mānuse
           pacchime bhave sampatte        brahmabandhu bhavissati.
           Agārā abhinikkhamma           anagārī bhavissati
           abhiññāpāragū 6- hutvā       nibbāyissatināsavo.
           Idaṃ vatvāna sambuddho         sumedho lokanāyako
@Footnote: 1 Sī. taṃ pupphaṃ    2 Sī. hāsayantova maṃ sadā   3 cha.Ma. vebhāraṃ   4 cha.Ma. so bhave
@5 cha.Ma. pūjito   6 pāli. aviññattipaccayo

---------------------------------------------------------------------------------------------
page453.
           Mama nijjhāyamānassa           pakkāmi anilañjase.
           1- Tena kammena sukatena      cetanāpaṇidhīhi ca
           jahitvā mānusaṃ dehaṃ          tāvatiṃsamagacchahaṃ. 1-
           Tusitato cavitvāna            nibbattiṃ mātukucchiyā
           bhoge me ūnatā natthi        yamhi gabbhe vasāmahaṃ.
           Mātukucchigate mayi            annapānañca bhojanaṃ
           mātuyā mama chandena          nibbattati yadicchakaṃ.
           Jātiyā pañcavassena          pabbajiṃ anagāriyaṃ
           oropitamhi kesamhi          arahattamapāpuṇiṃ.
           Pubbakammaṃ gavesanto          orena nāddasaṃ ahaṃ
           tiṃsakappasahassamhi             mama kammamanussariṃ.
           Namo te purisājañña          namo te purisuttama
           tava sāsanamāgamma            pattomhi acalaṃ padaṃ.
           Tiṃsakappasahassamhi             yaṃ buddhamabhipūjayiṃ 2-
           duggatiṃ nābhijānāmi           buddhapūjāyidaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā aññaṃ byākaronto thero imāyeva gāthā abhāsīti.
                    Valliyattheragāthāvaṇṇanā niṭṭhitā.
                         ---------------
@Footnote: 1-1 Sī. ime pāṭhā na dissanti       2 pāli. sambuddhamabhipūjayiṃ

---------------------------------------------------------------------------------------------
page454.
                   282. 5. Vītasokattheragāthāvaṇṇanā
      kese me olikhissantītiādikā āyasmato vītasokattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
siddhatthassa bhagavato kāle brāhmaṇakule nibbattitvā brāhmaṇānaṃ vijjāsippesu
nipphattiṃ gato kāme pahāya isipabbajjaṃ pabbajitvā mahatā isigaṇena parivuto
araññe vasanto buddhuppādaṃ sutvā haṭṭhatuṭṭho "udumbarapupphasadisā dullabhadassanā
buddhā 1- bhagavanto, idāneva upagantabbā"ti mahatiyā parisāya saddhiṃ satthāraṃ
daṭṭhuṃ gacchanto diyaḍḍhayojane sese byādhiko hutvā buddhagatāya saññāya 2- kālaṅkato
devesu 3- uppajjitvā 4- aparāparaṃ devamanussesu saṃsaranto imasmiṃ buddhuppāde
aṭṭhārasavassādhikānaṃ dvinnaṃ vassasatānaṃ matthake dhammāsokarañño kaniṭṭhabhātā hutvā
nibbatti, tassa vītasokoti nāmaṃ ahosi. So vayappatto khattiyakumārehi sikkhitabba-
vijjāsippesu nipphattiṃ gato giridattattheraṃ nissāya gihibhūto suttantapiṭake
abhidhammapiṭake ca visārado hutvā ekadivasaṃ massukammasamaye kappakassa hatthato ādāsaṃ
gahetvā kāyaṃ olokento valitapalitādīni 5- disvā sañjātasaṃvego vipassanāya cittaṃ
otāretvā bhāvanaṃ ussukkāpetvā tasmiṃyeva āsane sotāpanno hutvā giridattat-
therassa santike pabbajitvā na cirasseva arahattaṃ pāpuṇi. Tena vuttaṃ
apadāne 6- :-
          "ajjhāyako mantadharo        tiṇṇaṃ vedāna pāragū
           lakkhaṇe itihāse ca        sanighaṇḍusakeṭubhe.
@Footnote: 1 Sī. buddhā nāma    2 Sī. satiyā   3 Sī. devalokesu     4 i. upapajjitvā
@5 i.,Ma. valitapalitāni    6 khu.apa. 33/72/100 buddhasaññakattherāpadāna (syā)

---------------------------------------------------------------------------------------------
page455.
           Nadīsotapaṭibhāgā           sissā āyanti me tadā
           tesāhaṃ mante vācemi      rattindivamatandito.
           Siddhattho nāma sambuddho     loke uppajji tāvade
           tamandhakāraṃ nāsetvā       ñāṇālokaṃ pavattayi.
           Mama aññataro sisso        sissānaṃ so kathesi me
           sutvāna te etamatthaṃ       ārocesuṃ mamaṃ tadā.
           Buddho loke samuppanno     sabbaññū lokanāyako
           tassānuvattati jano         lābho amhaṃ na vijjati.
           Adhiccuppattikā buddhā       cakkhumanto mahāyasā
           yannūnāhaṃ buddhaseṭṭhaṃ        passeyyaṃ lokanāyakaṃ.
           Ajinaṃ me gahetvāna        vākacīraṃ kamaṇḍaluṃ
           assamā abhinikkhamma         sisse āmantayiṃ ahaṃ.
           Odumbarikapupphaṃva           candamhi sasakaṃ yathā
           vāyasānaṃ yathā khīraṃ         dullabhaṃ lokanāyakaṃ. 1-
           Buddho lokamhi uppanno     manussattampi dullabhaṃ
           ubhosu vijjamānesu         savanañca sudullabhaṃ.
           Buddho loke samuppanno     cakkhuṃ lacchāma no bhavaṃ
           etha sabbe gamissāma       sammāsambuddhasantikaṃ.
           Kamaṇḍaludharā sabbe         kharājinanivāsino
           te jaṭābhārabharitā 2-      nikkhamuṃ 3- vipinā tadā.
           Yugamattaṃ pekkhamānā        uttamatthaṃ gavesino
           āyanti nāgapotāva 4-     asambhītāva kesarī.
           Appatāsā 5- aloluppā    nipakā santavuttino
@Footnote: 1 cha.Ma. dullabho lokanāyako         2 Sī. jaṭābhārena bharitā    3 pāli. nikkhamma
@4 cha.Ma. āsattidosarahitā     5 cha.Ma. appakiccā

---------------------------------------------------------------------------------------------
page456.
           Uñchāya caramānā te       buddhaseṭṭhamupāgamuṃ.
           Diyaḍḍhayojane dese 1-     byādhi me upapajjatha
           buddhaseṭṭhaṃ saritvāna        tattha kālaṅkato ahaṃ.
           Catunnavutito kappe         yaṃ saññamalabhiṃ tadā
           duggatiṃ nābhijānāmi         buddhasaññāyidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā aññaṃ byākaronto:-
    [169] "kese me olikhissanti      kappako upasaṅkami
           tato ādāsamādāya        sarīraṃ paccavekkhissaṃ.
    [170]  Tuccho kāyo adissittha      andhakāre 2- tamo byagā 3-
           sabbe coḷā samucchinnā     natthi dāni punabbhavo"ti
gāthādvayaṃ abhāsi.
      Tattha kese me olikhissanti, kappako upasaṅkamīti gihikāle massukammasamaye
"mama kese olikhissaṃ kappemī"ti kesādīnaṃ chedanādivasena kappanato kappako
nhāpito maṃ upagacchi. Tatoti kappakato. 4- Sarīraṃ paccavekkhissanti sabbakāyike
ādāse palitavalitamukhanimittādidassanamukhena "abhibhūto vata jarāya me kāyo"ti jarābhibhūtaṃ
attano sarīraṃ paccavekkhiṃ. Evaṃ paccavekkhato ca tuccho kāyo adissittha niccadhuva-
sukhasabhāvādīhi 5- ritto hutvā me kāyo adissatha paññāyi. Kasmā? andhakāre
tamo byagā yena ayonisomanasikārasaṅkhātena tamasā attano kāye andhagatā 6-
vijjamānampi asubhādisabhāvaṃ apassantā avijjamānaṃ subhādiākāraṃ gaṇhanti, tasmiṃ
andhakāre andhakaraṇaṭṭhāne kāye yonisomanasikārasaṅkhātena 7- ñāṇālokena
@Footnote: 1 cha.Ma. sese   2 pāli. andhakāro   3 Sī. byago   4 Sī. tato kappe kate   5 Sī.
@  niccadhuvasukhabhāvādīhi  6 Sī. andhakatā, i.,Ma. anvāgatā  7 Sī., i......sambhavena

---------------------------------------------------------------------------------------------
page457.
Avijjātamo vigato, tatoeva sabbe coḷā samucchinnā corā viya 1- kusalabhaṇḍacchedanato,
sādhūhi alātabbato asaṅgahetabbato saṅkārakūṭādīsu chaḍḍitapilotikakhaṇḍaṃ viya
issarajanena ariyajanena jigucchitabbatāya coḷā viyāti vā"coḷā"ti laddhanāmā
kilesā samucchinnā. Aggamaggena samugghāṭitattāeva ca nesaṃ natthi dāni
punabbhavo āyatiṃ punabbhavābhinibbatti natthīti.
                    Vītasokattheragāthāvaṇṇanā niṭṭhitā.
                         --------------
                   283. 6. Puṇṇamāsattheragāthāvaṇṇanā
      pañca nīvaraṇe hitvātiādikā āyasmato puṇṇamāsattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
tissassa bhagavato kāle kulagehe nibbattitvā viññutaṃ patto ekadivasaṃ satthari
araññe viharante paṃsukūlacīvaraṃ dumasākhāya laggetvā gandhakuṭiṃ paviṭṭhe dhanuhattho
gahanaṃ paviṭṭho satthu paṃsukūlaṃ disvā pasannamānaso dhanuṃ nikkhipitvā buddhaguṇe
anussaritvā paṃsukūlaṃ vandi. So tena puññakammena devamanussesu saṃsaranto imasmiṃ
buddhuppāde sāvatthiyaṃ kuṭumbikakule nibbatti. Tassa kira jātadivase tasmiṃ gehe
sabbabhājanāni suvaṇṇaratanamayehi māsehi paripuṇṇāneva ahesuṃ. Tenassa puṇṇamāsotveva
nāmaṃ akaṃsu. So vayappatto dārapariggahaṃ katvā ekasmiṃ putte uppanne
gharāvāsaṃ pahāya pabbajitvā gāmakāvāse vasanto ghaṭento vāyamanto chaḷabhiñño
ahosi. Tena vuttaṃ apadāne 2- :-
@Footnote: 1 i.,Ma. coḷā viya    2 khu.apa. 33/71/99 paṃsukūlasaññakattherāpadāna (syā)

---------------------------------------------------------------------------------------------
page458.
          "tisso nāmāsi bhagavā        sayambhū lokanāyako 1-
           paṃsukūlaṃ ṭhapetvāna           vihāraṃ pāvisī  jino.
           Sajjitaṃ 2- dhanumādāya        pakkhittasālilaṃ ahaṃ 3-
           maṇḍalaggaṃ gahetvāna         kānanaṃ pāvisiṃ ahaṃ.
           Tatthaddasaṃ paṃsukūlaṃ            dumagge laggitaṃ tadā
           cāpaṃ tattheva nikkhippa        sire katvāna añjaliṃ.
           Pasannacitto sumano          vipulāya ca pītiyā
           buddhaseṭṭhaṃ saritvāna         paṃsukūlaṃ avandahaṃ.
           Dvenavute ito kappe       paṃsukūlamavandahaṃ
           duggatiṃ nābhijānāmi          vandanāya idaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā sāvatthiṃ upagantvā satthāraṃ vanditvā susāne
vasati, tassa ca acirāgatasseva sato 4- putto kālamakāsi. Dārakamātā therassa
āgatabhāvaṃ sutvā "mā idaṃ aputtakaṃ sāpateyyaṃ rājāno hareyyun"ti taṃ
uppabbājetukāmā mahatā parivārena therassa santikaṃ gantvā paṭisanthāraṃ katvā
palobhetuṃ ārabhi. Thero attano vītarāgabhāvajānāpanatthaṃ ākāse ṭhatvā attano
paṭipattikittanamukhena tassā dhammaṃ desento:-
    [171] "pañca nīvaraṇe hitvā         yogakkhemassa pattiyā
           dhammādāsaṃ gahetvāna        ñāṇadassanamattano.
    [172]  Paccavekkhiṃ imaṃ kāyaṃ         sabbaṃ santarabāhiraṃ
           ajjhattañca bahiddhā ca        tuccho kāyo adissathā"ti
gāthādvayaṃ abhāsi.
@Footnote: 1 cha.Ma. aggapuggalo   2 cha.Ma. vinataṃ   3 Sī. akkhitto yamadī ahaṃ,
@  cha.Ma. bhakkhatthāya cariṃ ahaṃ           4 Sī. sako

---------------------------------------------------------------------------------------------
page459.
      Tattha pañca nīvaraṇe hitvāti kāmacchandādike pañca nīvaraṇe pahāya
jhānādhigamena viddhaṃsetvā. Yogakkhemassa pattiyāti kāmayogādīhi catūhi yogehi
khemassa anupaddutassa nibbānassa adhigamāya. Dhammādāsanti dhammabhūtaṃ ādāsaṃ. Yathā
hi ādāso olokentassa rūpakāye guṇāguṇaṃ ādaṃseti, 1- evaṃ vipassanāsaṅkhāto
dhammānaṃ sāmaññavisesāvabodhanato ñāṇadassanabhūto dhammādāso vipassantassa
vodānasaṅkilesadhammavibhāvanena tappahānasādhanena ca visesato nāma kāye guṇaṃ
ādaṃseti. Tenāha:-
          "dhammadāsaṃ gahetvāna         ñāṇadassanamattano
           paccavekkhiṃ imaṃ kāyaṃ         sabbaṃ santarabāhiran"ti
imaṃ kāyaṃ dhammasamūhaṃ mama attabhāvaṃ ajjhattikabāhirāyatanabhāvato santarabāhiraṃ sabbaṃ
anavasesaṃ dhammādāsaṃ gahetvā "aniccan"tipi "dukkhan"tipi "anattā"tipi patiavekkhiṃ
ñāṇacakkhunā passiṃ. Evaṃ passatā ca mayā ajjhattañca bahiddhā cāti attano
santāne parasantāne ca tuccho kāyo adissatha niccasārādivirahito tuccho khandha-
pañcakasaṅkhāto attabhāvakāyo ñāṇacakkhunā yāthāvato apassittha. Sakalampi hi
khandhapañcakaṃ "avijjānivutassa bhikkhave bālassa taṇhāsaṃyuttassa evamayaṃ kāyo
samudāgato"tiādīsu 2- "kāyo"ti vuccati. "adissathā"ti ca iminā yadeva kāye 3-
daṭṭhabbaṃ, taṃ diṭṭhaṃ, na dānissa kiñci 4- mayā passitabbaṃ atthīti katakiccataṃ
dassento aññaṃ byākāsi. Evaṃ thero imāhi gāthāhi purāṇadutiyikāya dhammaṃ
desetvā taṃ saraṇesu ca sīlesu ca sampatiṭṭhāpetvā uyyojesi.
                   Puṇṇamāsattheragāthāvaṇṇanā niṭṭhitā.
@Footnote: 1 Ma. ādiseti    2 saṃ.ni. 16/19/25 bālapaṇḍitasutta
@3 Ma. kāyena     4 Ma. na dāni yaṃ kiñci

---------------------------------------------------------------------------------------------
page460.
                    284. 7. Nandakattheragāthāvaṇṇanā
      yathāpi bhaddo ājaññoti āyasmato nandakattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni karonto sikhissa
bhagavato kāle paccantadese uppajjitvā viññutaṃ patto vanacāriko hutvā vicaranto
ekadivasaṃ satthu caṅkamanaṭṭhānaṃ disvā pasannacitto vālukā okiri. So tena
puññakammena devamanussesu saṃsaranto imasmiṃ buddhuppāde campāyaṃ gahapatikule
nibbatti, tassa nandakoti nāmaṃ akaṃsu. Jeṭṭhakabhātā panassa bhārato 1- nāma.
Tassa pubbayogo anantaravatthusmiṃ āvi bhavissati. Te ubhopi viññutaṃ patvā
āyasmantaṃ soṇaṃ koḷivisaṃ 2- pabbajitaṃ sutvā "soṇopi nāma tathāsukhumālo pabbaji,
kimaṅgaṃ pana mayan"ti pabbajiṃsu. Tesu bhārato na cirasseva vipassanaṃ vaḍḍhetvā
chaḷabhiñño ahosi. Nandako pana kilesānaṃ balavabhāvena tāva vipassanaṃ ussukkāpetuṃ
nāsakkhi, vipassanāya kammaṃ karotieva. Athassa bhāratatthero āsayaṃ ñatvā avassayo
bhavitukāmo taṃ pacchāsamaṇaṃ katvā vihārato nikkhamitvā maggasamīpe nisinno
vipassanākathaṃ 3- kathesi.
      Tena ca samayena sakaṭasatthe gacchante eko sakaṭe yutto 4- goṇo cikkhallaṭṭhāne 5-
sakaṭaṃ uddharituṃ asakkonto paripati. Tato naṃ satthavāho sakaṭā mocetvā tiṇañca
pānīyañca datvā parissamaṃ apanetvā puna dhure yojesi. Tato goṇo vūpasantaparissamo
laddhabalo taṃ sakaṭaṃ cikkhallaṭṭhānato uddharitvā thale patiṭṭhāpesi. Atha
bhāratatthero nandakassa "passasi no tvaṃ āvuso nandaka imassa kamman"ti
@Footnote: 1 cha.Ma. bharato. evamuparipi   2 Sī.,i. kolivīsaṃ       3 Sī. vipassanāya kathaṃ
@4 Sī.,i. niyutto          5 i. cikkhallāvaṭe ṭhāne, Ma. cikkhallakasaṭe ṭhāne

---------------------------------------------------------------------------------------------
page461.
Taṃ nidassetvā tena "passāmī"ti vutte "imamatthaṃ suṭṭhu upadhārehī"ti āha.
Itaro"yathāyaṃ goṇo vūpasantaparissamo paṅkaṭṭhānato bhāraṃ ubbahati, evaṃ mayāpi
saṃsārapaṅkato attā uddharitabbo"ti tamevārammaṇaṃ katvā vipassanāya kammaṃ karonto
na cirasseva arahattaṃ pāpuṇi. Tena vuttaṃ apadāne 1- :-
          "migaluddo pure āsiṃ         araññe kānane ahaṃ
           vātamigaṃ gavesanto          caṅkamaṃ addasaṃ ahaṃ.
           Ucchaṅgena puḷinaṃ gayha        caṅkame okiriṃ ahaṃ
           pasannacitto sumano          sugatassa sirīmato.
           Ekatiṃse ito kappe        puḷinaṃ okiriṃ ahaṃ
           duggatiṃ nābhijānāmi          puḷinassa idaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā attano jeṭṭhabhātikassa bhāratattherassa santike aññaṃ
byākaronto:-
    [173] "yathāpi bhaddo ājañño       khalitvā patitiṭṭhati
           bhiyyo laddhāna saṃvegaṃ        adīno vahate dhuraṃ.
   [174]   Evaṃ dassanasampannaṃ          sammāsambuddhasāvakaṃ
           ājānīyaṃ maṃ dhāretha         puttaṃ buddhassa orasan"ti
gāthādvayaṃ abhāsi.
      Tattha bhiyyo laddhāna saṃvegaṃ, adīno vahate dhuranti "mayhaṃ jātibalaviriyānaṃ
ananucchavikametaṃ 2- yadidaṃ āgatassa bhārassa avahanan"ti 3- saṃvegaṃ labhitvā adīno
adīnamānaso 4- alīnacitto. "alīno"ti vā pāṭho, soeva attho. Bhiyyo punappunaṃ
bhiyyoso
@Footnote: 1 khu.apa. 33/70/98 puḷinacaṅkamiyattherāpadāna (syā)    2 Ma. anucchavikametaṃ
@3 Ma. āvahananti                                4 Sī. alīnamānaso

---------------------------------------------------------------------------------------------
page462.
Mattāya attano dhuraṃ bhāraṃ vahate ubbahati. Sesaṃ heṭṭhā ramaṇīyavihārittherassa
gāthāvaṇṇanāyaṃ vuttanayameva.
                    Nandakattheragāthāvaṇṇanā niṭṭhitā.
                         --------------
                  285. 8. Bhāratattheragāthāvaṇṇanā 1-
      ehi nandaka gacchāmāti āyasmato bhāratattherassa gāthā. Kā uppatti?
      ayaṃ kira anomadassissa bhagavato kāle kulagehe nibbattitvā viññutaṃ patto
ekadivasaṃ manuññadassanaṃ mudusukhasamphassaṃ upāhanadvayaṃ gahetvā gacchanto satthāraṃ
caṅkamantaṃ disvā pasannamānaso upāhanā upanāmetvā "abhiruhatu bhagavā upahanā,
yaṃ mama assa dīgharattaṃ hitāya sukhāyā"ti āha. Abhiruhi bhagavā tassa anugaṇhanatthaṃ
upāhanā. So tena puññakammena devamanussesu saṃsaranto imasmiṃ buddhuppāde
campānagare gahapatikule nibbatti, bhāratotissa nāmaṃ ahosi. So viññutaṃ patto
soṇattherassa pabbajitabhāvaṃ sutvā "sopi nāma pabbajī"ti sañjātasaṃvego
pabbajitvā katapubbakicco vipassanāya kammaṃ karonto na cirasseva chaḷabhiñño
ahosi. Tena vuttaṃ apadāne 2- :-
          "anomadassī bhagavā          lokajeṭṭho narāsabho
           divāvihārā nikkhamma        vīthimāruyhi 3- cakkhumā.
           Pānadhiṃ 4- sukataṃ gayha       addhānaṃ paṭipajjahaṃ
           tatthaddasāsiṃ sambuddhaṃ        pattikaṃ cārudassanaṃ.
           Sakaṃ cittaṃ pasādetvā       nīharitvāna pānadhiṃ
@Footnote: 1 cha.Ma. bharatatthera... evamuparipi   2 khu.apa. 33/69/95 pānadhidāyakattherarāpadāna (syā)
@3 cha.Ma. pathamāruhi               4 Sī. pannadhiṃ

---------------------------------------------------------------------------------------------
page463.
           Pādamūle ṭhapetvāna        idaṃ vacanamabraviṃ.
           Abhirūha mahāvīra            sugatinda vināyaka
           ito phalaṃ labhissāmi         so me attho samijjhatu.
           Anomadassī bhagavā          lokajeṭṭho narāsabho
           pānadhiṃ abhirūhitvā          idaṃ vacanamabravi.
           Yo pānadhiṃ me adāsi       pasanno sehi pāṇibhi
           tamahaṃ kittayissāmi          suṇātha mama bhāsato.
           Buddhassa giramaññāya         sabbe devā samāgatā
           udaggacittā sumanā         vedajātā katañjalī.
           Pānadhīnaṃ 1- padānena       sukhitoyaṃ bhavissati
           pañcapaññāsakkhattuñca        devarajjaṃ karissati.
           Sahassakkhattuṃ rājā ca 2-   cakkavattī bhavissati
           padesarajjaṃ vipulaṃ           gaṇanāto asaṅkhiyaṃ.
           Aparimeyye ito kappe     okkākakulasambhavo
           gotamo nāma gottena      satthā loke bhavissati.
           Tassa dhammesu dāyādo      oraso dhammanimmito
           sabbāsave pariññāya        nibbāyissatināsavo.
           Devaloke manusse vā      nibbattissati puññavā
           devayānapaṭibhāgaṃ           yānaṃ paṭilabhissati.
           Pāsādā sivikā mayhaṃ 3-    hatthino samalaṅkatā
           rathā vājaññasaṃyuttā        sadā pātubhavanti me.
           Agārā nikkhamantopi        rathena nikkhamiṃ ahaṃ
           kesesu chijjamānesu        arahattamapāpuṇiṃ.
@Footnote: 1 Sī. pannadhīnaṃ           2 Sī. rājā       3 cha.Ma. vayhaṃ

---------------------------------------------------------------------------------------------
page464.
           Lābhā mayhaṃ suladdhaṃ me      vāṇijjaṃ suppayojitaṃ
           datvāna pānadhiṃ ekaṃ        pattomhi acalaṃ padaṃ.
           Aparimeyye ito kappe     yaṃ pānadhimadāsahaṃ
           duggatiṃ nābhijānāmi         pānadhissa idaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Chaḷabhiñño pana hutvā attano kaniṭṭhabhātikena nandakattherena heṭṭhā
vuttanayena aññābyākaraṇe kate "idāni nandakopi 1- arahā jāto, handa mayaṃ
ubhopi satthu santikaṃ gantvā vusitabrahmacariyataṃ nivedessāmā"ti uppannaṃ
parivitakkaṃ nandakattherassa kathento:-
    [175] "ehi nandaka gacchāma        upajjhāyassa santikaṃ
           sīhanādaṃ nadissāma          buddhaseṭṭhassa sammukhā.
   [176]   Yāya no anukampāya        amhe pabbājayī muni
           so no attho anuppatto    sabbasaṃyojanakkhayo"ti
gāthādvayaṃ abhāsi.
      Tattha nandakāti ālapanaṃ. Ehīti tassa attano santikakaraṇaṃ. Gacchāmāti
tena attanā ca ekajjhaṃ kātabbakiriyāvacanaṃ, upajjhāyassāti sammāsambuddhassa,
sammāsambuddho hi samantacakkhunā buddhacakkhunā ca sattānaṃ āsayānusayacaritādīnaṃ
yathābhūtavilokanena 2- sadevakassa lokassa vajjāvajjaṃ upanijjhāyatīti visesato
upajjhāyoti vattabbataṃ arahati. Yadatthaṃ gamanaṃ, taṃ dassetuṃ "sīhanādaṃ nadissāma,
buddhaseṭṭhassa sammukhā"ti āha. Yathābhuccaguṇābhibyāhāratāya 3- abhītanādabhāvato sīhanādaṃ
buddhassa sammāsambuddhassa tatoeva sabbasattuttamatāya seṭṭhassa, buddhānaṃ vā
sāvakabuddhādīnaṃ
@Footnote: 1 i. nandako    2 Sī. yathābhūtavalokanena     3 Sī. yathābhuccabuddhaguṇābhibyāharatāya

---------------------------------------------------------------------------------------------
page465.
Seṭṭhassa sammukhā purato nadissāmāti attho.
      Yathā pana sīhanādaṃ naditukāmo, taṃ dassento "yāyā"ti gāthamāha. Tattha
yāyāti yadatthaṃ, yāya 1- yadatthānuppattiyāti attho. Noti amhākaṃ. Anukampāyāti
anuggaṇhanena amhe dvepi pabbājayi pabbājesi. Munīti bhagavā. So no attho
anuppattoti so attho 2- sabbesaṃ saṃyojanānaṃ khayabhūtaṃ arahattaphalaṃ no amhehi
anuppatto, adhigatoti attho.
                    Bhāratattheragāthāvaṇṇanā niṭṭhitā.
                         --------------
                  286. 9. Bhāradvājattheragāthāvaṇṇanā
      nadanti evaṃ sappaññāti āyasmato bhāradvājattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
ito ekatiṃse kappe kulagehe nibbattitvā viññutaṃ patto ekadivasaṃ sumanaṃ nāma
paccekabuddhaṃ piṇḍāya carantaṃ disvā pasannamānaso paripakkaṃ 3- vallikāraphalaṃ adāsi.
So tena puññakammena devamanussesu saṃsaranto imasmiṃ buddhuppāde rājagahe
brāhmaṇakule nibbattitvā gottanāmena bhāradvājotveva paññāyittha. So vayappatto
gharāvāsaṃ vasanto ekaputtaṃ labhi. Tassa "kaṇhadinno"ti 4- nāmaṃ akāsi.
Tassa viññutaṃ pattakāle "tāta asukassa nāma ācariyassa santike sippaṃ sikkhitvā
ehī"ti taṃ takkasilaṃ pesesi. So gacchanto antarāmagge satthu sāvakaṃ aññataraṃ
mahātheraṃ kalyāṇamittaṃ labhitvā tassa santike dhammaṃ sutvā paṭiladdhasaddho pabbajitvā
@Footnote: 1 Sī. yassa   2 i. so sadattho    3 Sī. suparipakkaṃ    4 Sī. kaṇhādinnoti

---------------------------------------------------------------------------------------------
page466.
Katapubbakicco vipassanāya kammaṃ karonto na cirasseva arahattaṃ pāpuṇi. Tena
vuttaṃ apadāne 1- :-
          "sumano nāma sambuddho       takkarāyaṃ vasī tadā
           vallikāraphalaṃ gayha          sayambhussa adāsahaṃ.
           Ekatiṃse ito kappe       yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Athassa pitā bhāradvājo veḷuvane viharantaṃ bhagavantaṃ upasaṅkamitvā dhammaṃ
sutvā pabbajitvā na cirasseva arahattaṃ sacchākāsi. Atha putto satthāraṃ vandituṃ
rājagahaṃ āgato satthu santike nisinnaṃ pitaraṃ disvā tuṭṭhacitto "pitāpi kho
me pabbajito, kiṃ nu kho tena 2- pabbajjākiccaṃ matthakaṃ pāpitan"ti vīmaṃsanto
khīṇāsavabhāvaṃ ñatvā taṃ sīhanādaṃ nadāpetukāmo "sādhu kho tumhehi kataṃ pabbajantehi,
pabbajjākiccaṃ pana matthakaṃ 3- pāpitan"ti pucchi. Bhāradvājo puttassa adhigamaṃ
dīpento:-
    [177] "nadanti evaṃ sappaññā       sīhāva girigabbhare
           vīrā 4- vijitasaṅgāmā      jetvā māraṃ savāhanaṃ.
    [178]  Satthā ca pariciṇṇo me      dhammo saṃgho ca pūjito
           ahañca vitto sumano        puttaṃ disvā anāsavan"ti
gāthādvayaṃ abhāsi.
      Tattha nadantīti yathābhuccaguṇābhibyāhāravasena 5- abhītanādaṃ nadanti gajjanti.
Evanti idāni vattabbākāradassanaṃ. Sappaññāti aggamaggapaññādhigamena
@Footnote: 1 khu.apa. 33/68/95 vallikāraphaladāyakattherāpadāna (syā)    2 Ma. anena
@3 i. kiṃ matthakaṃ   4 pāli. dhīrā   5 Sī. yathābhuccabuddhaguṇā.....

---------------------------------------------------------------------------------------------
page467.
Sabbapaññādhigamena sabbapaññāvepullappattā. Vīrāti catubbidhasammappadhānaviriya-
sampannatāya vīrā, tatoeva anavasesasaṅkilesapakkhanimmathanena savāhanaṃ kilesamāraṃ
abhisaṅkhāramāraṃ devaputtamārañca jetvā 1- sabbaso vijitasaṅgāmā nadanti
sappaññāti sambandho.
      Evaṃ vijetabbavijayena sīhanādaṃ dassetvā idāni ārādhetabbasamārādhanena
icchitabbasiddhiyā ca taṃ dassetuṃ "satthā ca pariciṇṇo me"ti dutiyaṃ gāthamāha.
Tattha satthā ca pariciṇṇo meti mama satthā sammāsambuddho yathānusiṭṭhaṃ
ovādānusāsanīkaraṇena 2- mayā pariciṇṇo 3- upāsito, na dhammādhikaraṇaṃ visositoti
adhippāyo. Dhammo saṃgho ca pūjitoti navavidhopi lokuttaradhammo, yathāpaṭipattiyāgata-
maggānupattiyā sīladiṭṭhisāmaññagamanena ariyasaṃgho ca mayā pūjito mānito. Ahañca
vitto sumano, puttaṃ disvā anāsavanti mama puttaṃ anāsavaṃ sabbaso khīṇāsavaṃ
disvā dassanahetu ahampi vitto nirāmisāya pītiyā tuṭṭho, tatoyeva nirāmisena
somanassena sumano jātoti attho.
                   Bhāradvājattheragāthāvaṇṇanā niṭṭhitā.
                      --------------------
                  287. 10. Kaṇhadinnattheragāthāvaṇṇanā
      upāsitā sappurisāti āyasmato kaṇhadinnattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
ito catunavute kappe kulagehe nibbattitvā viññutaṃ patto ekadivasaṃ sobhitaṃ
nāma paccekabuddhaṃ disvā pasannacitto punnāgapupphehi pūjaṃ akāsi. So tena
@Footnote: 1 Ma. devaputtamāraṃ vijetvā  2 Sī. ovādānusāsanīpaṭikaraṇā  3 Sī.,i. paricito

---------------------------------------------------------------------------------------------
page468.
Puññakammena devamanussesu saṃsaranto imasmiṃ buddhuppāde rājagahe brāhmaṇakule
nibbattitvā kaṇhadinnoti laddhanāmo vayappatto upanissayasampattiyā codiyamāno
dhammasenāpatiṃ upasaṅkamitvā dhammaṃ sutvā paṭiladdhasaddho pabbajitvā vipassanaṃ
vaḍḍhetvā arahattaṃ pāpuṇi. Tena vuttaṃ apadāne 1- :-
         "sobhito nāma sambuddho        cittakūṭe vasī tadā
           gahetvā giripunnāgaṃ          sayambhuṃ abhipūjayiṃ.
           Catunnavutito kappe           yaṃ buddhamabhipūjayiṃ 2-
           duggatiṃ nābhijānāmi           buddhapūjāyidaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā aññaṃ byākaronto:-
   [179] "upāsitā sappurisā           sutā dhammā abhiṇhaso
           sutvāna paṭipajjissaṃ           añjasaṃ amatogadhaṃ.
   [180]   Bhavarāgahatassa me sato        bhavarāgo puna me vijjati
           na cāhu na ca me bhavissati      na ca me etarahi vijjatī"ti
gāthādvayaṃ abhāsi.
      Tattha upāsitāti paricaritā paṭipattipayirupāsanāya payirupāsitā. 3- Sappurisāti
santehi sīlādiguṇehi samannāgatā purisā, ariyapuggalā sāriputtattherādayo.
Etena purimacakkadvayasampattimattano dasseti. Na hi paṭirūpadesavāsena 4- vinā
sappurisūpanissayo sambhavati. Sutā dhammāti saccapaṭiccasamuppādādipaṭisaṃyuttadhammā
sotadvārānusārena upadhāritā. Etena attano bāhusaccaṃ dassento
pacchimacakkadvayasampattiṃ dasseti.
@Footnote: 1 khu.apa. 33/67/94 giripunnāgiyattherāpadāna (syā)   2 Sī. yaṃ pupphamabhipūjayiṃ,
@ pāli. sambuddhamabhipūjayiṃ  3 Sī. payurūpāsanāya payurūpāsitā  4 cha.Ma. patirūpadesavāsena

---------------------------------------------------------------------------------------------
page469.
Abhiṇhasoti bahuso na kālena kālaṃ. 1- Idañca padaṃ "upāsitā sappurisā"ti etthāpi
yojetabbaṃ. Sutvāna paṭipajjissaṃ, añjasaṃ amatogadhanti te dhamme sutvā tattha vutta-
rūpārūpadhamme salakkhaṇādito pariggahetvā anukkamena vipassanaṃ vaḍḍhetvā amatogadhaṃ
nibbānapatiṭṭhaṃ taṃsampāpakaṃ 2- añjasaṃ ariyaṃ aṭṭhaṅgikaṃ maggaṃ paṭipajjiṃ pāpuṇiṃ.
      Bhavarāgahatassa me satoti bhavarāgena bhavataṇhāya anādimati saṃsāre hatassa
upaddutassa mama sato samānassa, aggamaggena vā hatabhavarāgassa. Bhavarāgo puna
me na vijjatīti tatoeva puna idāni bhavarāgo me natthi. Na cāhu na me
bhavissati, na ca me etarahi vijjatīti yadipi pubbe puthujjanakāle sekkhakāle
ca me bhavarāgo ahosi, aggamaggappattito pana paṭṭhāya na cāhu na ca ahosi,
āyatimpi na me bhavissati, etarahi adhunāpi na ca me vijjati na ca upalabbhati,
pahīnoti 3- attho. Bhavarāgavacaneneva cettha tadekaṭṭhatāya mānādīnampi abhāvo
vuttoti 4- sabbaso parikkhīṇabhavasaṃyojanataṃ dasseti.
                   Kaṇhadinnattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       tatiyavaggavaṇṇanā niṭṭhitā.
                          ------------
@Footnote: 1 Ma. kālena kālaṃ          2 Ma. nibbānapatiṭṭhitasampāpakaṃ
@3 i., Ma. pahīnattā         4 poṭṭhakesu vutto hotīti pāṭho dissati

---------------------------------------------------------------------------------------------
page470.
                           4. Catutthavagga
                    288. 1. Migasirattheragāthāvaṇṇanā
      yato ahaṃ pabbajitoti āyasmato migasirattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
kassapassa bhagavato kāle brāhmaṇakule nibbattitvā viññutaṃ patto ekadivasaṃ
satthāraṃ disvā pasannacitto kusaṭṭhakaṃ 1- adāsi. So tena puññakammena devamanussesu
saṃsaranto imasmiṃ buddhuppāde kosalaraṭṭhe brāhmaṇakule paṭisandhiṃ gahetvā
migasiranakkhatte 2- jātattā migasiroti laddhanāmo vayappatto brāhmaṇānaṃ
vijjāsippesu nipphattiṃ gato chavasīsamantaṃ nāma sikkhi, yaṃ parijapetvā 3-
tivassamatthake matānampi sīsaṃ nakhena ākoṭetvā "ayaṃ satto asukaṭṭhāne nibbatto"ti
jānāti.
      So gharāvāsaṃ anicchanto paribbājakapabbajjaṃ pabbajitvā taṃ vijjaṃ nissāya
loke 4- sakkato garukato lābhī hutvā vicaranto sāvatthiṃ upagato satthu santikaṃ
gantvā attano ānubhāvaṃ pakāsento "ahaṃ bho gotama matānaṃ nibbattaṭṭhānaṃ
jānāmī"ti vatvā "kathaṃ pana tvaṃ jānāsī"ti vutte "../../bdpicture/chavasīsāni āharāpetvā
mantaṃ parijapetvā 3- nakhena sīsaṃ ākoṭento nirayādikaṃ tehi tehi nibbattaṭṭhānaṃ
jānāmī"ti kathesi. Athassa bhagavā parinibbutassa bhikkhuno sīsakapālaṃ āharāpetvā "kathehi
tāva tassa gatiṃ, yassidaṃ sīsakapālan"ti āha. So taṃ kapālamantaṃ 5- parijapetvā 3- nakhena
ākoṭetvā 6- neva antaṃ na koṭiṃ passati. Atha satthārā "na sakkosi paribbājakā"ti
vutte "upaparikkhissāmi tāvā"ti 7- vatvā punappunaṃ parivattentopi
na passateva. Bāhirakamantena hi khīṇāsavassa gatiṃ kathaṃ jānissati, athassa matthakato
@Footnote: 1 i. kulaṭṭhakaṃ, Ma. kusakaṭṭhaṃ    2 cha.Ma....nakkhattena   3 cha.Ma. parijappetvā,
@  Ma. parijappitvā    4 cha.Ma. lokena    5 cha.Ma. taṃ kapālaṃ mantaṃ    6 Sī.,i.
@  nakhena sīsaṃ ākoṭento     7 i. upaparikkhapi tāvāti, Ma. upaparikkhāmi tāvāti

---------------------------------------------------------------------------------------------
page471.
Kacchehi ca sedo mucci. So lajjitvā tuṇhībhūto aṭṭhāsi. Satthā "kilamasi
paribbājakā"ti āha. So "āma kilamāmi, na imassa gatiṃ jānāmi, tumhe
pana jānāthā"ti. "ahaṃ etaṃ jānāmi, itopi 1- uttaritarampi jānāmī"ti vatvā
"nibbānaṃ gato so"ti āha. Paribbājako "imaṃ vijjaṃ mayhaṃ dethā"ti āha.
"tenahi pabbajā"ti vatvā taṃ pabbājetvā paṭhamaṃ samathakammaṭṭhāne niyojetvā jhānā-
bhiññāsu patiṭṭhitassa vipassanākammaṭṭhānaṃ 2- upadisi. So vipassanākammaṭṭhānaṃ 2-
karonto na cirasseva arahattaṃ pāpuṇi. Tena vuttaṃ apadāne 3- :-
          "kassapassa bhagavato          brāhmaṇassa vusīmato
           pasannacitto sumano         kusaṭṭhakamadāsahaṃ.
           Imasmiṃyeva kappasmiṃ         kusaṭṭhakamadāsahaṃ
           duggatiṃ nābhijānāmi         kusaṭṭhakassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā aññaṃ byākaronto:-
    [181] "yato ahaṃ pabbajito 4-      sammāsambuddhasāsane
           vimuccamāno uggacchiṃ        kāmadhātuṃ upaccagaṃ.
    [182]  Brahmuno pekkhamānassa      tato cittaṃ vimucci me
           akuppā me vimuttīti        sabbasaṃyojanakkhayā"ti
gāthādvayaṃ abhāsi.
      Tattha yato ahaṃ pabbajito, sammāsambuddhasāsaneti yato pabhūti ahaṃ pabbajito
buddhassa bhagavato sāsane, pabbajitakālato paṭṭhāya. Vimuccamāno uggacchinti
@Footnote: 1 cha.Ma. ito     2 cha.Ma. vipassanāya kammaṃ     3 khu.apa. 33/66/93
@  kusaṭṭhakadāyakattherāpadāna (syā)            4 pāli. pabbajitvā

---------------------------------------------------------------------------------------------
page472.
Saṅkilesapakkhato paṭhamaṃ tāva samathavipassanāhi vimuccamāno vodānadhammavasena uṭṭhahiṃ. 1-
Evaṃ uggacchanto 2- kāmadhātuṃ upaccagaṃ anāgāmimaggena accantameva kāmadhātuṃ
atikkamiṃ.
      Brahmuno pekkhamānassa, tato cittaṃ vimucci meti sadevakassa lokassa
aggabhūtattā seṭṭhaṭṭhena brahmuno buddhassa bhagavato mahākaruṇāyogena "ayaṃ kulaputto
mama sāsane pabbajitvā kathaṃ nu kho paṭipajjatī"ti pekkhantassa tato anāgāmimaggādhigamato
pacchā aggamaggādhigamena mama cittaṃ sabbasaṅkilesato accantameva mucci. 3-
Akuppā me vimuttīti, sabbasaṃyojanakkhayāti tathāvimuttacittattāeva sabbesaṃ
saṃyojanānaṃ khayā parikkhayā iti evaṃ akuppā me vimuttīti aññaṃ byākāsi.
                    Migasirattheragāthāvaṇṇanā niṭṭhitā.
                          -------------
                   289. 2. Sivakattheragāthāvaṇṇanā 4-
      aniccāni gahakānīti āyasmato sivakattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
vipassissa bhagavato kāle kulagehe nibbattitvā viññutaṃ patto ekadivasaṃ bhagavantaṃ
piṇḍāya carantaṃ passitvā pasannamānaso pattaṃ ādāya kummāsassa pūretvā
adāsi. So tena puññakammena devamanussesu saṃsaranto imasmiṃ buddhuppāde rājagahe
brāhmaṇakule nibbatti, sivakotissa nāmaṃ ahosi. So vayappatto vijjāsippesu
nipphattiṃ gato nekkhammajjhāsayatāya kāme pahāya paribbājakapabbajjaṃ pabbajitvā
vicaranto satthāraṃ upasaṅkamitvā dhammaṃ sutvā paṭiladdhasaddho pabbajitvā vipassanāya
kammaṃ karonto na cirasseva arahattaṃ pāpuṇi. Tena vuttaṃ apadāne 5- :-
@Footnote: 1 Ma. upaṭṭhahiṃ   2 Ma. upagacchanto   3 Sī.,i. vimucci   4 Sī. sīvakatthera....
@  evamuparipi    5 khu.apa. 33/65/93 kummāsadāyakattherāpadāna (syā)

---------------------------------------------------------------------------------------------
page473.
          "esanāya carantassa           vipassissa 1- mahesino
           rittakaṃ pattaṃ disvāna          kummāsaṃ pūrayiṃ ahaṃ.
           Ekanavute ito 2- kappe     yaṃ bhikkhamadadiṃ tadā
           duggatiṃ nābhijānāmi           kummāsassa idaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā aññaṃ byākaronto:-
   [183] "aniccāni gahakāni             tattha tattha punappunaṃ
           gahakāraṃ 3- gavesanto        dukkhā jāti punappunaṃ.
   [184]   Gahakāraka diṭṭhosi            puna gehaṃ na kāhasi
           sabbā te phāsukā bhaggā      thūṇikā 4- ca padālitā 5-
           vimariyādikataṃ 6- cittaṃ         idheva vidhamissatī"ti
gāthādvayaṃ abhāsi.
      Tattha aniccāni gahakāni, tattha tattha punappunanti tasmiṃ tasmiṃ bhave punappunaṃ
nibbattamānāni gahakāni attabhāvagehāni na niccāni anavaṭṭhitāni ittarāni
parittakālāni. Gahakāraṃ gavesantoti imassa attabhāvagehassa kārakaṃ taṇhāvaḍḍhakiṃ
pariyesanto ettakaṃ kālaṃ anuvicarinti adhippāyo. Dukkhā jāti punappunanti idaṃ
gahakārakagavesanassa 7- kāraṇavacanaṃ. Yasmā jarābyādhimaraṇamissatāya 8- jāti nāmesā
punappunaṃ upagantuṃ dukkhā, na ca sā tasmiṃ adiṭṭhe nivattati, tasmā taṃ gavesanto
vicarinti attho.
      Gahakāraka diṭṭhosīti idāni pana yena so sakkā daṭṭhuṃ, tena
@Footnote: 1 pāli. vipassino   2 cha.Ma. ekanavutito    3 Sī.,i. gahakārakaṃ   4 pāli. dhuṇirā
@5 cha.Ma. vidālitā   6 pāli. vipariyādīkataṃ    7 Sī.,i. gahakārakaṃ gavesantassa
@8 Sī.,i....missakatāya

---------------------------------------------------------------------------------------------
page474.
Ariyamaggañāṇacakkhunā gahakāraka diṭṭho asi. Puna gehanti puna imasmiṃ saṃsāravaṭṭe atta-
bhāvasaṅkhātaṃ mama 1- gehaṃ na kāhasi na karissasi. Sabbā te phāsukā bhaggāti
tava sabbā anavasesakilesaphāsukā mayā bhaggā. Thūṇikā ca padālitāti idāni
tayā kātabbassa attabhāvagehassa 2- avijjāsaṅkhātā kaṇṇikā ca bhinnā. Vimariyādikataṃ
cittanti mama cittaṃ vigatantaṃ kataṃ, āyatiṃ anuppattidhammataṃ 3- āpāditaṃ. Tatoeva
idheva vidhamissati imasmiṃyeva bhave viddhaṃsissati, carimakacittanirodhena
nirujjhissatīti attho.
                     Sivakattheragāthāvaṇṇanā niṭṭhitā.
                          -------------
                   290. 3. Upavāṇattheragāthāvaṇṇanā
      arahaṃ sugatoti āyasmato upavāṇattherassa gāthā. Kā uppatti?
      ayaṃ kira padumuttarassa bhagavato kāle daliddakule nibbattitvā viññutaṃ patto
bhagavati parinibbute tassa dhātuṃ gahetvā manussadevanāgagaruḷakumbhaṇḍayakkhagandhabbehi
sattaratanamaye sattayojanike thūpe kate tattha sudhotaṃ attano uttarāsaṅgaṃ veḷagge
ābandhitvā dhajaṃ katvā pūjaṃ akāsi. Taṃ gahetvā abhisammatako nāma yakkhasenāpati
devehi cetiyapūjārakkhaṇatthaṃ 4- ṭhapito adissamānakāyo ākāse dhārento cetiyaṃ
tikkhattuṃ padakkhiṇaṃ akāsi. So taṃ disvā bhiyyoso mattāya pasannamānaso ahosi.
So tena puññakammena devamanussesu saṃsaranto imasmiṃ buddhuppāde sāvatthiyaṃ
brāhmaṇakule nibbattitvā upavāṇoti laddhanāmo vayappatto jetavanapaṭiggahaṇe
buddhānubhāvaṃ disvā paṭiladdhasaddho pabbajitvā vipassanāya kammaṃ karonto arahattaṃ
@Footnote: 1 Sī.,i. puna     2 Sī. attabhāvasaṅkhātassa gehassa
@3 Sī....dhammaṃ   4 Sī.,i. cetiye pūjārakkhaṇatthaṃ

---------------------------------------------------------------------------------------------
page475.
Patvā chaḷabhiñño ahosi. Tena vuttaṃ apadāne 1- :-
          "padumuttaro nāma jino         sabbadhammāna pāragū
           jalitvā aggikkhandhova         sambuddho parinibbuto.
           Mahājanā samāgamma           pūjayitvā tathāgataṃ
           citaṃ katvāna sukataṃ 2-         sarīraṃ abhiropayuṃ.
           Sarīrakiccaṃ katvāna            dhātuṃ tattha samānayuṃ
           sadevamanussā sabbe          buddhathūpaṃ akaṃsu te.
           Paṭhamā kañcanamayā            dutiyāpi maṇīmayā
           tatiyā rūpiyamayā             catutthā 3- phalikāmayā.
           Tattha pañcami yā bhūmi 4-       lohitaṅkamayā ahu
           chaṭṭhā masāragallassa          sabbaratanamayūpari.
           Jaṅghā maṇimayā āsi          vedikā ratanāmayā
           sabbasoṇṇamayo thūpo          uddhaṃ yojanamuggato.
           Devā tattha samāgantvā       ekato mantayuṃ tadā
           mayampi thūpaṃ karissāma 5-       lokanāthassa tādino.
           Dhātu āveṇikā natthi         sarīraṃ ekapiṇḍitaṃ
           imamhi buddhathūpamhi            karissāma 5- kañcukaṃ mayaṃ.
           Devā sattaratanehi 6-        aññaṃ vaḍḍhesu yojanaṃ
           thūpo dviyojanubbedho         timiraṃ byapahanti so. 7-
           Nāgā tattha samāgantvā       ekato mantayuṃ tadā
           manussā ceva devā ca        buddhathūpaṃ akaṃsu te.
           Mā no pamattā assumhā 8-   appamattā sadevakā
@Footnote: 1 khu.apa. 32/52/100 upavāṇattherāpadāna   2 cha.Ma. sugataṃ   3 cha.Ma. catutthī
@4 Sī.,Ma. tattha pañcamikā ceti, cha.Ma. tattha pañcamikā ceva  5 cha.Ma. kassāma
@6 cha.Ma. devā sattahi ratnehi  7 pāli. yo  8 cha.Ma. assumha. evamuparipi

---------------------------------------------------------------------------------------------
page476.
           Mayampi thūpaṃ karissāma        lokanāthassa tādino.
           Indanīlaṃ mahānīlaṃ           atho jotirasaṃ maṇiṃ
           ekato sannipātetvā      buddhathūpaṃ achādayuṃ.
           Sabbaṃ maṇimayaṃ āsi          tāvatā 1- buddhacetiyaṃ
           tiyojanasamubbedhaṃ           ālokakaraṇaṃ tadā.
           Garuḷā ca samāgantvā       ekato mantayuṃ tadā
           manussā devanāgā ca       buddhathūpaṃ 2- akaṃsu te.
           Mā no pamattā assumhā    appamattā sadevakā
           mayampi thūpaṃ karissāma        lokanāthassa tādino.
           Sabbaṃ maṇimayaṃ thūpaṃ           akaruṃ tāva 3- kañcukaṃ
           yojanaṃ tepi vaḍḍhesuṃ        āyataṃ buddhacetiyaṃ.
           Catuyojanamubbedho          buddhathūpo virocati
           obhāseti disā sabbā      sataraṃsīva uggato.
           Kumbhaṇḍā ca samāgantvā     ekato mantayuṃ tadā
           manussā ceva devā ca      nāgā ca garuḷā tathā.
           Paccekaṃ buddhaseṭṭhassa       akaṃsu thūpamuttamaṃ
           mā no pamattā assumhā    appamattā sadevakā.
           Mayampi thūpaṃ karissāma        lokanāthassa tādino
           ratanehi chādayissāma 4-     āyataṃ buddhacetiyaṃ.
           Yojanaṃ tepi vaḍḍhesuṃ        āyataṃ buddhacetiyaṃ
           pañcayojanamubbedho         thūpo obhāsatī 5- tadā.
           Yakkhā tattha samāgantvā     ekato mantayuṃ tadā
           manujā devatā nāgā 6-    garuḷā ca kumbhaṇḍakā.
@Footnote: 1 cha.Ma. yāvatā     2 cha.Ma. buddhapūjaṃ    3 cha.Ma. te ca   4 cha.Ma. chādessāma
@5 cha.Ma. obhāsate   6 cha.Ma. manussā devanāgā ca

---------------------------------------------------------------------------------------------
page477.
           Paccekaṃ buddhaseṭṭhassa       akaṃsu thūpamuttamaṃ
           mā no pamattā assumhā    appamattā sadevakā.
           Mayampi thūpaṃ karissāma        lokanāthassa tādino
           phalikā chādayissāma         āyataṃ buddhacetiyaṃ.
           Yojanaṃ tepi vaḍḍhesuṃ        āyataṃ buddhacetiyaṃ
           chayojanikamubbedho          thūpo obhāsatī tadā.
           Gandhabbā ca samāgantvā     ekato mantayuṃ tadā
           manujā devatā nāgā       kumbhaṇḍā garuḷā tathā. 1-
           Sabbekaṃsu 2- buddhathūpaṃ       mayamettha akārakā
           mayampi thūpaṃ karissāma        lokanāthassa tādino.
           Vediyo satta katvāna       dhajaṃ chattaṃ akaṃsu te
           sabbasoṇṇamayaṃ thūpaṃ          gandhabbā kārayuṃ tadā.
           Sattayojanamubbedho         thūpo obhāsatī tadā
           rattindivā na ñāyanti       āloko hoti sabbadā.
           Abhibhonti na tassābhā       candasūrā satārakā
           samantā yojanasate         padīpopi na pajjali.
           Tena kālena ye keci      thūpaṃ pūjenti mānusā
           na te thūpaṃ āruhanti        ambare ukkhipanti te.
           Devehi ṭhapito yakkho       abhisammatanāmako
           dhajaṃ vā pupphadāmaṃ vā       abhiropeti uttariṃ.
           Na te passanti taṃ yakkhaṃ      dāmaṃ passanti gacchato
           evaṃ passitvā gacchanti 3-   sabbe gacchanti suggatiṃ.
           Viruddhā ye pāvacane       pasannā ye ca sāsane
@Footnote: 1 Sī. kambhaṇḍā ca yakkhā tathā  2 ka. sabbe katā, cha.Ma. sabbe akaṃsu  3 cha.Ma. gacchantā

---------------------------------------------------------------------------------------------
page478.
           Pāṭihīraṃ daṭṭhukāmā         thūpaṃ pūjenti mānusā.
           Nagare haṃsavatiyā           ahosiṃ bhatako tadā
           āmoditaṃ janaṃ disvā        evaṃ cintesahaṃ tadā.
           Oḷāro bhagavā eso 1-   yassa dhātughare disaṃ
           imā ca janatā tuṭṭhā       kāraṃ kubbaṃ na tappare.
           Ahampi kāraṃ karissāmi       lokanāthassa tādino
           tassa dhammesu dāyādo      bhavissāmi anāgate.
           Sudhotaṃ rajakenāhaṃ          uttareyyaṃ paṭaṃ mama
           veḷagge ālaggetvāna     dhajaṃ ukkhipimambare.
           Abhisammatako gayha          ambare hāsi me dhajaṃ
           vāteritaṃ dhajaṃ disvā        bhiyyo hāsaṃ janesahaṃ.
           Tattha cittaṃ pasādetvā      samaṇaṃ upasaṅkamiṃ
           taṃ bhikkhuṃ abhivādetvā       vipākaṃ pucchahaṃ dhaje.
           So me kathesi ānanda 2-   pītisañjananaṃ mama
           tassa dhajassa vipākaṃ         anubhossasi sabbadā.
           Hatthī assā rathā pattī      senā ca caturaṅginī
           parivāressanti taṃ niccaṃ      dhajadānassidaṃ phalaṃ.
           Saṭṭhī tūriyasahassāni         bheriyo samalaṅkatā
           parivāressanti taṃ niccaṃ      dhajadānassidaṃ phalaṃ.
           Chaḷasīti sahassāni           nāriyo samalaṅkatā
           vicittavatthābharaṇā          āmuttamaṇikuṇḍalā.
           Aḷārapamhā hasulā         susaññā 3- tanumajjhimā
           parivāressanti taṃ niccaṃ      dhajadānassidaṃ phalaṃ.
@Footnote: 1 cha.Ma. uḷāro bhagavā neso     2 cha.Ma. ānandī   3 Sī. sutthanā

---------------------------------------------------------------------------------------------
page479.
           Tiṃsakappasahassāni           devaloke ramissasi
           asītikkhattuṃ devindo        devarajjaṃ karissasi.
           Sahassakkhattuṃ rājāpi 1-     cakkavattī bhavissati
           padesarajjaṃ vipulaṃ           gaṇanāto asaṅkhiyaṃ.
           Kappasatasahassamhi           okkākakulasambhavo
           gotamo nāmena gottena    satthā loke bhavissati.
           Devalokā cavitvāna        sukkamūlena codito
           puññakammena saññutto       brahmabandhu bhavissasi.
           Asītikoṭiṃ chaḍḍetvā        dāse kammakare bahū
           gotamassa bhagavato          sāsane pabbajissasi.
           Ārādhayitvā sambuddhaṃ       gotamaṃ sakyapuṅgavaṃ
           upavāṇoti nāmena         hessasi satthu sāvako.
           Satasahasse kataṃ kammaṃ        phalaṃ dassesi me idha
           sumutto saravegova         kilese jhāpayiṃ 2- mama.
           Cakkavattissa santassa        cātuddīpissarassa me
           tīṇi yojanāni samantā       ussīyanti dhajā sadā.
           Satasahasse ito 3- kappe   yaṃ kammamakariṃ tadā
           duggatiṃ nābhijānāmi         dhajadānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Athāyasmā upavāṇo bhagavato upaṭṭhāko ahosi. Tena ca samayena bhagavato
vātābādho uppajji. Therassa ca gihisahāyo devahito nāma brāhmaṇo sāvatthiyaṃ
paṭivasati. So theraṃ catūhi paccayehi pavedesi. 4- Athāyasmā upavāṇo nivāsetvā
@Footnote: 1 cha.Ma. rājā ca   2 Sī. kilesā jhāpitā    3 cha.Ma. satasahassito   4 Sī., i. pavāresi

---------------------------------------------------------------------------------------------
page480.
Pattacīvaramādāya tassa brāhmaṇassa nivesanaṃ upagacchi. Brāhmaṇo "kenaci aññena
payojanena thero āgato"ti ñatvā "vadeyyātha 1- bhante kenattho"ti āha. Thero
tassa brāhmaṇassa payojanaṃ ācikkhanto:-
    [185] "arahaṃ sugato loke         vātehābādhiko 2- muni
           sace uṇhodakaṃ atthi        munino dehi brāhmaṇa.
    [186]  Pūjito pūjaneyyānaṃ 3-      sakkareyyāna sakkato
           apacito apacineyyānaṃ 4-    tassa icchāmi hātave"ti
gāthādvayaṃ abhāsi.
      Tassattho:- yo imasmiṃ loke pūjaneyyānaṃ pūjetabbehi sakkādīhi devehi
mahābrahmādīhi ca brahmehi pūjito, sakkareyyānaṃ sakkātabbehi bimbisāra-
kosalarājādīhi sakkato, apacineyyānaṃ apacāyitabbehi mahesīhi khīṇāsavehi apacito,
kilesehi ārakattādinā arahaṃ, sobhaṇagamanādinā sugato sabbaññū muni mayhaṃ
satthā devadevo sakkānaṃ atisakko brahmānaṃ atibrahmā, so dāni vātehi
vātahetu vātakkhobhanimittaṃ ābādhiko jāto. Sace brāhmaṇa uṇhodakaṃ atthi,
tassa vātābādhavūpasamanatthaṃ taṃ hātave upanetuṃ 5- icchāmīti. Taṃ sutvā
brāhmaṇo uṇhodakaṃ tadanurūpaṃ vātārahañca bhesajjaṃ bhagavato upanāmesi. Tena
ca satthu rogo vūpasami. Tassa bhagavā anumodanaṃ akāsīti.
                    Upavāṇattheragāthāvaṇṇanā niṭṭhitā.
                         ---------------
@Footnote: 1 i. vedeyyātha      2 pāli. vātehābādhito               3 Sī. pūjanīyānaṃ
@4 Sī. apacanīyānaṃ, i., Ma. apaceyyānaṃ, cha.Ma. apacitopaceyyānaṃ    5 Ma. apanetuṃ

---------------------------------------------------------------------------------------------
page481.
                   291. 4. Isidinnattheragāthāvaṇṇanā
      diṭṭhā mayāti āyasmato isidinnattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni karonto
vipassissa bhagavato kāle kulagehe nibbattitvā viññutaṃ patto bījaniṃ gahetvā
bodhiyā pūjaṃ akāsi. So tena puññakammena 1- devamanussesu saṃsaranto imasmiṃ
buddhuppāde sunāparantajanapade seṭṭhikule nibbattitvā isidinnoti laddhanāmo
vayappatto satthu candanamālāpaṭiggahaṇe 2- pāṭihāriyaṃ disvā pasannamānaso satthāraṃ
upasaṅkamitvā dhammaṃ sutvā sotāpanno hutvā agāraṃ ajjhāvasati. Tassa
hitānukampinī devatā taṃ codentī:-
           [187] "diṭṭhā mayā dhammadharā upāsakā
                  kāmā aniccā iti bhāsamānā
                  sārattarattā maṇikuṇḍalesu
                  puttesu dāresu ca te apekkhā.
           [188]  Addhā na jānanti yatodha dhammaṃ 3-
                  kāmā aniccā iti cāpi āhu
                  rāgañca tesaṃ na balatthi chettuṃ
                  tasmā sitā puttadāraṃ dhanañcā"ti
gāthādvayamabhāsi. 4-
      Tattha diṭṭhā mayā dhammadharā upāsakā, kāmā aniccā iti bhāsamānāti
idhekacce pariyattidhammadharā upāsakā mayā diṭṭhā, pariyattidhammadharattāeva "kāmā
@Footnote: 1 i. puññena      2 cha.Ma. candanamāḷa.., i. candanamāla...
@3 Sī. yathāva dhammaṃ   4 Sī.,Ma.....māha

---------------------------------------------------------------------------------------------
page482.
Nāmete aniccā dukkhā vipariṇāmadhammā"ti kāmesu ādīnavapaṭisaṃyuttaṃ dhammaṃ
bhāsamānā, sayaṃ pana sārattarattā maṇikuṇḍalesu, puttesu dāresu ca te
apekkhāti sārattā hutvā bahularāgarattā 1- maṇīsu kuṇḍalesu ca, maṇicitesu vā
kuṇḍalesu, puttesu puttadhītāsu dāresu ca adhigatasnehā, aññaṃ bhaṇantā 2- aññaṃ
karontā diṭṭhā mayāti attho.
      Yatoti yasmā te upāsakā sārattarattā maṇikuṇḍalesu puttesu dāresu
ca apekkhavanto, tasmā idha imasmiṃ buddhasāsane dhammaṃ 3- yāthāvato addhā ekaṃsena
na jānanti. Evaṃ bhūtā ca "kāmā aniccā"iti cāpi āhu ahosi, sattapakati
vicittasabhāvāti 4- adhippāyo. Rāgañca tesaṃ na balatthi chettunti tesaṃ upāsakānaṃ
yasmā rāgaṃ chettuṃ samucchindituṃ tādisaṃ ñāṇabalaṃ natthi, tasmā tena kāraṇena
sitā taṇhāvasena nissitā puttadāraṃ dhanañca allīnā na vissajjentīti sabbametaṃ
devatā taṃyeva upāsakaṃ uddissa aññāpadesena kathesi. Taṃ sutvā upāsako
saṃvegajāto pabbajitvā na cirasseva arahattaṃ pāpuṇi. Tena vuttaṃ apadāne 5- :-
          "vipassino bhagavato         bodhiyā pādaputtame 6-
           sumano bījaniṃ gayha         abījiṃ 7- bodhimuttamaṃ.
           Ekanavute ito 8- kappe  abījiṃ bodhimuttamaṃ
           duggatiṃ nābhijānāmi        bījanāya idaṃ phalaṃ.
           Kilesā jhāpitā mayhaṃ .pe. Kataṃ buddhassa sāsanan"ti.
      Arahattaṃ pana patvā aññaṃ byākaronto imāeva gāthā abhāsīti.
                    Isidinnattheragāthāvaṇṇanā niṭṭhitā.
@Footnote: 1 cha.Ma. bahala....   2 Ma. gaṇhantā   3 Sī. yathādhammaṃ   4 Ma. sattā pakativicittasabhāvā
@6 khu.apa. 33/64/92 sumanavījaniyattherāpadāna (syā)      6 Sī. pādamuttame
@7 Sī. apūjiṃ         8 cha.Ma. ekanavutito

---------------------------------------------------------------------------------------------
page483.
                 292. 5. Sambulakaccānattheragāthāvaṇṇanā
      devo cāti āyasmato sambulakaccānattherassa 1- gāthā. Kā uppatti?
      ayampi purimabuddhesu katādhikāro tattha tattha bhave puññāni karonto ito
catunavutikappamatthake 2- kulagehe nibbattitvā viññutaṃ patto ekadivasaṃ sataraṃsiṃ nāma
paccekabuddhaṃ nirodhā vuṭṭhahitvā piṇḍāya carantaṃ disvā pasannamānaso tālaphalaṃ
adāsi. So tena puññakammena devamanussesu saṃsaranto imasmiṃ buddhuppāde magadharaṭṭhe
gahapatikule nibbattitvā "sambulo"ti laddhanāmo kaccānatgottatāya
sambulakaccānoti paññāyittha.
      So vayappatto satthu santike dhammaṃ sutvā paṭiladdhasaddho pabbajitvā himavanta-
samīpe bheravāya nāma pabbataguhāyaṃ vipassanāya kammaṃ karonto viharati. Athekadivasaṃ
mahā akālamegho satapaṭalasahassapaṭalo 3- thanento gajjento vijjullatā nicchārento
gaḷagaḷāyanto uṭṭhahitvā vassituṃ ārabhi, asaniyo phaliṃsu. Taṃ saddaṃ sutvā accha-
taracchavanamahiṃsahatthiādayo bhītatasitā bhītaravaṃ 4- viraviṃsu. Thero pana āraddhavipassanattā
kāye jīvite ca nirapekkho vigatalomahaṃso taṃ acintento vipassanāyameva kammaṃ
karonto ghammāpagamena utusappāyalābhena samāhitacitto tāvadeva vipassanaṃ
ussukkāpetvā saha abhiññāhi arahattaṃ pāpuṇi. Tena vuttaṃ apadāne 5- :-
          "sataraṃsī nāma bhagavā          sayambhū aparājito
           vivekā vuṭṭhahitvāna         gocarāyābhinikkhami.
           Phalahattho ahaṃ disvā         upagacchiṃ narāsabhaṃ
           pasannacitto sumano          tālaphalaṃ adāsahaṃ.
@Footnote: 1 Sī. sambalakaccāyanattherassa   2 Sī. catunavuta..., Ma. catunavute   3 Sī......paṭalena
@4 Sī. bheravaṃ bhītaravaṃ          5 khu.apa. 33/99/149 tālaphaliyattherāpadāna (syā)

---------------------------------------------------------------------------------------------
page484.
           Catunnavute ito 1- kappe    yaṃ phalaṃ adadiṃ tadā
           duggatiṃ nābhijānāmi          phaladānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā attano paṭipattiṃ paccavekkhitvā somanassajāto udāna-
vasena aññaṃ byākaronto:-
           [189] "devo ca vassati devo ca gaḷagaḷāyati
                  ekako cāhaṃ bherave bile viharāmi
                  tassa mayhaṃ ekakassa bherave bile viharato
                  natthi bhayaṃ vā chambhitattaṃ vā lomahaṃso vā.
           [190]  Dhammatā mamesā yassa me
                  ekakassa bherave bile
                  viharato natthi bhayaṃ vā
                  chambhitattaṃ vā lomahaṃso vā"ti
gāthādvayaṃ abhāsi.
      Tattha devo ca vassati, devo ca gaḷagaḷāyatīti devo megho vassati ca,
"gaḷagaḷā"ti ca karonto 2- gajjatīti attho. Gajjantassa hi anukaraṇametaṃ. Ekako
cāhaṃ bherave bile viharāmīti ahañca ekako asahāyo sappaṭibhayāyaṃ pabbataguhāyaṃ
vasāmi, tassa mayhaṃ evaṃbhūtassa me sato natthi yaṃ vā chambhitattaṃ vā lomahaṃso
vāti cittutrāsasaññitaṃ bhayaṃ vā taṃnimittakaṃ 3- sarīrassa chambhitattaṃ vā
lomahaṃsanamattaṃ vā natthi.
      Kasmāti? tattha kāraṇamāha "dhammatā mamesā"ti. Apariññātavatthukassa
@Footnote: 1 cha.Ma. catunnavutito      2 Sī. gaḷagaḷāyanto     3 Ma. dukkhaṃ bhārikaṃ

---------------------------------------------------------------------------------------------
page485.
Hi tattha appahīnacchandarāgatāya bhayādinā bhavitabbaṃ, mayā pana sabbaso tattha
pariññātaṃ, tattha ca chandarāgo samucchinno, tasmā bhayādīnaṃ abhāvo dhammatā
mamesā 1- mama dhammasabhāvo esoti aññaṃ byākāsi.
                  Sambulakaccānattheragāthāvaṇṇanā niṭṭhitā.
                       ------------------
                   293. 6. Khitakattheragāthāvaṇṇanā 2-
      kassa selūpamaṃ cittanti āyasmato khitakattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni karonto
vipassissa bhagavato kāle bandhumatīnagare ārāmagopako hutvā jīvanto ekadivasaṃ
bhagavantaṃ ākāsena gacchantaṃ disvā pasannamānaso nāḷikeraphalaṃ dātukāmo ahosi.
Satthā taṃ anuggaṇhanto ākāseyeva ṭhatvā paṭiggaṇhi. So taṃ datvā uḷāraṃ
pītisomanassaṃ paṭisaṃvedi. So tena puññakammena devamanussesu saṃsaranto imasmiṃ
buddhuppāde kosalaraṭṭhe brāhmaṇakule nibbattitvā khitakoti laddhanāmo
viññutaṃ patto satthu santike dhammaṃ sutvā paṭiladdhasaddho pabbajitvā kammaṭṭhānaṃ
gahetvā araññe viharanto ghaṭento vāyamanto 3- arahattaṃ pāpuṇi. Tena vuttaṃ
apadāne 4- :-
          "nagare bandhumatiyā          ārāmiko ahaṃ tadā
           asdasaṃ virajaṃ buddhaṃ          gacchantaṃ anilañjase.
           Nālikeraphalaṃ gayha          buddhaseṭṭhassadāsahaṃ
           ākāse ṭhitako santo      paṭiggaṇhi mahāyaso.
@Footnote: 1 Sī. dhammatā ca mamesā  2 cha.Ma. nitakatthera... evamuparipi  3 cha.Ma. ayaṃ pāṭho
@  na dissati       4 khu.apa. 33/100/150 nālikeraphaladāyakattherāpadāna (syā)

---------------------------------------------------------------------------------------------
page486.
           Vittisañjanano 1- mayhaṃ      diṭṭhadhammasukhāvaho
           phalaṃ buddhassa datvāna        vippasannena cetasā.
           Adhigacchiṃ tadā pītiṃ          vipulañca sukhuttamaṃ 2-
           uppajjateva ratanaṃ          nibbattassa tahiṃ tahiṃ. 3-
           Ekanavutito kappe         yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Dibbacakkhu visuddhaṃ me        samādhikusalo ahaṃ
           abhiññāpāramippatto        phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā there phalasukhena nibbānasukhena viharante padhānapariggāhako 4-
thero taṃ araññāyatanaṃ gantvā tattha vasantānaṃ bhikkhūnaṃ pariggaṇhanatthaṃ:-
    [191] 5- "kassa selūpamaṃ cittaṃ      ṭhitaṃ nānupakampati
          virattaṃ rajanīyesu            kuppanīye na kuppati.
          Yassevaṃ bhāsitaṃ cittaṃ         kuto taṃ dukkhamessatī"ti
paṭhamaṃ gāthamāha. 5-
      Tattha kassa selūpamaṃ cittaṃ, ṭhitaṃ nānupakampatīti imasmiṃ araññāyatane vasantesu
kassa bhikkhuno cittaṃ aggaphalādhigamena 6- ekaghanasilāmayapabbatūpamaṃ sabbesaṃ iñjanānaṃ
7- abhāvato vasībhāvappattiyā ca ṭhitaṃ sabbehipi lokadhammehi nānukampati na vedhati.
Idānissa akampanākāraṃ saddhiṃ kāraṇena dassetuṃ "virattan"tiādi vuttaṃ. Tattha
virattaṃ rajanīyesūti virāgasaṅkhātena ariyamaggena rajanīyesu rāguppattihetubhūtesu
tebhūmikadhammesu virattaṃ, tattha sabbaso samucchinnarāganti attho. Kuppanīyeti
@Footnote: 1 pāli. pītisañjanano     2 Sī. sukhamuttamaṃ     3 Sī. nibbattissati tahiṃ tahiṃ
@4 Ma......paṭiggahako    5-5 cha.Ma. "kassa selūpaman"tiādinā paṭhamaṃ gāthamāha
@6 Sī. maggaphalādhigamena    7 Sī. sabbāsaṃ icchānaṃ

---------------------------------------------------------------------------------------------
page487.
Paṭighaṭṭhānīye, sabbasmimpi āghātavatthusmiṃ. Na kuppatīti na dussati  na vikāraṃ
āpajjati. Yassevaṃ bhāvitaṃ cittanti yassa ariyapuggalassa cittaṃ mano evaṃ vutta-
nayena tādibhāvena 1- bhāvitaṃ. Kuto taṃ dukkhamessatīti taṃ puggalaṃ 2- kuto sattato
saṅkhārato vā dukkhaṃ upagamissati, na tādisassa dukkhaṃ atthīti attho.
      [192] Evaṃ aniyamavasena pucchitamatthaṃ khitakatthero attūpanāyikaṃ katvā
vissajjento "mama selūpamaṃ cittan"tiādinā dutiyagāthāya aññaṃ byākāsi. Taṃ
vuttatthameva.
                     Khitakattheragāthāvaṇṇanā niṭṭhitā.
                           ----------
                294. 7. Soṇapoṭiriyaputtattheragāthāvaṇṇanā
      na tāva supituṃ hotīti āyasmato soṇassa poṭiriyaputtassa 3- gāthā. Kā
uppatti?
      ayampi purimabuddhesu katādhikāro sikhissa bhagavato kāle vanacaro hutvā
jīvanto ekadivasaṃ satthāraṃ disvā pasannacitto kurañjiyaphalaṃ 4- satthuno adāsi. So
tena puññakammena devamanussesu saṃsaranto imasmiṃ buddhuppāde kapilavatthusmiṃ
poṭiriyassa nāma gāmabhojakassa 5- putto hutvā nibbatti, soṇotissa nāmaṃ ahosi.
So vayappatto bhaddiyassa sākiyarañño senāpati ahosi. Atha bhaddiyarāje heṭṭhā
vuttanayena pabbajite senāpati "rājāpi nāma pabbaji, kiṃ mayhaṃ gharāvāsenā"ti
pabbaji. Pabbajitvā pana niddārāmo viharati, na bhāvanamanuyuñjati. Taṃ bhagavā
@Footnote: 1 i. tādibhāvāvahanena  2 Sī.,i. uttamapuggalaṃ  3 Sī. soṇassa seṭṭhiputtattherassa
@4 Sī. kuruñjiyaphalaṃ, i. kuraṇḍiyaphalaṃ         5 Sī. selissariyanāmakassa gāmabhojakassa

---------------------------------------------------------------------------------------------
page488.
Anupiyāyaṃ ambavane viharanto attano obhāsaṃ pharāpetvā tenassa satiṃ janetvā
imāya gāthāya taṃ ovadanto:-
    [193] "na tāva supituṃ hoti        ratti nakkhattamālinī
           paṭijaggitumevesā          ratti hoti vijānatā.
    [194]  Hatthikkhandhāvapatitaṃ          kuñjaro ce anukkame
           saṅgāme me mataṃ seyyo    yañce jīve parājito"ti
gāthādvayaṃ abhāsi.
      Tattha na tāva supituṃ hoti, ratti nakkhattamālinīti aṭṭhahi akkhaṇehi vajjitaṃ
navamaṃ khaṇaṃ labhitvā ṭhitassa viññujātikassa yāva na arahattaṃ hatthagataṃ hoti,
tāva ayaṃ nakkhattamālinī ratti supituṃ niddāyituṃ na hoti, supanassa kālo na
hoti. Apica kho paṭijaggitumevesā, ratti hoti vijānatāti esā ratti nāma
manussānaṃ migapakkhīnañca niddūpagamanena visesato nissaddavelābhūtā paṭipattiṃ attani
sañjaggituṃ jāgariyānuyogamanuyuñjitumeva 1- vijānatā viññunā icchitā hotīti.
      Taṃ sutvā soṇo saṃviggataramānaso 2- hirottappaṃ paccupaṭṭhapetvā
abbokāsikaṅgaṃ adhiṭṭhāya vipassanāya kammaṃ karonto "hatthikkhandhāvapatitan"ti dutiyaṃ
gāthamāha. Tattha avapatitanti avamukhaṃ patitaṃ uddhaṃpādaṃ adhomukhaṃ patitaṃ. Kuñjaro  ce
anukkameti kuñjaro anukkameyya ce. Idaṃ vuttaṃ hoti:- yadāhaṃ hatthimāruhitvā
saṅgāmaṃ paviṭṭho hatthikkhandhato patito, tadāhaṃ saṅgāme tena hatthinā maddito
mato ahosiṃ ce, taṃ me maraṇaṃ seyyo, yañce  idāni kilesehi parājito
jīveyyaṃ, 3- taṃ na seyyoti. Imaṃ gāthaṃ vadantoyeva vipassanaṃ ussukkāpetvā
arahattaṃ pāpuṇi. Tena vuttaṃ apadāne 4- :-
@Footnote: 1 Sī., i.....manuyuñjitukāmena            2 Sī. taṃ sutvā so tena saṃviggamānaso
@3 Ma. jīveyya       4 khu.apa. 33/101/152 kurañjiyaphaladāyakattherāpadāna (syā)

---------------------------------------------------------------------------------------------
page489.
          "migaluddo pure āsiṃ         vipine vicaraṃ ahaṃ
           addasaṃ virajaṃ buddhaṃ           sabbadhammāna pāraguṃ.
           Kurañjiyaphalaṃ gayha            buddhaseṭṭhassadāsahaṃ
           puññakkhettassa dhīrassa 1-     pasanno sehi pāṇibhi.
           Ekatiṃse ito kappe        yaṃ phalaṃ adadiṃ tadā
           duggatiṃ nābhijānāmi          phaladānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā "satthārā vuttaṃ, attanā vuttan"ti ubhayaṃ hi gāthaṃ
"hatthikkhandhāvapatitan"tiādinā paccudāhāsi. Tena idameva aññābyākaraṇaṃ
ahosīti.
                 Soṇapoṭiriyaputtattheragāthāvaṇṇanā niṭṭhitā.
                        -----------------
                    285. 8. Nisabhattheragāthāvaṇṇanā
      pañca kāmaguṇe hitvāti āyasmato nisabhattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
vipassissa bhagavato kāle kulagehe nibbattitvā viññutaṃ patto ekadivasaṃ satthāraṃ
piṇḍāya carantaṃ disvā pasannacitto kapiṭṭhaphalamadāsi. So tena puññakammena sugatīsuyeva
saṃsaranto imasmiṃ buddhuppāde koliyajanapade kulagehe nibbattitvā nisabhoti
laddhanāmo vayappatto sākiyakoliyānaṃ saṅgāme buddhānubhāvaṃ disvā paṭiladdhasaddho
pabbajitvā tadaheva arahattaṃ pāpuṇi. Tena vuttaṃ apadāne 2- :-
@Footnote: 1 Sī. vīrassa, cha.Ma. tādino   2 khu.apa. 33/102/153 kapiṭṭhaphaladāyakattherāpadāna (syā)

---------------------------------------------------------------------------------------------
page490.
          "suvaṇṇavaṇṇaṃ sambuddhaṃ          āhutīnaṃ paṭiggahaṃ
           rathiyaṃ paṭipajjantaṃ            kapiṭṭhaṃ adadiṃ phalaṃ.
           Ekanavute ito 1- kappe    yaṃ phalaṃ adadiṃ tadā
           duggatiṃ nābhijānāmi          phaladānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      So arahattaṃ pana patvā attano sahāyabhikkhū pamādavihārena kālaṃ
vītināmente disvā te ovadanto:-
    [195] "pañca kāmaguṇe hitvā        piyarūpe manorame
           saddhāya gharā nikkhamma        dukkhassantakaro bhave"ti
paṭhamaṃ gāthaṃ abhāsi.
      Tassattho:- bālaputhujjanassa piyāyitabbasabhāvatāya piyarūpe manuññasabhāvatāya
manorame rūpādike pañca kāmaguṇe kāmakoṭṭhāse hitvā pahāya pariccajitvā
kammaphalasaddhāya ratanattayasaddhāya ca vasena 2- gharā gharabandhanato nikkhamma nikkhamitvā
pabbajjaṃ upagato viññujātiko pabbajitakālato paṭṭhāya ghaṭento vāyamanto vaṭṭa-
dukkhassa antakaro bhave bhaveyyāti. Evaṃ te bhikkhū ovaditvā "ayaṃ pareeva
saññāpento viharati, sayaṃ pana akārako'ti mā cintayitthā"ti tesaṃ attano
paṭipannabhāvaṃ pakāsento:-
    [196] "nābhinandāmi maraṇaṃ           nābhinandāmi jīvitaṃ
           kālañca 3- paṭikaṅkhāmi       sampajāno patissato"ti
dutiyagāthāya aññaṃ byākāsi. Tattha nābhinandāmi maraṇanti maraṇaṃ na abhikaṅkhāmi. 4-
@Footnote: 1 cha.Ma. ekanavutito   2 i. ayaṃ pāṭho na dissati   3 i. kālaṃva
@4 Sī.,i. na abhikaṅkhāmi na patthemi

---------------------------------------------------------------------------------------------
page491.
Nābhinandāmi jīvitanti idaṃ pana tassa kāraṇavacanaṃ, yasmā nābhinandāmi jīvitaṃ,
tasmā nābhinandāmi maraṇanti. Yo hi āyatiṃ jātijarāmaraṇāya 1- kilesābhisaṅkhāre
ācinoti upacinoti, so punabbhavābhinibbattiṃ abhinandanto nāntariyakatāya 2- attano
maraṇampi abhinandati nāma kāraṇassa appahīnattā, khīṇāsavo pana sabbaso
ācayagāmidhamme pahāya apacayagāmidhamme patiṭṭhito pariññātavatthuko sabbaso jīvitaṃ
anabhinandanto maraṇampi anabhinandati nāma kāraṇassaeva suppahīnattā. Tenāha
"nābhinandāmi maraṇaṃ, nābhinandāmi jīvitan"ti. Yadi evaṃ khīṇāsavassa parinibbānābhi-
kaṅkhā, yāva parinibbānā avaṭṭhānañca kathanti? āha "kālañca paṭikaṅkhāmi,
sampajāno patissato"ti, kilesaparinibbāne siddhe satipaññāvepullappattiyā sato
sampajāno kevalaṃ khandhaparinibbānakālaṃ paṭikaṅkhāmi, taṃ udikkhamāno āgamayamāno
viharāmi, na pana me maraṇe jīvite vā abhinandanā atthi arahattamaggeneva
tassa samugghāṭitattāti.
                     Nisabhattheragāthāvaṇṇanā niṭṭhitā.
                          ------------
                    296. 9. Usabhattheragāthāvaṇṇanā
      ambapallavasaṅkāsanti āyasmato usabhattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni karonto sikhissa
bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya
carantaṃ disvā pasannamānaso kosambaphalaṃ adāsi. So tena puññakammena devamanussesu
saṃsaranto imasmiṃ buddhuppāde kapilavatthusmiṃ sākiyarājakule nibbattitvā usabhoti
@Footnote: 1 Sī.,Ma. jātijarāmaraṇassa         2 i.,Ma. ānandanīyatāya

---------------------------------------------------------------------------------------------
page492.
Laddhanāmo vayappatto satthu ñātisamāgame buddhānubhāvaṃ disvā paṭiladdhasaddho
pabbaji. So pabbajitakālato paṭṭhāya samaṇadhammaṃ akatvā divā saṅgaṇikārāmo
sakalarattiṃ niddāyamāno vītināmeti. So ekadivasaṃ muṭṭhassati asampajāno niddaṃ
okkanto supine 1- kesamassuṃ ohāretvā ambapallavavaṇṇaṃ cīvaraṃ pārupitvā hatthi-
gīvāyaṃ nisīditvā nagaraṃ piṇḍāya paviṭṭhaṃ 2- tattheva 3- manusse sampatte disvā
lajjāya hatthikkhandhato oruyha attānaṃ disvā paṭibuddho "īdisaṃ nāma supinaṃ
muṭṭhassatinā asampajānena niddāyamānena 4- mayā diṭṭhan"ti uppannasaṃvego vipassanaṃ
paṭṭhapetvā na cirasseva arahattaṃ pāpuṇi. Tena vuttaṃ apadāne 5- :-
          "kakudhaṃ vilasantaṃva            devadevaṃ narāsabhaṃ
           rathiyaṃ paṭipajjantaṃ           kosambaṃ adadiṃ tadā.
           Ekatiṃse ito kappe       yaṃ phalaṃ adadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Atha thero yathādiṭṭhaṃ supinaṃ aṅkusaṃ katvā arahattassa adhigatattā tasseva
supinassa kittanavasena aññaṃ byākaronto:-
    [197] "ambapallavasaṅkāsaṃ          aṃse katvāna cīvaraṃ
           nisinno hatthigīvāyaṃ         gāmaṃ piṇḍāya pāvisiṃ.
    [198]  Hatthikkhandhato oruyha       saṃvegaṃ alabhiṃ tadā
           sohaṃ ditto tadā santo     patto me āsavakkhayo"ti
gāthādvayamāha.
@Footnote: 1 Sī.,i. supinena   2 i.,Ma. paviṭṭho   3 Sī.,i. tattha ca   4 i.,Ma. muṭṭhassati
@asampajāno hutvā niddāyanena  5 khu.apa. 33/103/153 kosumbaphaliyattherāpadāna (syā)

---------------------------------------------------------------------------------------------
page493.
      Tattha ambapallavasaṅkāsaṃ, aṃse katvāna cīvaranti ambapallavākāraṃ pavāḷavaṇṇaṃ 1-
cīvaraṃ khandhe karitvā uttarāsaṅgaṃ karitvā. Gāmanti attano rājadhāniṃ hatthikkhandhe
nisinno piṇḍāya pāvisiṃ, paviṭṭhamattova mahājanena olokiyamāno hatthikkhandhato
oruyha ṭhito paṭibujjhiṃ, pabuddhova 2- saṃvegaṃ alabhiṃ tadā "muṭṭhassati asampajāno
hutvā niddāyokkamanena etaṃ jātan"ti. Apare pana "rājāva hutvā rattibhāge
evarūpaṃ supinaṃ disvā vibhātāya rattiyā hatthikkhandhaṃ āruyha nagaravīthiyaṃ caranto taṃ
supinaṃ saritvā hatthikkhandhato oruyha saṃvegaṃ labhitvā satthu santike pabbajitvā
arahattaṃ patvā udānaṃ udānento imā gāthā abhāsī"ti vadanti. Dittoti
tasmiṃ rājakāle 3- jātimadabhogamadādiparidappito samāno saṃvegamalabhinti yojanā.
                     Usabhattheragāthāvaṇṇanā niṭṭhitā.
                          -------------
                  297. 10. Kappaṭakurattheragāthāvaṇṇanā
      ayamiti kappaṭoti āyasmato kappaṭakurattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
vipassissa bhagavato kāle kulagehe nibbattitvā viññutaṃ patto ekadivasaṃ bhagavantaṃ
vinatāya nāma nadiyā tīre aññatarasmiṃ rukkhamūle nisinnaṃ disvā pasannamānaso
ketakapupphehi pūjaṃ akāsi. So tena puññakammena devamanussesu saṃsaranto imasmiṃ
buddhuppāde sāvatthiyaṃ duggatakule nibbattitvā yāva vayappatti, tāva aññaṃ
upāyaṃ ajānanto kappaṭakhaṇḍanivāsano sarāvahattho tattha tattha kuraṃ 4- pariyesanto
vicari, tena kappaṭakurotveva paññāyittha. So vayappatto tiṇaṃ vikkīṇitvā jīvitaṃ 5-
@Footnote: 1 Sī. ambapallavākārapavālavaṇṇaṃ   2 Sī.,i. paṭibuddho ca
@3 i. rājakule    4 i. kūraṃ    5 cha.Ma. jīvikaṃ

---------------------------------------------------------------------------------------------
page494.
Kappento ekadivasaṃ tiṇalāvanatthaṃ araññaṃ gato tattha aññataraṃ khīṇāsavattheraṃ
disvā taṃ upasaṅkamitvā vanditvā nisīdi. Tassa thero dhammaṃ kathesi. So dhammaṃ
sutvā paṭiladdhasaddho "kiṃ me imāya kicchajīvikāyā"ti pabbajitvā attano nivattha-
kappaṭacoḷaṃ ekasmiṃ ṭhāne nikkhipi. Yadā cassa anabhirati uppajjati, tadā taṃ kappaṭaṃ
olokentassa 1- anabhirati vigacchati, saṃvegaṃ paṭilabhi. Evaṃ karonto sattakkhattuṃ
uppabbaji. Tassa taṃ kāraṇaṃ bhikkhū bhagavato ārocesuṃ. Athekadivasaṃ kappaṭakuro
bhikkhu dhammasabhāyaṃ parisapariyante nisinno niddāyati, taṃ bhagavā codento:-
           [199] "ayamiti kappaṭo kappaṭakuro
                  acchāya atibharitāya
                  amataghaṭikāyaṃ dhammakaṭapatto 2-
                  katapadaṃ jhānāni ocetuṃ.
           [200]  Mā kho tvaṃ kappaṭa pacālesi
                  mā tvaṃ upakaṇṇamhi tāḷessaṃ
                  na hi 3- tvaṃ kappaṭa mattamaññāsi
                  saṃghamajjhamhi pacalāyamāno"ti
gāthādvayaṃ abhāsi.
      Tattha ayamiti kappaṭo kappaṭakuroti kappaṭakuro bhikkhu "ayaṃ mama kappaṭo, imaṃ
paridahitvā yathā tathā jīvāmī"ti evaṃ uppannamicchāvitakko acchāya atibharitāya
amataghaṭikāyaṃ mama amataghaṭe tahaṃ tahaṃ vassante "amatamadhigataṃ ahamanusāsāmi, ahaṃ dhammaṃ
desemi 4- ". "andhībhūtasmiṃ 5- lokasmiṃ, āhañchaṃ 6- amatadundubhin"tiādinā 7-
@Footnote: 1 Sī. taṃ kappaṭaṃ oloketi, olokentassa  2 cha.Ma. dhammakaṭamatto  3 Sī. na ha
@4 vinaYu.mahā. 4/12/12 mahākhandhaka, Ma.mū. 12/286/247 pāsarāsisutta, Ma.Ma. 13/342/324
@  bodhirājakumārasutta                  5 poṭṭhakesu andhabhūtasminti pāṭho dissati
@6 Ma. āhaññiṃ, āhañciṃ  7 vinaYu.mahā. 4/11/11, Ma.mū, 12/285/246, Ma.Ma. 13/341/323

---------------------------------------------------------------------------------------------
page495.
Ghosetvā mayā dhammāmate pavassiyamāne katapadaṃ jhānāni ocetuṃ lokiyalokuttaraj-
jhānāni upacetuṃ bhāvetuṃ katapadaṃ kaṭamaggavihitabhāvanāmaggaṃ idaṃ mama sāsanaṃ, tathāpi
dhammakaṭapatto 1- mama sāsanadhammato ukkaṇṭhacitto 2- apagatamānaso kappaṭakuroti taṃ
codetvā punapissa sahoḍḍhaṃ 3- coraṃ gaṇhanto viya pamādavihāraṃ dassento
"mā kho tvaṃ kappaṭa pacālesī"ti gāthamāha.
      Tattha mā kho tvaṃ kappaṭa pacālesīti tvaṃ kappaṭakura "mama dhammaṃ suṇissāmī"ti
nisīditvā mā kho pacālesi mā pacalāhi 4- mā niddaṃ upagacchi. Mā tvaṃ upakaṇṇamhi
tāḷessanti taṃ niddāyamānaṃ upakaṇṇamhi kaṇṇasamīpe desanāhatthena ahaṃ mā
patāḷessaṃ. 5- Yathā 6- ito paraṃ kilesappahānāya ahaṃ taṃ na ovadeyyaṃ, 7- tathā
paṭipajjāhīti attho. Na hi tvaṃ kappaṭa mattamaññāsīti tvaṃ kappaṭa saṃghamajjhamhi
pacalāyamāno mattaṃ pamāṇaṃ na vā maññasi, 8- "ayamatidullabho khaṇo paṭiladdho, so
mā upajjhagā"ti ettakampi na jānāsi, passa yāva ca te aparaddhanti codesi.
      Evaṃ bhagavatā dvīhi gāthāhi gāḷhaṃ taṃ niggayha codanāya katāya aṭṭhivedhaviddho
viya caṇḍagajo maggaṃ otaranto viya ca sañjātasaṃvego vipassanaṃ paṭṭhapetvā na
cirasseva arahattaṃ pāpuṇi. Tena vuttaṃ apadāne 9- :-
          "vinatānadiyā tīre          vihāsi purisuttamo 10-
           addasaṃ virajaṃ buddhaṃ          ekaggaṃ susamāhitaṃ.
           Madhugandhassa pupphena         ketakassa ahaṃ tadā
           pasannacitto sumano         buddhaseṭṭhamapūjayiṃ. 11-
@Footnote: 1 Sī. dhammakatamatto, i. dhammakaṭamaggo, Ma. dhammakappaṭamatto   2 Ma. ukkantacitto
@3 Sī. sabhaṇḍaṃ, Ma. sahoḍḍaṃ  4 Sī. māpacālaya, i. mā pacālehi  5 Sī. mā ca tāḷessaṃ
@6 i. yaṃ  7 Sī. ahaṃ taṃ ovadeyyaṃ  8 Sī.,i. na ha maññāsi   9 khu.apa. 33/104/154
@ketakapupphiyattherāpadān(syā) 10 Sī. dvipaduttamo  11 pāli. buddhaseṭṭhassa pūjayiṃ

---------------------------------------------------------------------------------------------
page496.
           Ekanavute ito 1- kappe   yaṃ pupphamabhipūjayiṃ
           duggatiṃ nābhijānāmi         buddhapūjāyidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā satthārā vuttagāthādvayameva attano arahattādhigamanassa
aṅkusabhūtanti paccudāhāsi. Tenassa tadeva aññābyākaraṇaṃ ahosīti.
                   Kappaṭakurattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       catutthavaggavaṇṇanā niṭṭhitā.
                          ------------
@Footnote: 1 cha.Ma. ekanavutito

---------------------------------------------------------------------------------------------
page497.
                           5. Pañcamavagga
                  298. 1. Kumārakassapattheragāthāvaṇṇanā
      aho buddhā aho dhammāti āyasmato kumārakassapattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
padumuttarassa bhagavato kāle brāhmaṇakule nibbattitvā viññutaṃ pāpuṇi.
"kulagehe"ti pana aṅguttaraṭṭhakathāyaṃ 1- vuttaṃ. So satthu santikaṃ gantvā dhammaṃ
suṇanto satthāraṃ ekaṃ bhikkhuṃ cittakathikānaṃ aggaṭṭhāne ṭhapentaṃ disvā sayampi taṃ
ṭhānantaraṃ ākaṅkhanto paṇidhānaṃ katvā tadanurūpāni puññāni karonto kassapassa bhagavato
kāle samaṇadhammaṃ katvā sugatīsuyeva saṃsaranto imasmiṃ buddhuppāde rājagahe seṭṭhi-
dhītāya kucchimhi paṭisandhiṃ gaṇhi. Sā kira kumārikākāleyeva pabbajitukāmā hutvā
mātāpitaro yācitvā pabbajjaṃ alabhamānā kulagharaṃ 2- gatāpi gabbhasaṇṭhitampi ajānantī
sāmikaṃ ārādhetvā 3- tena anuññātā bhikkhunīsu pabbajitā. Tassā gabbhinibhāvaṃ 4-
disvā bhikkhuniyo devadattaṃ pucchiṃsu, so "assamaṇī"ti āha. Puna dasabalaṃ pucchiṃsu.
Satthā upālittheraṃ paṭicchāpesi. Thero sāvatthinagaravāsīni kulāni visākhañca upāsikaṃ
pakkosāpetvā sarājikāya parisāya vinicchanto 5- "pure laddho gabbho, pabbajjā
arogā"ti āha. Satthā "suvinicchitaṃ adhikaraṇan"ti therassa sādhukāraṃ adāsi.
      Sā bhikkhunī suvaṇṇabimbasadisaṃ puttaṃ vijāyi. Taṃ rājā pasenadikosalo posesi,
"kassapo"ti cassa nāmaṃ akaṃsu. Aparabhāge alaṅkaritvā satthu santikaṃ netvā
pabbājesi. Kumārakāle pabbajitattā bhagavatā "kassapaṃ pakkosatha, idaṃ phalaṃ vā
@Footnote: 1 mano.pū. 1/217 kumārakassapattheravatthu   2 Sī. patikulaṃ   3 i. ārocetvā
@4 i. gabbhinivaṇṇaṃ                     5 cha.Ma. vinicchinanto

---------------------------------------------------------------------------------------------
page498.
Khādanīyaṃ 1- vā kassapassa dethā"ti vutte "katarakassapassā"ti. "kumārakassapassā"ti.
Evaṃ gahitanāmattā rañño 2- posāvanikaputtattā ca vuḍḍhakālepi kumārakassapotveva
paññāyittha.
      So pabbajitakālato paṭṭhāya vipassanāya ceva kammaṃ karoti, buddhavacanañca
uggaṇhāti. Atha tena saddhiṃ pabbatamatthake samaṇadhammaṃ katvā anāgāmī hutvā
suddhāvāse nibbatto mahābrahmā "vipassanāya mukhaṃ dassetvā maggaphalappattiyā 3-
upāyaṃ karissāmī"ti pañcadasa pañhe abhisaṅkharitvā andhavane vasantassa therassa
"ime pañhe satthāraṃ puccheyyāsī"ti ācikkhitvā gato. So te pañhe bhagavantaṃ
pucchi. Bhagavāpissa byākāsi. Thero satthārā kathitaniyāmeneva te uggaṇhitvā
vipassanaṃ gabbhaṃ gaṇhāpetvā arahattaṃ pāpuṇi. Tena vuttaṃ apadāne 4- :-
          "ito satasahassamhi          kappe uppajji nāyako
           sabbalokahito dhīro 5-      padumuttaranāmako.
           Tadāhaṃ brāhmaṇo hutvā     vissuto vedapāragū
           divāvihāraṃ vicaraṃ           addasaṃ lokanāyakaṃ.
           Catusaccaṃ pakāsentaṃ         bodhayantaṃ sadevakaṃ 6-
           sasāvakaṃ cittakathikaṃ 7-       vaṇṇayantaṃ mahājane. 8-
           Tadā muditacittohaṃ          nimantetvā tathāgataṃ
           nānārattehi vatthehi       alaṅkaritvāna maṇḍapaṃ.
           Nānāratanapajjotaṃ          sasaṃghaṃ bhojayiṃ tahiṃ
           bhojayitvāna sattāhaṃ        nānaggarasabhojanaṃ.
           Nānācittehi pupphehi       pūjayitvā sasāvakaṃ
           nipacca pādamūlamhi          taṃ ṭhānaṃ patthayiṃ ahaṃ.
@Footnote: 1 i. odanīyaṃ  2 Sī.,Ma. raññā   3 Ma. maggaphaluppattiyā  4 khu.apa. 33/125/194
@  kumārakassapattherāpadāna (syā)  5 cha.Ma. vīro        6 Ma. sadevakaṃ samārakaṃ
@7 cha.Ma. vicittakathikānaggaṃ         8 Sī. vaṇṇayanti mahājanā

---------------------------------------------------------------------------------------------
page499.
           Tadā munivaro āha         karuṇekarasāsayo
           passathetaṃ dijavaraṃ           padumānanalocanaṃ.
           Pītipāmojjabahulaṃ           samuggatatanūruhaṃ
           hāsāvahaṃ visālakkhaṃ 1-      mama sāsanalālasaṃ.
           Patitaṃ pādamūle me         ekāvatthasumānasaṃ
           esa pattheti taṃ ṭhānaṃ       vicittakathikattanaṃ.
           Satasahassito kappe         okkākakulasambhavo
           gotamo nāma gottena      satthā loke bhavissati.
           Tassa dhammesu dāyādo      oraso dhammanimmito
           kumārakassapo nāma         hessati satthu sāvako.
           Vicittapupphadussānaṃ          ratanānañca vāhasā
           vicittakathikānaṃ so          aggataṃ pāpuṇissati.
           Tena kammena sukatena       cetanāpaṇidhīhi ca
           jahitvā mānusaṃ dehaṃ        tāvatiṃsamagacchahaṃ.
           Paribbhamaṃ bhavābhave 2-       raṅgamajjhe yathā naṭo
           sākhamigatrajo hutvā        migiyā kucchimokkamiṃ.
           Tadā mayi kucchigate         vajjhavāro upaṭṭhito
           sākhena cattā me mātā    nigrodhaṃ saraṇaṃ gatā.
           Tena sā migarājena        maraṇā parimocitā
           pariccajitvā sapāṇaṃ         mamevaṃ ovadī tadā.
           Nigrodhameva seveyya       na sākhamupasaṃvase
           nigrodhasmiṃ mataṃ seyyo      yañce sākhasmi 3- jīvitaṃ.
@Footnote: 1 Sī. hāsādikaṃ visālakkhaṃ,cha.Ma. hāsamhitavisālakkhaṃ  2 Sī. bhavākāse  3 cha.Ma. sākhamhi

---------------------------------------------------------------------------------------------
page500.
                  Tenānusiṭṭhā migayūthapena 1-
                  ahañca mātā ca tathetare ca
                  āgamma rammaṃ tusitādhivāsaṃ
                  gatā pavāsaṃ sagharaṃ yatheva.
           Puno kassapavīrassa          atthamentamhi sāsane
           āruyha selasikharaṃ          yuñjitvā jinasāsanaṃ.
           Idānāhaṃ rājagahe         jāto seṭṭhikule ahuṃ 2-
           āpannasattā 3- me mātā  pabbaji anagāriyaṃ.
           Sagabbhaṃ taṃ viditvāna         devadattamupānayuṃ
           so avoca vināsetha        pāpikaṃ bhikkhuniṃ imaṃ.
           Idānipi munindena          jinena anukampitā
           sukhinī jananī 4- mayhaṃ        mātā bhikkhunupassaye.
           Taṃ viditvā mahīpālo        kosalo maṃ aposayi
           kumāraparihārena           nāmenāhañca kassaPo.
           Mahākassapamāgamma          ahaṃ kumārakassapo
           vammikasadisaṃ kāyaṃ           sutvā buddhena desitaṃ.
           Tato cittaṃ vimucci me       anupādāya sabbaso
           pāyāsiṃ damayitvāhaṃ         etadaggamapāpuṇiṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā cittakathikabhāvena satthārā etadagge ṭhapito attano
paṭipattiṃ paccavekkhitvā ratanattayaguṇavibhāvanamukhena aññaṃ byākaronto:-
      [201] "aho buddhā aho dhammā aho no satthu sampadā
@Footnote: 1 Sī. migayūthamenaṃ        2 Sī. ahu     3 Sī. āpannagabbhā     4 cha.Ma. ajanī

Page 501-582.

page501.
           Yattha etādisaṃ dhammaṃ         sāvako sacchikāhiti.
     [202] Asaṅkheyyesu kappesu        sakkāyādhigatā ahu 1-
           tesamayaṃ pacchimako           carimoyaṃ samussayo
           jātimaraṇasaṃsāro            natthi dāni punabbhavo"ti
gāthādvayaṃ abhāsi.
      Tattha ahoti acchariyatthe nipāto. Buddhāti sabbaññubuddhā, gāravavasena
bahuvacanaṃ, aho acchariyā sambuddhāti attho. Dhammāti pariyattidhammena saddhiṃ
navalokuttaradhammā. Aho no satthu sampadāti amhākaṃ satthu dasabalassa aho sampattiyo.
Yatthāti yasmiṃ satthari brahmacariyavāsena. Etādisaṃ dhammaṃ, sāvako sacchikāhitīti
etādisaṃ evarūpaṃ suvisuddhajjhānābhiññāparivāraṃ 2- anavasesakilesakkhayāvahaṃ
santaṃ paṇītaṃ anuttaraṃ dhammaṃ sāvakopi nāma sacchikarissati, tasmā evaṃvidhaguṇa- 3-
visesādhigamahetubhūtā aho acchariyā buddhā bhagavanto, acchariyā dhammaguṇā, acchariyā
amhākaṃ satthu sampattiyoti ratanattayassa guṇādhimuttiṃ pavedesīti. Dhammasampatti-
kittaneneva hi saṃghasuppaṭipatti kittitā hotīti.
      Evaṃ sādhāraṇavasena dassitaṃ dhammassa sacchikiriyaṃ idāni attūpanāyikaṃ katvā
dassento "asaṅkheyyesū"ti gāthamāha. Tattha asaṅkheyyesūti gaṇanapathaṃ vītivattesu
mahākappesu. Sakkāyāti paccupādānakkhandhā. Te hi paramatthato vijjamānadhamma-
samūhatāya "sakkāyā"ti vuccanti. Ahūti nivattanūpāyassa 4- anadhigatattā anapagatā
ahesuṃ. Tesamayaṃ pacchimako, carimoyaṃ samussayoti yasmā ayaṃ sabbapacchimako, tatoeva
carimo, tasmā jātimaraṇasahito khandhādipaṭipāṭisaññito saṃsāro idāni āyatiṃ
punabbhavābhāvato punabbhavo natthi, ayamantimā jātīti attho.
                  Kumārakassapattheragāthāvaṇṇanā niṭṭhitā.
@Footnote: 1 cha.Ma. ahū  2 i.....bhisaññā....  3 Sī.,i. evaṃ vividha...
@4 Sī.,i. vuttarūpā yassa

---------------------------------------------------------------------------------------------
page502.
                   299. 2. Dhammapālattheragāthāvaṇṇanā
      yo have daharo bhikkhūti āyasmato dhammapālattherassa gāthā. Kā
uppatti?
      ayampi purimabuddhesu katādhikāro tattha tattha bhave puññāni upacinanto
atthadassissa bhagavato kāle kulagehe nibbattitvā viññutaṃ patto kenacideva
karaṇīyena vanantaṃ upagato satthāraṃ disvā pasannamānaso pilakkhaphalamadāsi 1-. So
tena puññakammena devamanussesu saṃsaranto imasmiṃ buddhuppāde satthari parinibbute
avantīraṭṭhe brāhmaṇakule nibbattitvā dhammapāloti laddhanāmo vayappatto takkasilaṃ
gantvā sippaṃ uggahetvā paṭinivattento antarāmagge ekasmiṃ vihāre aññataraṃ
theraṃ disvā tassa santike dhammaṃ sutvā paṭiladdhasaddho pabbajitvā vipassanaṃ
vaḍḍhetvā chaḷabhiñño ahosi. Tena vuttaṃ apadāne 2- :-
          "vanantare buddhaṃ disvā       atthadassiṃ mahāyasaṃ
           pasannacitto sumano         pilakkhassa phalaṃ adaṃ. 3-
           Aṭṭhārase kappasate        yaṃ phalamadadiṃ tadā
           duggatiṃ nābhijānāmi         phaladānassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Chaḷabhiñño pana hutvā samāpattisukhena vītināmento ekadivasaṃ tasmiṃ vihāre
dve sāmaṇere rukkhagge pupphāni ocinante ārūḷhasākhāya bhaggāya patante
disvā 4- thero iddhānubhāvena hatthena gahetvā 5- arogeyeva bhūmiyaṃ ṭhapetvā tesaṃ
sāmaṇerānaṃ dhammaṃ desento:-
@Footnote: 1 Sī. milakkhaphala...       2 khu.apa. 32/21/412 pilakkhaphaladāyakattherāpadāna
@3 cha.Ma. pilakkhassādadiṃ phalaṃ  4 Ma. sāmaṇerā .pe. ocinantā .pe. patanti.
@  te disvāti           5 Sī. hatthe gahetvā

---------------------------------------------------------------------------------------------
page503.
    [203] "yo have daharo bhikkhu       yuñjati buddhasāsane
           jāgaro sa hi suttesu 1-    amoghaṃ tassa jīvitaṃ.
    [204]  Tasmā saddhañca sīlañca       pasādaṃ dhammadassanaṃ
           anuyuñjetha medhāvī         saraṃ buddhāna sāsanan"ti
imā dve gāthā abhāsi.
      Tattha yoti aniyamavacanaṃ. Haveti daḷhatthe nipāto. Daharoti taruṇo. Bhikkhatīti
bhikkhu. Yuñjatīti ghaṭati vāyamati. Jāgaroti jāgaraṇadhammasamannāgato 2-. Suttesūti 3-
supantesu. Idaṃ vuttaṃ hoti:- yo bhikkhu daharova samāno taruṇo "tathāhaṃ pacchā
vuḍḍhakāle jānissāmī"ti acintetvā buddhānaṃ sāsane appamādapaṭipattiyaṃ yuñjati
samathavipassanābhāvanāya yogaṃ karoti, so suttesu avijjāniddāya suttesu pamattesu
saddhādijāgaradhammasamannāgamena jāgaro, tatoeva attahitaparahitapāripūriyā amoghaṃ
avañjhaṃ tassa jīvitaṃ, yasmā ca etadevaṃ, tasmā saddhañca "atthi kammaṃ atthi
kammavipāko"tiādinayappavattaṃ 4-  kammaphalasaddhañca, saddhūpanibandhattā sīlassa
tadupanissayaṃ catupārisuddhisīlañca, "sammāsambuddho bhagavā, svākhāto dhammo,
suppaṭipanno saṃgho"ti evaṃ pavattaratanattayappasādañca, vipassanāpaññāsahitāya
maggapaññāya pariññādivasena catusaccadhammadassanañca medhāvī dhammojapaññāya samannāgato
bhikkhu buddhānaṃ sāsanaṃ ovādaṃ anusiṭṭhiṃ anussaranto ādittampi attano sīsaṃ
ajjhupekkhitvā anuyuñjetha, tattha anuyogaṃ ātappaṃ kareyyāti attho.
                       Dhammapālattheragāthāvaṇṇanā
                          -------------
@Footnote: 1 Sī.,Ma. patisuttesu, pāli. sahisuttesu (mahācuḷa.)   2 Sī.,i. jāgara....
@3 Sī. patisuttesūti, Ma. sahisuttesūti           4 Sī. atthi kamme vipākoti

---------------------------------------------------------------------------------------------
page504.
                   300. 3. Brahmālittheragāthāvaṇṇanā
      kassindriyāni samathaṃ gatānīti āyasmato brahmālittherassa gāthā. Kā
uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto vipassissa bhagavato kāle kulagehe nibbattitvā viññutaṃ patto ekadivasaṃ
satthāraṃ piṇḍāya carantaṃ disvā pasannamānaso vanditvā cāraphalamadāsi 1-. Satthā
anumodanaṃ vatvā pakkāmi. So tena puññakammena devamanussesu saṃsaranto imasmiṃ
buddhuppāde kosalaraṭṭhe brāhmaṇakule nibbattitvā brahmālīti laddhanāmo
viññutaṃ patto hetusampattiyā codiyamāno saṃsāre sañjātasaṃvego tādisena kalyāṇa-
mittasannissayena buddhasāsane pabbajitvā paṭirūpakammaṭṭhānaṃ gahetvā araññe
viharanto ñāṇassa paripākagatattā na cirasseva vipassanaṃ vaḍḍhetvā chaḷabhiñño
ahosi. Tena vuttaṃ apadāne 2- :-
          "suvaṇṇavaṇṇaṃ sambuddhaṃ          āhutīnaṃ paṭiggahaṃ
           rathiyaṃ paṭipajjantaṃ            cāraphalamadāsahaṃ.
           Ekanavute ito 3- kappe    yaṃ phalaṃ adadiṃ tadā
           duggatiṃ nābhijānāmi          phaladānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā maggasukhena phalasukhena vītināmento ekadivasaṃ padhāna-
pariggāhakena therena tasmiṃ araññāyatane bhikkhū uddissa vuttaṃ padhānānuyogaṃ
pariggaṇhanto:-
@Footnote: 1 Sī.,i. vāraphalaṃ, Ma. pāraphala..., cha.Ma. pādaphalaṃ
@2 khu.apa. 33/95/146 cāraphaliyattherāpadāna (syā)    3 cha.Ma. ekanavutito

---------------------------------------------------------------------------------------------
page505.
           [205] "kassindriyāni samathaṃ gatāni
                  assā yathā sārathinā sudantā
                  pahīnamānassa anāsavassa
                  devāpi kassa 1- pihayanti tādino.
           [206]  Mayhindriyāni samathaṃ gatāni
                  assā yathā sārathinā sudantā
                  pahīnamānassa anāsavassa
                  devāpi mayhaṃ pihayanti tādino"ti
gāthādvayaṃ abhāsi.
      Tassattho:- imasmiṃ araññāyatane vasantesu bhikkhūsu kassa bhikkhuno therassa
vā navassa vā majjhimassa vā chekena sārathinā sudantā assā viya manacchaṭṭhānāni
indriyāni samathaṃ dantabhāvaṃ nibbisevanabhāvaṃ gatāni. Kassa navavidhampi mānaṃ 2- pahāya
ṭhitattā pahīnamānassa catunnampi āsavānaṃ abhāvena anāsavassa iṭṭhādīsu tādi-
lakkhaṇappattiyā tādino devāpi pihayanti manussāpi sammāpaṭipattidassanādinā
ca 3- ādarena patthentīti.
      Tattha ca gāthāyaṃ purimaḍḍhena 4- anāgāmimaggādhigamo puṭṭho, anāgāminopi
hi indriyāni pahīnakāmarāgabyāpādatāya samathaṃ nibbisevanataṃ gatāni honti.
Itarena arahattamaggapaṭilābho, arahā hi "pahīnamāno anāsavo tādī"ti ca vuccati.
      Athāyasmā brahmāli padhānapariggāhakena vuttaṃ "kassindriyānī"ti gāthaṃ
paccanubhāsi. 5- Tadatthaṃ attūpanāyikavasena vissajjento "mayhindriyānī"tiādikāya
@Footnote: 1 pāli. tassa     2 Ma. kassa mānañca viddhaṃsiyamānaṃ    3 i. dassanādīnañca,
@  Ma. dassanāni ca  4 i.,Ma. purimapadena            5 Sī.,i. paccudābhāsi

---------------------------------------------------------------------------------------------
page506.
Dutiyagāthāya aññaṃ byākāsi, tattha mayhindriyānīti mama cakkhādīni indriyāni.
Sesaṃ vuttanayameva.
                   Brahmālittheragāthāvaṇṇanā niṭṭhitā.
                          -------------
                   301. 4. Mogharājattheragāthāvaṇṇanā
      chavipāpaka cittabhaddakāti āyasmato mogharājattherassa gāthā. Kā uppatti?
      ayampi purimabuddhesu katādhikāro padumuttarassa bhagavato kāle kulagehe
nibbattitvā viññutaṃ patto ekadivasaṃ satthu santike dhammaṃ suṇanto satthāraṃ
ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ disvā taṃ ṭhānantaraṃ ākaṅkhanto
paṇidhānaṃ katvā tattha tattha bhave puññāni karonto atthadassissa bhagavato kāle
brāhmaṇakule nibbattitvā brāhmaṇānaṃ vijjāsippesu nipphattiṃ gato brāhmaṇa-
māṇave vijjāsippāni sikkhāpento ekadivasaṃ atthadassiṃ bhagavantaṃ bhikkhusaṃghaparivutaṃ
gacchantaṃ disvā pasannamānaso pañcapatiṭṭhitena vanditvā sirasi añjaliṃ katvā
"yāvatā rūpino sattā"tiādinā chahi gāthāhi abhitthavitvā bhājanaṃ pūretvā
madhuṃ upanāmesi. Satthā madhuṃ paṭiggahetvā anumodanaṃ akāsi.
      So tena puññakammena devamanussesu saṃsaranto kassapassa bhagavato kāle
kaṭṭhavāhanassa nāma rañño amacco hutvā tena satthu ānayanatthaṃ purisasahassena
pesito satthu santikaṃ gantvā dhammaṃ sutvā paṭiladdhasaddho pabbajitvā vīsativassa-
sahassāni samaṇadhammaṃ katvā tato cuto ekaṃ buddhantaraṃ sugatīsuyeva parivattento
imasmiṃ buddhuppāde brāhmaṇakule nibbattitvā mogharājāti laddhanāmo

---------------------------------------------------------------------------------------------
page507.
Bāvarībrāhmaṇassa 1- santike uggahitasippo saṃvegajāto tāpasapabbajjaṃ pabbajitvā
tāpasasahassaparivāro ajitādīhi saddhiṃ satthu santikaṃ pesito tesaṃ paṇṇarasamo
hutvā pañhe pucchitvā pañhavissajjanapariyosāne arahattaṃ pāpuṇi. Tena vuttaṃ
apadāne 2- :-
          "atthadassī tu bhagavā         sayambhū aparājito
           bhikkhusaṃghaparibyūḷho          rathiyaṃ paṭipajjatha.
           Sissehi samparivuto 3-      gharamhā abhinikkhamiṃ
           nikkhamitvānahaṃ tattha         addasaṃ lokanāyakaṃ.
           Abhivādetvāna 4- sambuddha   sire katvāna añjaliṃ
           sakaṃ cittaṃ pasādetvā       santhaviṃ lokanāyakaṃ.
           Yāvatā rūpino sattā       arūpī vā asaññino
           sabbe te tava ñāṇamhi      anto honti samogadhā.
           Sukhumacchikajālena           udakaṃ yo parikkhipe
           ye keci udake pāṇā      antojāle bhavanti te.
           Yesañca cetanā atthi       rūpino ca arūpino
           sabbe te tava ñāṇamhi      anto honti samogadhā.
           Samuddharasimaṃ lokaṃ           andhakārasamākulaṃ
           tava dhammaṃ suṇitvāna         kaṅkhāsotaṃ taranti te.
        5- Avijjānivuto loko        andhakārena otthaṭo 5-
           tava ñāṇamhi jotante       andhakārā padhaṃsitā.
           Tuvaṃ cakkhūsi sabbesaṃ         mahātamapanūdano
           tava dhammaṃ suṇitvāna         nibbāyissati 6- bahujjano.
@Footnote: 1 Sī.,i. bāvāriYu...., Ma. bāvariYu.....   2 khu.apa. 32/64/124 mogharājattherāpadāna
@3 Sī. sissehi ca parivuto   4 cha.Ma. abhivādiya  5-5 cha.Ma. avijjānivute loke,
@  andhakārena otthaṭe    6 cha.Ma. nibbāyati

---------------------------------------------------------------------------------------------
page508.
           Puṭakaṃ pūrayitvāna           madhukhuddamaneḷakaṃ
           ubho hatthehi paggayha       upanesiṃ mahesino.
           Paṭiggaṇhi mahāvīro         sahatthena mahā isi
           bhuñjitvā tañca sabbaññū      vehāsaṃ nabhamuggami. 1-
           Antalikkhe ṭhito satthā      atthadassī narāsabho
           mama cittaṃ pasādento       imā gāthā abhāsatha.
           Yenidaṃ thavitaṃ ñāṇaṃ          buddhaseṭṭho ca thomito
           tena cittappasādena        duggatiṃ so na gacchati.
           Catusaṭṭhiñca 2- khattuṃ so    devarajjaṃ karissati
           padesarajjaṭṭhasataṃ 3-        vasudhaṃ āvasissati.
           Pañceva satakkhattuñca        cakkavattī bhavissati
           padesarajjaṃ asaṅkheyyaṃ       mahiyā kārayissati.
           Ajjhāyako mantadharo        tiṇṇaṃ vedāna pāragū
           gotamassa bhagavato          sāsane pabbajissati.
           Gambhīraṃ nipuṇaṃ atthaṃ          ñāṇena vicinissati
           mogharājāti 4- nāmena     hessati satthu sāvako.
           5- Tīhi vijjāhi sampanno    katakicco anāsavo 5-
           gotamo satthavāhaggo       etadagge ṭhapessati.
           Hitvā mānusakaṃ yogaṃ        chetvāna bhavabandhanaṃ
           sabbāsave pariññāya        viharāmi anāsavo.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā satthalūkhaṃ suttalūkhaṃ 6- rajanalūkhanti visesena 7- tividhenapi
@Footnote: 1 Ma. vihāsi nagamuddhani   2 cha.Ma. catuddasañca    3 cha.Ma. pathabyā rajjaṃ aṭṭhasataṃ
@4 Sī. mogharājoti    5-5 cha.Ma. tīhi vijjāhi sampannaṃ, katakiccamanāsavaṃ
@6 Ma. sibbanalūkhaṃ        7 Sī. rajanalūkhantiādinā vasena, i.,Ma. savisesaṃ

---------------------------------------------------------------------------------------------
page509.
Lūkhena samannāgataṃ paṃsukūlaṃ dhāresi. Tena naṃ satthā lūkhacīvaradharānaṃ aggaṭṭhāne ṭhapesi.
Aparabhāge purimakammappaccayā parihārassa akaraṇato therassa sarīre daddupīḷakādīni
uppajjitvā vaḍḍhiṃsu. So "senāsanaṃ dussatī"ti hemantepi magadhakkhettesu palāla-
santhārāni attharitvā seti. 1- Taṃ ekadivasaṃ upaṭṭhānaṃ upasaṅkamitvā 2- vanditvā
ekamantaṃ nisinnaṃ satthā 3- paṭisanthāravasena paṭhamagāthāya pucchi:-
    [207] "../../bdpicture/chavivipāpaka cittabhaddaka      mogharāja satataṃ samāhito
           hemantikasītakālarattiyo     bhikkhu tvaṃsi kathaṃ karissasī"ti. 3-
      Tattha chavipāpakāti daddukacchupīḷakāhi 4- bhinnacchavibhāvato hīnacchavika
duṭṭhacchavika. 5- Cittabhaddakāti anavasesakilesappahānena brahmavihārasevanāya ca
bhaddacitta sundaracitta. Mogharājāti tassa ālapanaṃ. Satataṃ samāhitoti aggaphalasamādhinā
niccakālaṃ abhiṇhaṃ samāhitamānaso. Hemantikasītakālarattiyoti hemantasamaye
sītakālarattiyo. Accantasaṃyoge cetaṃ upayogavacanaṃ. "hemantikā sītakālarattiyo"tipi
pāli. Tattha hemantikāti hemantogadhā hemantapariyāpannāti attho. Bhikkhu tvaṃsīti
bhikkhu ko tvaṃ asi, evaṃbhūto paresu tava senāsanaṃ katvā adentesu saṃghikaṃ ca
senāsanaṃ apavisanto. Kathaṃ karissasīti yathāvutte sītakāle kathaṃ attabhāvaṃ pavattesīti
satthā pucchi. Evaṃ pana puṭṭho thero satthu tamatthaṃ kathento:-
    [208] "sampannasassā magadhā       kevalā iti me sutaṃ
           palālacchannako seyyaṃ      yathaññe sukhajīvino"ti
gāthamāha.
      Tattha sampannasassāti nipphannasassā. 6- Magadhāti magadharaṭṭhaṃ vadati. Magadhā nāma
jānapadino rājakumārā, tesaṃ nivāso ekopi janapado ruḷhīvasena "magadhā"tveva
@Footnote: 1 Sī.,i. vasati  2 i. upagantvā  3-3 cha.Ma. paṭisanthāravasena "../../bdpicture/chavipāpakā"tiādinā
@  paṭhamagāthāya pucchi    4 Sī.,i. daddukaṇḍupīḷakāhi    5 Sī. ducchavika
@6 Sī. nipphannasassā paripakkasassā

---------------------------------------------------------------------------------------------
page510.
Bahuvacanena 1- vuccati. Kevalāti anavasesā. Iti me sutanti evaṃ mayā sutaṃ. Tattha
yo adiṭṭho padeso, tassa vasena sutanti vuttaṃ. Tena edise kāle magadhesu
yattha katthaci mayā vasituṃ sakkāti dasseti. Palālacchannako seyyaṃ, yathaññe sukha-
jīvinoti yathā aññe sukhajīvino bhikkhū senāsanasappāyaṃ laddhā 2- sundarehi attharaṇa-
pāvuraṇehi sukhena sayanti, evaṃ ahampi palālasanthārameva heṭṭhā santharitvā
upari tiriyañca palālacchadaneneva chāditasarīratāya palālacchannako seyyaṃ 3- sayiṃ, seyyaṃ
kappesinti attano yathālābhasantosaṃ vibhāveti.
                       Mogharājattheragāthāvaṇṇanā
                           -----------
              302. 5. Visākhapañcālīputtattheragāthāvaṇṇanā 4-
      na ukkhipe no ca parikkhipe pareti āyasmato visākhassa pañcālīputtat-
therassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito cuddase kappe paccantagāme daliddakule nibbattitvā viññutaṃ
patto ekadivasaṃ phalapariyesanaṃ carantehi tasmiṃ gāme manussehi saddhiṃ araññaṃ
gato tattha ekaṃ paccekabuddhaṃ disvā pasannamānaso valliphalaṃ adāsi. So tena
puññakammena devamanussesu saṃsaranto imasmiṃ buddhuppāde magadharaṭṭhe maṇḍalikarājakule
nibbattitvā visākhoti laddhanāmo pañcālīrājadhītuyā puttabhāvato pacchā pañcālī-
puttoti paññāyittha. So pitari mate rajjaṃ kārento satthari attano gāmasamīpagate
satthu santikaṃ gantvā dhammaṃ sutvā paṭiladdhasaddho pabbajitvā satthārā saddhiṃ
@Footnote: 1 Sī. bahuvacanavasena   2 Sī. labhanto, i. labhantā    3 Sī.,i. seyyanti sahaseyyaṃ
@4 cha.Ma. visākhapañcālaputtatthera.....,Sī.,i. visākhapañcāliputtatthera... evamuparipi

---------------------------------------------------------------------------------------------
page511.
Sāvatthiṃ gato vipassanaṃ paṭṭhapetvā na cirasseva chaḷabhiñño ahosi. Tena vuttaṃ
apadāne 1- :-
          "sabbe janā samāgamma        agamiṃsu vanaṃ tadā
           phalamanvesamānā te         alabhiṃsu phalaṃ tadā.
           Tatthaddasāsiṃ sambuddhaṃ         sayambhuṃ aparājitaṃ
           pasannacitto sumano          valliphalamadāsahaṃ.
           Ekattiṃse 2- ito kappe    yaṃ phalamadadiṃ tadā
           duggatiṃ nābhijānāmi          phaladānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā thero ñātīnaṃ anukampāya jātibhūmiṃ agamāsi. Tattha
manussā theraṃ upasaṅkamitvā kālena kālaṃ dhammaṃ suṇantā ekadivasaṃ "katihi nu
kho bhante aṅgehi samannāgato dhammakathiko hotī"ti dhammakathikalakkhaṇaṃ pacchiṃsu.
Thero tesaṃ dhammakathikalakkhaṇaṃ kathento:-
           [209] "na ukkhipe no ca parikkhipe pare
                  na okkhipe pāragataṃ na eraye
                  na cattavaṇṇaṃ parisāsu byāhare
                  anuddhato sammitabhāṇi subbato.
           [210]  Susukhumanipuṇatthadassinā
                  matikusalena nivātavuttinā
                  saṃsevitavuddhasīlinā
                  nibbānaṃ na hi tena dullabhan"ti
gāthādvayaṃ abhāsi.
@Footnote: 1 khu.apa. 32/31/413 valliphaladāyakattherāpadāna     2 cha.Ma. catuddase

---------------------------------------------------------------------------------------------
page512.
      Tattha na ukkhipeti attānaṃ na ukkhipeyya, jātiādīhi bāhusaccādīhi ca
attukkaṃsanaṃ na kareyya. No ca parikkhipe pareti pare parapuggale teheva jāti-
ādīhi no parikkhipe paricchinditvā na khipeyya guṇaparidhaṃsanavasena vā na khipeyya.
Na okkhipe pare iccevaṃ sambandho. Pare ojjhāpanavasena 1- na okkhipe heṭṭhato
katvā pare na olokāpeyya, na ojjhāpeyyāti attho. "na ukkhipe"ti keci
paṭhanti, soevattho. Pāragatanti saṃsārapāraṃ viya 2- vijjāya 3- pāraṃ gataṃ khīṇāsavaṃ
tevijjaṃ chaḷabhiññaṃ vā na eraye na vāraye na ghaṭṭaye na āsādeyya. 4- Na
cattavaṇṇaṃ parisāsu byāhareti attano vaṇṇaṃ guṇaṃ 5- lābhasakkārasilokaṃ nikāmaya-
māno khattiyaparisādīsu na bhāseyya. Anuddhatoti uddhaccarahito. Uddhatassa hi vacanaṃ
nādiyanti. Sammitabhāṇīti sammadeva mitabhāṇī, kālena sāpadesaṃ pariyantavatiṃ attha-
sañhitameva vācaṃ 6- bhāsanasīloti attho. Ito aññathā vadantassa vacanaṃ agahaṇīyaṃ
hoti. Subbatoti sundaravato sīlasampanno. "siyā"ti kiriyāpadaṃ ānetvā
yojetabbaṃ.
      Evaṃ thero saṅkhepeneva dhammakathikalakkhaṇaṃ vatvā tesaṃ guṇānaṃ attani labbhamānataṃ
adhimuccitvā bhiyyoso mattāya abhippasannaṃ mahājanaṃ ñatvā "evaṃvidhassa
dhammakathikassa vimuttāyatanasannissitassa na nibbānaṃ dullabhaṃ, atha kho sulabhamevā"ti
dassento susukhumanipuṇatthadassinā"ti dutiyagāthamāha. Tassattho heṭṭhā vuttoyeva.
                Visākhapañcālīputtattheragāthāvaṇṇanā niṭṭhitā.
                       ------------------
@Footnote: 1 Sī.,i. ujjhāpanavasena   2 Ma. saṃsārassa viya   3 Sī.,Ma. abhiññāya
@4 Sī. na pahareyya        5 Sī.,i. vaṇṇaguṇaṃ    6 Ma. vacanaṃ

---------------------------------------------------------------------------------------------
page513.
                    303. 6. Cūḷakattheragāthāvaṇṇanā
      nadanti morā susikhā supekhuṇāti āyasmato cūḷakattherassa gāthā. Kā
uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ
upacinanto ito ekattiṃse kappe sikhissa bhagavato kāle kulagehe nibbattitvā
viññutaṃ patto ekadivasaṃ satthāraṃ disvā pasannamānaso chattapāṇiphalaṃ 1- adāsi.
So tena puññakammena devamanussesu saṃsaranto imasmiṃ buddhuppāde rājagahe
brāhmaṇakule nibbattitvā cūḷakoti laddhanāmo vayappatto dhanapāladamane satthari
laddhappasādo pabbajitvā samaṇadhammaṃ karonto indasālaguhāyaṃ vasati, so ekadivasaṃ
guhādvāre nisinno magadhakkhettaṃ olokesi. Tasmiṃ khaṇe pāvusakālamegho gambhīra-
madhuranigghoso satapaṭalasahassapaṭalo añjanasikharasannikāso 2-  nabhaṃ pūretvā pavassati,
mayūrasaṅghā ca meghagajjitaṃ sutvā haṭṭhatuṭṭhā kekāsaddaṃ muñcitvā 3- tattha tattha
padese naccantā vicaranti. Therassapi āvāsagabbhe meghavātaphassehi 4- apagataghammattā
passaddhakarajakāye 5- kallataṃ patte utusappāyalābhena cittaṃ ekaggaṃ ahosi,
kammaṭṭhānavīthiṃ otari, so taṃ ñatvā kālasampadādikittanamukhena attānaṃ bhāvanāya
ussāhento:-
           [211] "nadanti morā susikhā supekhuṇā
                  sunīlagīvā sumukhā sugajjino
                  susaddalā cāpi mahāmahī ayaṃ
                  subyāpitambu suvalāhakaṃ nabhaṃ.
@Footnote: 1 cha.Ma. chattapaṇṇiphalaṃ     2 Sī. ajjuṇa...       3 i. muñcantā
@4 Sī., i. āvāsagabbhehi meghavātasamphassehi    5 Sī. passaddhe karajakāye

---------------------------------------------------------------------------------------------
page514.
            [212] Sukallarūpo sumanassa jhāyitaṃ 1-
                  sunikkamo sādhu subuddhasāsane
                  susukkasukkaṃ nipuṇaṃ sududdasaṃ
                  phusāhi taṃ uttamamaccutaṃ padan"ti
dve gāthā abhāsi.
      Tattha nadanti morā susikhā supekhuṇā, sunīlagīvā sumukhā sugajjinoti ete 2-
matthake uṭṭhitāhi sundarāhi sikhāhi 3- samannāgatattā susikhā, nānāvaṇṇehi
anekehi sobhaṇehi bhaddakapiñchehi 4- samannāgatattā supekhuṇā, rājīvavaṇṇasaṅkāsāya 5-
sundarāya nīlavaṇṇāya gīvāya samannāgatattā sunīlagīvā, sundaramukhatāya sumukhā,
manuññavāditāya 6- sugajjino, morā sikhaṇḍino chajjasaṃvādī kekāsaddaṃ muñcantā
nadanti ravanti. Susaddalā cāpi mahāmahī ayanti ayañca mahāpaṭhavī susaddalā
sundaraharitatiṇā. Subyāpitambūti abhinavavuṭṭhiyā tahaṃ tahaṃ vissandamānasalilatāya
suṭṭhu byāpitajalā vitatajalā. "susukkatambū"tipi 7- pāṭho, suvisuddhajalāti attho.
Suvalāhakaṃ nabhanti idañca nabhaṃ ākāsaṃ nīluppaladalasannibhehi samantato pūretvā ṭhitehi
sundarehi valāhakehi meghehi suvalāhakaṃ.
      Sukallarūpo sumanassa jhāyitanti idāni utusappāyalābhena suṭṭhu kallarūpo
kammaniyasabhāvo tvaṃ, 8- nīvaraṇehi anajjhāruḷhacittatāya sundaramanassa 9- yogāvacarassa
yaṃ ārammaṇūpanijjhānavasena lakkhaṇūpanijjhānavasena ca jhāyitaṃ. 10- Sunikkamo .pe.
Accutaṃ padanti evaṃ jhāyanto ca sādhu subuddhassa sammāsambuddhassa sāsane
sundaranikkamo hutvā suparisuddhasīlatāya susukkaṃ, visuddhasabhāvatāya 11- sabbassapi
@Footnote: 1 cha.Ma. jhāyataṃ   2 Sī.,i. ettha ca   3 i. tīhi sikhāhi   4 Ma. bhinnakapiñchehi
@5 Ma. rājivaṭṭasaṃkāsāya    6 Sī. manuññanādatāya, i. manuññarutatāya
@7 Sī.,i. susuddhatambūtipi    8 Sī.,i. kammaniyabhāvo, taṃ jhāya
@9 Sī.,i. sundaramānasassa  10 Sī. yogāvacarassa yaṃ yaṃ ārammaṇūpanijjhānavasena
@  lakkhaṇūpanijjhānavasena ca jhānaṃ taṃ taṃ jhāya               11 Sī. visuddhabhāvatāya

---------------------------------------------------------------------------------------------
page515.
Saṅkilesassa gocarabhāvānupagamanato sukkaṃ, nipuṇañāṇagocaratāya nipuṇaṃ, parama-
gambhīratāya sududdasaṃ, paṇītabhāvena seṭṭhabhāvena ca uttamaṃ, niccasabhāvatāya accutaṃ
padaṃ taṃ nibbānaṃ phusāhi attapaccakkhakaraṇena 1- sammāpaṭipattiyā sacchikarohīti.
      Evaṃ thero attānaṃ ovadantova utusappāyalābhena samāhitacitato vipassanaṃ
ussukkāpetvā arahattaṃ pāpuṇi. Tena vuttaṃ apadāne 2- :-
          "kaṇikāraṃva jalitaṃ              puṇṇamāyeva candimaṃ
           jalantaṃ dīparukkhaṃva             addasaṃ lokanāyakaṃ.
           Kadaliyā phalaṃ gayha 3-         adāsiṃ satthuno ahaṃ
           pasannacitto sumano           vanditvāna apakkamiṃ.
           Ekatiṃse ito kappe         yaṃ phalamadadiṃ tadā
           duggatiṃ nābhijānāmi           phaladānassidaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā thero attano paṭipattiṃ paccavekkhitvā pītisomanassajāto
"nadanti morā"tiādinā tāyeva gāthā paccudāhāsi. Tenassa idameva aññā-
byākaraṇaṃ ahosīti.
                     Cūḷakattheragāthāvṇanā niṭṭhitā.
                          -------------
                    304. 7. Anūpamattheragāthāvaṇṇanā
      nandamānāgataṃ cittanti āyasmato anūpamattherassa gāthā. Kā uppatti?
@Footnote: 1 Sī.,i....karaṇe   2 khu.apa. 32/37/414 kadaliphaladāyakattherāpadāna
@3 cha.Ma. kadaliphalaṃ paggayha

---------------------------------------------------------------------------------------------
page516.
      Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito ekatiṃse kappe 1- kulagehe nibbattitvā viññutaṃ patto ekadivasaṃ
padumaṃ nāma paccekabuddhaṃ piṇḍāya carantaṃ rathiyaṃ disvā pasannamānaso aṅkolapupphehi
2- pūjesi. So tena puññakammena devamanussesu saṃsaranto imasmiṃ buddhuppāde
kosalaraṭṭhe ibbhakule nibbattitvā rūpasampattiyā anūpamoti laddhanāmo vayappatto
upanissayasampannatāya kāme pahāya pabbajitvā vipassanāya kammaṃ karonto araññe
viharati. Tassa cittaṃ bahiddhā rūpādiārammaṇesu vidhāvati. Kammaṭṭhānaṃ parivaṭṭati.
Thero vidhāvantaṃ cittaṃ niggaṇhanto:-
    [213] "nandamānāgataṃ cittaṃ 3-       sūlamāropamānakaṃ
           tena teneva vajasi          yena sūlaṃ kaliṅgaraṃ.
    [214]  Tāhaṃ cittakaliṃ brūmi          taṃ brūmi cittadubbhakaṃ
           satthā te dullabho laddho     mānatthe maṃ niyojayī"ti
imāhi dvīhi gāthāhi ovadi.
      4- Tattha nandamānāgataṃ cittanti nandamānaṃ āgataṃ. Tatratatrābhinandinī yāyaṃ
taṇhā, tassā taṃ taṃ bhavaṃ nandamānaṃ abhinandamānaṃ cittaṃ imaṃ bhavāpi bhavaṃ nandamānaṃ
ānandamānaṃ āgataṃ uppannaṃ. 4- Sūlamāropamānakanti dukkhuppattiṭṭhānatāya
sūlasadisattā sūlaṃ taṃ taṃ bhavaṃ kammakilesehi ettakaṃ kālaṃ āropiyamānaṃ. Tena teneva
vajasi, yena sūlaṃ kaliṅgaranti yattha yattha sūlasaṅkhātā bhavā kaliṅgarasaṅkhātā adhikuṭṭana-
nāmakā 5- kāmaguṇā ca tena teneva pāpacittena 6- vajasi, taṃ tadeva ṭhānaṃ upagacchasi,
attano anatthaṃ na sallakkhesi.
@Footnote: 1 Sī.,i. sattatiṃsakappe, Ma. sattasattatime kappe    2 Sī.,i. ākulīpupphehi
@3 cha.Ma. citta   4-4 cha.Ma. tattha nandamānāgataṃ cittāti nandamāna abhinandamāna
@  citta abhinandamānaṃ āgataṃ uppannaṃ  5 cha.Ma. adhikuṭṭanakā, Ma. adhikuṭṭanāmakā
@6 cha.Ma. pāpacitta

---------------------------------------------------------------------------------------------
page517.
      Tāhaṃ cittakaliṃ brūmīti taṃ tasmā pamattabhāvato cittakaliṃ cittakālakaṇṇiṃ
ahaṃ kathayāmi. Punapi taṃ brūmi kathemi cittadubbhakaṃ cittasaṅkhātassa attano
bahukārassa 1- santānassa anatthāvahanato cittadubbhiṃ. "cittadubbhagā"tipi paṭhanti.
Cittasaṅkhātaalakkhika appapuññāti attho. Kinti brūhīti ce? āha "satthā te
Dullabho laddho, mānatthe maṃ niyojayī"ti. Kappānaṃ asaṅkheyyampi nāma buddha-
suñño loko hoti, satthari uppannepi manussattasaddhāpaṭilābhādayo 2- dullabhāeva,
laddhesu ca tesu satthāpi aladdhoyeva 3- hoti. Evaṃ dullabho satthā idāni tayā
laddho, tasmiṃ laddhe sampatipi anatthe ahite āyatiṃ ca anatthāvahe dukkhāvahe
akusale maṃ mā niyojesīti. Evaṃ thero attano cittaṃ ovadantoeva vipassanaṃ
vaḍḍhetvā arahattaṃ pāpuṇi. Tena vuttaṃ apadāne 4- :-
          "padumo nāma sambuddho         cittakūṭe vasī tadā
           disvāna taṃ ahaṃ buddhaṃ          sayambhuṃ aparājitaṃ. 5-
           Aṅkolaṃ pupphitaṃ disvā         ocinitvānahaṃ tadā
           upagantvāna sambuddhaṃ          pūjesiṃ padumaṃ jinaṃ. 6-
           Ekatiṃse ito kappe 7-      yaṃ kammamakariṃ tadā 8-
           duggatiṃ nābhijānāmi           buddhapūjāyidaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
                    Anūpamattheragāthāvaṇṇanā niṭṭhitā.
                         ---------------
@Footnote: 1 cha.Ma. bahūpakārassa   2 Sī., i. manussattalābhapaṭilābhādayo   3 cha.Ma. dullabhoyeva
@4 khu.apa. 32/16/399 aṅkolapupphiyattherāpadāna            5 pāli. upagañchahaṃ
@6 Sī. pūjayiṃ padumanāyakaṃ, cha.Ma. pūjayiṃ padumaṃ jinaṃ   7 Sī. sattatiṃsamhi kappamhi
@8 cha.Ma. yaṃ pupphamabhipūjayiṃ

---------------------------------------------------------------------------------------------
page518.
                    305. 8. Vajjitattheragāthāvaṇṇanā
      saṃsaraṃ dīghamaddhānanti āyasmato vajjitattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
ito pañcasaṭṭhime kappe ekasmiṃ paccantagāme nibbattitvā viññutaṃ patto vanacarako
hutvā vicaranto ekadivasaṃ upasantaṃ nāma paccekabuddhaṃ pabbataguhāyaṃ viharantaṃ
addasa. So tassa upasamaṃ disvā pasannamānaso campakapupphena pūjaṃ akāsi. So
tena puññakammena devamanussesu saṃsaranto imasmiṃ buddhuppāde kosalaraṭṭhe ibbhakule
nibbatto jātadivasato paṭṭhāya mātugāmahatthaṃ gato rodati. Brahmalokato kira
cavitvā idhāgato yasmā mātugāmasamphassaṃ na sahati, tasmā mātugāmasamphassavajjanato
vajjitotveva nāmaṃ jātaṃ. So vayappatto satthu yamakapāṭihāriyaṃ disvā paṭiladdhasaddho
pabbajitvā vipassanaṃ paṭṭhapetvā tadaheva chaḷabhiñño ahosi. Tena vuttaṃ
apadāne 1- :-
          "upasanto ca sambuddho        vasatī pabbatantare
           ekacampakamādāya           upagacchiṃ naruttamaṃ.
           Pasannacitto sumano          paccekamunimuttamaṃ
           ubho hatthehi paggayha        pūjayiṃ aparājitaṃ.
           Ekatiṃse ito kappe 2-     yaṃ pupphamabhipūjayiṃ
           duggatiṃ nābhijānāmi          buddhapūjāyidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā attano pubbenivāsaṃ anussaritvā dhammasaṃvegena:-
@Footnote: 1 khu.apa. 32/27/400 ekacampakapupphiyattherāpadāna   2 cha.Ma. pañcasaṭṭhimhito kappe

---------------------------------------------------------------------------------------------
page519.
    [215] "saṃsaraṃ dīghamaddhānaṃ            gatīsu parivattisaṃ
           apassaṃ ariyasaccāni          andhabhūto puthujjano.
    [216]  Tassa me appamattassa        saṃsārā vinaḷīkatā
           sabbā gatī samucchinnā        natthi dāni punabbhavo"ti
dve gāthā abhāsi.
      Tattha saṃsaranti saṃsaranto, tasmiṃ tasmiṃ bhave ādānanikkhepavasena aparāparaṃ
sandhāvanto. Dīghamaddhānanti cirakālaṃ anādimati saṃsāre aparimāṇakālaṃ. Gatīsūti
sukatadukkaṭānaṃ kammānaṃ vasena sugatiduggatīsu. Parivattisanti ghaṭīyantaṃ viya
paribbhamanto cavanupapajjanavasena 1- aparāparaṃ parivattiṃ. Tassa pana parivattanassa
kāraṇamāha "apassaṃ ariyasaccāni, andhabhūto puthujjano"ti. Dukkhādīni cattāri ariya-
saccāni ñāṇacakkhunā apassanto appaṭivijjhanto, tatoeva avijjandhatāya andhabhūto
puthūnaṃ jananādīhi kāraṇehi puthujjano puthujjanattā 2- gatīsu parivattisanti yojanā,
tenevāha bhagavā:-
            "catunnaṃ bhikkhave ariyasaccānaṃ ananubodhā appaṭivedhā evamidaṃ
      dīghamaddhānaṃ sandhāvitaṃ saṃsaritaṃ mamañceva tumhākañcā"ti. 3-
      Tassa mayhaṃ vuttanayena pubbe puthujjanasseva sato 4- idāni satthārā dinnanayena
appamattassa appamādapaṭipattiyā samathavipassanābhāvanaṃ matthakaṃ pāpetvā ṭhitassa.
Saṃsārā vinaḷīkatāti saṃsaranti sattā etehīti "saṃsārā"ti laddhanāmā kammakilesā
aggamaggena samucchinnattā vigatanaḷā 5- nimmūlā katā. Sabbā gatī samucchinnāti
evaṃ kammakilesavaṭṭānaṃ vinaḷīkatattā nirayādikā sabbāpi gatiyo sammadeva ucchinnā
@Footnote: 1 Sī., i. cavanuppajjanavasena                        2 cha.Ma. puthujjano honto
@3 vinaYu.mahā. 5/287/65 ambapālīvatthu, saṃ.mahā. 19/1091/376 paṭhamakoṭigāmasutta
@4 i. puthujjano puthujjanantogadhattā, Ma. puthujjano hutvā    5 Sī. vihatanaḷā

---------------------------------------------------------------------------------------------
page520.
Viddhaṃsitā, tatoeva natthi dāni āyatiṃ punabbhavoti idameva ca therassa aññā-
byākaraṇaṃ ahosīti.
                    Vajjitattheragāthāvaṇṇanā niṭṭhitā.
                        ----------------
                    306. 9. Sandhitattheragāthāvaṇṇanā
assatthe haritobhāseti āyasmato sandhitattherassa gāthā. Kā uppatti?
ayampi purimabuddhesu katādhikāro tattha tattha bhave puññāni upacinanto ito
ekatiṃse kappe sikhissa bhagavato kāle eko gopālako ahosi. So satthari
parinibbute aññataraṃ theraṃ upasaṅkamitvā tassa santike buddhaguṇapaṭisaṃyuttaṃ dhammaṃ
sutvā pasannamānaso "kuhiṃ bhagavā"ti pucchitvā parinibbutabhāvaṃ sutvā "evaṃ
mahānubhāvā buddhāpi nāma aniccatāvasaṃ gacchanti, aho saṅkhārā addhuvā"ti
aniccasaññaṃ paṭilabhi. Taṃ thero bodhipūjāya ussāhesi. So kālena kālaṃ bodhirukkhasamīpaṃ
gantvā vipassanaṃ paṭṭhapetvā buddhaguṇe anussaranto bodhiṃ vandati. So tena
puññakammena devamanussesu saṃsaranto imasmiṃ buddhuppāde kosalaraṭṭhe ibbhakule
nibbattitvā sandhitoti laddhanāmo vayappatto aniccatāpaṭisaṃyuttaṃ dhammakathaṃ 1-
sutvā saṃvegajāto pabbajitvā vipassanaṃ paṭṭhapetvā ñāṇassa paripākaṃ gatattā na
cirasseva chaḷabhiñño ahosi. So attano pubbenivāsaṃ anussaranto sikhissa bhagavato
kāle bodhivandanaṃ buddhānussatiṃ aniccasaññāpaṭilābhañca anussaritvā tadupanissayena
@Footnote: 1 Sī., i. dhammiṃ kathaṃ

---------------------------------------------------------------------------------------------
page521.
Attano visesādhigamaṃ pakāsento:-
    [217] "assatthe haritobhāse     saṃvirūḷhamhi pādape
           ekaṃ buddhagataṃ saññaṃ       alabhitthaṃ patissato.
    [218]  Ekatiṃse ito kappeyaṃ    saññamalabhiṃ tadā
           tassā saññāya vāhasā    patto me āsavakkhayo"ti
dve gāthā abhāsi.
      Tattha assattheti assatthaṭṭhānīye, yesvāyaṃ 1- etarahi amhākaṃ bhagavato
bodhirukkho assattho, etassa ṭhāne tadā sikhissa bhagavato bodhirukkho puṇḍarīko
ṭhitoti so assatthaṭṭhānīyatāya "assattho"ti 2- vuttaṃ. Assatthoti sattānaṃ
assāsajananato vā. Apare pana "assattharukkhamūle nisīditvā tadā buddhānussatiyā
bhāvitattā thero `assatthe'ti avocā"ti  vadanti. Haritobhāseti haritehi
phalikamaṇivaṇṇehi 3- obhāsamāne. Saṃvirūḷhamhīti suṭṭhu virūḷhe suppatiṭṭhite,
sughananicita- pattapalāsapallavehi virūḷhasañchanneti ca vadanti. Pādapeti rukkhe.
Ekaṃ buddhagataṃ saññaṃ, alabhitthaṃ patissatoti buddhārammaṇaṃ ārammaṇassa ekajāti-
yattā ekaṃ "itipi so bhagavā"tiādinayappavattaṃ buddhānussatisahagataṃ saññaṃ
buddhaguṇānaṃ patipatisaraṇato 4- patissato hutvā alabhiṃ.
      Kadā pana sā saññā laddhā, kīvatāya sidadhāti 5- āha "ekatiṃse ito
kappe"tiādi. Ito bhaddakappato uddhaṃ ārohanavasena ekatiṃse kappe. Yaṃ saññanti
yaṃ buddhānussatisahagataṃ saññaṃ, yaṃ vā buddhānaṃ aniccataṃ disvā tadanusārena 6-
sabbasaṅkhāresu tadā aniccasaññaṃ alabhiṃ. Tassā saññāya vāhasāti tassā yathāvuttāya
@Footnote: 1 cha.Ma. yvāyaṃ  2 cha.Ma. assattheti  3 cha.Ma. sāramaṇivaṇṇehi  4 Sī. buddhaguṇānaṃ vā
@buddhānaṃ vā paṭisaraṇato  5 Ma. kiṃ vā tāya siddhīti  6 Sī. yaṃ vā buddhānaṃ aniccataṃ
@disvā yaṃ vā  tadanussaraṇā, i. yaṃ vā buddhānaṃ aniccataṃ nissāya tadanusārena

---------------------------------------------------------------------------------------------
page522.
Saññāya kāraṇabhāvena taṃ upanissayaṃ katvā. Patto me āsavakkhayoti idāni
mayā āsavānaṃ khayo nirodho adhigatoti, imāyeva ca imassa therassa apadānagāthāpi.
Yathāha 1- :-
           "assatthe haritobhāse .pe. Patto me āsavakkhayo.
             Ito terasakappamhi        dhammiko 2- nāma khattiyo
             sattaratanasampanno         cakkavattī mahabbalo.
             Kilesā jhāpitā mayhaṃ .pe. Kataṃ buddhassa sāsanan"ti.
                    Sandhitattheragāthāvaṇṇanā niṭṭhitā.
                    Paramatthadīpaniyā theragāthāsaṃvaṇṇanāya
                       pañcamavaggavaṇṇanā niṭṭhitā.
                    Dukanipātassa atthavaṇṇanā niṭṭhitā.
                         ---------------
@Footnote: 1 khu.apa. 32/27/288 sandhitattherāpadāna    2 pāli. vaniddho, cha.Ma. dhaniṭṭho

---------------------------------------------------------------------------------------------
page523.
                            3. Tikanipāta
                307. 1. Aṅgaṇikabhāradvājattheragāthāvaṇṇanā
      tikanipāte ayoni suddhimanvesanti āyasmato aṅgaṇikabhāradvājattherassa
gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto ito ekatiṃse kappe sikhissa bhagavato kāle kulagehe nibbattitvā
viññutaṃ patto ekadivasaṃ satthāraṃ piṇḍāya carantaṃ disvā pasannamānaso pañcapatiṭ-
ṭhitena vanditvā añjaliṃ paggaṇhi. So tena puññakammena devamanussesu
saṃsaranto imasmiṃ buddhuppāde himavantasamīpe ukkaṭṭhe  nāma nagare 1- vibhava-
sampannassa brāhmaṇassa gehe nibbattitvā aṅgaṇikabhāradvājoti laddhanāmo
vayappatto vijjāsippesu nipphattiṃ gato nekkhammajjhāsayatāya paribbājakapabbajjaṃ
pabbajitvā amaraṃ 2- tapaṃ caranto tattha tattha vicaranto sammāsambuddhaṃ janapadacārikaṃ
carantaṃ disvā pasannamānaso satthu santike dhammaṃ sutvā taṃ micchāgāhaṃ 3- pahāya
sāsane pabbajitvā vipassanāya kammaṃ karonto na cirasseva chaḷabhiñño ahosi.
Tena vuttaṃ apadāne 4- :-
          "usabhaṃ pavaraṃ vīraṃ         vessabhuṃ vijitāvinaṃ
           pasannacitto sumano      buddhaseṭṭhamavandahaṃ.
           Ekatiṃse ito kappe    yaṃ kammamakariṃ tadā
           duggatiṃ nābhijānāmi      vandanāya idaṃ phalaṃ.
           Catuvīsatikappamhi         vikatānandanāmako
@Footnote: 1 Sī.,i. ukkaṭṭhanagare   2 Ma. amataṃ   3 cha.Ma. micchātapaṃ
@4 khu.apa. 32/48/298 ekavandaniyattherāpadāna

---------------------------------------------------------------------------------------------
page524.
           Sattaratanasampanno       cakkavattī mahabbalo.
           Kilesā jhāpitā mayhaṃ .pe. Kataṃ buddhassa sāsanan"ti.
      Chaḷabhiñño pana hutvā vimuttisukhena viharanto ñātīnaṃ anukampāya attano
jātibhūmiṃ gantvā bahū ñātake saraṇesu ca sīlesu ca patiṭṭhāpetvā tato nivattitvā
kururaṭṭhe kuṇḍiyassa nāma nigamassa avidūre araññe vasanto kenacideva karaṇīyena
uggārāmaṃ gato uttarāpathato 1- āgatehi sandiṭṭhehi brāhmaṇehi samāgato tehi
"bho bhāradvāja kiṃ disvā brāhmaṇānaṃ samayaṃ pahāya imaṃ samayaṃ gaṇhī"ti
pucchito tesaṃ ito buddhasāsanato bahiddhā suddhī 2- natthīti dassento:-
    [219] "ayoni suddhimanvesaṃ      aggiṃ paricariṃ vane
           suddhimaggaṃ ajānanto     akāsiṃ amaraṃ 3- tapan"ti
paṭhamaṃ gāthamāha.
      Tattha ayonīti ayoniso anupāyena. Suddhinti saṃsārasuddhiṃ bhavanissaraṇaṃ.
Anvesanti gavesanto pariyesanto. 4- Aggiṃ paricariṃ vaneti "ayaṃ suddhimaggo"ti
adhippāyena araññāyatane aggihuttasālāyaṃ 5- agyāgāraṃ katvā āhutiṃ 6-
paggaṇhanto aggidevaṃ paricariṃ vede vuttavidhinā pūjesiṃ. Suddhimaggaṃ ajānanto,
akāsiṃ amaraṃ tapanti suddhiyā nibbānassa maggaṃ ajānanto aggiparicaraṇaṃ viya
pañcatapatappanādiattakilamathānuyogaṃ 7- "suddhimagago"ti maññāya 8- akāsiṃ acariṃ
paṭipajjiṃ.
      Evaṃ thero assamato assamaṃ gacchanto viya vede vuttavidhinā aggiparicaraṇādinā
9- anuṭṭhāya suddhiyā appattabhāvena bahiddhā suddhiyā abhāvaṃ dassetvā
idāni imasmiṃyeva sāsane suddhi ca  mayā adhigatāti dassento:-
@Footnote: 1 poṭṭhakesu ayaṃ pāṭho na dissati  2 cha.Ma. suddhi         3 pāli. aparaṃ
@4 cha.Ma. ayaṃ pāṭho na dissati     5 cha.Ma. aggihuta.....  6 Ma. āhutīnaṃ
@7 Sī. pañcatāpanapadhānādi...     8 Sī. saññāya         9 Sī. aggiparicaraṇādito

---------------------------------------------------------------------------------------------
page525.
    [220] "taṃ sukhena sukhaṃ laddhaṃ         passa dhammasudhammataṃ
           tisso vijjā anuppattā     kataṃ buddhassa sāsanan"ti
dutiyagāthamāha.
      Tattha tanti yassatthāya suddhiṃ anvesanto tassa maggaṃ ajānanto aggiṃ
paricariṃ amaraṃ tapaṃ acariṃ, taṃ nibbānasukhaṃ sukhena samathavipassanāya sukhāya paṭipadāya
attakilamathānuyogaṃ anupagamma mayā laddhaṃ pattaṃ adhigataṃ. Passa dhammasudhammatanti
satthu sāsanadhammassa sudhammataṃ aviparītaniyyānikadhammasabhāvaṃ passa jānāhīti dhammālapana-
vasena vadati, attānaṃ vā 1- ālapati. Tassa laddhabhāvaṃ pana dassento:-
      "tisso vijjā anuppattā kataṃ buddhassa sāsanan"ti āha, taṃ vuttatthameva.
Evaṃ suddhiyā adhigatattā "ito paṭṭhāyāhaṃ paramatthato brāhmaṇo"ti dassento:-
    [221] "brahmabandhu pure āsiṃ       idāni khomhi brāhmaṇo
           tevijjo nhātako 2- camhi  sotthiyo 3- camhi vedagū"ti
tatiyaṃ gāthamāha. Tassattho:- ito pubbe jātimattena brāhmaṇabhāvato
brāhmaṇānaṃ 4- samaññāya brahmabandhu nāma āsiṃ. Bāhitapāpattā pana idāni
kho arahattādhigamena paramatthato brāhmaṇo ca amhi. Ito 5- pubbe bhavasañcayakarānaṃ 6-
tissannaṃ vedasaṅkhātānaṃ vijjānaṃ ajjhayanena samaññāmattena tevijjo nāma hutvā
idāni bhavakkhayakarāya vijjāya vasena tissannaṃ vijjānaṃ adhigatattā paramatthato
tevijjo ca amhi. Tathā ito pubbe bhavassādagadhitāya 7- nhātakavatanipphattiyā
samaññāmattena nhātako nāma hutvā idāni aṭṭhaṅgikamaggajalena suvikkhālita-
kilesamalatāya paramatthato nhātako camhi. Ito pubbe avimuttabhavassādamantaj-
jhānena vohāramattato sotthiyo nāma hutvā idāni suvimuttabhavassādadhammajjhānena
@Footnote: 1 i. attānameva  2 Sī. nahātako   3 cha.Ma. sottiyo  4 Ma. jātimattena brāhmaṇānaṃ
@5 Sī. amhi, kiñci ito, Ma. amhīti ca   6 Ma. bhavapacayakarānaṃ   7 Sī.,i....gathitāya

---------------------------------------------------------------------------------------------
page526.
Jhānena vohāramattato sotthiyo nāma hutvā idāni suvimuttabhavassādadhammajjhānena
paramatthato sotthiyo camhi. Ito pubbe appaṭinissaṭṭhapāpadhammānaṃ vedānaṃ
gatamattena 1- vedagū nāma hutvā idāni vedasaṅkhātena maggañāṇena saṃsāramahoghassa
vedassa catusaccassa ca pāraṃ gatattā adhigatattā ñātattā paramatthato vedagū
jātoti. Taṃ sutvā brāhmaṇā sāsane uḷāraṃ pasādaṃ pavedesuṃ.
                Aṅgaṇikabhāradvājattheragāthāvaṇṇanā niṭṭhitā.
                       -------------------
                    308. 2. Paccayattheragāthāvaṇṇanā
      pañcāhāhaṃ pabbajitoti āyasmato paccayattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto ito
ekanavute kappe vipassissa bhagavato kāle kulagehe nibbattitvā viññutaṃ patto
ekadivasaṃ satthāraṃ vinatāya nāma nadiyā tīre gacchantaṃ disvā pasannamānaso manuñña-
dassanāni 2- mahantāni udumbaraphalāni ocinitvā upanāmesi. So tena puññakammena
sugatīsuyeva saṃsaranto imasmiṃ bhaddakappe kassape bhagavati loke uppajjitvā pavattavara-
dhammacakke veneyyajanānuggahaṃ karonte tassa sāsane pabbajitvā vipassanaṃ paṭṭhapetvā
bhāvanamanuyuñjanto ekadivasaṃ saṃsāradukkhaṃ cintetvā ativiya sañjātasaṃvego vihāre
nisinno "arahattaṃ appatvā ito na nikkhamissāmī"ti cittaṃ adhiṭṭhāya vāyamanto
ñāṇassa aparipakkattā vipassanaṃ ussukkāpetuṃ nāsakkhi. So kālaṅkatvā deva-
manussesu saṃsaranto imasmiṃ buddhuppāde rohininagare 3- khattiyakule nibbattitvā
paccayoti laddhanāmo vayappatto pitu accayena rajje patiṭṭhito ekadivasaṃ mahārājabaliṃ
kātuṃ ārabhi. Tattha mahājano sannipati. Tasmiṃ samāgame tassa pasādañjananatthaṃ
@Footnote: 1 Sī. gāhamattena      2 Sī. manuññarasāni    3 cha.Ma. rohitanagare

---------------------------------------------------------------------------------------------
page527.
Satthā mahājanassa pekkhantasseva ākāse vessavaṇena nimmite ratanamayakūṭāgāre
ratanamayasīhāsane nisīditvā dhammaṃ desesi. Mahato janakāyassa dhammābhisamayo ahosi.
Taṃ dhammaṃ sutvā paccayarājāpi rajjaṃ pahāya purimahetusañcodito pabbaji. So
yathā 1- kassapassa bhagavato kāle paṭiññaṃ akāsi, evaṃ paṭiññaṃ katvā 2- vihāraṃ
pavisitvā vipassanaṃ vaḍḍhetvā 3- ñāṇassa paripākaṃ gatattā tāvadeva arahattaṃ pāpuṇi.
Tena vuttaṃ apadāne 4- :-
          "vinatānadiyā 5- tīre         vihāsi purisuttamo
           addasaṃ virajaṃ buddhaṃ            ekaggaṃ susamāhitaṃ.
           Tasmiṃ pasannamānaso           kilesamaladhovane
           udumbaraphalaṃ gayha             buddhaseṭṭhassadāsahaṃ.
           Ekanavute ito kappe        yaṃ phalamadadiṃ tadā
           duggatiṃ nābhijānāmi           phaladānassidaṃ phalaṃ.
        6- Imamhi bhaddake kappe         saṃviggataramānaso 7-
           kassapassa bhagavato            sāsane pabbajiṃ ahaṃ.
           Tathā pabbajito santo         bhāvanaṃ anuyuñjisaṃ 8-
           na vihārā nikkhamissaṃ          iti katvāna mānasaṃ.
           Uttamatthaṃ asampatto          na ca pattomhi tāvade
           idāni pana ñāṇassa           paripākena nibbuto.
           Pattomhi acalaṃ ṭhānaṃ          phusitvā accutaṃ padaṃ. 6-
           Kilesā jhāpitā mayhaṃ .pe.    kataṃ buddhassa sāsanan"ti.
      Arahattaṃ pana patvā attano paṭipattikittanamukhena aññaṃ byākaronto:-
@Footnote: 1 Sī.,i. so saddhāya pabbajito yathā  2 i. kāle paṭiññaṃ katvā  3 cha.Ma. vaḍḍhento
@4 khu.apa. 32/15/411 udumbaraphaladāyakattherāpadāna  5 pāli. ninnagānadiyā  6-6 pāliyaṃ
@  ime pāṭhā natthi, idha pana atthi    7 cha.Ma. saṃviggamānamānaso   8 Sī. anuyuñjihaṃ

---------------------------------------------------------------------------------------------
page528.
    [222] "pañcāhāhaṃ pabbajito          sekho 1- appattamānaso
           vihāraṃ me paviṭṭhassa          cetaso paṇidhī ahu. 2-
    [223]  Nāsissaṃ na pivissāmi          vihārato na nikkhame
           napi passaṃ nipātessaṃ          taṇhāsalle anūhate.
    [224]  Tassa mevaṃ viharato           passa vīriyaparakkamaṃ
           tisso vijjā anuppattā       kataṃ buddhassa sāsanan"ti
imā tisso gāthā abhāsi.
      Tattha pañcāhāhaṃ pabbajitoti pañcāho ahaṃ, pabbajito hutvā pañcāho, 3-
pabbajitadivasato pañcamo aho 4- niṭṭhitoti attho. Sekho appattamānasoti adhisīla-
sikkhādīnaṃ sikkhanato sekho. Anavasesato mānaṃ sīyati 5- samucchindatīti mānaso,
aggamaggo, taṃnibbattito mānasato āgataṃ mānasaṃ, arahattaṃ, taṃ, so vā 6- appatto
etenāti appattamānaso. Vihāraṃ me paviṭṭhassa, cetaso paṇidhī ahūti evaṃ sekhassa me
vasanakavihāraṃ ovarakaṃ paviṭṭhassa sato evarūpo idāni vuccamānākāro cetopaṇidhi
ahosi, evaṃ mayā cittaṃ paṇihitanti attho.
      Nāsissantiādinā cittapaṇidhiṃ 7- dasseti. Tattha nāsissanti yaṃ kiñci bhojanaṃ
na bhuñjissaṃ na bhuñjissāmi taṇhāsalle mama hadayagate anūhate anuddhateti evaṃ
sabbapadesu yojetabbaṃ. Na pivissāmīti yaṃ kiñci pātabbaṃ na pivissāmi. Vihārato
na nikkhameti imasmā idāni mayā nisinnagabbhato na nikkhameyyaṃ. Napi passaṃ
nipātessanti mama sarīrassa dvīsu passesu ekampi passaṃ kāyakilamathavinodanatthaṃ
na nipātessaṃ, ekapassenapi na nipajjissāmīti attho.
@Footnote: 1 pāli. sekkho  2 pāli. ahū  3 Sī. pañcāhaṃ  4 Sī. pañcame ahe  5 cha.Ma. siyati
@6 Sī.,Ma. mānasaṃ, taṃ arahattaṃ so vā, i. mānasaṃ, arahattaṃ so   7 Sī. taṃ cittapaṇidhiṃ

---------------------------------------------------------------------------------------------
page529.
      Tassa mevaṃ viharatoti tassa me evaṃ cittaṃ paṇidhāya daḷhaviriyādhiṭṭhānaṃ
katvā vipassanānuyogavasena viharato. Passa vīriyaparakkamanti vidhinā īrayitabbato 1-
"viriyaṃ ", paraṃ ṭhānaṃ akkamanato "parakkamo"ti ca laddhanāmaṃ ussoḷhībhūtaṃ vāyāmaṃ
passa jānāhi. Yassa panānubhāvena mayā tisso vijjā anuppattā, kataṃ buddhassa
sāsananti vuttatthameva.
                    Paccayattheragāthāvaṇṇanā niṭṭhitā.
                         ---------------
                  309. 3. Bakkulattheragāthāvaṇṇanā 2-
      yo pubbe karaṇīyānīti āyasmato bakkulattherassa gāthā. Kā uppatti?
      ayampi kira atīte ito kappasatasahassādhikassa asaṅkhyeyyassa matthake
anomadassissa bhagavato uppattito puretarameva brāhmaṇakule nibbattitvā vayappatto
tayo vede uggahetvā tattha sāraṃ apassanto "samparāyikatthaṃ gavesissāmī"ti
isipabbajjaṃ pabbajitvā pabbatapāde viharanto pañcābhiñño 3- aṭṭhasamāpattilābhī
hutvā viharanto buddhuppādaṃ sutvā satthu santikaṃ gantvā dhammaṃ sutvā saraṇesu
patiṭṭhito satthu udarābādhe uppanne araññato bhesajjāni āharitvā taṃ vūpasametvā
tattha puññaṃ 4- ārogyatthāya pariṇāmetvā tato cuto brahmaloke nibbattitvā
ekaṃ asaṅkhyeyyaṃ devamanussesu saṃsaranto padumuttarabuddhakāle haṃsavatīnagare
kulagehe nibbatto satthāraṃ ekaṃ bhikkhuṃ appābādhānaṃ aggaṭṭhāne ṭhapentaṃ
disvā sayaṃ taṃ ṭhānantaraṃ ākaṅkhanto paṇidhānaṃ katvā yāvajīvaṃ kusalaṃ upacinitvā
sugatīsuyeva saṃsaranto vipassissa bhagavato nibbattito puretarameva bandhumatīnagare
@Footnote: 1 Ma. īretabbato         2 cha.Ma. bākulatthera.... evamuparipi
@3 cha.Ma. pañcābhiññā....   4 Sī. taṃ puññaṃ

---------------------------------------------------------------------------------------------
page530.
Brāhmaṇakule nibbatto purimanayeneva isipabbajjaṃ pabbajitvā jhānābhiññālābhī
hutvā pabbatapāde vasanto buddhuppādaṃ sutvā satthu santikaṃ gantvā dhammaṃ
sutvā saraṇesu patiṭṭhito bhikkhūnaṃ tiṇapupphakaroge 1- uppanne taṃ vūpasametvā tattha
yāvatāyukaṃ ṭhatvā tato cuto brahmaloke nibbattitvā ekanavutikappe devamanussesu
saṃsaranto kassapassa bhagavato kāle bārāṇasiyaṃ kulagehe nibbattitvā gharāvāsaṃ
vasanto ekaṃ jiṇṇaṃ vinassamānaṃ mahāvihāraṃ disvā tattha uposathāgārādikaṃ sabbaṃ
āvasathaṃ kāretvā tattha bhikkhusaṃghassa sabbaṃ bhesajjaṃ paṭiyādetvā 2- yāvajīvaṃ kusalaṃ
katvā ekaṃ buddhantaraṃ devamanussesu saṃsaranto amhākaṃ bhagavato uppattito
puretarameva kosambiyaṃ seṭṭhigehe nibbatti. 3- So arogabhāvāya mahāyamunāya
nhāpiyamāno dhātiyā hatthato macchena gilito macche kevaṭṭahatthagate
bārāṇasiseṭṭhibhariyāya vikkīṇitvā gahite phāliyamānepi puññabalena arogoyeva hutvā
tāya puttoti gahetvā posiyamāno taṃ pavattiṃ sutvā janakehi mātāpitūhi "ayaṃ amhākaṃ
putto, detha no  puttan"ti anuyoge kate raññā "ubhayesampi sādhāraṇo hotū"ti
dvinnaṃ kulānaṃ dāyādabhāvena vinicchayaṃ katvā ṭhapitattā bakkuloti laddhanāmo
vayappatto hutvā mahatiṃ sampattiṃ anubhavanto āsītiko hutvā satthu santike dhammaṃ
sutvā paṭiladdhasaddho pabbajitvā sattāhameva puthujjano ahosi, aṭṭhame aruṇe saha
paṭisambhidāhi arahattaṃ pāpuṇi. Tena vuttaṃ apadāne 4- :-
          "himavantassāvidūre           sobhito nāma pabbato
           assamo sukato mayhaṃ         sakasissehi māpito.
           Maṇḍapā ca 5- bahū tattha      pupphitā sindhuvārakā 6-
           kapiṭṭhā ca bahū tattha         pupphitā jīvajīvakā. 7-
@Footnote: 1 Ma. tiṇapupphikaroge, pa.sū. 3/602 (syā), mano.pū. 1/226. navapoṭṭhake passitabbaṃ
@2 Sī. paṭiyādāpetvā   3 Ma. nibbatto   4 khu.apa. 32/386/461 bakkulattherāpadāna
@5 Sī. pādapā ca  6 pāli. sinduvāritā, Ma. sindhuvāritā  7 pāli. campakā nāgaketakā

---------------------------------------------------------------------------------------------
page531.
           Nigguṇḍiyo bahū tattha         badarāmalakāpi 1- ca
           phārusakā alābū ca          puṇḍarīkā ca pupphitā.
           Aḷakkā 2- beluvā tattha     kadalī mātuluṅgakā
           mahānāmā bahū tattha         ajjunā ca piyaṅgukā.
           Kosambā saḷalā nīpā 3-     nigrodhā ca kapitthanā 4-
           ediso assamo mayhaṃ        sasissohaṃ tahiṃ vasiṃ.
           Anomadassī bhagavā           sayambhū lokanāyako
           gavesaṃ paṭisallānaṃ           mamassamamupāgami.
        5- Upetañca mahāvīraṃ           anomadassiṃ mahāyasaṃ 5-
           khaṇena lokanāthassa          vātābādho samuṭṭhahi.
           Vicaranto araññamhi          addasaṃ lokanāyakaṃ
           upagantvāna sambuddhaṃ         cakkhumantaṃ mahāyasaṃ.
           Iriyāpathañca 6- disvāna      upalakkhesahaṃ tadā
           asaṃsayaṃ hi buddhassa           byādhi no upapajjatha. 7-
           Khippaṃ assamamāgañchiṃ          mama sissāna santike
           bhesajjaṃ kattukāmohaṃ         sisse āmantayiṃ tadā.
           Paṭisuṇitvāna me vākyaṃ       sissā sabbe sagāravā
           ekajjhaṃ sannipatiṃsu           satthugāravā mama.
           Khippaṃ pabbatamāruyha          sabbosathamakāsahaṃ 8-
           pānīyayogaṃ katvāna          buddhaseṭṭhassadāsahaṃ.
           Paribhutte mahāvīre          sabbaññulokanāyake
           khippaṃ vāto vūpasami          sugatassa mahesino.
           Passaddhaṃ darathaṃ disvā         anomadassī mahāyaso
@Footnote: 1 cha.Ma. badarāmalakāni   2 cha.Ma. āḷakā    3 cha.Ma. nimbā   4 Sī. kapitthakā
@5-5 cha.Ma. upetamhi mahāvīre, anomadassimahāyase   6 cha.Ma. iriyañcāpi
@7 cha.Ma. udapajjatha                           8 cha.Ma. sabbosadhamahāsahaṃ

---------------------------------------------------------------------------------------------
page532.
           Sakāsane nisīditvā          imā gāthā abhāsatha.
           Yo me adāsi 1- bhesajjaṃ    byādhiñca samayī mama
           tamahaṃ kittayissāmi           suṇātha mama bhāsato.
           Kappasatasahassāni            devaloke ramissati
           vādite tūriye tattha         modissati sadā ayaṃ. 2-
           Manussalokamāgantvā         sukkamūlena codito
           sahassakkhattuṃ rājāpi 3-      cakkavattī bhavissati.
           Pañcapaññāsakappamhi          anomi 4- nāma khattiyo
           cāturanto vijitāvī          jambudīpassa 5- issaro.
           Sattaratanasampanno           cakkavattī mahabbalo
           tāvatiṃsepi khobhetvā        issaraṃ kārayissati.
           Devabhūto manusso vā        appābādho bhavissati
           paridāhaṃ 6- vivajjetvā      byādhiṃ loke tarissati.
           Aparimeyye ito kappe      okkākakulasambhavo
           gotamo nāma gottena       satthā loke bhavissati.
           Tassa dhammesu dāyādo       oraso dhammanimmito
           sabbāsave pariññāya         nibbāyissatināsavo.
           Kilese jhāpayitvāna         taṇhāsotaṃ 7- tarissati
           bakkulo nāma nāmena        hessati satthu sāvako.
           Idaṃ sabbaṃ abhiññāya          gotamo sakyapuṅgavo
           bhikkhusaṃghe nisīditvā          etadagge ṭhapessati.
           Anomadassī bhagavā           sayambhū lokanāyako
@Footnote: 1 cha.Ma. pādāsi   2 Sī. sadāsayaṃ   3 cha.Ma. rājā ca  4 Sī. aranemī, cha.Ma. anomo
@5 cha.Ma. jambumaṇḍassa  6 cha.Ma. pariggahaṃ   7 Sī.,Ma. kaṅkhāsotaṃ

---------------------------------------------------------------------------------------------
page533.
           Vivekānuvilokento         mamassamamupāgami.
           Upāgataṃ mahāvīraṃ            sabbaññuṃ lokanāyakaṃ
           sabbosathena tappesiṃ         pasanno sehi pāṇibhi.
           Tassa me sukataṃ kammaṃ         sukhette bījasampadā
           khepetuṃ neva sakkomi        tadā hi sukataṃ mama.
           Lābhā mama suladdhaṃ me        yohaṃ 1- addakkhi nāyakaṃ
           tena kammāvasesena         pattomhi acalaṃ padaṃ.
           Sabbametaṃ abhiññāya          gotamo sakyapuṅgavo
           bhikkhusaṃghe nisīditvā          etadagge ṭhapesi maṃ.
           Aparimeyye ito kappe      yaṃ kammamakariṃ tadā
           duggatiṃ nābhijānāmi          bhesajjassa idaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā ekadivasaṃ satthārā attano sāvake paṭipāṭiyā ṭhānantare
ṭhapentena appābādhānaṃ aggaṭṭhāne ṭhapito so parinibbānasamaye saṃghamajjhe bhikkhūnaṃ
ovādamukhena aññaṃ byākaronto:-
    [225] "yo pubbe karaṇīyāni         pacchā so kātumicchati
           sukhā so dhaṃsate ṭhānā       pacchā ca manutappati.
    [226]  Yañhi kayirā tañhi vade       yaṃ na kayirā na taṃ vade
           akarontaṃ bhāsamānaṃ          parijānanti paṇḍitā.
    [227]  Susukhaṃ vata nibbānaṃ           sammāsambuddhadesitaṃ
           asokaṃ virajaṃ khemaṃ           yattha dukkhaṃ nirujjhatī"ti
gāthāttayamabhāsi. 2-
@Footnote: 1 Sī. yamahaṃ      2 i. imā tisso gāthā abhāsi

---------------------------------------------------------------------------------------------
page534.
      Tattha yo pubbe karaṇīyāni, pacchā so kātumicchatīti yo puggalo pubbe
puretaraṃ jarārogādīhi anabhibhūtakāleyeva kātabbāni attano hitasukhāvahāni kammāni
pamādavasena akatvā pacchā so kātabbakālaṃ atikkamitvā kātuṃ icchati. Soti
ca nipātamattaṃ. Tadā pana jarārogādīhi abhibhūtattā kātuṃ na sakkoti, asakkonto
ca sukhā so dhaṃsate ṭhānā, pacchā ca manutappatīti so puggalo sukhā ṭhānā
saggato nibbānato ca tadupāyassa anuppāditattā parihāyanto "akataṃ me
kalyāṇan"tiādinā 1- pacchā ca anutappati vippaṭisāraṃ āpajjati. Makāro
padasandhikaro. Ahaṃ pana karaṇīyaṃ katvāeva tumhe evaṃ vadāmīti dassento "yañhi
kayirā"ti dutiyaṃ gāthamāha.
      Tattha parijānantīti "ettako ayan"ti paricchijja jānanti na bahuṃ 2- maññantīti
attho. Sammāpaṭipattivasena hi yathāvādī tathākārīeva sobhati, na tato aññathā.
Karaṇīyapariyāyena sādhāraṇato vuttamatthaṃ idāni sarūpato dassetuṃ "susukhaṃ vatā"tiādinā
tatiyaṃ gāthamāha. Tassattho:- sammā sāmaṃ sabbadhammānaṃ buddhattā sammāsambuddhena
bhagavatā desitaṃ sabbaso sokahetūnaṃ abhāvato asokaṃ vigatarāgādirajattā
virajaṃ catūhi yogehi anupaddutattā khemaṃ nibbānaṃ suṭṭhu sukhaṃ vata, kasmā?
yattha yasmiṃ nibbāne sakalaṃ vaṭṭadukkhaṃ nirujjhati accantameva vūpasamatīti.
                    Bakkulattheragāthāvaṇṇanā niṭṭhitā.
                          -------------
                    310. 4. Dhaniyattheragāthāvaṇṇanā
      sukhañce jīvituṃ iccheti āyasmato dhaniyattherassa gāthā. Kā uppatti?
@Footnote: 1 Ma. upari. 14/248/215 bālapaṇḍitasutta    2 Sī.,i. bahu

---------------------------------------------------------------------------------------------
page535.
      Ayampi purimabuddhesu katādhikāro tattha tattha bhave puññāni upacinanto
sikhissa bhagavato kāle kulagehe nibbattitvā viññutaṃ patto ekadivasaṃ satthāraṃ
disvā pasannamānaso naḷamālāya pūjaṃ akāsi. So tena puññakammena devamanussesu
saṃsaranto imasmiṃ buddhuppāde rājagahe kumbhakārakule nibbattitvā dhaniyoti
laddhanāmo vayappatto kumbhakārakammena jīvati. Tena ca samayena satthā dhaniyassa kumbhakārassa
sālāyaṃ nisīditvā pukkusātissa 1- kulaputtassa chadhātuvibhaṅgasuttaṃ 2- desesi.
So taṃ sutvā katakicco ahosi. Dhaniyo tassa parinibbutabhāvaṃ sutvā "niyyānikaṃ
vata buddhasāsanaṃ, yattha ekarattiparicayenāpi vaṭṭadukkhato muñcituṃ sakkā"ti paṭiladdha-
saddho pabbajitvā kuṭimaṇḍanānuyutto viharanto kuṭikaraṇaṃ paṭicca bhagavatā garahito
saṃghike senāsane vasanto vipassanaṃ vaḍḍhetvā arahattaṃ pāpuṇi. Tena vuttaṃ
apadāne 3- :-
          "suvaṇṇavaṇṇaṃ sambuddhaṃ         āhutīnaṃ paṭiggahaṃ
           pavanaggena 4- gacchantaṃ      addasaṃ lokanāyakaṃ.
           Naḷamālaṃ gahetvāna         nikkhamanto ca tāvade 5-
           tatthaddasāsiṃ sambuddhaṃ        oghatiṇṇamanāsavaṃ.
           Pasannacitto sumano         naḷamālamapūjayiṃ
           dakkhiṇeyyaṃ mahāvīraṃ         sabbalokānukampakaṃ.
           Ekatiṃse ito kappe       yaṃ pupphamabhiropayiṃ 6-
           duggatiṃ nābhijānāmi         buddhapūjāyidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā ye bhikkhū dhūtaṅgasamādhānena attānaṃ ukkaṃsetvā
@Footnote: 1 Ma. pakkusātissa         2 Ma.upari. 14/342/304           3 khu.apa. 33/61/87
@naḷamāliyattherāpadān(syā)  4 cha.Ma. vipinaggena  5 Ma. tāvadevahaṃ  6 cha.Ma. mālamabhiropayiṃ

---------------------------------------------------------------------------------------------
page536.
Saṃghabhattādiṃ sādiyante aññe bhikkhū avajānanti, tesaṃ ovādadānamukhena aññaṃ
byākaronto:-
    [228] "sukhañce jīvituṃ icche        sāmaññasmiṃ apekkhavā
           saṃghikaṃ nātimaññeyya         cīvaraṃ pānabhojanaṃ.
    [229]  Sukhañce jīvituṃ icche        sāmaññasmiṃ apekkhavā
           ahi mūsikasobbhaṃva           sevetha sayanāsanaṃ.
    [230]  Sukhañce jīvituṃ icche        sāmaññasmiṃ apekkhavā
           itarītarena tusseyya        ekadhammañca bhāvaye"ti
tisso gāthā abhāsi.
      Tattha sukhañce jīvituṃ icche, sāmaññasmiṃ apekkhavāti sāmaññasmiṃ samaṇabhāve
apekkhavā sikkhāya tibbagāravo hutvā sukhaṃ jīvituṃ iccheyya ce, anesanaṃ
pahāya sāmaññasukhena sace jīvitukāmoti attho. Saṃghikaṃ nātimaññeyya, cīvaraṃ
pānabhojananti saṃghato ābhataṃ cīvaraṃ āhāraṃ 1- na avamaññeyya, saṃghassa uppajjanaka-
lābho nāma parisuddhuppādo hotīti taṃ paribhuñjantassa ājīvapārisuddhisambhavena 2-
sāmaññasukhaṃ hatthagatamevāti adhippāyo. Ahi mūsikasobbhaṃvāti ahi viya mūsikāya
khatabilaṃ sevetha seveyya senāsanaṃ. Yathā nāma sappo sayamattano āsayaṃ akatvā
mūsikāya aññena vā kate āsaye vasitvā yena kāmaṃ pakkamati, evamevaṃ 3- bhikkhu
sayaṃ senāsanakaraṇā saṅkilesaṃ anāpajjitvā yattha katthaci vasitvā pakkameyyāti
attho.
      Idāni vutte avutte ca paccaye yathālābhasantoseneva sāmaññasukhaṃ 4- hoti,
na aññathāti dassento āha "itarītarena tusseyyā"ti, yena kenaci hīnena
@Footnote: 1 Sī.,i. āgataṃ cīvaramāhārañca    2 Sī.,i....sabhāvena
@3 Sī. evameva ca              4 Sī. sāmaññaṃ sukhaṃ

---------------------------------------------------------------------------------------------
page537.
Vā paṇītena vā yathāladdhena paccayena santosaṃ āpajjeyyāti attho. Ekadhammanti
appamādabhāvaṃ, taṃ hi anuyuñjantassa 1- anavajjaṃ sabbaṃ lokiyasukhaṃ lokuttarasukhañca
hatthagatameva hoti. Tenāha bhagavā "appamatto hi jhāyanto, pappoti vipulaṃ
sukhan"ti. 2-
                     Dhaniyattheragāthāvaṇṇanā niṭṭhitā.
                        ----------------
                  311. 5. Mātaṅgaputtattheragāthāvaṇṇanā
      atisītanti āyasmato mātaṅgaputtattherassa gāthā. Kā uppatti?
      ayaṃ kira padumuttarassa bhagavato kāle himavantasamīpe mahato jātassarassa
heṭṭhā mahati nāgabhavane mahānubhāvo nāgarājā hutvā nibbatto ekadivasaṃ
nāgabhavanato nikkhamitvā vicaranto satthāraṃ ākāsena gacchantaṃ disvā pasannamānaso
attano sīsamaṇinā 3- pūjaṃ akāsi. So tena puññakammena devamanussesu saṃsaranto
imasmiṃ buddhuppāde kosalaraṭṭhe mātaṅgassa nāma kuṭumbikassa putto hutvā
nibbatto mātaṅgaputtotveva paññāyittha. So viññutaṃ patto alasajātiko hutvā
kiñci kammaṃ akaronto ñātakehi aññehi ca garahito "sukhajīvino ime samaṇā
sakyaputtiyā"ti sukhajīvitaṃ ākaṅkhanto bhikkhūhi kataparicayo hutvā satthāraṃ
upasaṅkamitvā dhammaṃ sutvā paṭiladdhasaddho pabbajitvā aññe bhikkhū iddhimante
disvā iddhibalaṃ patthetvā satthu santike kammaṭṭhānaṃ gahetvā bhāvanaṃ
anuyuñjanto chaḷabhiñño ahosi. Tena vuttaṃ apadāne 4- :-
@Footnote: 1 Sī.,i. appamādadhammaṃ anuyuñjantassa     2 Ma.Ma. 13/352/338 aṅgulimālasutta,
@  khu.dhamMa. 25/27/20 bālanakkhattavatthu   3 Sī.,i. kaṇṭhamaṇinā
@4 khu.apa. 33/62/88 maṇipūjakattherāpadāna (syā)

---------------------------------------------------------------------------------------------
page538.
          "padumuttaro nāma jino         sabbadhammāna pāragū
           vivekakāmo sambuddho         gacchate anilañjase.
           Avidūre himavantassa           mahājātassaro ahu
           tattha me bhavanaṃ āsi          puññakammena saṃyutaṃ.
           Bhavanā nikkhamitvāna 1-        addasaṃ lokanāyakaṃ
           indīvaraṃva jalitaṃ 2-           ādittaṃva hutāsanaṃ.
           Vijanaṃ addasaṃ 3- pupphaṃ         pūjayissanti nāyakaṃ
           sakaṃ cittaṃ pasādetvā         avandiṃ satthuno ahaṃ.
           Mama sīse maṇiṃ gayha 4-        pūjayiṃ lokanāyakaṃ
           imāya maṇipūjāya             vipāko hotu bhaddako.
           Padumuttaro lokavidū           āhutīnaṃ paṭiggaho
           antalikkhe ṭhito satthā        imaṃ gāthaṃ abhāsatha.
           So te ijjhatu saṅkappo       labhassu 5- vipulaṃ sukhaṃ
           imāya maṇipūjāya             anubhohi mahāyasaṃ.
           Idaṃ vatvāna sambuddho 6-      jalajuttamanāmako
           agamāsi buddhaseṭṭho          yattha cittaṃ paṇīhitaṃ.
           Saṭṭhikappāni devindo         devarajjamakārayiṃ
           anekasatakkhattuñca            cakkavattī ahosahaṃ.
           Pubbakammaṃ sarantassa           devabhūtassa me sato
           maṇi nibbattate mayhaṃ          ālokakaraṇo mamaṃ.
           Chaḷasītisahassāni              nāriyo me pariggahā
           vicittavatthābharaṇā            āmuttamaṇikuṇḍalā 7-.
@Footnote: 1 cha.Ma. abhinikkhamma         2 Sī. indavajirajalitaṃ     3 cha.Ma. vicinaṃ naddasaṃ
@4 Sī. mama sīsaṃ maṇiṃ paggayha    5 pāli. labhatu  6 cha.Ma. bhagavā     7 cha.Ma. āmukka....

---------------------------------------------------------------------------------------------
page539.
           Āḷāramukhā 1- hasulā        susaññā 2- tanumajjhimā
           parivārenti maṃ niccaṃ          maṇipūjāyidaṃ phalaṃ.
           Soṇṇamayā maṇimayā           lohitaṅkamayā tathā
           bhaṇḍā me sukatā honti       yadicchasi 3- piḷandhanā.
           Kūṭāgārā gahā rammā        sayanañca mahārahaṃ
           mama saṅkappamaññāya           nibbattanti yadicchakaṃ.
           Lābhā tesaṃ suladdhañca         ye labhanti upassutiṃ
           puññakkhettaṃ manussānaṃ         osathaṃ 4- sabbapāṇinaṃ.
           Mayhampi sukataṃ kammaṃ           yohaṃ adakkhi nāyakaṃ
           vinipātā sumuttomhi 5-       pattomhi acalaṃ padaṃ.
           Yaṃ yaṃ yonūpapajjāmi           devattaṃ atha mānusaṃ
           divasañceva rattiñca           āloko hoti me sadā.
           Tāyeva maṇipūjāya            anubhotvāna sampadā
           ñāṇāloko mayā diṭṭho       pattomhi acalaṃ padaṃ.
           Satasahasse ito 6- kappe     yaṃ maṇiṃ abhipūjayiṃ
           duggatiṃ nābhijānāmi           maṇipūjāyidaṃ phalaṃ.
           Kilesā jhāpitā mayhaṃ .pe.    kataṃ buddhassa sāsanan"ti.
      Chaḷabhiñño pana hutvā puggalādhiṭṭhānavasena kosajjaṃ garahanto attano
ca viriyārambhaṃ kittento:-
    [231] "atisītaṃ atiuṇhaṃ              atisāyamidaṃ ahu
           iti vissaṭṭhakammante          khaṇā accenti māṇave.
    [232]  Yo ca sītañca uṇhañca         tiṇā bhiyyo na maññati
@Footnote: 1 cha.Ma. aḷārapamhā  2 Sī. sutthanā  3 Sī. yadicchāya  4 cha.Ma. osadhaṃ. evamuparipi
@5 cha.Ma. pamuttomhi   6 cha.Ma. satasahassito

---------------------------------------------------------------------------------------------
page540.
           Karaṃ purisakiccāni             so sukhā na vihāyati.
    [233]  Dabbaṃ kusaṃ poṭakilaṃ            usīraṃ muñjapabbajaṃ
           urasā panudahissāmi 1-        vivekamanubrūhayan"ti
gāthāttayamāha.
      Tattha atisītanti himapātavaddalādinā 2- ativiya sītaṃ, idaṃ ahūti ānetvā
sambandho. Atiuṇhanti ghammaparitāpādinā ativiya uṇhaṃ, ubhayenapi utuvasena
kosajjavatthumāha. Atisāyanti divasassa pariṇatiyā 3- atisāyaṃ, sāyaggahaṇeneva 4- cettha
pātopi saṅgayhati, tadubhayena kālavasena 5- kosajjavatthumāha. Itīti iminā pakārena.
Etena "idha bhikkhave bhikkhunā 6- kammaṃ kattabbaṃ hotī"tiādinā 7- vuttaṃ
kosajjavatthuṃ saṅgaṇhāti. Vissaṭṭhakammanteti pariccattayogakammante. Khaṇāti
buddhuppādādayo brahmacariyavāsassa okāsā. Accentīti atikkamanti. Māṇaveti
satte. Tiṇā bhiyyo na maññatīti tiṇato upari na maññati, tiṇaṃ viya maññati,
sītuṇhāni abhibhavitvā attanā kattabbaṃ karoti. Karanti karonto. Purisakiccānīti
vīrapurisena kattabbāni attahitaparahitāni. Sukhāti sukhato, nibbānasukhatoti adhippāyo.
Tatiyagāthāya attho heṭṭhā vuttoyeva.
                  Mātaṅgaputtattheragāthāvaṇṇanā niṭṭhitā.
                         ---------------
                  312. 6. Khujjasobhitattheragāthāvaṇṇanā
      ye cittakathī bahussutāti āyasmato khujjasobhitattherassa gāthā. Kā
uppatti?
@Footnote: 1 cha.Ma. panudissāmi  2 i. vadalikādinā  3 Sī. pariyante 4 i. atidivāsāyaṃ gahaṇeneva
@5 Sī.,Ma. ayaṃ pāṭho na dissati      6 Sī. bhikkhuno     7 dī.pāṭi. 11/334/224
@ saṅgītisutta, aṅ.aṭṭhaka. 23/186(96)/345 kusītārambhavatthusutta (syā)

---------------------------------------------------------------------------------------------
page541.
      Ayaṃ kira padumuttarassa bhagavato kāle kulagehe nibbattitvā viññutaṃ patto
ekadivasaṃ bhagavantaṃ mahatā bhikkhusaṃghena saddhiṃ gacchantaṃ disvā pasannamānaso dasahi
gāthāhi abhitthavi. So tena puññakammena devamanussesu saṃsaranto imasmiṃ buddhuppāde
pāṭaliputtanagare brāhmaṇakule nibbatti, "sobhito"tissa nāmaṃ ahosi. Thokaṃ khujja-
dhātukatāya pana khujjasobhitotveva paññāyittha. So vayappatto satthari parinibbute
ānandattherassa santike pabbajitvā chaḷabhiñño ahosi. Tena vuttaṃ apadāne 1- :-
          "kakudhaṃ vilasantaṃva             devadevaṃ narāsabhaṃ
           rathiyaṃ paṭipajjantaṃ            ko disvā nappasīdati.
           Tamandhakāraṃ 2- nāsetvā     santāretvā bahuṃ janaṃ
           ñāṇālokena jotantaṃ        ko disvā nappasīdati.
           Vasīsatasahassehi             niyyantaṃ lokanāyakaṃ
           uddharantaṃ bahū satte         ko disvā nappasīdati.
           Āhanantaṃ 3- dhammabheriṃ       maddantaṃ titthiye gaṇe
           sīhanādaṃva nadantaṃ 4-         ko disvā nappasīdati.
           Yāvatā brahmalokamhā 5-    āgantvāna sabrahmakā
           pucchanti nipuṇe pañhe        ko disvā nappasīdati.
           Yassañjaliṃ karitvāna          ādhāvanti 6- sadevakā
           tena puññaṃ anubhonti         ko disvā nappasīdati.
           Sabbe janā samāgantvā      sampavārenti cakkhumaṃ
           na vikampati ajjhiṭṭho         ko disvā nappasīdati.
           Nagaraṃ pavisato yassa          nadanti 7- bheriyo bahū
@Footnote: 1 khu.apa. 33/59/83 sayampaṭibhāṇiyattherāpadāna (syā)  2 Sī. tamandhakāre
@3 pāli. āhanitvā     4 cha.Ma. sīhanādaṃ vinadantaṃ      5 cha.Ma. brahmalokato
@6 cha.Ma. āyācanti     7 cha.Ma. ravanti

---------------------------------------------------------------------------------------------
page542.
           Vinadanti gajā mattā         ko disvā nappasīdati.
           Vīthiyā gacchato yassa         sabbābhā 1- jotate sadā
           abbhunnatā samā honti       ko disvā nappasīdati.
           Byāharantassa buddhassa        cakkavāḷamhi suyyati
           sabbe satte viññāpeti      ko disvā nappasīdati.
           Satasahasse ito 2- kappe    yaṃ buddhamabhikittayiṃ
           duggatiṃ nābhijānāmi          kittanāya idaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā paṭhamamahāsaṅgītikāle rājagahe sattapaṇṇaguhāyaṃ 3- sannipatitena
saṃghena "āyasmantaṃ ānandaṃ āmantehī"ti 4- āṇatto paṭhaviyaṃ nimujjitvā
therassa purato uṭṭhahitvā saṃghassa sāsanaṃ ārocetvā sayaṃ puretaraṃ ākāsena
gantvā sattapaṇṇaguhādvāraṃ sampāpuṇi. Tena ca samayena mārassa mārakāyikānañca
paṭisedhanatthaṃ devasaṅghena pesitā aññatarā devatā sattapaṇṇaguhādvāre ṭhitā
hoti, tassā khujjasobhito thero 5- attano āgamanaṃ kathento:-
           [234] "ye cittakathī bahussutā
                  samaṇā pāṭaliputtavāsino
                  tesaññataroyamāyuvā
                  dvāre tiṭṭhati khujjasobhito"ti
paṭhamaṃ gāthamāha.
      Tattha cittakathīti vicittadhammakathikā, saṅkhipanaṃ vitthāraṇaṃ 6- gambhīrakaraṇaṃ
uttānīkaraṇaṃ kaṅkhāvinodanaṃ dhammapatiṭṭhāpananti evamādīhi nānānayehi paresaṃ
@Footnote: 1 pāli. pabhā vā       2 cha.Ma. satasahassito      3 cha.Ma. sattapaṇṇiguhāyaṃ
@4 i. ānehīti         5 Sī. khujjasobhitatthero    6 Sī. vitthārakaraṇaṃ

---------------------------------------------------------------------------------------------
page543.
Ajjhāsayānurūpaṃ dhammassa kathanasīlāti attho. Bahussutāti pariyattipaṭivedhabāhusacca-
pāripūriyā bahussutā. Sabbaso samitapāpatāya samaṇā. Pāṭaliputtavāsino, tesaññataroti
pāṭaliputtanagaravāsitāya pāṭaliputtavāsino, tesaṃ aññataro, ayaṃ āyuvā dīghāyu
āyasmā. Dvāre tiṭṭhatīti sattapaṇṇaguhāya dvāre tiṭṭhati, saṃghassa anumatiyā
pavisitunti attho. Taṃ sutvā sā devatā therassa āgamanaṃ saṃghassa nivedentī:-
           [235] "ye cittakathī bahussutā
                  samaṇā pāṭaliputtavāsino
                  tesaññataroyamāyuvā
                  dvāre tiṭṭhati māluterito"ti
dutiyaṃ gāthamāha.
      Tattha māluteritoti iddhicittajanitena vāyunā erito, 1- iddhibalena āgatoti
attho.
      Evaṃ tāya devatāya niveditena saṃghena katokāso thero saṃghassa santikaṃ
gacchanto:-
    [236] "suyuddhena suyiṭṭhena         saṅgāmavijayena ca
           brahmacariyānuciṇṇena        evāyaṃ sukhamedhatī"ti
imāya tatiyagāthāya aññaṃ byākāsi.
      Tattha suyuddhenāti pubbabhāge 2- tadaṅgavikkhambhanappahānavasena kilesehi suṭṭhu
yujjhanena. Suyiṭṭhenāti antarantarā kalyāṇamittehi dinnasappāyadhammadānena.
Saṅgāmavijayena cāti samucchedappahānavasena sabbaso kilesābhisaṅkhāranimmathanena
@Footnote: 1 Sī. vāyunā ca īrito, i. vāyunāva erito     2 Sī.,i. pubbabhāgena

---------------------------------------------------------------------------------------------
page544.
Laddhasaṅgāmavijayena ca. Brahmacariyānuciṇṇenāti anuciṇṇena aggamaggabrahmacariyena.
Evāyaṃ sukhamedhatīti evaṃ vuttappakārena ayaṃ khujjasobhito nibbānasukhaṃ phalasamāpatti-
sukhañca edhati, 1- anubhavatīti attho.
                   Khujjasobhitattheragāthāvaṇṇanā niṭṭhitā.
                        ----------------
                    313. 7. Vāraṇattheragāthāvaṇṇanā
      yodha koci manussesūti āyasmato vāraṇattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni karonto
ito dvānavute kappe tissassa bhagavato uppattito puretarameva brāhmaṇakule 2-
nibbattitvā brāhmaṇānaṃ vijjāsippesu pāragū hutvā isipabbajjaṃ pabbajitvā
catupaññāsasahassānaṃ antevāsikānaṃ mante vācento vasati. Tena ca samayena
tissassa bhagavato bodhisattabhūtassa tusitā kāyā cavitvā carimabhave mātukucchiṃ
okkamanena mahāpaṭhavikampo ahosi. Taṃ disvā mahājano bhīto saṃviggo naṃ isiṃ
upasaṅkamitvā paṭhavikampanakāraṇaṃ 3- pucchi. So "mahābodhisatto mātukucchiṃ okkami,
tenāyaṃ paṭhavikampo, tasmā mā bhāyathā"ti buddhuppādassa pubbanimittabhāvaṃ kathetvā
samassāsesi, buddhārammaṇañca pītiṃ paṭivedesi. So tena puññakammena devamanussesu
saṃsaranto imasmiṃ buddhuppāde kosalaraṭṭhe brāhmaṇakule nibbattitvā vāraṇoti
laddhanāmo vayappatto aññatarassa āraññakassa therassa santike dhammaṃ sutvā
laddhappasādo pabbajitvā samaṇadhammaṃ karoti. So ekadivasaṃ buddhupaṭṭhānaṃ gacchanto
antarāmagge ahinakule aññamaññaṃ kalahaṃ katvā kālaṅkate disvā "ime sattā
@Footnote: 1 Sī.,i. edhati pāpuṇāti   2 Sī.,i. sumedhabrāhmaṇakule   3 i. pathavikampakāraṇaṃ

---------------------------------------------------------------------------------------------
page545.
Aññamaññavirodhena jīvitakkhayaṃ pattā"ti saṃviggamānaso hutvā bhagavato santikaṃ gato,
tassa bhagavā cittācāraṃ ñatvā tadanurūpameva ovādaṃ dento:-
    [237] "yodha koci manussesu          parapāṇāni hiṃsati
           asmā lokā paramhā ca       ubhayā dhaṃsate naro.
    [238]  Yo ca mettena cittena       sabbapāṇānukampati
           bahuṃ hi so pasavati            puññaṃ tādisako naro.
    [239]  Subhāsitassa sikkhetha           samaṇūpāsanassa ca
           ekāsanassa ca raho          cittavūpasamassa cā"ti
tisso gāthā abhāsi.
      Tattha yodha koci manussesūti idha manussesu yo koci khattiyo vā brāhmaṇo
vā vesso vā suddo vā gahaṭṭho vā pabbajito vā. Manussaggahaṇaṃ cettha
ukkaṭṭhasattanidassananti daṭṭhabbaṃ. Parapāṇāni hiṃsatīti parasatte māreti vibādhati
ca. Asmā lokāti idha lokato. Paramhāti paralokato. Ubhayā dhaṃsateti ubhayato 1-
dhaṃsati, ubhayalokapariyāpannahitasukhato parihāyatīti attho. Naroti satto.
      Evaṃ parapīḷālakkhaṇaṃ pāpadhammaṃ dassetvā idāni parapīḷānivattilakkhaṇaṃ kusalaṃ
dhammaṃ dassento "yo ca mettenā"tiādinā dutiyaṃ gāthamāha. Tattha mettena
cittenāti mettāsampayuttena cittena appanāpattena itarītarena vā. Sabba-
pāṇānukampatīti sabbe pāṇe attano orasaputte viya mettāyati. Bahuṃ hi
so pasavati, puññaṃ tādisako naroti so tathārūpo mettāvihārī puggalo bahuṃ
mahantaṃ anappakaṃ kusalaṃ pasavati paṭilabhati adhigacchati.
      Idāni taṃ 2- sasambhāre samathavipassanādhamme niyojento "subhāsitassā"tiādinā
@Footnote: 1 Sī.,i. tadubhayato ca     2 Ma. ayaṃ pāṭho na dissati

---------------------------------------------------------------------------------------------
page546.
Tatiyaṃ gāthamāha. Tattha subhāsitassa sikkhethāti appicchakathādibhedaṃ subhāsitaṃ pariyatti-
dhammaṃ savanadhāraṇaparipucchādivasena 1- sikkheyya. Samaṇūpāsanassa cāti samitapāpānaṃ samaṇānaṃ
kalyāṇamittānaṃ upāsakānaṃ kālena kālaṃ upasaṅkamitvā payirupāsanañceva paṭipattiyā
tesaṃ samīpacariyañca sikkheyya. Ekāsanassa ca raho cittavūpasamassa cāti ekassa
asahāyassa kāyavivekaṃ anubrūhantassa raho kammaṭṭhānānuyogavasena āsanaṃ nisajjaṃ
sikkheyya. Evaṃ kammaṭṭhānaṃ anuyuñjanto bhāvanaṃ ca matthakaṃ pāpento samucchedavasena
kilesānaṃ cittassa vūpasamañca sikkheyya. Yāhi adhisīlasikkhādīhi 2- kilesā
accantameva vūpasantā pahīnā honti, tā maggaphalasikkhā 3- sikkhantassa accantameva
cittaṃ vūpasantaṃ nāma hotīti. Gāthāpariyosāne vipassanaṃ vaḍḍhetvā arahattaṃ pāpuṇi.
Tena vuttaṃ apadāne 4- :-
          "ajjhogāhetvā himavaṃ 5-     mante vācemahaṃ tadā
           catupaññāsasahassāni          sissā mayhaṃ upaṭṭhahuṃ.
           Adhitā vedagū sabbe         chaḷaṅge pāramiṃ gatā
           sakavijjāhupatthaddhā 6-       himavante vasanti te.
           Cavitvā tusitā kāyā        devaputto mahāyaso
           uppajji mātukucchismiṃ         sampajāno patissato.
           Sambuddhe upapajjante        dasasahassi kampatha
           andhā cakkhuṃ alabhiṃsu          uppajjantamhi nāyake.
           Chappakāramakampittha 7-        kevalā vasudhā ayaṃ
           nigghosasaddaṃ sutvāna         vimhayiṃsu 8- mahājanā.
           Sabbe janā samāgamma        āgacchuṃ mama santikaṃ
@Footnote: 1 Sī.,i. savaṇadhāraṇaparicayaparipucchādivasena   2 Sī. sikkheyyāti, adhisīlasikkhādīhi
@3 Sī.,i. honti nāma, maggaphalasikkhāya  4 khu.apa. 33/60/84 nimittabyākaraṇiyat-
@  therāpadāna (syā)       5 pāli. himavantaṃ      6 Sī. sakavijjāhupattabbā
@7 cha.Ma. sabbākāraṃ pakampittha  8 cha.Ma. ubbijjiṃsu, Ma. ottapiṃsu

---------------------------------------------------------------------------------------------
page547.
           Vasudhāyaṃ pakampittha           kiṃ vipāko bhavissati.
           Avacāsiṃ 1- tadā tesaṃ       mā bhāyittha 2- natthi vo bhayaṃ
           visaṭṭhā hotha sabbepi        uppādoyaṃ sukhatthiko. 3-
           Aṭṭhahetūhi samphassā 4-      vasudhāyaṃ pakampati 5-
           tathā nimittā dissanti        obhāso vipulo mahā.
           Asaṃsayaṃ buddhaseṭṭho          uppajjissati cakkhumā
           saññāpetvāna janataṃ         pañcasīle kathesahaṃ.
           Sutvāna pañcasīlāni          buddhuppādañca dullabhaṃ
           ubbeṅgajātā 6- sumanā     tuṭṭhahaṭṭhā ahesu 7- te.
           Dvenavute ito kappe       yaṃ nimittaṃ viyākariṃ
           duggatiṃ nābhijānāmi          byākaraṇassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
                    Vāraṇattheragāthāvaṇṇanā niṭṭhitā.
                        ----------------
                  314. 8. Passikattheragāthāvaṇṇanā 8-
      ekopi saddho medhāvīti āyasmato passikattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni karonto
atthadassissa bhagavato kāle kulagehe nibbattitvā viññutaṃ patto ekadivasaṃ satthāraṃ
disvā pasannacitto milakkhuphalāni 9- adāsi. So tena puññakammena devamanussesu
saṃsaranto imasmiṃ buddhuppāde kosalaraṭṭhe brāhmaṇakule nibbattitvā passikoti
@Footnote: 1 pāli. vidassāmi  2 cha.Ma. bhetha  3 cha.Ma. suvatthiko  4 Sī. atthahetūhi samphassaṃ,
@cha.Ma. samphussa   5 Sī. vasudhā sampakampati   6 cha.Ma. ubbegajātā   7 cha.Ma. ahaṃsu
@8 cha.Ma. vassikatthera....evamuparipi       9 cha.Ma. pilakkhaphalāni, i. milakkha....

---------------------------------------------------------------------------------------------
page548.
Laddhanāmo vayappatto satthu yamakapāṭihāriyaṃ disvā paṭiladdhasaddho pabbajitvā
samaṇadhammaṃ karonto ābādhiko ahosi. Atha naṃ ñātakā vejjaparidiṭṭhena bhesajja-
vidhinā upaṭṭhahitvā arogamakaṃsu. So tamhā ābādhā vuṭṭhito saṃvegajāto bhāvanaṃ
ussukkāpetvā chaḷabhiñño ahosi. Tena vuttaṃ apadāne 1- :-
          "vanantare 2- buddhaṃ disvā     atthadassiṃ mahāyasaṃ
           pasannacitto sumano          milakkhussa phalaṃ adā. 3-
           Aṭṭhārase kappasate         yaṃ phalaṃ adadiṃ tadā
           duggatiṃ nābhijānāmi          phaladānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā ākāsena ñātakānaṃ santikaṃ gantvā ākāse
ṭhito dhammaṃ desetvā te saraṇesu sīlesu ca patiṭṭhāpesi. Tesu keci kālaṅkatā
saraṇesu sīlesu ca patiṭṭhitattā sagge nibbattiṃsu. Atha naṃ satthā buddhupaṭṭhānaṃ
upagataṃ 4- "kiṃ te passika ñātīnaṃ ārogyan"ti pucchi. So ñātīnaṃ attanā kataṃ
upakāraṃ satthu kathento:-
    [240] "ekopi saddho medhāvī       assaddhānīdha 5- ñātinaṃ
           dhammaṭṭho sīlasampanno        hoti atthāya bandhunaṃ.
    [241]  Niggayha anukampāya          coditā ñātayo mayā
           ñātibandhavapemena           kāraṃ katvāna bhikkhusu.
    [242]  Te abbhatītā kālakatā 6-    pattā te tidivaṃ sukhaṃ
           bhātaro mayhaṃ mātā ca       modanti kāmakāmino"ti
tisso gāthā abhāsi.
@Footnote: 1 khu.apa. 33/58/82 milakkhuphaladāyakattherāpadāna (syā)     2 Sī. nabhante
@3 pāli. adaṃ     4 i. āgataṃ      5 pāli. assaddhānaṃ ca     6 cha.Ma. kālaṅkatā

---------------------------------------------------------------------------------------------
page549.
      Tatthāyaṃ paṭhamagāthāya attho:- yo kammaphalasaddhāya ca ratanattayasaddhāya
ca vasena saddho, tatoeva kammassakatañāṇādiyogato medhāvī, satthu ovāda-
dhamme navalokuttaradhamme ca 1- ṭhitattā dhammaṭṭho, ācārasīlassa maggasīlassa phalasīlassa
ca vasena sīlasampanno, so ekopi yathāvuttāya saddhāya abhāvena assaddhānaṃ
idha imasmiṃ loke "amhākaṃ ime"ti ñātabbaṭṭhena ñātīnaṃ, 2- tathā pemabandhanena
bandhanaṭṭhena "bandhū"ti ca laddhanāmānaṃ bandhavānaṃ atthāya hitāya hotīti.
      Evaṃ sādhāraṇato vuttamatthaṃ attūpanāyikaṃ katvā dassetuṃ "niggayhā"tiādinā
itaragāthā vuttā. Tattha niggayha anukampāya, coditā ñātayo mayāti idānipi
duggatā kusalaṃ akatvā āyatiṃ 3- parikkilesaṃ puna mānubhavitthāti niggahetvā ñātayo
mayā ovaditā. 4- Ñātibandhavapemena "amhākaṃ ayaṃ bandhavo"ti evaṃ pavattena pemena
mama ovādaṃ atikkamituṃ asakkontā kāraṃ katvāna bhikkhūsu pasannacittā hutvā
cīvarādipaccayadānena ceva upaṭṭhānena ca bhikkhūsu sakkārasammānaṃ katvā te
abbhatītā kālakatā hutvā imaṃ lokaṃ atikkantā. Puna teti nipātamattaṃ. Tidivaṃ
sukhanti devalokapariyāpannasukhaṃ, sukhaṃ vā iṭṭhaṃ tidivaṃ adhigatā. Ke pana teti
āha bhātaro mayhaṃ mātā ca, modanti kāmakāminoti, attanā yathākāmita-
vatthukāmasamaṅgino hutvā abhiramantīti 5- attho.
                    Passikattheragāthāvaṇṇanā niṭṭhitā.
                        ----------------
                    135. 9. Yasojattheragāthāvaṇṇanā
      kālāpabbaṅgasaṅkāsoti āyasmato yasojattherassa gāthā. Kā uppatti?
@Footnote: 1 Sī.,i. ovādadhammena lokuttaradhamme   2 Ma. ñātī   3 Sī.,i. āyatiṃ duggatiṃ
@4 i. coditā ovaditā                5 Sī.,i. modanti abhiramantīti

---------------------------------------------------------------------------------------------
page550.
      Ayampi purimabuddhesu katādhikāro tattha tattha bhave puññāni upacinanto
vipassissa bhagavato kāle ārāmagopakakule nibbattitvā viññutaṃ patto ekadivasaṃ
vipassiṃ bhagavantaṃ ākāsena gacchantaṃ disvā pasannamānaso labujaphalaṃ adāsi. So
tena puññakammena devamanussesu saṃsaranto imasmiṃ buddhuppāde sāvatthinagaradvāre
kevaṭṭagāme pañcakulasatajeṭṭhakassa kevaṭṭassa putto hutvā nibbatti, yasojotissa
nāmaṃ akaṃsu. So vayappatto attano sahāyehi kevaṭṭaputtehi saddhiṃ micchagahaṇatthaṃ
aciravatiyaṃ nadiyaṃ jālaṃ khipi. Tattheko suvaṇṇavaṇṇo mahāmaccho antojālaṃ pāvisi.
Taṃ te 1- rañño pasenadissa dassesuṃ. Rājā "imassa suvaṇṇavaṇṇassa macchassa
vaṇṇakāraṇaṃ bhagavā jānātī"ti macchaṃ gāhāpetvā bhagavato dassesi. Bhagavā
"ayaṃ kassapassa sammāsambuddhassa sāsane osakkamāne pabbajitvā micchā 2-
paṭipajjanto sāsanaṃ osakkāpetvā niraye nibbatto ekaṃ buddhantaraṃ niraye
paccitvā tato cuto aciravatiyaṃ maccho hutvā nibbatto"ti vatvā tassa bhaginīnañca
niraye nibbattabhāvaṃ, tassa bhātikattherassa parinibbutabhāvañca teneva kathāpetvā
imissā atthuppattiyā kapilasuttaṃ 3- desesi.
      Satthu desanaṃ sutvā yasojo saṃvegajāto saddhiṃ attano sahāyehi bhagavato
santike pabbajitvā paṭirūpe ṭhāne vasanto ekadivasaṃ sapariso bhagavantaṃ vandituṃ
jetavanaṃ agamāsi. Tassa āgamane senāsanapaññāpanādinā vihāre uccāsaddamahā-
saddo ahosi. Taṃ sutvā "bhagavā saparisaṃ yasojaṃ paṇāmesī"ti sabbaṃ 4- udāne 5-
āgatanayena veditabbaṃ. Paṇāmito pana 6- āyasmā yasojo kasābhihato bhaddo assājānīyo
viya saṃviggamānaso saddhiṃ parisāya vaggumudāya nadiyā tīre vasanto ghaṭento
vāyamanto vipassanaṃ vaḍḍhetvā antovasseyeva chaḷabhiñño ahosi. Tena vuttaṃ
@Footnote: 1 Sī.,i. ayaṃ pāṭho na dissati  2 Sī.,i. micchāpaṭipattiṃ    3 khu.sutta. 25/277
@ādi/dhammacariyasutta (mahācuḷa.)  4 i. ayaṃ pāṭho na dissati  5 khu.u. 25/23/125
@atthato samānaṃ              6 i. desanaṃ sutvā pana

---------------------------------------------------------------------------------------------
page551.
Apadāne 1- :-
          "nagare bandhumatiyā           ārāmiko ahaṃ tadā
           addasaṃ virajaṃ buddhaṃ           gacchantaṃ anilañjase.
           Labujaṃ phalamādāya            buddhaseṭṭhassadāsahaṃ
           ākāseva ṭhito santo       paṭiggaṇhi mahāyaso.
           Vittisañjānano mayhaṃ         diṭṭhadhammasukhāvaho
           phalaṃ buddhassa datvāna         vippasannena cetasā.
           Adhigacchiṃ tadā pītiṃ           vipulaṃ sukhamuttamaṃ
           uppajjate me 2- ratanaṃ      nibbattassa tahiṃ tahiṃ.
           Ekanavute ito 3- kappe    yaṃ phalaṃ adadiṃ tadā
           duggatiṃ nābhijānāmi          phaladānassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiññaṃ pana samānaṃ saparisaṃ āyasmantaṃ yasojaṃ satthā pakkositvā āneñja-
samāpattinā paṭisanthāramakāsi. So sabbepi dhūtaṅgadhamme samādāya vattati. Tenassa
sarīraṃ kisaṃ ahosi lūkhaṃ dubbaṇṇaṃ, taṃ bhagavā paramappicchatāya pasaṃsanto:-
    [243] "kālāpabbaṅgasaṅkāso        kiso dhamanisanthato 4-
           mattaññū annapānamhi         alīnamanaso 5- naro"ti
paṭhamaṃ gāthamāha.
      Tattha kālāpabbaṅgasaṅkāsoti maṃsūpacayavigamena kisadusaṇṭhitasarīrāvayavatāya dantilatā-
pabbasadisaṅgo, 6- tenāha "kiso dhamanisanthato"ti. Kisoti 7- moneyyapaṭipadāpūraṇena
@Footnote: 1 khu.apa. 33/57/81 labujaphaladāyakattherāpadāna (syā)   2 cha.Ma. uppajjateva
@3 cha.Ma. ekanavutito       4 pāli. dhamanisaṇṭhito       5 cha.Ma. adīnamānaso
@6 Ma. dantilatāpabbasarīrasaṅkāso                     7 Sī.,i. tenāha kisoti

---------------------------------------------------------------------------------------------
page552.
Kisasarīro. Dhamanisanthatoti dhamanīhi santhatagatto appamaṃsalohitatāya pākaṭīhi 1-
kaṇḍarasirāhi vitatasarīro. Mattaññūti pariyesanapaṭiggahaṇaparibhogavissajjanesu pamāṇaññū.
Alīnamānasoti kosajjādīhi anabhibhūtattā alīnacitto akusītavutti. Naroti puriso,
porisassa dhurassa vahanato porisalakkhaṇasampanno purisadhorayhoti adhippāyo.
      Evaṃ thero satthārā pasaṭṭho pasaṭṭhabhāvānurūpaṃ attano adhivāsanakhanti-
viriyārambhavivekābhiratikittanamukhena bhikkhūnaṃ dhammaṃ kathento:-
    [244] "phuṭṭho ḍaṃsehi makasehi        araññasmiṃ brahāvane
           nāgo saṅgāmasīseva         sato tatrādhivāsaye.
   [245]   Yathā brahmā tathā eko     yathā devo tathā duve
           yathā gāmo tathā tayo       kolāhalaṃ tatuttarin"ti
imā dve gāthā abhāsi.
      Tattha nāgo saṅgāmasīsevāti yathā nāma ājāneyyo hatthināgo yuddha-
maṇḍale asisattitomarādippahāre adhivāsetvā parasenaṃ viddhaṃseti, evaṃ bhikkhu
araññasmiṃ brahāvane araññāniyaṃ 2- ḍaṃsādiparissaye sato sampajāno adhivāseyya,
adhivāsetvā ca bhāvanābalena mārabalaṃ vidhameyya.
      Yathā brahmāti yathā brahmā ekako cittappakoparahito jhānasukhena niccameva
sukhito viharati, tathā ekoti bhikkhupi eko adutiyo vivekasukhamanubrūhento sukhaṃ
viharati. Ekassa sāmaññasukhaṃ paṇītanti hi vuttaṃ. Etena ekavihārī bhikkhu "brahma-
samo"ti ovādaṃ deti. Yathā devo tathā duveti yathā devānaṃ 3- antarantarā
cittappakopopi siyā, tathā dvinnaṃ bhikkhūnaṃ sahavāse ghaṭṭanāpi bhaveyyāti
sadutiyavāsena 4- bhikkhu "devasamo"ti vutto. Yathā gāmo tathā tayoti asmimeva pāṭhe 5-
tiṇṇaṃ
@Footnote: 1 Sī.,i. pākaṭagatīhi      2 Ma. araññakāni       3 Ma. dutiyaṭṭhāne
@4 Sī.,i. dutiyavāsena     5 Sī.,i. ayameva vā pāṭho

---------------------------------------------------------------------------------------------
page553.
Bhikkhūnaṃ sahavāso gāmavāsasadiso vivekavāso na hotīti adhippāyo. Kolāhalaṃ
tatuttarinti tato tayato 1- upari ca bahūnaṃ saṃvāso kolāhalaṃ uccāsaddamahāsaddamahā- 2-
janasannipātasadiso, tasmā ekavihārinā bhavitabbanti adhippāyoti.
                    Yasojattheragāthāvaṇṇanā niṭṭhitā.
                        ----------------
                  136. 10. Sāṭimattiyattheragāthāvaṇṇanā
     ahu tuyhaṃ pure saddhāti āyasmato sāṭimattiyattherassa 3- gāthā. Kā uppatti?
     ayampi purimabuddhesu katādhikāro tattha tattha bhave puññāni upacinanto
siddhatthassa bhagavato kāle kulagehe nibbattitvā viññutaṃ patto ekadivasaṃ satthāraṃ
disvā pasannamānaso tālavaṇṭaṃ adāsi. So tena puññakammena devamanussesu saṃsaranto
imasmiṃ buddhuppāde magadharaṭṭhe brāhmaṇakule nibbattitvā sāṭimattiyoti
laddhanāmo vayappatto hetusampannatāya āraññakabhikkhūnaṃ santike pabbajitvā
vipassanāya kammaṃ karonto chaḷabhiñño ahosi. Tena vuttaṃ apadāne 4- :-
          "siddhatthassa bhagavato          tālavaṇṭamadāsahaṃ
           sumanehi paṭicchannaṃ           dhārayāmi mahāyasaṃ. 5-
           Catunnavute ito 6- kappe    tālavaṇṭamadāsahaṃ
           duggatiṃ nābhijānāmi          tālavaṇṭassidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā bhikkhū ovadati anusāsati bahū ca satte dhammaṃ
@Footnote: 1 Sī.,Ma. tatiyato      2 Sī.,i. saṃvāse kolāhalaṃ uccāsaddaṃ mahāsaddaṃ
@3 i. sāṭimattika....   4 khu.apa. 32/43/408 sumanatālavaṇṭiyattherāpadāna
@5 cha.Ma. mahārahaṃ       6 cha.Ma. catunnavutito

---------------------------------------------------------------------------------------------
page554.
Kathetvā 1- saraṇesu ca sīlesu ca patiṭṭhāpesi. Aññatarañca kulaṃ assaddhaṃ appasannaṃ
saddhaṃ pasannaṃ akāsi. Tena tasmiṃ kule manussā there abhippasannā ahesuṃ.
Tatthekā dārikā abhirūpā dassanīyā theraṃ piṇḍāya paviṭṭhaṃ sakkaccaṃ bhojanena
parivisati. Athekadivasaṃ māro "evaṃ imassa ayaso vaḍḍhissati, appatiṭṭho bhavissatī"ti
cintetvā therassa rūpena gantvā taṃ dārikaṃ hatthe aggahesi. Dārikā "nāyaṃ
manussasamphasso"ti ca aññāsi, hatthañca muñcāpesi. Taṃ disvā gharajano there
appasādaṃ janesi. Punadivase thero taṃ kāraṇaṃ anāvajjento taṃ gharaṃ agamāsi.
Tattha manussā anādaraṃ akaṃsu. Thero taṃ kāraṇaṃ āvajjento mārassa kiriyaṃ
disvā "tassa gīvāyaṃ kukkurakuṇapaṃ paṭimuñcatū"ti adhiṭṭhahitvā tassa mocanatthaṃ
upagatena mārena atītadivase katakiriyaṃ kathāpetvā taṃ tajjetvā vissajjesi. Taṃ
disvā gharasāmiko "khamatha bhante accayan"ti khamāpetvā "ajjatagge ahameva bhante
tumhe upaṭṭhahāmī"ti āha. Thero tassa dhammaṃ kathento:-
    [246] "ahu tuyhaṃ pure saddhā       sā te ajja na vijjati
           yaṃ tuyhaṃ tuyhamevetaṃ        natthi duccaritaṃ mama.
    [247]  Aniccā hi calā saddhā      evaṃ diṭṭhā hi sā mayā
           rajjantipi virajjanti         tattha kiṃ jiyyate muni.
    [248]  Paccati munino bhattaṃ         thokaṃ thokaṃ kule kule
           piṇḍikāya carissāmi         atthi jaṅghabalaṃ mamā"ti
tisso gāthā abhāsi.
      Tattha ahu tuyhaṃ pure saddhā, sā te ajja na vijjatīti upāsaka 2- ito
pubbe tava mayi "ayyo dhammacārī samacārī"tiādinā saddhā ahosi, sā saddhā
te tava ajja idāni na upalabbhati. Tasmā yaṃ tuyhaṃ tuyhamevetanti yaṃ catupaccayadānaṃ,
@Footnote: 1 i. desetvā   2 Sī.,i. upāsakā

---------------------------------------------------------------------------------------------
page555.
Tuyhameva etaṃ hotu, na tena mayhaṃ attho, sammā pasannacittena hi dānaṃ
nāma dātabbanti adhippāyo. Athavā yaṃ tuyhaṃ tuyhamevetanti yaṃ tava mayi ajja
agāravaṃ pavattaṃ, taṃ tuyhameva, tassa phalaṃ tayāeva paccanubhavitabbaṃ, na mayāti
attho. Natthi duccaritaṃ mamāti mama pana duccaritaṃ nāma natthi maggeneva duccarita-
hetūnaṃ kilesānaṃ samucchinnattā.
      Aniccā hi calā saddhāti yasmā pothujjanikā saddhā aniccā ekantikā
na hoti, tatoeva calā assapiṭṭhe ṭhapitakumbhaṇḍaṃ viya, thusarāsimhi nikhātakhāṇukaṃ
viya ca anavaṭṭhitā. Evaṃ diṭṭhā hi sā mayāti evaṃ bhūtā ca sā saddhā
mayā tayi diṭṭhā paccakkhato viditā. Rajjantipi virajjantīti evaṃ tassā
anavaṭṭhitattāeva ime sattā kadāci katthaci mittasanthavavasena rajjanti sinehampi
karonti, kadāci virajjanti virattacittā honti. Tattha kiṃ jiyyate munīti tasmiṃ
puthujjanānaṃ rajjane virajjane ca muni pabbajito kiṃ jiyyati, kā tassa hānīti
attho.
      "sace mama paccaye na gaṇhatha, kathaṃ tumhe yāpethā"ti evaṃ mā cintayīti
dassento "paccatī"ti gāthamāha. Tassattho:- munino pabbajitassa bhattaṃ nāma
kule kule anugharaṃ divase divase thokaṃ thokaṃ paccate 1-, na ca tuyhaṃeva gehe.
Piṇḍikāya carissāmi, atthi jaṅghabalaṃ mamāti atthi me jaṅghabalaṃ, nāhaṃ obhaggajaṅgho
na khañjo na ca pādarogī, tasmā piṇḍikāya missakabhikkhāya carissāmi,
"yathāpi bhamaro pupphan"tiādinā 2- satthārā vuttanayena piṇḍāya caritvā
yāpessāmīti dasseti.
                   Sāṭimattiyattheragāthāvaṇṇanā niṭṭhitā.
@Footnote: 1 i. paccateva     2 khu.dhamMa. 25/49/25 maccharikosiyaseṭṭhivatthu

---------------------------------------------------------------------------------------------
page556.
                   317. 11. Upālittheragāthāvaṇṇanā
      saddhāya abhinikkhammāti āyasmato upālittherassa gāthā. Kā uppatti?
      ayampi padumuttarassa bhagavato kāle haṃsavatīnagare kulaghare nibbatto ekadivasaṃ
satthu dhammaṃ suṇanto satthāraṃ ekaṃ bhikkhuṃ vinayadharānaṃ aggaṭṭhāne ṭhapentaṃ disvā
adhikārakammaṃ katvā taṃ ṭhānantaraṃ patthesi. So yāvajīvaṃ kusalaṃ katvā devamanussesu
saṃsaranto imasmiṃ buddhuppāde kappakagehe paṭisandhiṃ gaṇhi, upālītissa nāmaṃ
akaṃsu. So vayappatto anuruddhādīnaṃ channaṃ khattiyānaṃ pasādako hutvā tathāgate
anupiyambavane viharante pabbajanatthāya nikkhamantehi chahi khattiyehi saddhiṃ nikkhamitvā
pabbaji. Tassa pabbajjāvidhānaṃ pāliyaṃ āgatameva. 1-
      So pabbajitvā upasampanno satthu santike kammaṭṭhānaṃ gahetvā "mayhaṃ
bhante araññavāsaṃ anujānāthā"ti āha. Bhikkhu tava araññe vasantassa ekameva
dhuraṃ vaḍḍhissati, amhākaṃ pana santike vasantassa ganthadhurañca vipassanādhurañca
paripūressatīti. Thero satthu vacanaṃ sampaṭicchitvā vipassanāya kammaṃ karonto na
cirasseva arahattaṃ pāpuṇi. Tena vuttaṃ apadāne 2- :-
          "nagare haṃsavatiyā           sujāto nāma brāhmaṇo
           asītikoṭisannicayo 3-       pahūtadhanadhaññavā.
           Ajjhāyako mantadharo        tiṇṇaṃ vedāna pāragū
           lakkhaṇe itihāse ca        saddhamme pāramiṃ gato.
           Paribbajā 4- ekasikhā      gotamā buddhasāvakā
           carakā 5- tāpasā ceva     caranti mahiyā tadā.
@Footnote: 1 vinaYu.cūḷa. 7/331/115 saṃghabhedakkhandhaka 2 khu.apa. 32/441/53 upālittherāpadāna
@3 cha.Ma. asītikoṭinicayo 4 cha.Ma. paribbājā 5 Sī. varaṇā

---------------------------------------------------------------------------------------------
page557.
           Tepi maṃ parivārenti        brāhmaṇo vissuto iti
           bahū janā maṃ pūjenti 1-     nāhaṃ pūjemi kiñcanaṃ.
           Pūjārahaṃ na passāmi         mānatthaddho ahaṃ tadā
           buddhoti vacanaṃ natthi         tāva nuppajjate jino.
           Accayena ahorattaṃ         padumuttaranāyako 2-
           sabbaṃ tamaṃ vinodetvā       loke uppajji cakkhumā.
           Vitthārike 3- bāhujaññe    puthubhūte ca sāsane
           upāgami tadā buddho        nagaraṃ haṃsasavhayaṃ.
           Pitu atthāya so buddho      dhammaṃ desesi cakkhumā
           tena kālena parisā        samantā yojanaṃ tadā.
           Sammato manujānaṃ no 4-     sunando nāma tāpaso
           yāvatā budadhaparisā         pupphehicchādayi 5- tadā.
           Catusaccaṃ pakāsento 6-     seṭṭhe ca pupphamaṇḍape
           koṭisatasahassānaṃ           dhammābhisamayo ahu.
           Sattarattindivaṃ buddho        vassitvā dhammavuṭṭhiyā 7-
           aṭṭhame divase patte       sunandaṃ kittayī jino.
           Devaloke manusse vā      saṃsaranto ayaṃ bhave
           sabbesaṃ pavaro hutvā       bhavesu saṃsarissati.
           Kappasatasahassamhi           okkākakulasambhavo
           gotamo nāma nāmena 8-    satthā loke bhavissati.
           Tassa dhammesu dāyādo      oraso dhammanimmito
           mantāṇiputto puṇṇoti       hessati satthu sāvako.
@Footnote: 1 cha.Ma. bahujjano maṃ pūjeti   2 cha.Ma....nāmako      3 Ma. vitthārite
@4 cha.Ma. so              5 cha.Ma. pupphehacchādayī   6 cha.Ma. pakāsente
@7 cha.Ma. vassetvā dhammavuṭṭhiyo                    8 cha.Ma. gottena

---------------------------------------------------------------------------------------------
page558.
           Evaṃ kittayi sambuddho       sunandaṃ tāpasaṃ tadā
           hāsayanto janaṃ sabbaṃ        dassayanto sakaṃ balaṃ.
           Katañjalī namassanti          sunandaṃ tāpasaṃ tadā 1-
           buddhe kāraṃ karitvāna       sodhesi gatimattano.
           Tattha me ahu saṅkappo      sutvāna munino vacaṃ
           ahaṃ kāraṃ karissāmi 2-      yathā passāmi gotamaṃ.
           Evāhaṃ cintayitvāna        kiriyaṃ cintayiṃ mamaṃ
           kyāhaṃ kammaṃ ācarāmi       puññakkhette anuttare.
           Ayañca pāṭhiko bhikkhu        sabbapāṭhīna 3- sāsane
           vinaye agganikkhitto        taṃ ṭhānaṃ patthayiṃ 4- ahaṃ.
           Idaṃ me amitaṃ bhogaṃ         akkhobhaṃ sāgarūpamaṃ
           tena bhogena buddhassa       ārāmaṃ māpaye ahaṃ.
           Sobhanaṃ nāma ārāmaṃ        nagarassa puratthato
           katvā 5- satasahassena      saṃghārāmaṃ amāpayiṃ.
           Kūṭāgāre ca pāsāde      maṇḍape hammiye guhā
           caṅkame sukate katvā       saṃghārāme 6- amāpayiṃ.
           Jantāgharaṃ aggisālaṃ         atho udakamāḷakaṃ
           nhānagharaṃ māpayitvā        bhikkhusaṃghassadāsahaṃ.
           Āsandiyo pīṭhake ca        paribhoge ca bhājane
           ārāmikañca bhesajjaṃ        sabbametaṃ adāsahaṃ.
           Ārakkhaṃ paṭṭhapetvāna       pākāraṃ kārayiṃ daḷhaṃ
           mā naṃ koci viheṭhesi       santacittāna tādinaṃ.
           Āvāse satasahasse 7-     saṃghārāme amāpayiṃ
@Footnote: 1 cha.Ma. janā 2 cha.Ma. ahampi kāraṃ kassāmi 3 cha.Ma. sabbapāṭhissa 4 cha.Ma. patthaye
@5 cha.Ma. kiṇitvā 6 cha.Ma. saṃghārāmaṃ 7 cha.Ma. satasahassenāvāsaṃ

---------------------------------------------------------------------------------------------
page559.
           Vepullaṃ taṃ māpayitvā 1-    sambuddhaṃ upanāmayiṃ.
           Niṭṭhāpito mayārāmo       sampaṭiccha tuvaṃ muni
           niyyādessāmi taṃ dhīra 2-    adhivāsehi cakkhuma.
           Padumuttaro lokavidū         āhutīnaṃ paṭiggaho
           mama saṅkappamaññāya         adhivāsesi nāyako.
           Adhivāsanamaññāya           sabbaññussa mahesino
           bhojanaṃ paṭiyādetvā        kālamārocayiṃ ahaṃ.
           Ārocitamhi kālamhi        padumuttaranāyako
           khīṇāsavasahassehi           ārāmaṃ me upāgami.
           Nisinnakālamaññāya          annapānena tappayiṃ
           bhuttāvīkālamaññāya 3-      idaṃ vacanamabraviṃ.
           Kīto satasahassena          tattakeneva kārito
           sobhano nāma ārāmo      sampaṭiccha tuvaṃ muni.
           Iminārāmadānena          cetanāpaṇidhīhi ca
           bhave nibbattamānohaṃ        labhāmi mama patthitaṃ.
           Paṭiggahetvā sambuddho      saṃghārāmaṃ sumāpitaṃ
           bhikkhusaṃghe nisīditvā         idaṃ vacanamabravi.
           Yo so buddhassa pādāsi     saṃghārāmaṃ sumāpitaṃ
           tamahaṃ kittayissāmi          suṇātha mama bhāsato.
           Hatthī assā rathā pattī      senā ca caturaṅginī
           parivāressantimaṃ nicca       saṃghārāmassidaṃ phalaṃ.
           Saṭṭhī tūriyasahassāni 4-      bheriyo samalaṅkatā
           parivāressantimaṃ niccaṃ       saṃghārāmassidaṃ phalaṃ.
@Footnote: 1 Sī. pāpayitvā                       2 cha.Ma. vīra
@3 cha.Ma. bhuttāviṃ kālamaññāya              4 cha.Ma. saṭṭhi tūrasahassāni

---------------------------------------------------------------------------------------------
page560.
           Chaḷasītisahassāni            nāriyo samalaṅkatā
           vicittavatthābharaṇā          āmuttamaṇikuṇḍalā.
           Āḷāramukhā 1- hasulā      susaññā tanumajjhimā
           parivāressantimaṃ niccaṃ       saṃghārāmassidaṃ phalaṃ.
           Tiṃsakappasahassāni           devaloke ramissati
           sahassakkhattuṃ devindo       devarajjaṃ karissati.
           Devarājena pattabbaṃ        sabbaṃ paṭilabhissati
           anūnabhogo hutvāna         devarajjaṃ karissati.
           Sahassakkhattuṃ cakkavattī       rājā raṭṭhe bhavissati
           paṭhabyā rajjaṃ vipulaṃ         gaṇanāto asaṅkhiyaṃ.
           Kappasatasahassamhi           okkākakulasambhavo
           gotamo nāma gottena      satthā loke bhavissati.
           Tassa dhammesu dāyādo      oraso dhammanimmito
           upāli nāma nāmena        hessati satthu sāvako.
           Vinaye pāramiṃ patvā 2-     ṭhānāṭhāne ca kovido
           jinasāsanaṃ dhārayanto 3-     viharissatināsavo.
           Sabbametaṃ abhiññāya         gotamo sakyapuṅgavo
           bhikkhusaṃghe nisīditvā         etadagge ṭhapessati.
           Aparimeyyupādāya          patthemi tava sāsanaṃ
           so me attho anuppatto    sabbasaṃyojanakkhayo.
           Yathā sūlāvuto poso       rājadaṇḍena tajjito
           sūle sātaṃ avindanto       parimuttiṃva icchati.
           Tathevāhaṃ mahāvīra          bhavadaṇḍena tajjito
@Footnote: 1 cha.Ma. aḷārapamhā     2 Sī. pāramiṃ patto   3 cha.Ma. dhārento, Sī. jotayanto

---------------------------------------------------------------------------------------------
page561.
           Kammasūlāvuto santo        pipāsāvedanāṭṭito. 1-
           Bhave sātaṃ na vindāmi       ḍayhanto tīhi aggibhi
           parimuttiṃ gavesāmi          yathāpi rājadaṇḍito.
           Yathā visādo puriso        visena paripīḷito
           agadaṃ so gaveseyya        visaghātāyupāyanaṃ. 2-
           Gavesamāno passeyya       agadaṃ visaghātakaṃ
           taṃ pivitvā sukhī assa 3-     visamhā parimuttiyā.
           Tathevāhaṃ mahāvīra          yathā visahato naro
           sampīḷito avijjāya         saddhammāgadamesahaṃ.
           Dhammāgadaṃ 4- gavesanto     addakkhiṃ sakyasāsanaṃ
           aggasabbosathānantaṃ 5-      sabbasallavinodanaṃ.
           Dhammosathaṃ 6- pivitvāna      visaṃ sabbaṃ samūhaniṃ 7-
           ajarāmaraṃ sītibhāvaṃ          nibbānaṃ phassayiṃ ahaṃ.
           Yathā bhūtaṭṭito poso       bhūtaggāhena pīḷito
           bhūtavejjaṃ gaveseyya        bhūtasmā parimuttiyā.
           Gavesamāno passeyya       bhūtavijjāsu kovidaṃ
           tassa so vihaññe 8- bhūtaṃ    samūlañca vināsaye.
           Tathevāhaṃ mahāvīra          tamaggāhena pīḷito
           ñāṇālokaṃ gavesāmi        tamato parimuttiyā.
           Athaddasaṃ sakyamuniṃ           kilesatamasodhanaṃ
           so me tamaṃ vinodesi       bhūtavejjova bhūtakaṃ.
           Saṃsārasotaṃ sañchindiṃ         taṇhāsotaṃ nivārayiṃ
@Footnote: 1 Ma. pipāsabhāvena aṭṭito   2 cha.Ma. visaghātāyupālanaṃ   3 Sī. pivitvāna sukhī assa
@4 Sī. dhammosadhaṃ   5 cha.Ma. aggaṃ sabbosadhānaṃ taṃ   6 cha.Ma. dhammosadhaṃ   7 Sī. samūhataṃ
@8 Sī. vihite, cha.Ma. vihane

---------------------------------------------------------------------------------------------
page562.
           Bhavaṃ ugghāṭayiṃ sabbaṃ         bhūtavejjova mūlato.
           Garuḷo yathā opatati 1-     pannagaṃ bhakkhamattano
           samantā yojanasataṃ          vikkhobheti mahāsaraṃ.
           Pannagaṃ so gahetvāna       adhosīsaṃ viheṭhayaṃ 2-
           ādāya so pakkamati        yenakāmaṃ vihaṅgamo.
           Tathevāhaṃ mahāvīra          yathāpi garuḷo balī 3-
           asaṅkhataṃ gavesanto         dose vikkhālayiṃ ahaṃ.
           Diṭṭho ahaṃ dhammavaraṃ         santipadamanuttaraṃ
           ādāya viharāmetaṃ         garuḷo pannagaṃ yathā.
           Āsāvatī nāma latā        jātā cittalatāvane
           tassā vassasahassena        ekaṃ nibbattate phalaṃ.
           Taṃ devā payirupāsanti       tāvadūraphale sati
           devānaṃ sā piyā evaṃ      āsāvatī latuttamā.
           Satasahassupādāya           tāhaṃ paricare muni
           sāyaṃ pātaṃ namassāmi        devā āsāvatiṃ yathā.
           Avañjhā pāricariyā 4-      amoghā ca namassanā
           dūrāgatampi maṃ santaṃ         khaṇo maṃ 5- na virādhayi.
           Paṭisandhiṃ na passāmi         vicinanto bhave ahaṃ
           nirūpadhi vippamutto          upasanto carāmahaṃ.
           Yathāpi padumaṃ nāma          sūriyaraṃsena pupphati
           tathevāhaṃ mahāvīra          buddharaṃsena pupphito.
           Yathā balākayonimhi         na vijjati pumā 6- sadā
           meghesu gajjamānesu        gabbhaṃ gaṇhanti tā sadā.
@Footnote: 1 Sī. opatitaṃ     2 Sī. vipoṭhayaṃ     3 Sī. balaṃ    4 Sī. paricariyā me
@5 cha.Ma. khaṇoyaṃ    6 cha.Ma. pumo

---------------------------------------------------------------------------------------------
page563.
           Cirampi gabbhaṃ dhārenti       yāva megho na gajjati
           bhārato parimuccanti         yadā megho pavassati.
           Padumuttarabuddhassa           dhammameghena gajjato 1-
           saddena dhammameghassa        dhammagabbhaṃ agaṇhahaṃ.
           Satasahassupādāya           puññagabbhaṃ dharemahaṃ
           nappamuccāmi bhārato        dhammamegho na gajjati.
           Yadā tuvaṃ sakyamuni          ramme kāpilavatthave
           gajjasi 2- dhammameghena      bhārato parimuccahaṃ.
           Suññataṃ animittañca          athāpaṇihitampi 3- ca
           caturo ca phale sabbe       dhammaṃ vijaṭi taṃpihaṃ. 4-
           Aparimeyyupādāya          patthemi tava sāsanaṃ
           so me attho anuppatto    santipadamanuttaraṃ.
           Vinaye pāramiṃ patto        yathāpi pāṭhiko isi
           na me samasamo atthi 5-     dhāremi sāsanaṃ ahaṃ.
           Vinaye khandhake cāpi        tikacchede ca pañcake
           ettha me 6- vimati natthi    akkhare byañjanepi vā.
           Niggahe paṭikamme ca        ṭhānāṭhāne ca kovido
           osāraṇe vuṭṭhāpane       sabbattha pāramiṃ gato.
           Vinaye khandhake vāpi        nikkhipitvā padaṃ ahaṃ
           ubhato vibhaṅge ceva 7-     rasato osareyyahaṃ.
           Niruttiyā ca kusalo 8-      atthānatthe ca kovido
           anaññātaṃ mayā natthi        ekaggo satthu sāsane.
@Footnote: 1 Sī. gajjito          2 Sī. gajjito           3 cha.Ma. tathāppaṇihitampi
@4 Sī. dhammagabbhe vijāyahaṃ, cha.Ma. dhammevaṃ vijanayiṃ ahaṃ   5 Sī. na me so idānatthi
@6 Sī. ettake me      7 cha.Ma. viniveṭhetvā     8 cha.Ma. sukusalo

---------------------------------------------------------------------------------------------
page564.
           Rūpadakkho ahaṃ ajja         sakyaputtassa sāsane
           kaṅkhaṃ sabbaṃ vinodemi        chindāmi sabbasaṃsayaṃ.
           Padaṃ anupadañcāpi           akkharañcāpi byañjanaṃ
           nidāne pariyosāne        sabbattha kovido ahaṃ.
           Yathāpi rājā balavā        niggaṇhitvā parantape 1-
           vijinitvāna saṅgāmaṃ         nagaraṃ tattha māpaye.
           Pākāraṃ parikkhañcāpi        esikaṃ dvārakoṭṭhakaṃ
           aṭṭālake ca vividhe        kāraye nagare bahū.
           Siṅghāṭakaṃ paccurañca 2-      suvibhattantarāpaṇaṃ
           kārāpeyya 3- sabhaṃ tattha    atthānatthavinicchayaṃ.
           Nigghāṭatthaṃ amittānaṃ        chiddāchiddañca jānituṃ
           balakāyassa rakkhāya 4-      senāmaccaṃ 5- ṭhapeti so.
           Ārakkhatthāya bhaṇḍassa       nidhānakusalaṃ naraṃ
           mā me bhaṇḍaṃ vinassīti       bhaṇḍarakkhaṃ ṭhapeti so.
           Samaggo 6- hoti so 7- rañño   vuḍḍhiṃ yassa ca icchati
           tassādhikaraṇaṃ deti          mittassa paṭipajjituṃ.
           Uppādesu 8- nimittesu     lakkhaṇesu ca kovidaṃ
           ajjhāyakaṃ mantadharaṃ          porohicce ṭhapeti so.
           Etehaṅgehi sampanno      khattiyoti pavuccati
           sadā rakkhanti rājānaṃ       cakkavākova dukkhinaṃ. 9-
           Tatheva tvaṃ mahāvīra         hatāmittova 10- khattiyo
           sadevakassa lokassa         dhammarājāti vuccati.
@Footnote: 1 Sī. parakhattiye    2 Sī. ovaraṃ ca, cha.Ma. caccarañca    3 cha.Ma.,i. kārayeyya
@4 Sī. sametuṃ balakāyassa   5 cha.Ma.,i. senāpaccaṃ   6 ka. samatto, cha.Ma. mamatto,
@i. sāmako  7 Po.,cha.Ma.,i. yo   8 Po.,cha.Ma. uppātesu   9 cha.Ma.,i. dukkhitaṃ
@10 Sī. mahāmittova

---------------------------------------------------------------------------------------------
page565.
           Titthiye nīharitvāna 1-      mārañcāpi sasenakaṃ
           tamandhakāraṃ vidhaṃsetvā 2-    dhammanagaraṃ amāpayi.
           Sīlaṃ pākārikaṃ 3- tattha      ñāṇante dvārakoṭṭhakaṃ
           saddhā te esikā vīra      dvārapālo ca saṃvaro.
           Satipaṭṭhānamaṭṭālaṃ          paññā te caccaraṃ mune
           iddhipādañca siṅghāṭaṃ        dhammavīthi 4- sumāpitaṃ. 5-
           Suttantaṃ abhidhammañca         vinayaṃ cāpi kevalaṃ
           navaṅgaṃ buddhavacanaṃ           esā dhammasabhā tava.
           Suññataṃ animittañca          vihārañcāpaṇīhitaṃ
           anejo ca 6- nirodho ca    esā dhammakuṭī tava.
           Paññāya aggo nikkhitto     paṭibhāṇe ca kovido
           sāriputtoti nāmena        dhammasenāpatī tava.
           Cutūpapātakusalo            iddhiyā pāramiṃ gato
           kolito nāma nāmena       porohicco tavaṃ mune.
           Porāṇakavaṃsadharo           uggatejo durāsado
           dhutavādiguṇe aggo         akkhadasso tavaṃ mune.
           Bahussuto dhammadharo         sabbapāṭhī ca sāsane
           ānando nāma nāmena      dhammarakkho 7- tavaṃ mune.
           Ete sabbe atikkamma      mahesī 8- bhagavā mamaṃ
           vinicchayaṃ me pādāsi        vinaye viññudesitaṃ. 9-
           Yo koci vinaye pañhaṃ       pucchati buddhasāvako
           tattha me cintanā natthi      taññevatthaṃ kathemahaṃ.
@Footnote: 1 cha.Ma. nihanitvāna  2 cha.Ma.,i. vidhamitvā  3 cha.Ma. pākārakaṃ  4 i. dhammavīthiṃ
@5 cha.Ma. sumāpitā   6 cha.Ma. āneñjañca   7 cha.Ma. dhammārakkho
@8 cha.Ma. pamesi     9 Sī. vinayaññūna desitaṃ

---------------------------------------------------------------------------------------------
page566.
           Yāvatā buddhakhettamhi       ṭhapetvā ca mahāmuni 1-
           vinaye mādiso natthi        kuto bhiyyo bhavissati.
           Bhikkhusaṃghe nisīditvā         evaṃ gajjati gotamo
           upālissa samo natthi        vinaye khandhakesu ca.
           Yāvatā buddhabhaṇitaṃ          navaṅgaṃ satthusāsanaṃ
           vinaye kathitaṃ sabbaṃ 2-       vinayamūlapassino. 3-
           Mama kammaṃ saritvāna         gotamo sakyapuṅgavo
           bhikkhusaṃghe nisīditvā         etadagge ṭhapesi maṃ.
           Satasahassaṃ upādāya         imaṃ ṭhānaṃ apatthayiṃ
           so me attho anuppatto    vinaye pāramiṃ gato.
           Sakyānaṃ nandijanako 4-      kappako āsihaṃ pure
           vijahitvāna taṃ jātiṃ         putto jāto mahesino.
           Ito dutiyake kappe        añjaso nāma khattiyo
           anantatejo amitayaso       bhūmipālo mahaddhano.
           Tassa rañño ahaṃ putto      candano nāma 5- khattiyo
           jātimadena patthaddho        yasobhogamadena ca.
           Nāgasatasahassāni           sabbālaṅkārabhūsitā
           tidhā pabhinnā mātaṅgā      parivārenti maṃ sadā.
           Sabalehi paretohaṃ          uyyānaṃ gantukāmako
           āruyha sirikaṃ nāgaṃ         nagarā nikkhamiṃ tadā.
           Caraṇena ca sampanno        guttadvāro susaṃvuto
           devalo nāma sambuddho      āgacchi purato mamaṃ.
@Footnote: 1 ka. taṃ mahāmuniṃ  2 cha.Ma.,i. vinayogadhaṃ taṃ sabbaṃ  3 Sī. vinayo mūlaṃ tapassino
@4 cha.Ma.,i. nandijanano    5 Sī. sunando nāma

---------------------------------------------------------------------------------------------
page567.
           Pesetvā sirikaṃ nāgaṃ       buddhaṃ āsādayiṃ tadā
           tato sañjātakopova 1-     nāgo nuddharako 2- padaṃ.
           Nāgaṃ ruṇṇamanaṃ 3- disvā     buddhe kodhaṃ akāsahaṃ
           viheṭhayitvā sambuddhaṃ        uyyānaṃ agamāsahaṃ.
           Sātaṃ tattha na vindāmi       siro pajjalito yathā
           pariḷāhena ḍayhāmi         macchova balisādako.
           Sasāgarantā paṭhavī 4-       ādittā viya hoti me
           pitu santikupāgamma          idaṃ vacanamabraviṃ.
           Āsīvisaṃva kupitaṃ            aggikkhandhaṃva āgataṃ
           mattaṃva kuñjaraṃ dantiṃ         yaṃ sayambhuṃ asādayiṃ.
           Āsādito mayā buddho      ghoro uggatapo jino
           purā sabbe vinassāma       khamāpessāma taṃ muniṃ.
           No ce taṃ nijjhāpessāma 5- attadantaṃ samāhitaṃ
           orena sattame divase 6-   raṭṭhamme vidhamissati.
           Sumekhalo kosiyo ca        siggavo cāpi sattako 7-
           āsādayitvā isayo        duggatā te sasenakā. 8-
           Yadā kuppanti isayo        saññatā brahmacārino
           sadevakaṃ vināsenti         sasāgaraṃ sapabbataṃ.
           Tiyojanasahassamhi           purise sannipātayiṃ
           accayaṃ desanatthāya         sayambhuṃ upasaṅkamiṃ.
           Allavatthā allasirā        sabbeva pañjalīkatā
           buddhassa pāde nipatitvā     idaṃ vacanamabravuṃ.
@Footnote: 1 Sī. sañjātasaṃkopo, cha.Ma.,i. sañjātakopo so  2 Sī. vuddharate, cha.Ma.,i. nuddharate
@3 i. duṭṭhamanaṃ   4 Sī. puthuvi  5 Sī. nikkhamessāmi  6 cha.Ma. orena sattadivasā
@7 Sī. sattuko             8 cha.Ma. saraṭṭhakā

---------------------------------------------------------------------------------------------
page568.
           Khamassu tvaṃ mahāvīra         abhiyācati taṃ jano
           pariḷāhaṃ vinodehi          mā ca 1- raṭṭhaṃ vināsaya.
           Sadevamānusā sabbe        sadānavā sarakkhasā
           ayomayena kūṭena          siraṃ bhindeyyu me sadā.
           Udake 2- aggi na saṇṭhāti   vījaṃ sele na rūhati
           agade kimi na saṇṭhāti       kopo buddhe na jāyati.
           Yathā ca bhūmi acalā         appameyyo ca sāgaro
           anantako ca ākāso       evaṃ buddhā akhobhiyā. 3-
           Attadantā 4- mahāvīrā     khamitā ca tapassino
           khantānaṃ khamitānaṃ ca         gamanaṃ vo 5- na vijjati.
           Idaṃ vatvāna sambuddho       pariḷāhaṃ vinodayi 6-
           mahājanassa purato          nabhaṃ abbhuggamī tadā.
           Tena kammenahaṃ vīra 7-      hīnattaṃ ajjhupāgato
           samatikkamma taṃ jātiṃ         pāvisiṃ abhayaṃ puraṃ.
           Tadāpi  maṃ mahāvīra         ḍayhamānaṃ susaṇṭhitaṃ 8-
           pariḷāhaṃ vinodesi          sayambhuṃ ca khamāpayiṃ.
           Ajjāpi maṃ mahāvīra         ḍayhamānaṃ tihaggibhi
           nibbāpesi tayo aggī       sītibhāvañca pāpayiṃ.
           Yesaṃ sotāvadhānatthi 9-     suṇātha mama bhāsato
           atthaṃ tuyhaṃ pavakkhāmi        yathā diṭṭhaṃ padaṃ mamaṃ.
           Sayambhuṃ taṃ vimānetvā 10-   santacittaṃ samāhitaṃ
           tena kammenahaṃ ajja        jātomhi nīcayoniyaṃ.
@Footnote: 1 cha.Ma. no  2 cha.Ma. dake   3 i. buddho akhobhiyo   4 cha.Ma.,i. sadā khantā
@5 ka. te, cha.Ma. taṃ   6 cha.Ma. vinodayaṃ   7 i. dhīra   8 ka. sakhe ṭhitaṃ, Ma. dusaṇṭhitaṃ
@9 Sī. sotapathā atthi                 10 Sī. khamāpetvā

---------------------------------------------------------------------------------------------
page569.
           Mā vo khaṇaṃ virādhetha       khaṇātītā 1- hi socare
           sadatthe vāyameyyātha       khaṇo vo paṭipādito.
           Ekaccānañca vamanaṃ         ekaccānaṃ virecanaṃ
           visaṃ halāhalaṃ eke 2-      ekaccānañca osathaṃ. 3-
           Vamanaṃ paṭipannānaṃ           phalaṭṭhānaṃ virecanaṃ
           osathaṃ 3- phalalābhīnaṃ        puññakkhettaṃ gavesinaṃ.
           Sāsanena viruddhānaṃ         visaṃ halāhalaṃ yathā
           āsīviso duṭṭhaviso 4-      ekaṃ 5- jhāpeti taṃ naraṃ.
           Sakiṃ pītaṃ halāhalaṃ           uparuddheti 6- jīvitaṃ
           sāsanena virujjhitvā        kappakoṭimhi 7- ḍayhati.
           Khantiyā avihiṃsāya          mettacittavatāya ca
           sadevakaṃ so tarati 8-       tasmā te 9- avirodhiyā. 10-
           Lābhālābhe na sajjanti      sammānane vimānane 11-
           paṭhavīsadisā buddhā          tasmā te na virodhiyā.
           Devadatte ca vadhake        core aṅgulimālake
           rāhule dhanapāle ca        sabbesaṃ samako muni.
           Etesaṃ paṭigho natthi        rāgomesaṃ na vijjati
           sabbesaṃ samako buddho       vadhakassorasassa ca.
           Panthe disvāna kāsāvaṃ      chaḍḍitaṃ miḷhamakkhitaṃ
           sirasā 12- añjaliṃ katvā    vanditabbaṃ isiddhajaṃ. 13-
           Abbhatītā ca ye buddhā      vattamānā anāgatā
           dhajenānena sujjhanti        tasmā ete namassiyā.
@Footnote: 1 Sī. khaṇātigā  2 i. ete  3 cha.Ma. osadhaṃ  4 cha.Ma.,i. diṭṭhaviso  5 cha.Ma.,i. evaṃ
@6 cha.Ma. uparundhati  7 Ma. kappakoṭimpi 8 cha.Ma. tāreti 9 i. vo  10 cha.Ma. avirādhiyā
@11 cha.Ma. sammānanavimānane        12 cha.Ma. sirasmiṃ  13 Sī. vanditabbo isiddhajo

---------------------------------------------------------------------------------------------
page570.
           Satthukappaṃ suvinayaṃ           dhāremi hadayenahaṃ
           namassamāno vinayaṃ          viharissāmi sabbadā.
           Vinayo āsayo 1- mayhaṃ     vinayo ṭhānacaṅkamaṃ
           kappemi vinaye vāsaṃ        vinayo mayha 2- gocaro.
           Vinaye pāramippatto        samathe 3- cāpi kovido
           upāli taṃ mahāvīra          pāde vandati satthuno.
           So ahaṃ vicarissāmi         gāmā gāmaṃ purā puraṃ
           namassamāno sambuddhaṃ        dhammassa ca sudhammataṃ.
           Kilesā jhāpitā mayhaṃ       bhavā sabbe samūhatā
           sabbāsavā parikkhīṇā        natthi dāni punabbhavo.
           Svāgataṃ vata me āsi       buddhaseṭṭhassa santike
           tisso vijjā anuppattā     kataṃ buddhassa sāsanaṃ.
           Paṭisambhidā catasso         vimokkhāpica aṭṭhime
           chaḷabhiññā sacchikatā         kataṃ buddhassa sāsanan"ti.
      Tattha hi naṃ satthā sayameva sakalaṃ vinayapiṭakaṃ uggaṇhāpesi. So aparabhāge
bhārukacchakavatthuṃ 4- ajjukavatthuṃ 5- kumārakassapavatthunti imāni tīṇi vatthūni
vinicchayi. 6- Satthā ekekasmiṃ vinicchite sādhukāraṃ datvā tayopi vinicchaye
atthuppattiṃ katvā theraṃ vinayadharānaṃ aggaṭṭhāne ṭhapesi. So aparabhāge ekasmiṃ
uposathadivase pātimokkhuddesasamaye bhikkhū ovadanto:-
    [249] "saddhāya abhinikkhamma         navapabbajito navo
           mitte bhajeyya kalyāṇe     suddhājīve atandite.
@Footnote: 1 Sī. āsayaṃ  2 cha.Ma. mama   3 Sī. samaye   4 vinaYu.mahāvi. 1/78/52
@5 vinaYu.mahāvi. 1/158/91               6 i. vinicchini

---------------------------------------------------------------------------------------------
page571.
    [250]  Saddhāya abhinikkhamma         navapabbajito navo
           saṃghasmiṃ viharaṃ bhikkhu          sikkhetha vinayaṃ budho.
    [251]  Saddhāya abhinikkhamma         navapabbajito navo
           kappākappesu kusalo        careyya apurakkhato"ti
tisso gāthā abhāsi.
      Tattha saddhāyāti saddhānimittaṃ, na jīvikatthanti attho. Saddhāyāti vā
kammaphalāni ratanattayaguṇañca saddahitvā. Abhinikkhammāti gharāvāsato nikkhamitvā.
Navapabbajitoti navo hutvā pabbajito, paṭhamavayeeva pabbajito. Navoti sāsane sikkhāya
abhinavo daharo. Mitte bhajeyya kalyāṇe, suddhājīve atanditeti "piyo 1- garu
bhāvanīyo"tiādinā 2- vuttalakkhaṇe kalyāṇamitte, micchājīvavivajjanena suddhājīve,
āraddhaviriyatāya atandite bhajeyya upasaṅkameyya, tesaṃ ovādānusāsanīpaṭiggahaṇavasena
seveyya. Saṃghasmiṃ viharanti saṃghe bhikkhusamūhe vattapaṭivattapūraṇavasena viharanto.
Sikkhetha vinayaṃ budhoti bodhañāṇatāsukusalo hutvā vinayapariyattiṃ sikkheyya.
Vinayo hi sāsanassa āyu, tasmiṃ ṭhite sāsanaṃ ṭhitaṃ hoti. "buddho"ti ca paṭhanti,
so evattho. Kappākappesūti kappiyākappiyesu kusalo suttavasena suttānulomavasena
ca nipuṇo cheko. Apurakkhatoti na purakkhato taṇhādīhi kutoci 3- purekkhāraṃ
apaccāsīsanto 4- hutvā vihareyya.
                    Upālittheragāthāvaṇṇanā niṭṭhitā.
                         ---------------
@Footnote: 1 pāli.,Sī.,i. piyo ca    2 aṅ.sattaka. 23/34/33 dutiyamittasutta (syā)
@3 Sī. tato ca, Ma. tatopi   5 Sī.,i. apaccāsiṃsanto

---------------------------------------------------------------------------------------------
page572.
                  318. 12. Uttarapālattheragāthāvaṇṇanā
      paṇḍitaṃ vata maṃ santanti āyasmato uttarapālattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
vipassissa bhagavato 1- gamanamagge setuṃ kārāpesi. So tena puññakammena devamanussesu
saṃsaranto imasmiṃ buddhuppāde sāvatthiyaṃ brāhmaṇakule nibbattitvā
uttarapāloti laddhanāmo vayappatto yamakapāṭihāriyaṃ disvā paṭiladdhasaddho pabbajitvā
samaṇadhammaṃ karoti. Tassa ekadivasaṃ ayonisomanasikāravasena anubhūtārammaṇaṃ anussarantassa
kāmarāgo uppajji. So tāvadeva sahoḍḍhaṃ coraṃ gaṇhanto viya attano cittaṃ
niggahetvā saṃvegajāto paṭipakkhamanasikārena kilese vikkhambhetvā vipassanāya kammaṃ
karonto bhāvanaṃ ussukkāpetvā arahattaṃ pāpuṇi. Tena vuttaṃ apadāne 2- :-
          "vipassino bhagavato          caṅkamantassa sammukhā
          pasannacitto sumano          setuṃ kārāpayiṃ ahaṃ.
          Ekanavute ito 3- kappe yaṃ  setuṃ kārayiṃ ahaṃ
          duggatiṃ nābhijānāmi          setudānassidaṃ phalaṃ.
          Kilesā jhāpitā mayhaṃ .pe.   kataṃ buddhassa sāsanan"ti.
      Arahattaṃ pana patvā attano paṭipattiṃ paccavekkhitvā sīhanādaṃ
nadanto:-
   [252] "paṇḍitaṃ vata maṃ santaṃ          alamatthavicintakaṃ
          pañca kāmaguṇā loke        sammohā pātayiṃsu maṃ.
@Footnote: 1 i. bhagavato kāle   2 khu.apa. 33/54/79 setudāyakattherāpadāna (syā)
@3 cha.Ma. ekanavutito

---------------------------------------------------------------------------------------------
page573.
   [253]  Pakkhanno 1- māravisaye      daḷhasallasamappito
          asakkhiṃ maccurājassa          ahaṃ pāsā pamuccituṃ.
   [254]  Sabbe kāmā pahīnā me      bhavā sabbe padālitā
          vikkhīṇo jātisaṃsāro         natthi dāni punabbhavo"ti
tisso gāthā abhāsi.
      Tattha paṇḍitaṃ vata maṃ santanti sutacintāmayāya paññāya vasena paññā-
sampannampi nāma maṃ samānaṃ. Alamatthavicintakanti attano ca paresañca atthaṃ
hitaṃ vicintetuṃ samatthaṃ, alaṃ vā pariyattaṃ atthassa vicintakaṃ, kilesaviddhaṃsanasamatthaṃ
atthadassinaṃ vā, sabbametaṃ attano antimabhavikatāya thero deti. 2- Pañca kāma-
guṇāti rūpādayo pañca kāmakoṭṭhāsā. Loketi tesaṃ pavattiṭṭhānadassanaṃ. Sammohāti
sammohanimittaṃ ayonisomanasikārahetu. Sammohāti vā sammohanā sammohakaRā.
Pātayiṃsūti dhīrabhāvato pātesuṃ, lokato vā uttaritukāmaṃ maṃ loke pātayiṃsūti attho.
Pakkhannoti anupaviṭṭho. Māravisayeti kilesavisaye kilesamārassa 3- pavattiṭṭhāne, tassa
vasaṃ gatoti adhippāyo. Devaputtamārassa vā issariyaṭṭhāne taṃ anupavisitvā ṭhito.
Daḷhasallasamappitoti daḷhaṃ thiraṃ, daḷhena vā sallena samappito, rāgasallena
hadayaṃ āhacca viddho. Asakkhiṃ maccurājassa, ahaṃ pāsā pamuccitunti aggamagga-
saṇḍāsena rāgādisallaṃ anavasesato uddharantoyeva rāgabandhanasaṅkhātā 4- maccurājassa
pāsā ahaṃ parimuccituṃ asakkhiṃ, tato attānaṃ pamocesiṃ.
      Tatoeva ca sabbe kāmā pahīnā me, bhavā sabbe padālitāti vatthārammaṇādi-
bhedena 5- anekabhedabhinnā sabbe kilesakāmā ariyamaggena samucchedavasena mayā pahīnā.
Kilesakāmesu hi pahīnesu vatthukāmāpi pahīnāeva honti. Tathā kāmabhavakammabhavādayo
@Footnote: 1 cha.Ma. pakkhando     2 cha.Ma. vadati      3 Sī.,i. kilesamāravisaye kilesamārasseva
@4 Sī. rāgabhavabandhanasaṅkhātā, i. bhavabandhanasaṅkhātā   5 Ma. vatthābharaṇādibhedena

---------------------------------------------------------------------------------------------
page574.
Bhavā sabbe maggañāṇāsinā padālitā viddhaṃsitā. Kammabhavesu hi padālitesu
upapattibhavā padālitāeva honti. Evaṃ kammabhavānaṃ padālitattāeva vikkhīṇo
jātisaṃsāro, natthi dāni punabbhavoti. Tassattho heṭṭhā vuttoyeva. Idameva ca
therassa aññābyākaraṇaṃ ahosi.
                   Uttarapālattheragāthāvaṇṇanā niṭṭhitā.
                          -------------
                   319. 13. Abhibhūtattheragāthāvaṇṇanā
      suṇātha ñātayo sabbeti āyasmato abhibhūtattherassa gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
vessabhussa bhagavato kāle kulagehe nibbattitvā viññutaṃ patto tādisena
kalyāṇamittasannissayena sāsane abhippasanno ahosi. So satthari parinibbute tassa
dhātuṃ gahetuṃ mahājane ussāhaṃ karonte sayaṃ sabbapaṭhamaṃ gandhodakena citakaṃ nibbāpesi.
So tena puññakammena devamanussesu saṃsaranto imasmiṃ buddhuppāde veṭṭhapuranagare 1-
rājakule nibbattitvā abhibhūtoti laddhanāmo pitu accayena rajjaṃ kāreti. Tasmiṃ
ca samaye bhagavā janapadacārikaṃ caranto anupubbena taṃ nagaraṃ pāpuṇi. Tato
so rājā "bhagavā kira mama nagaraṃ anuppatto"ti sutvā satthu santikaṃ gantvā
dhammaṃ sutvā dutiyadivase mahādānaṃ pavattesi. Bhagavā bhuttāvī tassa rañño
ajjhāsayānurūpaṃ anumodanaṃ karontoyeva vitthārato dhammaṃ desesi. So dhammaṃ sutvā
laddhappasādo rajjaṃ pahāya pabbajitvā arahattaṃ sacchākāsi. Tena vuttaṃ
apadāne 2- :-
@Footnote: 1 cha.Ma. veṭhapuranagare, Sī. veṭhipuranagare, i. veṭṭhipuranagare
@2 khu.apa. 33/53/78 citakanibbāpakattherāpadāna (syā)

---------------------------------------------------------------------------------------------
page575.
          "ḍayhamāne 1- sarīramhi      vessabhussa mahesino
           gandhodakaṃ gahetvāna        citaṃ nibbāpayiṃ ahaṃ.
           Ekatiṃse ito kappe       citaṃ nibbāpayiṃ ahaṃ
           duggatiṃ nābhijānāmi         gandhodakassidaṃ phalaṃ.
           Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā vimuttisukhena viharante tasmiṃ tassa ñātakā amaccā
pārisajjā nāgarā jānapadāti sabbe samāgantvā "bhante kasmā tvaṃ amhe
anāthe katvā pabbajito"ti parideviṃsu. Thero te ñātipamukhe manusse paridevante
disvā tesaṃ attano pabbajjākāraṇavibhāvanamukhena dhammaṃ kathento:-
    [255] "suṇātha ñātayo sabbe       yāvantettha samāgatā
           dhammaṃ vo desayissāmi       dukkhā jāti punappunaṃ.
    [256]  Ārabhatha 3- nikkamatha        yuñjatha buddhasāsane
           dhunātha maccuno senaṃ        naḷāgāraṃva kuñjaro
    [257]  Yo imasmiṃ dhammavinaye       appamatto vihessati 4-
           pahāya jātisaṃsāraṃ          dukkhassantaṃ karissatī"ti
tisso gāthā abhāsi.
      Tattha suṇāthāti nisāmetha, idāni mayā vuccamānaṃ ohitasotadvārānusārena 5-
upadhārethāti attho. Ñātayoti ñātī pamukhe 6- katvā tesaṃ sabbesaṃ ālapanaṃ, tenāha
"sabbe yāvantettha samāgatā"ti, yāvanto yattakā ettha samāgame, etissaṃ
vā mama pabbajjāya samāgatāti attho.
@Footnote: 1 cha.Ma. dayhamāne     2 cha.Ma. pabbajja...      3 cha.Ma. ārambhatha     4 cha.Ma. vihassati
@5 cha.Ma. ohitasotā sotadvārānusārena         6 Sī.,i. ñātipamukhe

---------------------------------------------------------------------------------------------
page576.
      Idāni yaṃ sandhāya "suṇāthā"ti savanāṇattikavacanaṃ kataṃ, taṃ "dhammaṃ vo
desayissāmī"ti paṭijānitvā "dukkhā jāti punappunan"tiādinā desetuṃ ārabhi.
Tattha dukkhā jāti punappunanti jāti nāmesā gabbhokkantimūlakādibhedassa 1-
jarādibhedassa ca anekavihitassa dukkhassa adhiṭṭhānabhāvato dukkhā. Sā punappunaṃ
pavattamānā ativiya dukkhā.
      Tassā pana jātiyā samatikkamanatthaṃ ussāho karaṇīyoti dassento āha
"ārabhathā"tiādi. Tattha ārabhathāti ārambhadhātusaṅkhātaṃ viriyaṃ karotha. Nikkamathāti
kosajjapakkhato nikkhantattā nikkamadhātusaṅkhātaṃ taduttariṃ viriyaṃ karotha. Yuñjatha
buddhasāsaneti yasmā sīlasaṃvaro indriyesu guttadvāratā bhojane mattaññutā
atisampajaññanti imesu dhammesu patiṭṭhitānaṃ jāgariyānuyogavasena ārambhanikkamadhātuyo
sampajjanti, tasmā tathābhūtā samathavipassanāsaṅkhāte adhisīlasikkhādisaṅkhāte vā
bhagavato sāsane yuttappayuttā hotha. Dhunātha maccuno senaṃ, naḷāgāraṃva
kuñjaroti evaṃ paṭipajjantā ca tedhātuissarassa maccurājassa vasaṃ satte netīti
tassa senāsaṅkhātaṃ abalaṃ dubbalaṃ yathā nāma thāmabalūpapanno kuñjaro naḷehi
kataṃ agāraṃ khaṇeneva viddhaṃseti, evameva kilesagaṇaṃ 2- dhunātha vidhamatha viddhaṃsethāti
attho.
      Evaṃ pana buddhasāsane ussāhaṃ karontassa ekaṃsiko jātidukkhassa samatikkamoti
dassento "yo imasmin"tiādinā tatiyaṃ gāthamāha. Taṃ suviññeyyameva.
                    Abhibhūtattheragāthāvaṇṇanā niṭṭhitā.
                        ----------------
@Footnote: 1 Sī.,i. gabbhokkantikamūlakādibhedassa            2 Ma. kilesagahaṃ

---------------------------------------------------------------------------------------------
page577.
                   320. 14. Gotamattheragāthāvaṇṇanā
      saṃsaranti āyasmato gotamattherassa gāthā. Kā uppatti?
      ayaṃ kira purimabuddhesu katādhikāro tattha tattha bhave puññāni karonto sikhimhi
bhagavati parinibbute tassa citakaṃ devamanussesu pūjentesu aṭṭhahi campakapupphehi
citakaṃ pūjesi. So tena puññakammena devamanussesu saṃsaranto imasmiṃ buddhuppāde
sakyarājakule nibbattitvā gotamoti gottavaseneva abhilakkhitanāmo vayappatto satthu
ñātisamāgame paṭiladdhasaddho pabbajitvā vipassanāya kammaṃ karonto chaḷabhiñño
ahosi. Tena vuttaṃ apadāne 1- :-
          "jhāyamānassa bhagavato         sikhino lokabandhuno
           aṭṭha campakapupphāni          citakaṃ abhiropayiṃ.
           Ekatiṃse ito kappe        yaṃ pupphamabhiropayiṃ
           duggatiṃ nābhijānāmi          citapūjāyidaṃ 2- phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Chaḷabhiñño pana hutvā vimuttisukhena viharanto ekadivasaṃ ñātakehi "kasmā
bhante amhe pahāya pabbajito"ti puṭṭho saṃsāre attano 3- anubhūtadukkhañceva idāni
adhigataṃ nibbānasukhañca pakāsento:-
             [258] "saṃsaraṃ hi nirayaṃ agacchissaṃ 4-
                    petalokamagamaṃ punappunaṃ
                    dukkhamamhipi tiracchānayoniyā 5-
                    nekadhā hi vusitaṃ ciraṃ mayā.
@Footnote: 1 khu.apa. 33/52/77 citakapūjakattherāpadāna (syā)  2 pāli. buddhapūjāyidaṃ
@3 cha.Ma. attanā         4 ka. agañchisaṃ         5 cha.Ma......yoniyaṃ

---------------------------------------------------------------------------------------------
page578.
             [259]  Mānusopi ca bhavobhirādhito
                    saggakāyamagamaṃ sakiṃ sakiṃ
                    rūpadhātusu arūpadhātusu
                    nevasaññisu asaññisuṭṭhitaṃ.
             [260]  Sambhavā suviditā asārakā
                    saṅkhatā pacalitā saderitā
                    taṃ viditvā mahamattasambhavaṃ
                    santimeva satimā samajjhagan"ti
tīhi gāthāhi tesaṃ dhammaṃ desesi.
      Tattha saṃsaranti anādimati saṃsāre saṃsaranto kammakilesehi pañcasu gatīsu
cavanuppajjanavasena 1- aparāparaṃ saṃsarantoti attho. Hīti nipātamattaṃ. Nirayaṃ
agacchissanti sañjīvādikaṃ aṭṭhavidhaṃ mahānirayaṃ, kukkuḷādikaṃ soḷasavidhaṃ
ussadanirayañca paṭisandhivasena upagacchiṃ. "punappunan"ti idaṃ idhāpi ānetabbaṃ.
Petalokanti pettivisayaṃ, khuppipāsādibhedaṃ petattabhāvanti 2- attho. Agamanti
paṭisandhivasena upagacchiṃ upapajjiṃ. 3- Punappunanti aparāparaṃ. Dukkhamamhipīti
aññamaññaṃ tikhiṇakasāpatodābhighātādidukkhehi dussahāyapi. Liṅgavipallāsena hetaṃ
vuttaṃ "dukkhamamhipī"ti. Tiracchānayoniyāti migapakkhiādibhedāya tiracchānayoniyā.
Nekadhā hīti oṭṭhagoṇagadrabhādivasena ceva kākabalākakulalādivasena 4- ca anekappakāraṃ
anekavārañca ciraṃ dīghamaddhānaṃ mayā vusitaṃ niccaṃ utrastamānasatādivasena dukkhaṃ
anubhūtaṃ. Tiracchānayoniyaṃ nibbattasatto mahāmūḷhatāya cirataraṃ tattheva aparāparaṃ
parivattatīti dassanatthaṃ idha "ciran"ti vuttaṃ.
      Mānusopi ca bhavobhirādhitoti manussattabhāvopi mayā tādisena kusalakammunā
@Footnote: 1 cha.Ma. cavanupapātavasena   2 Sī.,i. pettibhāvanti   3 Sī. agacchiṃ uppajjiṃ,
@  i. agacchaṃ upapajjiṃ      4 i. kākabaka....

---------------------------------------------------------------------------------------------
page579.
Samavāyena abhirādhito sādhito adhigato. Kāṇakacchapopamasuttamettha 1- udāharitabbaṃ.
Saggakāyamagamaṃ sakiṃ sakinti saggagatisaṅkhātaṃ kāmāvacaradevakāyaṃ sakiṃ sakiṃ kadāci
kadāci upapajjanavasena agacchiṃ. Rūpadhātusūti puthujjanabhavaggapariyosānesu rūpabhavesu.
Arūpadhātusūti arūpabhavesu. Nevasaññisu asaññisuṭṭhitanti rūpārūpadhātūsu ca na kevalaṃ
saññīsueva, atha kho nevasaññīnāsaññīsu asaññīsu ca uppajjiṃ ṭhitaṃ 2- mayāti
ānetvā yojetabbaṃ. Nevasaññiggahaṇena hettha nevasaññīnāsaññībhavo gahito.
Yadipime dve bhavā rūpārūpadhātuggahaṇeneva gayhanti, ye pana ito bāhirakā tattha
niccasaññino bhavavimokkhasaññino ca, tesaṃ tassā saññāya micchābhāvadassanatthaṃ
visuṃ gahitāti daṭṭhabbaṃ.
      Evaṃ dvīhi gāthāhi bhavamūlassa anupacchinnattā anādimati saṃsāre attano
vaṭṭadukkhānubhavaṃ dassetvā idāni tadupacchedena vivaṭṭasukhānubhavaṃ dassento
"sambhavā"tiādinā tatiyaṃ gāthamāha. Tattha sambhavāti bhavā. Kāmabhavādayoeva hi
hetupaccayasamavāyena bhavantīti idha sambhavāti vuttā. Suviditāti vipassanāpaññāsahitāya
maggapaññāya suṭṭhu viditā. Asārakātiādi tesaṃ viditākāradassanaṃ. Tattha asārakāti
niccasārādisārarahitā. Saṅkhatāti samecca sambhuyya 3- paccayehi katā. Pacalitāti
saṅkhatattāeva uppādajarādīhi pakārato calitā anavaṭṭhitā. Saderitāti sadā
sabbakālaṃ bhaṅgena eritā, ittarā bhaṅgagāmino pabhaṅgurāti 4- attho. Taṃ viditvā
mahamattasambhavanti taṃ yathāvuttaṃ saṅkhatasabhāvaṃ attasambhavaṃ attani sambhūtaṃ attāyattaṃ
issarādivasena aparāyattaṃ pariññābhisamayavasena ahaṃ viditvā tappaṭipakkhabhūtaṃ santimeva
nibbānameva maggapaññāsatiyā satimā hutvā samajjhagaṃ adhigacchiṃ ariyamaggabhāvanāya
anuppattoti. Evaṃ thero ñātakānaṃ dhammadesanāmukhena aññaṃ byākāsi.
                    Gotamattheragāthāvaṇṇanā niṭṭhitā.
@Footnote: 1 Ma.upari. 14/252/220 bālapaṇḍitasutta, saṃ.mahā. 19/1117/396 paṭhamachiggaḷayugasutta
@2 cha.Ma. upapajja ṭhitaṃ  3 Sī.,i.,Ma. sambhūya   4 cha.Ma. pabhaṅgunoti

---------------------------------------------------------------------------------------------
page580.
                   321. 15. Hāritattheragāthāvaṇṇanā
      yo pubbe karaṇīyānīti āyasmato hāritattherassa gāthā. Kā uppatti?
      ayampi padumuttarassa bhagavato kāle kulagehe nibbattitvā viññutaṃ patto
satthari parinibbute tassa citakapūjāya kayiramānāya gandhena pūjaṃ akāsi. So tena
puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule
nibbattitvā hāritoti laddhanāmo vayappatto jātimānaṃ nissāya aññe vasalavādena
samudācarati. So bhikkhūnaṃ santikaṃ gantvā dhammaṃ sutvā paṭiladdhasaddho
pabbajitopi ciraparicitattā vasalasamudācāraṃ na vissajji. Athekadivasaṃ satthu santike
dhammaṃ sutvā sañjātasaṃvego vipassanaṃ paṭṭhapetvā attano cittappavattiṃ
upaparikkhanto mānuddhaccaviggahitacittaṃ 1- disvā taṃ pahāya vipassanaṃ
ussukkāpetvā arahattaṃ pāpuṇi. Tena vuttaṃ apadāne  2- :-
          "citāsu kurumānāsu 3-        nānāgandhe samāhaṭe
           pasannacitto sumano          gandhamuṭṭhimapūjayiṃ.
           Satasahasse ito 4- kappe    citakaṃ yamapūjayiṃ
           duggatiṃ nābhijānāmi          citapūjāyidaṃ phalaṃ.
           Kilesā jhāpitā mayhaṃ .pe.   kataṃ buddhassa sāsanan"ti.
      Arahā pana hutvā vimuttisukhaṃ anubhavanto:-
    [261] "yo pubbe karaṇīyāni         pacchā so kātumicchati
           sukhā so dhaṃsate ṭhānā       pacchā ca manutappati.
@Footnote: 1 cha.Ma. mānuddhaccaviggahitataṃ    2 khu.apa. 33/50/75 gandhapūjakattherāpadāna (syā)
@3 pāli. citakesu kurumānesu    4 cha.Ma. satasahassito

---------------------------------------------------------------------------------------------
page581.
      [262]   Yañhi kayirā tañhi vade      yaṃ na kayirā na taṃ vade
              akarontaṃ bhāsamānaṃ         parijānanti paṇḍitā.
      [263]   Susukhaṃ vata nibbānaṃ          sammāsambuddhadesitaṃ
              asokaṃ virajaṃ khemaṃ          yattha dukkhaṃ nirajujhatī"ti
tīhi gāthāhi bhikkhūnaṃ ovādadānamukhena aññaṃ byākāsi. Tāsaṃ attho heṭṭhā
vuttoyeva.
                    Hāritattheragāthāvaṇṇanā niṭṭhitā.
                         --------------
                    322. 16. Vimalattheragāthāvaṇṇanā
      pāpamitteti āyasmato vimalattherassa gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṃ puññaṃ
upacinanto padumuttarassa bhagavato kāle kulagehe nibbattitvā viññutaṃ patto
satthari parinibbute sādhukīḷanadivasesu vītivattesu satthu sarīraṃ gahetvā upāsakesu
jhāpanaṭṭhānaṃ gacchantesu satthu guṇe āvajjitvā pasannamānaso sumanapupphehi
pūjamakāsi. So tena puññakammena devamanussesu saṃsaranto imasmiṃ buddhuppāde
bārāṇasiyaṃ brāhmaṇakule nibbattitvā vimaloti laddhanāmo vayappatto somamittattheraṃ
nissāya sāsane pabbajitvā teneva ussāhito vipassanaṃ paṭṭhapetvā na cirasseva
arahattaṃ pāpuṇi. Tena vuttaṃ apadāne  1-:-
           "nīharante sarīramhi          vijjamānāsu 2- bherisu
              pasannacitto sumano 4-      sattipupphaṃ apūjayiṃ. 3-
@Footnote: 1 khu.apa. 33/49/74 sattipaṇṇiyattherāpadān(syā)    2 cha.Ma. vajjamānāsu
@3 ka. sumanapupphehi pūjayiṃ, cha.Ma. paṭṭipupphamapūjayiṃ

---------------------------------------------------------------------------------------------
page582.
              Satasahasse ito 1- kappe   yaṃ pupphamabhipūjayiṃ
              duggatiṃ nābhijānāmi         dehapūjāyidaṃ 2- phalaṃ.
              Kilesā jhāpitā mayhaṃ .pe.  kataṃ buddhassa sāsanan"ti.
      Arahattaṃ pana patvā attano sahāyassa bhikkhussa ovādaṃ dento:-
      [264] "pāpamitte vivajjetvā      bhajeyyuttamapuggalaṃ 3-
              ovāde cassa tiṭṭheyya     patthento acalaṃ sukhaṃ.
      [265]   Parittaṃ dārumāruyha         yathā sīde mahaṇṇave
              evaṃ kusītamāgamma          sādhujīvīpi sīdati
              tasmā taṃ parivajjeyya       kusītaṃ hīnavīriyaṃ.
      [266]   Pavivittehi ariyehi         pahitattehi jhāyihi 4-
              niccaṃ āraddhavīriyehi        paṇḍitehi sahāvase"ti
tisso gāthā abhāsi.
      Tattha pāpamitteti akalyāṇamitte asappurise hīnaviriye. Vivajjetvāti taṃ
abhajanavasena dūrato vajjetvā. Bhajeyyuttamapuggalanti sappurisaṃ paṇḍitaṃ kalyāṇamittaṃ
ovādānusāsanīgahaṇavasena seveyya. Ovāde cassa tiṭṭheyyāti assa kalyāṇa-
mittassa ovāde anusiṭṭhiyaṃ yathānusiṭṭhaṃ paṭipajjanavasena tiṭṭheyya. Patthentoti
ākaṅkhanto. Acalaṃ sukhanti nibbānasukhaṃ phalasukhañca. Tampi hi akuppabhāvato
"acalan"ti vuccati. Sesaṃ vuttatthameva.
                     Vimalattheragāthāvaṇṇanā niṭṭhitā.
                       Tikanipātavaṇṇanā niṭṭhitā.
                        Paṭhamo bhāgo niṭṭhito.
