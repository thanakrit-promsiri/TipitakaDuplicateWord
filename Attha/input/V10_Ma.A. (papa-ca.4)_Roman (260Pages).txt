AṬṬHAKATHĀ Book 10 : PĀḶI ROMAN
Ma.A. (papa–ca.4)

Page 1-100.

page1.
                     Papañcasūdanī nāma majjhimanikāyaṭṭhakathā
                         uparipaṇṇāsakavaṇṇanā
                           ----------
                namo tassa bhagavato arahato sammāsambuddhassa.
                           1. Devadahavagga
                        1. Devadahasuttavaṇṇanā
      [1] Evamme sutanti devadahasuttaṃ. Tattha devadahaṃ nāmāti devā
vuccanti rājāno, tattha ca sakyarājūnaṃ maṅgalapokkharaṇī ahosi pāsādikā
ārakkhasampannā, sā devānaṃ dahattā "devadahan"ti paññāyittha, tadupādāya
sopi nigamo devadahantveva saṅkhyaṃ gato. Bhagavā taṃ nigamaṃ nissāya lumbinivane
viharati. Sabbaṃ taṃ pubbekatahetūti pubbe katakammapaccayā. Iminā kammavedanañca
kiriyavedanañca paṭikkhipitvā ekaṃ vipākavedanameva sampaṭicchantīti dasseti.
Evaṃvādino bhikkhave niganthāti iminā pubbe aniyametvā vuttaṃ niyametvā
dasseti.
      Ahuvamheva mayanti idaṃ bhagavā tesaṃ ajānanabhāvaṃ jānantova kevalaṃ
kalisāsanaṃ ārocetukāmo pucchati. Ye hi "mayaṃ ahuvamhā"tipi na jānanti, te
kathaṃ kammassa katabhāvaṃ vā akatabhāvaṃ vā jānissanti. Uttaripucchāyapi eseva nayo.
      [2] Evaṃ santeti cūḷadukkhakkhandhe mahāniganthassa vacane sacce 1-
santeti attho, idha pana ettakassa ṭhānassa tumhākaṃ ajānanabhāve santeti
attho. Na kallanti na yuttaṃ.
      [3] Gāḷhupalepanenāti 2- bahalūpalepanena, punappunaṃ visarañjitena, na
pana khaliyā littena viya. Esaniyāti esanisalākāya antamaso antakavaṭṭiyāpi.
Eseyyāti gambhīraṃ vā uttānaṃ vāti vīmaṃseyya. Agadaṅgāranti jhāmaharitakassa vā
āmalakassa vā cuṇṇaṃ. Odadeyyāti pakkhipeyya. Arogotiādi māgaṇḍiyasutte 3-
vuttameva.
@Footnote: 1 Sī. sace      2 Ma. gāḷhapalepanenāti      3 Ma.Ma. 13/213/188

---------------------------------------------------------------------------------------------
page2.
      Evameva khoti ettha idaṃ opammasaṃsandanaṃ, sallena viddhassa hi
viddhakāle vedanāya pākaṭakālo viya imesaṃ "mayaṃ pubbe ahumhā vā 1- no vā,
pāpakammaṃ akarimhā 2- vā no vā, evarūpaṃ vā pāpaṃ akarimhā"ti 3- jānanakālo
siyā. Vaṇamukhassa parikantanādīsu catūsu kālesu vedanāya pākaṭakālo viya "ettakaṃ
vā no dukkhaṃ nijjiṇṇaṃ, ettake vā dukkhe 4- nijjiṇṇe sabbameva dukkhaṃ
nijjiṇṇaṃ bhavissati, suddhante patiṭṭhitā nāma bhavissāmā"ti jānanakālo siyā.
Aparabhāge phāsukabhāvajānanakālo viya diṭṭheva dhamme akusalānaṃ dhammānaṃ pahānāya
kusalānaṃ dhammānaṃ upasampadāya ca 5- jānanakālo siyā. Evamettha ekāya upamāya
tayo atthā, catūhi upamāhi eko attho paridīpito.
      [4] Ime pana tato ekampi na jānanti, virajjhitvā gate salle
aviddhopi 6- "viddhosi mayā"ti paccatthikassa vacanappamāṇeneva "viddhosmī"ti
saññaṃ uppādetvā dukkhappattapuriso viya kevalaṃ mahāniganthassa vacanappamāṇena
sabbametaṃ saddahantā evamāgantukasallūpamāya 7- bhagavatā niggahitā paccāharituṃ
asakkontā yathā nāma dubbalo sunakho migaṃ uṭṭhāpetvā sāmikassa abhimukhaṃ
karitvā attanā osakkati, evaṃ mahāniganthassa matthake vādaṃ pakkhipantā
nigantho āvusotiādimāhaṃsu.
      [5] Atha ne bhagavā sācariyake niggaṇhanto pañca kho imetiādimāha.
Tatrāyasmantānanti tesu pañcasu dhammesu āyasmantānaṃ. Kā atītaṃse satthari
saddhāti atītaṃsavādimhi satthari kā saddhā. Yā atītaṃsavādaṃ 8- saddahantānaṃ
tumhākaṃ mahāniganthassa 9- saddhā, sā katamā. Kiṃ bhūtatthā abhūtatthā, bhūtavipākā
abhūtavipākāti 10- pucchati. Sesapadesupi eseva nayo. Sahadhammikanti sahetukaṃ
sakāraṇaṃ. Vādappaṭihāranti paccāgamanakavādaṃ. Ettāvatā tesaṃ "apanetha saddhaṃ,
sabbadubbalā esā"ti saddhāchedakavādaṃ nāma dasseti.
@Footnote: 1 cha.Ma. ahuvamhā vā      2 cha.Ma. akaramhā       3 cha.Ma. karamhāti
@4 cha.Ma. ayaṃ pāṭho na dissati 5 cha.Ma. ayaṃ saddo na dissati  6 cha.Ma. aviddhova
@7 cha. sallopamāya    8 cha.Ma. atītavādaṃ     9 ka. mahāniganthe, cha.Ma. mahānigaṇṭhassa
@10 Sī. kiṃ bhūtatthā abhūtavipākā, abhūtatthā bhūtavipākāti

---------------------------------------------------------------------------------------------
page3.
      [6] Avijjā aññāṇāti avijjāya aññāṇena. Sammohāti sammohena.
Vipaccethāti viparītato saddahatha, vipallāsaggāhaṃ vā gaṇhathāti attho.
      [7] Diṭṭhadhammavedanīyanti imasmiṃyeva attabhāve vipākadāyakaṃ. Upakkamenāti
payogena. Padhānenāti viriyena. Samparāyavedanīyanti dutiye vā tatiye vā
attabhāve vipākadāyakaṃ. Sukhavedanīyanti iṭṭhārammaṇe vipākadāyakaṃ kusalakammaṃ.
Viparītaṃ dukkhavedanīyaṃ. Paripakkavedanīyanti paripakke nipphanne attabhāve vedanīyaṃ,
diṭṭhadhammavedanīyassevetaṃ adhivacanaṃ. Aparipakkavedanīyanti aparipakke attabhāve
vedanīyaṃ, samparāyavedanīyassevetaṃ adhivacanaṃ. Evaṃ santepi ayamettha viseso:- yaṃ
paṭhamavaye kataṃ paṭhamavaye vā majjhimavaye vā pacchimavaye vā vipākaṃ deti,
majjhimavaye vā kataṃ majjhimavaye vā pacchimavaye vā vipākaṃ deti, pacchimavaye kataṃ
tattheva vipākaṃ deti, taṃ diṭṭhadhammavedanīyaṃ nāma. Yaṃ pana sattadivasabbhantare
vipākaṃ deti, taṃ paripakkavedanīyaṃ nāma. Taṃ kusalaṃpi hoti akusalaṃpi.
      Tatrimāni vatthūni:- puṇṇo nāma kira duggatamanusso rājagahe
sumanaseṭṭhiṃ nissāya vasati. Tameva ekadivasaṃ nagaramhi nakkhatte saṅghuṭṭhe seṭṭhī
āha "sace ajja kasissasi, dve ca goṇe naṅgalañca 1- labhissasi. Kiṃ nakkhattaṃ
kīḷissasi, na kīḷissasī"ti. 2- Kimme nakkhattena, kasissāmīti. Tenahi ye goṇe
icchasi, te gahetvā kasāhīti. So kasituṃ gato. Taṃ divasaṃ sāriputtatthero nirodhā
vuṭṭhāya "kassa saṅgahaṃ karomī"ti āvajjento puṇṇaṃ disvā pattacīvaramādāya
tassa kasanaṭṭhānaṃ gato. Puṇṇo kasiṃ ṭhapetvā therassa dantakaṭṭhaṃ datvā
mukhodakaṃ adāsi. Thero sarīraṃ paṭijaggitvā kammantassa 3- avidūre nisīdi
bhattābhihāraṃ olokento. Athassa bhariyaṃ bhattaṃ āharantiṃ disvā antarāmaggeyeva
attānaṃ dassesi.
      Sā sāmikassa āhaṭabhattaṃ therassa patte pakkhipitvā puna gantvā aññaṃ
bhattaṃ sampādetvā divā agamāsi. Puṇṇo ekavāraṃ kasitvā nisīdi. Sāpi bhattaṃ
gahetvā āgacchantī āha "sāmi pātova te bhattaṃ āhariyittha, antarāmagge
@Footnote: 1 Ma. navanaṅgalañca           2 cha.Ma. kasissasīti      3 Ma. kasantassa

---------------------------------------------------------------------------------------------
page4.
Pana sāriputtattheraṃ disvā taṃ tassa datvā aññaṃ pacitvā āharantiyā me
ussūro jāto, mā kujjhi sāmī"ti. Bhaddakaṃ te bhadde kataṃ, mayā therassa
pātova dantakaṭṭhañca mukhodakañca dinnaṃ, amhākaṃyeva dānena 1- piṇḍapāto
paribhutto, ajja therena katasamaṇadhammassa mayaṃ bhāgino jātāti cittaṃ pasādesi. 2-
Ekavāraṃ kasitaṭṭhānaṃ suvaṇṇameva ahosi. So bhuñjitvā kasitaṭṭhānaṃ olokento
vijjotamānaṃ disvā uṭṭhāya yaṭṭhiyā paharitvā rattasuvaṇṇabhāvaṃ jānitvā "rañño
akathetvā paribhuñajituṃ na sakkā"ti gantvā rañño ārocesi. Rājā taṃ sabbaṃ
sakaṭehi āharāpetvā rājaṅgaṇe rāsiṃ kāretvā "kassimasmiṃ nagare ettakaṃ
suvaṇṇaṃ atthī"ti pucchi. Kassaci natthīti ca vutte seṭṭhiṭṭhānamassa adāsi. So
puṇṇaseṭṭhī nāma jāto.
       Aparampi vatthu:- tasmiṃyeva rājagahe kāḷavaḷiyo 3- nāma duggato atthi.
Tassa bhariyā paṇṇambilayāguṃ paci. Mahākassapatthero nirodhā vuṭṭhāya  "kassa
saṅgahaṃ karomī"ti āvajjento taṃ disvā gantvā gehadvāre aṭṭhāsi. Sā pattaṃ
gahetvā sabbaṃ tattha pakkhipitvā therassa adāsi, theropi vihāraṃ gantvā satthu
upanāmesi. Satthā attano yāpanamattaṃ gaṇhi, sesaṃ pañcannaṃ bhikkhusatānaṃ
pahosi. Kāḷavaḷiyopi taṃ ṭhānaṃ patto cūḷakaṃ labhi. Mahākassapo satthāraṃ
kāḷavaḷiyassa vipākaṃ pucchi. Satthā "ito sattame divase seṭṭhicchattaṃ labhissatī"ti
āha. Kāḷavaḷiyo taṃ kathaṃ sutvā gantvā bhariyāya ārocesi.
       Tadā ca rājā nagaramanusañcaranto bahinagare jīvasūle nisinnaṃ purisaṃ
addasa. Puriso rājānaṃ disvā uccāsaddaṃ akāsi "tumhākaṃ me bhuñjanabhattaṃ
pahiṇatha devā"ti. Rājā "pāhessāmī"ti 4- vatvā sāyamāsabhatte upanīte saritvā
"imaṃ harituṃ samatthaṃ jānāthā"ti āha, nagare sahassabhaṇḍikaṃ hariṃsu. 5- Tatiyavāre
kāḷavaḷiyassa bhariyā tamaggahesi. 6- Atha naṃ rañño dassesuṃ. Sā purisavesaṃ
gahetvā pañcāvudhasannaddhā bhattapātiṃ gahetvā nagarā nikkhami. Bahinagare tāle
adhivattho dīghatālo nāma yakkho taṃ rukkhamūlena gacchantiṃ dasvā "tiṭṭha tiṭṭha
@Footnote: 1 cha.Ma. amhākaṃyevānena    2 Ma. jātā cittaṃ pasādehīti   3 Sī. kāḷaviḷaṅgiko
@4 cha.Ma. pesessāmīti       5 cha.Ma. cāresuṃ         6 cha.Ma. aggahesi

---------------------------------------------------------------------------------------------
page5.
Bhakkhosi me"ti āha. Nāhaṃ tava bhakkho, rājadūto ahanti. Kattha gacchasīti.
Jīvasūle nisinnassa purisassa santikanti. Mamapi ekaṃ sāsanaṃ harituṃ sakkhissasīti.
Āma sakkhissāmīti.  "dīghatālassa bhariyā sumanadevarājadhītā kāḷī puttaṃ vijātā"ti
āroceyyāsi. Imasmiṃ tālamūle satta nidhikumbhiyo 1- atthi, tā tvaṃ
gaṇheyyāsīti. Sā "dīghatālassa bhariyā sumanadevarājadhītā kāḷī puttaṃ vijātā"ti
ugghosentī agamāsi.
      Sumanadevo yakkhasamāgame nisinno sutvā "eko manusso amhākaṃ
piyapavuttiṃ āharati, pakkosatha nan"ti sāsanaṃ sutvā pasanno "imassa rukkhassa
parimaṇḍalacchāyāya pharaṇaṭṭhāne nidhikumbhiyo tuyhaṃ dammī"ti āha. Jīvasūle
nisinnapuriso bhattaṃ bhuñjitvā mukhapuñchanakāle itthīphassoti ñatvā cūḷāya ḍaṃsi,
sā asinā attano cūḷaṃ chinditvā rañño santikaṃyeva gatā. Rājā bhattabhojitabhāvo
kathaṃ jānitabboti. Cūḷasaññāyāti vatvā rañño ācikkhitvā taṃ dhanaṃ
āharāpesi. Rājā aññassa ettakaṃ dhanaṃ nāma atthīti. Natthi devāti. Rājā
tassā patiṃ tasmiṃ nagare dhanaseṭṭhiṃ akāsi. Mallikāyapi deviyā vatthu kathetabbaṃ.
Imāni tāva kusalakamme vatthūni.
       Nandamāṇavako pana uppalavaṇṇāya theriyā vippaṭipajji, tassa mañcato
uṭṭhāya nikkhamitvā gacchantassa mahāpaṭhavī bhijjitvā okāsamadāsi, tattheva
mahānarakaṃ paviṭṭho. Nanadopi goghātako paṇṇāsavassāni goghātakakammaṃ katvā
ekadivasaṃ bhojanakāle maṃsaṃ alabhanto ekassa jīvamānakagoṇassa jivhaṃ chinditvā
aṅgāresu pacāpetvā khādituṃ āraddho. Athassa jivhā mūle chijjitvā
bhattapātiyaṃyeva patitā. So vicaranto kālaṃ katvā niraye nibbatti. Nandopi yakkho
aññena yakkhena saddhiṃ ākāsena gacchanto sāriputtattheraṃ navoropitehi kesehi
rattibhāge ajjhokāse nisinnaṃ disvā sīse paharitukāmo itarassa yakkhassa
ārocetvā tena vāriyamānopi pahāraṃ datvā dayhāmi dayhāmīti viravanto
tasmiṃyeva ṭhāne bhūmiṃ pavisitvā mahāniraye nibbattoti imāni akusalakamme vatthūni.
@Footnote: 1 Sī. dhanakumbhiyo

---------------------------------------------------------------------------------------------
page6.
     Yaṃ pana antamaso maraṇasantikepi kataṃ kammaṃ bhavantare vipākaṃ deti, taṃ
sabbaṃ samparāyavedanīyaṃ nāma. Tattha yo aparihīnassa jhānassa vipāko nibbatti, 1-
so idha nibbattitavipākoti vutto. Tassa mūlabhūtaṃ kammaṃ neva diṭṭhadhammavedanīyaṃ
na samparāyavedanīyanti na vicāritaṃ, kiñcāpi na vicāritaṃ, samparāyavedanīyameva
panetanti veditabbaṃ. Yo paṭhamamaggādīnaṃ bhavantare phalasamāpattivipāko, so
idha nibbattitaguṇotveva vutto. Kiñcāpi evaṃ vutto, maggakammaṃ pana
paripakkavedanīyanti veditabbaṃ. Maggacetanāyeva hi sabbalahuphaladāyikā anantaraphalattā.
     [8] Bahuvedanīyanti saññābhavūpagaṃ. Appavedanīyanti asaññābhavūpagaṃ.
Savedanīyanti savipākakammaṃ. Avedanīyanti avipākakammaṃ. Evaṃ santeti imesaṃ
diṭṭhadhammavedanīyādīnaṃ kammānaṃ upakkamena samparāyavedanīyādibhāvakāraṇassa alābhe
sati. Aphaloti nipphalo niratthakoti. Ettāvatā aniyyānikasāsane payogasasa
aphalattaṃ dassetvā padhānacchedakavādo nāma dassitoti veditabbo. Sahadhammikā
vādānuvādāti parehi vuttakāraṇena sakāraṇā hutvā niganthānaṃ vādā ca
anuvādā ca. Gārayhaṭṭhānaṃ āgacchantīti viññūhi garahitabbakāraṇaṃ āgacchanti.
"vādānuppattā gārayhaṭṭhānā"tipi pāṭho. Tassattho:- parehi vuttena kāraṇena
sakāraṇā hutvā niganthānaṃ vādaṃ anuppattā 2- taṃ vādaṃ sosentā milāpentā
dukkaṭakammakārinotiādayo dasa gārayhaṭṭhānā āgacchanti.
     [9] Saṅgatibhāvahetūti niyatibhāvakāraṇā. Pāpasaṅgatikāti pāpaniyatino.
Abhijātihetūti chaḷābhijātihetu.
     [10] Evaṃ niganthānaṃ upakkamassa aphalataṃ dassetvā idāni niyyānikasāsane
upakkamassa viriyassa ca saphalataṃ dassetuṃ kathañca bhikkhavetiādimāha.
Tattha anaddhabhūtanti anabhibhūtaṃ. Dukkhena anabhibhūto nāma manussattabhāvo vuccati,
na taṃ addhabhāveti nābhibhavatīti attho. Taṃpi nānappakārāya dukkarakārikāya
payojento dukkhena addhabhāveti nāma. Ye pana sāsane pabbajitvā āraññakā
@Footnote: 1 cha.Ma. nibbattissati      2 Ma. sakāraṇā hutvā nigaṇṭhānaṃ vādā ca anuvādā ca

---------------------------------------------------------------------------------------------
page7.
Vā honti rukkhamūlikādayo vā, te dukkhena addhabhāventi nāma. Niyyānikasāsanasmiṃ
hi viriyaṃ sammāvāyāmo nāma hoti.
     Thero panāha:- yo assarakule nibbatto sattavassiko hutvā alaṅkatappaṭiyatto
pitu aṅke nisinno ghare bhattakiccaṃ katvā nisinnena bhikkhusaṃghena
anumodanāya kariyamānāya tisso sampattiyo dassetvā saccesu pakāsitesu arahattaṃ
pāpuṇāti, mātāpitūhi vā  "pabbajissasi tātā"ti vutto "āma pabbajissāmī"ti
vatvā nhāpetvā alaṅkaritvā vihāraṃ nīto tacapañcakaṃ uggaṇhitvā nisinno
kesesu ohāriyamānesu khuraggeyeva arahattaṃ pāpuṇāti, navapabbajito vā pana
manosilātelamakkhitena 1- sīsena punadivase mātāpitūhi pesitaṃ kājabhattaṃ bhuñjitvā
vihāre nisinnova arahattaṃ pāpuṇāti, ayaṃ na dukkhena attānaṃ addhabhāveti
nāma. Ayaṃ pana ukkaṭṭhasakkāro. Yo dāsīkucchiyaṃ nibbatto antamaso
rajatamuddikampi pilandhitvā gorakapiyaṅgumattenāpi 2- sarīraṃ vilimpetvā
"pabbājetha nan"ti nīto khuragge vā punadivase vā arahattaṃ pāpuṇāti, ayampi na 3-
anaddhabhūtaṃ 4- attānaṃ dukkhena addhabhāveti nāma.
     Dhammikaṃ sukhaṃ nāma saṃghato vā gaṇato vā uppannacatupaccayasukhaṃ.
Anadhimucchitoti taṇhāmucchanāya amucchito. Dhammikaṃ hi sukhaṃ na pariccajāmīti na
tattha gedho kātabbo. Saṃghato hi uppannaṃ salākabhattaṃ vā vassāvāsikaṃ vā
"idamatthaṃ ekan"ti paricchinditvā saṃghamajjhe bhikkhūnaṃ antare paribhuñjanto
pattantare padumaṃ viya sīlasamādhivipassanāmaggaphalehi vaḍḍhati. Imassāti
paccuppannānaṃ pañcannaṃ khandhānaṃ mūlabhūtassa. Dukkhanidānassāti taṇhāya. Sā hi
pañcakkhandhadukkhanidānaṃ. Saṅkhāraṃ padahatoti sampayogaviriyaṃ karontassa. Virāgo
hotīti maggena virāgo hoti. Idaṃ vuttaṃ hoti "saṅkhārappadhānena me imassa
dukkhanidānassa virāgo hotī"ti. Evaṃ pajānātīti iminā sukhāpaṭipadā
khippābhiññā kathitā. Dutiyavārena tassa sampayogaviriyassa majjhattatākāro kathito. So
yassa hi khvassāti ettha ayaṃ saṅkhepattho:- so puggalo yassa dukkhanidānassa
@Footnote: 1 ka. samāno telamakkhitena  2 Sī., ka. coraka...
@3 Sī. ayampana, Ma. ayaṃ na  4 Sī. addhabhūtaṃ

---------------------------------------------------------------------------------------------
page8.
Saṅkhārappadhānena virāgo hoti, saṅkhāraṃ tattha padahati, maggappadhānena padahati.
Yassa pana dukkhanidānassa ajjhupekkhato upekkhaṃ bhāventassa virāgo hoti,
upekkhaṃ tattha bhāveti, maggabhāvanāya bhāveti. Tassāti tassa puggalassa.
      [11] Paṭibaddhacittoti chandarāgena baddhacitto. Tibbacchandoti
bahalacchando. Tibbāpekkhoti bahalapatthano. Santiṭṭhantinti ekato tiṭṭhantiṃ.
Sañjagghantinti mahāhasitaṃ hasamānaṃ. Saṃhasantinti sitaṃ kurumānaṃ.
      Evameva kho bhikkhaveti ettha idaṃ opammavibhāvanaṃ:- eko hi puriso
ekissā itthiyā sāratto ghāsacchādanamālālaṅkārādīni datvā ghare vāseti. Sā
taṃ aticaritvā aññaṃ sevati. So "nūna ahaṃ assā anurūpaṃ sakkāraṃ na
karomī"ti sakkāraṃ vaḍḍhesi. Sā bhiyyoso mattāya aticaratiyeva, 1- so "ayaṃ
sakkariyamānāpi aticarateva, ghare me vasamānā anatthaṃpi kareyya, nīharāmi nan"ti
parisamajjhe alaṃvacanīyaṃ katvā "mā puna gehaṃ pāvisī"ti vissajjesi. Sā kenaci
upāyena tena saddhiṃ santhavaṃ kātuṃ asakkontī naṭanaccakādīhi saddhiṃ vicarati.
Tassa purisassa taṃ disvā neva uppajjati domanassaṃ, somanassaṃ pana uppajjati.
      Tattha purisassa itthiyā sārattakālo viya imassa bhikkhuno attabhāve
ālayo. Ghāsacchādanādīni datvā ghare vasāpanakālo viya attabhāvassa paṭijagganakālo.
Tassā aticaraṇakālo viya rakkhiyamānasseva 2- attabhāvassa pittapakopādīnaṃ
vasena sābādhatā. 3- "attano anurūpaṃ sakkāraṃ alabhantī aticaratī"ti sallakkhetvā
sakkāravaḍḍhanaṃ viya "bhesajjaṃ alabhanto evaṃ hotī"ti sallakkhetvā bhesajjakaraṇakālo.
4- Sakkāre vaḍḍhitepi puna aticaraṇaṃ viya pittādīsu ekassa bhesajje
kariyamāne sesānaṃ pakopanavasena puna sābādhatā. Parisamajjhe alaṃvacanīyaṃ katvā
gehā nikkaḍḍhanaṃ viya "idāni te nāhaṃ dāso na kammakaro, anamatagge saṃsāre
taṃyeva upaṭṭhahanto vicariṃ, ko me tayā attho, chijja vā bhijja vā"ti tasmiṃ
anapekkhataṃ āpajjitvā viriyaṃ thiraṃ katvā maggena kilesasamugghātanaṃ. Naṭanaccakādīhi
@Footnote: 1 Sī. aticariyeva            2 Ma. pakatijaggamānasseva, cha. jaggiyamānasseva
@3 Sī. sambādhatā, Ma. ābādhatā         4 ka. bhesajjakaraṇaṃ

---------------------------------------------------------------------------------------------
page9.
Naccamānaṃ vicarantiṃ disvā yathā tassa purisassa domanassaṃ na uppajjati,
somanassameva uppajjati, evameva imassa bhikkhuno arahattaṃ pattassa pittapakopādīnaṃ
vasena ābādhikaṃ attabhāvaṃ disvā domanassaṃ na uppajjati, "muccissāmi vata
bandhaparihāradukkhato"ti somanassameva uppajjatīti. Ayaṃ pana upamā
"paṭibaddhacittassa domanassaṃ uppajjati, appaṭibaddhacittassa natthetan"ti ñatvā
itthiyā chandarāgaṃ pajahati, evamayaṃ bhikkhu 1- saṅkhāraṃ vā padahantassa upekkhaṃ vā
bhāventassa dukkhanidānaṃ pahīyati, no aññathāti ñatvā tadubhayaṃ sampādento
dukkhanidānaṃ pajahatī"ti etamatthaṃ vibhāvetuṃ āgatāti veditabbā.
      [12] Yathāsukhaṃ kho me viharatoti yena sukhena viharituṃ icchāmi, tena
me viharato. Padahatoti pesentassa. Ettha ca 2- yassa sukhāpaṭipadā asappāyā,
sukhumacīvarāni dhārentassa pāsādike senāsane vasantassa cittaṃ vikkhipati,
dukkhāpaṭipadā sappāyā, chinnabhinnāni thūlacīvarāni dhārentassa susānarukkhamūlādīsu
vasantassa cittaṃ ekaggaṃ hoti, taṃ sandhāyetaṃ vuttaṃ.
      Evameva khoti ettha idaṃ opammasaṃsandanaṃ, usukāro viya hi
jātijarāmaraṇabhīto yogī daṭṭhabbo, vaṅkakuṭilajimhatejanaṃ viya vaṅkakuṭilajimhaṃ cittaṃ,
dve alātā viya kāyikacetasikaviriyaṃ, tejanaṃ ujuṃ karontassa kañjikatelaṃ viya saddhā,
namanadaṇḍako viya lokuttaramaggo, usukārassa vaṅkakuṭilajimhatejanaṃ kañjikatelena
sinehetvā alātesu tāpetvā namanadaṇḍakena ujuṃ karaṇaṃ viya imassa bhikkhuno
vaṅkakuṭilajimhaṃ cittaṃ sandhāya sinehetvā kāyikacetasikaviriyena tāpetvā
lokuttaramaggena ujuṃ karaṇaṃ, usukārasseva evaṃ ujukatena tejanena sapattaṃ vijjhitvā
sampattianubhavanaṃ viya imassa yogino tathā ujukatena cittena kilesagaṇaṃ vijjhitvā
pāsādike senāsane nirodhavaratalagatassa 3- phalasamāpattisukhānubhavanaṃ daṭṭhabbaṃ. Idha
tathāgato sukhāpaṭipadākhippābhiññabhikkhuno, dukkhāpaṭipadādandhābhiññabhikkhuno ca
paṭipattiyo kathitā, itaresaṃ dvinnaṃ na kathitā, tā kathetuṃ imaṃ desanaṃ ārabhi.
Imāsu vā dvīsu kathitāsu itarāpi kathitāva honti, āgamanīyapaṭipadā pana na
@Footnote: 1 Ma. evamassa bhikkhuno      2 ka. etthapi     3 Ma. nirodhathalagatassa,
@ka. nirodhaparamabalavantassa

---------------------------------------------------------------------------------------------
page10.
Kathitā, taṃ kathetuṃ imaṃ desanaṃ ārabhi. Sahāgamanīyāpi vā paṭipadā kathitāva,
adassitaṃ pana ekaṃ buddhuppādaṃ dassetvā ekassa kulaputtassa nikkhamanadesanaṃ
arahattena vinivaṭṭissāmīti dassetuṃ imaṃ desanaṃ ārabhi. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                      devadahasuttavaṇṇanā niṭṭhitā.
                        ----------------
                        2. Pañcattayasuttavaṇṇanā
      [21] Evamme sutanti pañcattayasuttaṃ. Tattha eketi ekacce.
Samaṇabrāhmaṇāti paribbajupagatabhāvena samaṇā, jātiyā brāhmaṇā, lokena vā
samaṇāti ca brāhmaṇāti ca evaṃ sammatā. Aparantaṃ kappetvā vikappetvā
gaṇhantīti aparantakappikā. Aparantakappo vā etesaṃ atthītipi aparantakappikā.
Ettha ca antoti "sakkāyo kho āvuso eko anto"tiādīsu viya idha
koṭṭhāso adhippeto. Kappāti taṇhādiṭṭhiyo. Vuttampi cetaṃ "kappoti udānato
dve kappā taṇhākappo ca diṭṭhikappo cā"ti. 1- Tasmā taṇhādiṭṭhivasena
anāgataṃ khandhakoṭṭhāsaṃ kappetvā pakappetvā ṭhitāti aparantakappikāti evamattha
attho daṭṭhabbo. Tesaṃ evaṃ aparantaṃ kappetvā ṭhitānaṃ punappunaṃ uppajjanavasena
aparantameva anugatā diṭṭhīti aparantānudiṭṭhino. Te evaṃdiṭṭhino taṃ aparantaṃ
ārabbha āgamma paṭicca aññampi janaṃ diṭṭhigatikaṃ karontā anekavihitāni
adhimuttipadāni 2- abhivadanti. Anekavihitānīti anekavidhāni. Adhimuttipadānīti
adhivacanapadāni. Athavā bhūtamatthaṃ adhibhavitvā yathāsabhāvato aggahetvā vattanato
adhimuttiyoti diṭṭhiyo vuccanti, adhimuttīnaṃ padāni adhimuttipadāni,
diṭṭhidīpakāni vacanānīti attho.
@Footnote: 1 khu. mahā. 29/136, 138/115, 116 (syā)     2 cha.Ma. adhivuttipadāni

---------------------------------------------------------------------------------------------
page11.
      Saññīti saññāsamaṅgī. Arogoti nicco. Ittheketi itthaṃ eke,
evameketi attho. Iminā soḷasa saññīvādā kathitā. Asaññīti iminā aṭṭha
asaññīvādā, nevasaññīnāsaññīti iminā aṭṭha nevasaññīnāsaññīvādā, sato
vā pana sattassāti iminā satta ucchedavādā. Tattha satoti vijjamānassa.
Ucchedanti upacchedaṃ. Vināsanti adassanaṃ. Vibhavanti bhavavigamaṃ. Sabbānetāni
aññamaññavevacanāneva. Diṭṭhadhammanibbānaṃ vāti iminā pañca diṭṭhadhammanibbānavādā
kathitā. Tattha diṭṭhadhammoti paccakkhadhammo vuccati, tattha tattha
paṭiladdhaattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ, tasmiṃyeva
attabhāve dukkhavūpasamanti attho. Santaṃ vāti saññītiādivasena tīhākārehi
santaṃ. Tīṇi hontīti saññī attātiādīni santaattavasena ekaṃ, itarāni dveti
evaṃ tīṇi.
      [22] Rūpiṃ vāti karajarūpena vā kasiṇarūpena vā rūpiṃ. Tattha lābhī
kasiṇarūpaṃ attāti gaṇhāti. Takkī ubhopi rūpāni gaṇhātiyeva. Arūpinti
arūpasamāpattinimittaṃ vā, ṭhapetvā saññākkhandhaṃ 1- sesaarūpadhamme vā attāti
paññapentā lābhinopi takkikāpi evaṃ paññapenti. Tatiyadiṭṭhi pana missakagāhavasena
pavattā, catutthā takkagāheneva. Dutiyacatukke paṭhamadiṭṭhi samāpannakavādena 2-
kathitā, dutiyadiṭṭhi asamāpannakavādena, tatiyadiṭṭhi suppamattena vā sarāvamattena
vā 3- kasiṇaparikammavasena, catutthadiṭṭhi vipulakasiṇavasena kathitāti veditabbā.
      Etaṃ vā panetesaṃ upātivattatanti saññīti padena saṅkhepato vuttaṃ.
Saññāsattakaṃ atikkantānanti attho. Apare aṭṭhakanti vadanti. Tadubhayaṃ parato
āvibhavissati. Ayaṃ panettha saṅkhepattho:- keci hi etā 4- satta vā aṭṭha vā
saññā samatikkamituṃ sakkonti, keci pana na sakkonti. Tattha ye sakkonti
teva gahitā. Tesaṃ pana ekesaṃ upātivattataṃ atikkamituṃ sakkontānaṃ yathāpi
nāma gaṅgaṃ otiṇṇesu manussesu eko dīghavāpiṃ gantvā tiṭṭheyya, eko tato
@Footnote: 1 ka. pañcakkhandhaṃ      2 cha.Ma. samāpannakavāre, evamuparipi, su. vi. 1/76, 77/110
@3 Sī. suppamattaṃ vā sarāvamattaṃ vā              4 ka. ettha

---------------------------------------------------------------------------------------------
page12.
Paraṃ mahāgāmaṃ, evameva eke viññāṇañcāyatanaṃ appamāṇaṃ āneñjanti
vatvā tiṭṭhanti, eke ākiñcaññāyatanaṃ. Tattha viññāṇañcāyatanaṃ tāva dassetuṃ
viññāṇakasiṇameketi vuttaṃ. Parato "ākiñcaññāyatanameke"ti vakkhati. Tayidanti
taṃ idaṃ diṭṭhigatañca diṭṭhipaccayañca diṭṭhārammaṇañca. Tathāgato abhijānātīti
iminā paccayena idaṃ nāma dassanaṃ gahitanti abhivisiṭṭhena ñāṇena jānāti.
      Idāni tadeva vitthārento ye kho te bhontotiādimāha. Yā vā
panetesaṃ saññānanti yā vā pana etāsaṃ "yadi rūpasaññānan"ti evaṃ 1-
vuttasaññānaṃ. Parisuddhāti nirupakkilesā. Paramāti uttamā. Aggāti seṭṭhā.
Anuttariyā akkhāyatīti asadisā kathiyati. Yadi rūpasaññānanti iminā catasso
rūpāvacarasaññā kathitā. Yadi arūpasaññānanti iminā ākāsānañcāyatana-
viññāṇañcāyatanasaññā. Itarehi pana dvīhi padehi samāpannakavāro ca asamāpannakavāro
ca kathitoti evametā koṭṭhāsato aṭṭha, atthato pana satta saññā honti.
Samāpannakavāro hi purimāhi chahi saṅgahitoyeva. 2- Tayidaṃ saṅkhatanti taṃ idaṃ
sabbampi saññāgataṃ saddhiṃ diṭṭhigatena saṅkhataṃ paccayehi samāgantvā kataṃ.
Oḷārikanti saṅkhatattāva oḷārikaṃ. Atthi kho pana saṅkhārānaṃ nirodhoti etesaṃ
pana saṅkhatanti vuttānaṃ saṅkhārānaṃ nirodhoti saṅkhātaṃ nibbānaṃ nāma atthi.
Atthetanti iti viditvāti taṃ kho pana nibbānaṃ "atthi etan"ti evaṃ jānitvā.
Tassa nissaraṇadassāvīti tassa saṅkhatassa nissaraṇadassī nibbānadasSī. Tathāgato
tadupātivattoti taṃ saṅkhataṃ atikkanto 3- samatikkantoti attho.
      [23] Tatrāti tesu aṭṭhasu asaññīvādesu. Rūpiṃ vātiādīni saññīvāde
vuttanayeneva veditabbāni. Ayañca yasmā asaññīvādo, tasmā idha dutiyaṃ catukkaṃ
na vuttaṃ. Paṭikkosantīti paṭibāhanti paṭisedhenti. Saññā rogotiādīsu
ābādhaṭṭhena rogo, sadosaṭṭhena gaṇḍo, anupaviṭṭhaṭṭhena sallaṃ. Āgatiṃ vā gatiṃ
vātiādīsu paṭisandhivasena āgatiṃ, cutivasena gatiṃ, cavanavasena cutiṃ, upapajjanavasena
upapattiṃ, punappunaṃ uppajjitvā aparāparaṃ vaḍḍhanavasena vuḍḍhiṃ viruḷhiṃ vepullaṃ.
@Footnote: 1 Sī. saññānanti evaṃ      2 Sī. purimābhijātisaṅgahitoyeva    3 Ma. atikkamatthe

---------------------------------------------------------------------------------------------
page13.
Kāmaṃ catuvokārabhave rūpaṃ vināpi viññāṇassa pavatti atthi, sese pana tayo
khandhe vinā natthi. Ayaṃ pana pañho pañcavokārabhavavasena kathito. Pañcavokārehi
ettake khandhe vinā viññāṇassa pavatti nāma natthi. Vitaṇḍavādī panettha
"aññatra rūpā"tiādivacanato arūpabhavepi rūpaṃ, asaññībhave ca viññāṇaṃ atthi,
tathā nirodhasamāpannassā"ti vadati. So vattabbo:- byañjanacchāyāya ce
atthaṃ paṭibāhasi, āgatiṃ vātiādivacanato taṃ viññāṇaṃ 1- pakkhidvipadacatuppadā viya
uppatitvāpi gacchati, padasāpi gacchati, govisāṇavalliādīni 2- viya ca vaḍḍhatīti
āpajjati. Ye ca bhagavatā anekasatesu suttesu tayo bhavā vuttā, te arūpabhavassa
abhāvā dveva āpajjanti. Tasmā mā evaṃ avaca, yathāvuttamatthaṃ dhārehīti.
      [24] Tatrāti aṭṭhasu nevasaññīnāsaññīvādesu bhummaṃ. Idhāpi rūpiṃ
vātiādīni vuttanayeneva veditabbāni. Asaññā sammohoti nissaññabhavo
nāmesa sammohaṭṭhānaṃ. Yo hi kiñci na jānāti, taṃ asaññī esoti vadanti.
Diṭṭhasutamutaviññātabbasaṅkhāramattenāti diṭṭhaviññātabbamattena
sutaviññātabbamattena mutaviññātabbamattena. Ettha ca vijānātīti viññātabbaṃ,
diṭṭhasutamutaviññātabbamattena pañcadvārikasaññāpavattimattenāti ayaṃ hi ettha
attho. Saṅkhāramattenāti oḷārikasaṅkhārappavattimattenāti attho. Etassāyatanassāti
etassa nevasaññānāsaññāyatanassa. Upasampadanti paṭilābhaṃ. Byasanaṃ hetanti
vināso so hesa, vuṭṭhānaṃ hetanti attho. Pañcadvārikasaññāpavattañhi
oḷārikasaṅkhārappavattaṃ vā appavattaṃ katvā taṃ samāpajjitabbaṃ. Tassa pana
pavattena tato vuṭṭhānaṃ hotīti dasseti. Saṅkhārasamāpattipattabbamakkhāyatīti
oḷārikasaṅkhārappavattiyā pattabbanti na akkhāyati. Saṅkhārāvasesasamāpatti-
pattabbanti saṅkhārānaṃyeva avasesā bhāvanāvasena sabbasukhumabhāvaṃ pattā saṅkhārā,
tesaṃ pavattiyā etaṃ pattabbanti attho. Evarūpesu hi saṅkhāresu pavattesu etaṃ
pattabbaṃ nāma hoti. Tayidanti taṃ idaṃ etaṃ sukhumampi samānaṃ saṅkhataṃ saṅkhatattā
ca oḷārikaṃ.
@Footnote: 1 Sī. tava viññāṇaṃ                 2 Ma. govisālavallikādīni

---------------------------------------------------------------------------------------------
page14.
      [25] Tatrāti sattasu ucchedavādesu bhummaṃ. Uddhaṃ parāmasantīti 1-
uddhaṃ vuccati anāgatasaṃsāravādo, anāgataṃ saṃsāravādaṃ parāmasantīti 2- attho.
Āsattiṃyeva abhivadantīti lagganaṃyeva vadanti. "āsattan"tipi pāṭho, taṇhaṃyeva
vadantīti attho. Iti pecca bhavissāmāti evaṃ pecca bhavissāma. Khattiyā
bhavissāma, brāhmaṇā bhavissāmāti evamettha nayo netabbo. Vāṇijūpamaṃ 3-
maññeti vāṇijūpamā viya vāṇijapaṭibhāgā vāṇijasadisā mayhaṃ upaṭṭhahanti.
Sakkāyabhayāti sakkāyassa bhayā. Te hi yatheva "cattāro kho mahārāja abhayassa
bhāyanti. Katame cattāro. Gaṇḍuppādo kho mahārāja bhayā paṭhaviṃ na khādati
`mā paṭhavī khīyī'ti, konto kho mahārāja ekapādena tiṭṭhati `mā paṭhavī osīdī'ti,
kikī kho mahārāja uttānā seti `mā abbhā 4- udrīyī'ti, brāhmaṇadhammiko kho
mahārāja brahmacariyaṃ na carati `mā loko ucchijjī"ti ime cattāro abhayassa
bhāyanti, evaṃ sakkāyassa bhāyanti. Sakkāyaparigucchāti 5- tameva tebhūmikasaṅkhātaṃ
sakkāyaṃ parijigucchamānā. Sā gaddulabandhoti daṇḍake rajjuṃ pavesetvā baddhasunakho.
Evamevimeti ettha daḷhatthambho viya khīlo viya ca tebhūmikadhammasaṅkhāto
sakkāyo daṭṭhabbo, sā viya diṭṭhigatiko, daṇḍako viya diṭṭhi, rajju viya
taṇhā, gaddulena bandhitvā thambhe vā khīle vā upanibaddhasunakhassa attano
dhammatāya chinditvā gantuṃ asamatthassa anuparidhāvanaṃ viya diṭṭhigatikassa diṭṭhidaṇḍake
pavesitāya taṇhārajjuyā bandhitvā sakkāye upanibaddhassa anuparidhāvanaṃ veditabbaṃ.
      [26] Imāneva pañcāyatanānīti imāneva pañca kāraṇāni. Iti mātikaṃ
ṭhapentenapi pañceva ṭhapitāni, nigamentenapi pañceva nigamitāni, bhājentena pana
cattāni bhājitāni. Diṭṭhadhammanibbānaṃ kuhiṃ paviṭṭhanti. Ekattanānattavasena dvīsu
padesu paviṭṭhanti veditabbaṃ.
      [27] Evañca catucattāḷīsa aparantakappike dassetvā idāni aṭṭhārasa
pubbantakappike dassetuṃ santi bhikkhavetiādimāha. Tattha atītakoṭṭhāsasaṅkhātaṃ
@Footnote: 1 Sī. uddhaṃ sarāti, cha.Ma. uddhaṃ saranti   2 cha.Ma. saranti     3 cha.Ma. vāṇijūpamā
@4 cha.Ma. ambhā                     5 ka. sakkāyassa  parijigucchanti

---------------------------------------------------------------------------------------------
page15.
Pubbantaṃ kappetvā vikappetvā gaṇhantīti pubbantakappikā. Pubbantakappo vā
etesaṃ atthīti pubbantakappikā. Evaṃ sesampi 1- pubbe vuttappakāraṃ
vuttanayeneva veditabbaṃ. Sassato attā ca loko cāti rūpādīsu aññataraṃ attāti ca
lokoti ca gahetvā sassato amaro nicco dhuvoti abhivadanti. Yathāha "rūpaṃ
attā ceva loko ca sassato cāti attānañca lokañca paññapentī"ti vitthāro.
Asassatādīsupi eseva nayo. Ettha ca paṭhamavādena cattāro sassatavādā vuttā,
dutiyavādena satta ucchedavādā.
      Nanu cete heṭṭhā āgatāva, 2- idha kasmā puna gahitāti. Heṭṭhā tattha
tattha mato tattha tattheva ucchijjatīti dassanatthaṃ āgatā. Idha pana
pubbenivāsalābhī diṭṭhigatiko atītaṃ passati, na anāgataṃ, tassa evaṃ hoti
"pubbantato āgato attā idheva ucchijjati, tato paraṃ na gacchatī"ti.
Imassatthassa dassanatthaṃ gahitā. Tatiyavādena cattāro ekaccasassatavādā vuttā,
catutthavādena cattāro amarāvikkhepikā vuttā. Antavāti sapariyanto paricchinno
parivaṭumo. Avaḍḍhitakasiṇassa taṃ kasiṇaṃ attāti ca lokoti ca gahetvā evaṃ
hoti. Dutiyavādo 3- vaḍḍhitakasiṇassa vasena vutto, tatiyavādo tiriyaṃ vaḍḍhetvā
uddhamadho avaḍḍhitakasiṇassa, catutthavādo takkivasena vutto. Anantaracatukkaṃ
heṭṭhā vuttanayameva.
      Ekantasukhīti nirantarasukhī. Ayaṃ diṭṭhi lābhino jātissaratakkīnaṃ vasena
uppajjati. Lābhino hi pubbenivāsañāṇena khattiyādikule ekantasukhameva attano
jātimanussarantassa evaṃ diṭṭhi uppajjati. Tathā jātissarassa paccuppannaṃ
sukhamanubhavato atītāsu sattasu jātīsu tādisameva attabhāvaṃ anussarantassa. Takkissa
pana idha sukhasamaṅgino "atītepāhaṃ evameva ahosin"ti takkeneva uppajjati.
      Ekantadukkhīti ayaṃ diṭṭhi lābhino nuppajjati. So hi ekanteneva idha
jhānasukhena sukhī hoti. Idha dukkhena phuṭṭhassa pana jātissarassa takkisseva ca
esā uppajjati. Tatiyā idha vokiṇṇasukhadukkhānaṃ sabbesampi tesaṃ uppajjati,
@Footnote: 1 ka. sesesupi             2 cha.Ma. āgatā       3 Sī. dutiyavāro

---------------------------------------------------------------------------------------------
page16.
Tathā catutthadiṭṭhi. Lābhino hi idāni catutthajjhānavasena adukkhamasukhassa, pubbepi
catutthajjhānikameva brahmalokaṃ anussarantassa. Jātissarassāpi paccuppanne
majjhattassa, anussarantassāpi 1- majjhattabhūtaṭṭhānameva anussarantassa, takkinopi
paccuppanne majjhattassa, atītepi evaṃ bhavissatīti takkeneva gaṇhantassa esā
diṭṭhi uppajjati. Ettāvatā cattāro sassatavādā, cattāro ekaccasassatikā,
cattāro antānantikā, cattāro amarāvikkhepikā, dve adhiccasamuppannikāti
aṭṭhārasapi pubbantakappikā kathitā honti.
      [28] Idāni diṭṭhuddhāraṃ uddharanto tatra bhikkhavetiādimāha. Tattha
paccattaṃyeva ñāṇanti paccakkhañāṇaṃ. Parisuddhanti nirupakkilesaṃ. Pariyodātanti
pabhassaraṃ. Sabbapadehi vipassanāñāṇaṃyeva kathitaṃ. Saddhādayo hi pañca dhammā
bāhirasamayasmimpi honti, vipassanāñāṇaṃ sāsanasmiṃyeva. Tattha ñāṇabhāgamattameva
pariyodapentīti mayamidaṃ jānāmāti evaṃ tattha ñāṇakoṭṭhāsaṃ otārentiyeva.
Upādānamakkhāyatīti na taṃ ñāṇaṃ, micchādassanannāmetaṃ, tasmā tadāpi tesaṃ
bhavantānaṃ diṭṭhupādānaṃ akkhāyatīti attho. Athāpi taṃ jānanamattalakkhaṇattā
ñāṇabhāgamattameva, tathāpi tassa dassanassa 2- anupātivattanato upādānapaccayato
ca upādānameva. Tadupātivattoti taṃ diṭṭhiṃ atikkanto. Ettāvatā cattāro
sassatavādā, cattāro ekaccasassatikā, cattāro antānantikā, cattāro
amarāvikkhepā, dve adhiccasamuppannikā, soḷasa saññīvādā, aṭṭha asaññīvādā,
aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādāti
brahmajāle āgatā dvāsaṭṭhipi diṭṭhiyo kathitā honti. Brahmajāle pana kathite
idaṃ suttaṃ akathitameva hoti. Kasmā? idha tato atirekāya sakkāyadiṭṭhiyā
āgatattā. Imasmiṃ pana kathite brahmajālaṃ kathitameva hoti.
      [30] Idāni imā dvāsaṭṭhi diṭṭhiyo uppajjamānā sakkāyadiṭṭhippamukheneva
uppajjantīti dassetuṃ idha bhikkhave ekaccotiādimāha. Tattha
paṭinissaggāti pariccāgena. Kāmasaññojanānaṃ anadhiṭṭhānāti pañcakāmaguṇataṇhānaṃ
@Footnote: 1 Sī. anussatiyāpi                   2 ka. vādassa

---------------------------------------------------------------------------------------------
page17.
Nissaṭṭhattā. Pavivekaṃ pītinti sappītikajjhānadvayapītiṃ. Nirujjhatīti jhānanirodhena
nirujjhati. Samāpattito pana vuṭṭhitassa niruddhā nāma hoti. Yatheva hi
"adukkhamasukhāya vedanāya nirodhā uppajjati nirāmisaṃ sukhaṃ, nirāmisassa sukhassa
nirodhā uppajjati adukkhamasukhā vedanā"ti ettha na ayamattho hoti:-
catutthajjhānanirodhā tatiyaṃ jhānaṃ upasampajja viharatīti. Ayaṃ panettha attho:-
catutthajjhānā vuṭṭhāya tatiyaṃ jhānaṃ samāpajjati, tatiyajjhānā vuṭṭhāya catutthaṃ jhānaṃ
samāpajjatīti, evaṃ sampadamidaṃ veditabbaṃ. Uppajjati domanassanti
hīnajjhānapariyādānakadomanassaṃ. Samāpattito vuṭṭhitacittassa pana kammanīyabhāvo kathito.
      Pavivekā pītīti sāva jhānadvayapīti. Yaṃ chāyā jahatīti yaṃ ṭhānaṃ chāyā
jahati. Idaṃ vuttaṃ hoti? yasmiṃ ṭhāne chāyā atthi, tasmiṃ ātapo natthi.
Yasmiṃ ātapo atthi, tasmiṃ chāyā natthīti.
      [31] Nirāmisaṃ sukhanti tatiyajjhānasukhaṃ.
      [32] Adukkhamasukhanti catutthajjhānavedanaṃ.
      [33] Anupādānohamasmīti niggahaṇohamasmi. 1- Nibbānasappāyanti
nibbānassa sappāyaṃ upakārabhūtaṃ. Nanu ca maggadassanaṃ nāma sabbattha nikantiyā
sukkhāpitāya uppajjati, kathametaṃ nibbānassa upakārapaṭipadā nāma jātanti,
sabbattha anupādiyanavasena aggaṇhanavasena upakārapaṭipadā nāma jātaṃ. Abhivadatīti
abhimānena upavadati. Pubbantānudiṭṭhinti aṭṭhārasavidhampi pubbantānudiṭṭhiṃ.
Aparantānudiṭṭhinti catucattāḷīsavidhampi aparantānudiṭṭhiṃ. Upādānamakkhāyatīti
ahamasmīti gahaṇassa sakkāyadiṭṭhipariyāpantattā diṭṭhupādānaṃ akkhāyati.
      Santivarapadanti 2- vūpasantakilesattā santaṃ uttamaṃ padaṃ. Channaṃ
phassāyatanānanti bhagavatā "yattha cakkhu ca nirujjhati rūpasaññā ca nirujjhati se
āyatane veditabbe"ti 3- ettha dvinnaṃ āyatanānaṃ paṭikkhepena nibbānaṃ dassitaṃ.
@Footnote: 1 Ma. niggāhamāno                        2 ka. santaṃ varaṃ padanti
@3 Sī. yo āyatane veditabboti, ka. so āyatanena veditabbo,
@saṃ. saḷā. 18/173/122 (syā)

---------------------------------------------------------------------------------------------
page18.
       "yattha āpo ca paṭhavī             tejo vāyo na gādhati
        ato sarā nivattanti             ettha vajjaṃ na vattati
        ettha nāmañca rūpañca            asesaṃ uparujjhatī"ti 1-
    ettha pana saṅkhārapaṭikkhepena nibbānaṃ dassitaṃ.
       "kattha āpo ca paṭhavī ca           tejo vāyo na gādhati
        kattha dīghañca rassañca             aṇuṃ thūlaṃ subhāsubhaṃ
        kattha nāmañca rūpañca             asesaṃ uparujjhatīti 2-
     tattha veyyākaraṇaṃ bhavati:-
        viññāṇaṃ anidassanaṃ               anantaṃ sabbatopabhan"ti.
     Ettha saṅkhārapaṭikkhepena nibbānaṃ dassitaṃ. Imasmiṃ pana sutte
chaāyatanapaṭikkhepena dassitaṃ. Aññattha ca anupādāvimokkhoti nibbānameva
dassitaṃ, idha pana arahattaphalasamāpatti. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      pañcattayasuttavaṇṇanā niṭṭhitā.
                          -------------
                         3. Kintisuttavaṇṇanā
      [34] Evamme sutanti kintisuttaṃ.  tattha kusinārāyanti 3-  evaṃnāmake
maṇḍalappadese. Baliharaṇeti tasmiṃ vanasaṇḍe bhūtānaṃ baliṃ āharanti, tasmā so
baliharaṇanti vutto. Cīvarahetūti cīvarakāraṇā, cīvaraṃ paccāsiṃsamānoti attho. Iti
bhavābhavahetūti evaṃ imaṃ desanāmayaṃ puññakiriyāvatthuṃ nissāya tasmiṃ tasmiṃ bhave
sukhaṃ vedissāmīti dhammaṃ desetīti kiṃ tumhākaṃ evaṃ hotīti attho.
      [35] Cattāro satipaṭṭhānātiādayo sattatiṃsa bodhipakkhiyadhammā
lokiyalokuttarāva kathitā. Tatthāti tesu sattatiṃsāya dhammesu. Siyunti 4- bhaveyyuṃ.
@Footnote: 1 saṃ. sa. 15/27/18  2 dī.Sī. 9/498/223  3 cha.Ma. pisinārāyanti
@4 cha.Ma. siyaṃsūti, ka. satta

---------------------------------------------------------------------------------------------
page19.
Abhidhammeti abhivisiṭṭhe dhamme, imesu sattatiṃsabodhipakkhiyadhammesūti attho. Tatra
ceti idampi bodhipakkhiyadhammesveva bhummaṃ. Atthato ceva nānaṃ byañjanato ca
nānanti ettha "kāyova satipaṭṭhānaṃ vedanāva satipaṭṭhānan"ti vutte atthato
nānaṃ hoti, "satipaṭṭhānā"ti vutte pana byañjanato nānaṃ nāma hoti.
Tadimināpīti taṃ tumhe imināpi kāraṇena jānāthāti. Atthañca byañjanañca
samānetvā atthassa ca aññathā gahitabhāvo byañjanassa ca micchā ropitabhāvo
dassetabbo. Yo dhammo yo vinayoti ettha attho ca byañjanañca
viññāpanakāraṇameva dhammo ca vinayo ca.
      [37] Atthato hi kho sametīti satiyeva satipaṭṭhānanti gahitā.
Byañjanato nānanti kevalaṃ byañjanameva satipaṭṭhānoti vā satipaṭṭhānāti vā
micchā ropitaṃ. 1- Appamattakaṃ khoti suttantaṃ patvā byañjanaṃ appamattakaṃ nāma
hoti. Parittamattakaṃ 2- dhanitaṃ katvā āropitepi hi nibbutiṃ pattuṃ sakkā hoti.
      Tatridaṃ vatthu:- vijayārāmavihāravāsī kireko khīṇāsavatthero dvinnaṃ bhikkhūnaṃ
suttaṃ āharitvā kammaṭṭhānaṃ kathento "samuddho samuddhoti bhikkhave assutavā
puthujjano bhāsatī"ti dhanitaṃ katvā āha. Eko bhikkhu "ko 3- samuddho nāma
bhante"ti āha. Āvuso samuddhoti vuttepi samuddoti vuttepi mayaṃ loṇasāgarameva
jānāma, tumhe pana no atthagavesakā, byañjanagavesakā, gacchatha mahāvihāre
paguṇabyañjanānaṃ bhikkhūnaṃ santike byañjanaṃ sodhāpethāti kammaṭṭhānaṃ akathetvāva
uṭṭhāpesi. So aparabhāge mahāvihāre bheriṃ paharāpetvā bhikkhusaṃghassa catūsu
maggesu pañhaṃ kathetvāva parinibbuto. Evaṃ sutantaṃ patvā byañjanaṃ appamattakaṃ
nāma hoti.
      Vinayaṃ pana patvā no appamattakaṃ nāma. Sāmaṇerapabbajjāpi hi ubhato
suddhikato vaṭṭati, upasampadādikammānipi sithilādīnaṃ dhanitādikaraṇamatteneva
kuppanti. Idha pana suttantabyañjanaṃ sandhāyetaṃ vuttaṃ.
@Footnote: 1 cha.Ma. ropetha   2 cha.Ma. parittamattaṃ   3 cha.Ma. ayaṃ pāṭho na dissati

---------------------------------------------------------------------------------------------
page20.
      [38] Atha catutthavāre 1- vivādo kasmā? saññāya 2- vivādo. "ahaṃ
satiṃyeva satipaṭṭhānaṃ vadāmi, ayaṃ `kāyo satipaṭṭhānan'ti vadatī"ti hi nesaṃ
saññā 3- hoti. Byañjanepi eseva nayo.
      [39] Na codanāya coditabbanti 4- na codanatthāya codāyitabbaṃ. 5-
Ekacco hi puggalo "nalāṭe te sāsapamattā piḷakā"ti vutto "mayhaṃ nalāṭe
sāsapamattaṃ piḷakaṃ passasi, attano nalāṭe tālapakkamattaṃ mahāgaṇḍaṃ na passasī"ti
vadati. Tasmā puggalo upaparikkhitabbo. Adaḷhadiṭṭhīti anādānadiṭṭhī suṃsumāraṃ
hadaye 6- pakkhipanto viya daḷhaṃ na taṇhāti.
      Upaghātoti caṇḍabhāvena vaṇaghaṭṭitassa viya dukkhuppatti. Supaṭinissaggīti
"kiṃ nāmāhaṃ āpanno, kadā āpanno"ti vā "tuvaṃ āpanno, tava upajjhāyo
āpanno"ti vā ekaṃ dve vāre vatvāpi "asukaṃ nāma asukadivase nāma bhante
āpannattha, saṇikaṃ anussarathā"ti saritvā tāvadeva vissajjissati. Videsāti bahuṃ
atthañca kāraṇañca āharantassa kāyacittakilamatho. Sakkomīti evarūpo hi
puggalo okāsaṃ kāretvā "āpattiṃ āpannattha bhante"ti vutto "kadā kismiṃ
vatthusmin"ti vatvā "asukadivase asukasmiṃ vatthusmin"ti vutte "na sarāmi
āvuso"ti vadati, tato "saṇikaṃ bhante sarathā"ti bahuṃ vatvā sārito saritvā
vissajjeti. Tenāha "sakkomī"ti. Iminā nayena sabbattha attho veditabbo.
      Upekkhā nātimaññitabbāti upekkhā na atikkamitabbā, kattabbā
janetabbāti attho. Yo hi evarūpaṃ puggalaṃ ṭhitakaṃyeva passāvaṃ karontaṃ disvāpi
"nanu āvuso nisīditabban"ti vadati, so upekkhaṃ atimaññati nāma.
      [40] Vacīsaṃhāroti vacanasañcāro. Imehi kathitaṃ amūlaṃ antaraṃ paveseyya,
tumhe imehi idañcidañca vuttāti amūhi kathitaṃ imesaṃ antaraṃ paveseyyāti
attho. Diṭṭhipaḷāsotiādīhi cittassa anārādhanīyabhāvo kathito. Taṃ jānamāno
samāno garaheyyāti taṃ satthā jānamāno samāno nindeyya amheti. Etaṃ
panāvuso dhammanti etaṃ kalahabhaṇḍanadhammaṃ.
@Footnote: 1 Ma. catutthavāde     2 Ma. paññāya     3 Sī. gantabbaṃ, Ma. paññā
@4 cha.Ma. taritabbanti    5 cha.Ma. vegāyitabbaṃ
@6 Sī. suṃsumārahadaye, cha.Ma. saṃsumārahadaye

---------------------------------------------------------------------------------------------
page21.
      Tañceti taṃ saññattikārakaṃ 1- bhikkhuṃ. Evaṃ byākareyyāti mayā ete
suddhante patiṭṭhāpitāti avatvā yena kāraṇena saññatti 2- katā, tameva
dassento evaṃ byākareyya. Tassāhaṃ 3- dhammaṃ sutvāti ettha dhammoti
sāraṇīyadhammo adhippeto. Na cevattānantiādīsu "brahmalokappamāṇo hesa aggi
uṭṭhāsi, ko etamaññatra mayā nibbāpetuṃ samattho"ti hi vadanto attānaṃ
ukkaṃseti nāma. "ettakā janā vadanti, 4- okāso laddhuṃ na sakkā, ekopi
ettakamattaṃ nibbāpetuṃ samattho nāma natthī"ti vadamāno paraṃ vambheti nāma.
Tadubhayampesa na karoti. Dhammo panettha sammāsambuddhassa byākaraṇaṃ, tesaṃ bhikkhūnaṃ
saññattikaraṇaṃ anudhammo, tameva byākaroti nāma. Na ca koci sahadhammikoti
añño cassa koci sahetuko parehi vutto vādo vā anuvādo vā
garahitabbabhāvaṃ āgacchanto nāma natthi. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                       kintisuttavaṇṇanā niṭṭhitā.
                        -----------------
                        4. Sāmagāmasuttavaṇṇanā
      [41] Evamme sutanti sāmagāmasuttaṃ. Tattha sāmagāmeti sāmākānaṃ
ussannattā evaṃ laddhanāme gāme. Adhunā kālakatoti 5- sampati kālaṃ katoti.
Dveḷhakajātāti 6- dvejjhajātā dvebhāgajātā. Bhaṇḍanādīsu bhaṇḍanaṃ
pubbabhāgakalaho, taṃ daṇḍādānādivasena paṇṇattivītikkamavasena ca vaḍḍhitaṃ kalaho,
"na tvaṃ imaṃ dhammavinayaṃ ājānāsī"tiādikaṃ viruddhavacanaṃ vivādo. Vitudantāti
vijjhantā. 7- Sahitammeti mama vacanaṃ atthasañhitaṃ. Adhiciṇṇaṃ te viparāvattanti
yaṃ tava adhiciṇṇaṃ cirakālasevanavasena paguṇaṃ, 8- taṃ mama vādaṃ āgamma nivattaṃ.
Āropito te vādoti tumhaṃ upari mayā doso āropito. Cara
@Footnote: 1 Ma. paññattakārakaṃ       2 Ma. paññatti       3 cha.Ma. tāhaṃ   4 cha.Ma. vicaranti
@5 cha.Ma. kālaṅkato   6 cha.Ma. dvedhikajātāti   7 cha.Ma. vitujjantā  8 Ma. paguṇaṃ vā

---------------------------------------------------------------------------------------------
page22.
Vādappamokkhāyāti bhattapuṭaṃ ādāya tantaṃ upasaṅkamitvā vādappamokkhatthāya
uttariṃ pariyesamānova cara. Nibbedhehi vāti 1- atha mayā āropitavādato attānaṃ
mocesi. 2- Sace pahosīti sace sakkosi. Vadhoyevāti maraṇameva.
      Nāṭaputtiyesūti nāṭaputtassa antevāsikesu. Nibbinnarūpāti
ukkaṇṭhitasabhāvā, abhivādanādīni na karonti. Virattarūpāti vigatapemā. Paṭivānarūpāti
tesaṃ nipaccakiriyato nivattasabhāvā. Yathātanti yathāpi 3- durakkhātādisabhāve dhammavinaye
nibbinnavirattapaṭivānarūpehi bhavitabbaṃ, tatheva jātāti attho. Durakkhāteti
dukkathite. Duppavediteti duviññāpite. Anupasamasaṃvattaniketi rāgādīnaṃ upasamaṃ kāta
asamatthe. Bhinnathūpeti bhinnapatiṭṭhe. Ettha hi nāṭaputtova nesaṃ patiṭṭhaṭṭhena
thūpo, so pana bhinno mato. Tena vuttaṃ "bhinnathūpe"ti. Appaṭissaraṇeti
tasseva abhāvena paṭissaraṇavirahite.
      Nanu cāyaṃ nāṭaputto nāḷandavāsiko, so kasmā pāvāyaṃ kālakatoti.
So kira upālinā gahapatinā paṭividdhasaccena dasahi gāthāhi bhāsite buddhaguṇe
sutvā uṇhaṃ lohitaṃ chaḍḍesi. Atha naṃ aphāsukaṃ gahetvā pāvaṃ agamaṃsu, so
tattha kālamakāsi. Kālaṃ kurumāno ca "mama laddhi aniyyānikā sāravirahitā,
mayantāva naṭṭhā, avasesajano mā apāyapūrako ahosi, sace panāhaṃ `mama
sāsanaṃ aniyyānikan'ti vakkhāmi, na saddahissanti. Yannūnāhaṃ dvepi jane na
ekanīhārena uggaṇhāpeyyaṃ, te mamaccayena aññamaññaṃ vivadissanti. Satthā
taṃ vivādaṃ paṭicca ekaṃ dhammakathaṃ kathessati, tato te sāsanassa mahantabhāvaṃ
jānissantī"ti.
      Atha naṃ eko antevāsiko upasaṅkamitvā āha "bhante tumhe dubbalā,
mayhaṃ imasmiṃ dhamme sāraṃ ācikkhatha ācariyappamāṇan"ti. Āvuso tvaṃ mama
accayena sassatanti gaṇheyyāsīti. Aparopi taṃ upasaṅkami, taṃ ucchedaṃ gaṇhāpesi.
Evaṃ dvepi jane ekaladdhike akatvā bahū nānānīhārena uggaṇhāpetvā
kālamakāsi. Te tassa sarīrakiccaṃ katvā sannipatitvā aññamaññaṃ pucchiṃsu
@Footnote: 1 cha.Ma. nibbeṭhehi vāti    2 cha.Ma. mocehi   3 cha.Ma. yathā ca

---------------------------------------------------------------------------------------------
page23.
"kassāvuso ācariyo sāramācikkhī"ti. Eko uṭṭhahitvā mayhanti āha.
Kimācikkhīti. Sassatanti. Aparo taṃ paṭibāhitvā mayhaṃ sāraṃ ācikkhīti āha. Evaṃ
sabbe "mayhaṃ sāraṃ ācikkhi, ahaṃ jeṭṭhako"ti aññamaññaṃ vivādaṃ vaḍḍhetvā akkose
ceva paribhāse ca hatthapādappahārādīni ca pavattetvā ekamaggena dve
agacchantā nānādisāsu pakkamiṃsu, ekacce gihī ahesuṃ.
      Bhagavato pana dharamānakālepi bhikkhusaṃghe vivādo na uppajji. Satthā
hi tesaṃ vivādakāraṇe uppannamatteyeva sayaṃ vā gantvā te vā bhikkhū
pakkosāpetvā khantimettāpaṭisaṅkhāavihiṃsāsāraṇīyadhammesu ekaṃ kāraṇaṃ kathetvā
vivādaṃ vūpasameti. Evaṃ dharamānopi saṃghassa patiṭṭhāva ahosi. Parinibbāyamānopi
avivādakāraṇaṃ katvāva parinibbāyi. Bhagavatā hi sutte desitā cattāro
mahāpadesā 1- yāvajjadivasā bhikkhūnaṃ patiṭṭhā ca avassayo ca. Tathā khandhake
desitā cattāro mahāpadesā 2- sutte vuttāni cattāri pañhābyākaraṇāni 3- ca.
Tenevāha "yo vo mayā ānanda dhammo ca vinayo ca desito paññatto, so
vo mamaccayena satthāti. 4-
      [42] Athakho cundo samaṇuddesoti ayaṃ thero dhammasenāpatissa
kaniṭṭhabhātiko. Taṃ bhikkhū anupasampannakāle cundo samaṇuddesoti samudācaritvā
therakālepi tatheva samudācariṃsu. Tena vuttaṃ "cundo samaṇuddeso"ti. Upasaṅkamīti
kasmā upasaṅkami? nāṭaputte kira kālakate jambūdīpe manussā tattha tattha kathaṃ
pavattayiṃsu "nigantho nāṭaputto eko satthāti paññāyittha, tassa kālakiriyāya
sāvakānaṃ evarūpo vivādo jāto, samaṇo pana gotamo jambūdīpe cando viya
suriyo viya ca pākaṭoyeva, kīdiso nu kho samaṇe gotame parinibbute sāvakānaṃ
vivādo bhavissatī"ti. Thero taṃ kathaṃ sutvā cintesi "imaṃ kathaṃ gahetvā
dasabalassa ārocessāmi, satthā ca etaṃ atthuppattiṃ katvā ekaṃ desanaṃ
kathessatī"ti. So nikkhamitvā yena sāmagāmo, yenāyasmā ānando tenupasaṅkami.
@Footnote: 1 aṅ. catukka. 21/180/191          2 vi. mahā.  5/305/90
@3 aṅ. catukka. 21/42/51             4 dī. mahā. 10/216/134

---------------------------------------------------------------------------------------------
page24.
Ujumeva bhagavato santikaṃ agantvā yenassa upajjhāyo āyasmā ānando
tenupasaṅkamīti attho. Evaṃ kirassa ahosi "upajjhāyo me mahāpañño, so
imaṃ sāsanaṃ satthu ārocessati, atha satthā vādānurūpaṃ 1- dhammaṃ desessatī"ti.
Kathāpābhaṭanti kathāmūlaṃ. Mūlaṃ hi pābhaṭanti vuccati. Yathāha:-
           "appakenapi medhāvī          pābhaṭena vicakkhaṇo
            samuṭṭhāpeti attānaṃ          aṇuṃ aggiṃva sandhaman"ti. 2-
      Dassanāyāti dassanatthāya. Kiṃ paniminā bhagavā na diṭṭhapubboti. No na
diṭṭhapubbo. Ayañhi āyasmā divā navavāre rattiṃ navavāreti ekāhaṃ aṭṭhārasa
vāre upaṭṭhānameva gacchati. Divasassa pana satakkhattuṃ vā sahassakkhattuṃ vā
gantukāmo samānopi na akāraṇā gacchati, ekaṃ pañhuddhāraṃ 3- gahetvāva gacchati.
So taṃ divasaṃ tena gantukāmo evamāha.
      Ahitāya dukkhāya devamanussānanti ekasmiṃ vihāre saṃghamajjhe uppanno
vivādo kathaṃ devamanussānaṃ ahitāya dukkhāya saṃvattati? kosambikakkhandhake 4- viya hi
dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti, tesaṃ
ovādaṃ gaṇhanto bhikkhunīsaṃgho vivadati, tato tesaṃ upaṭṭhākā vivadanti. Atha
manussānaṃ ārakkhadevatā dve koṭṭhāsā honti. Tattha dhammavādīnaṃ ārakkhadevatā
dhammavādiniyo honti, adhammavādīnaṃ adhammavādiniyo honti. Tato tāsaṃ
ārakkhadevatānaṃ mittā bhummadevatā bhijjanti. Evaṃ paramparāya yāva brahmalokā
ṭhapetvā ariyasāvake sabbe devamanussā dve koṭṭhāsā honti. Dhammavādīhi
pana adhammavādinova bahutarā honti, tato yaṃ bahūhi gahitaṃ, taṃ gaṇhanti.
Dhammaṃ vissajjetvā bahutarāva adhammaṃ gaṇhanti. Te adhammaṃ pūretvā viharantā
apāye nibbattanti. Evaṃ ekasmiṃ vihāre saṃghamajjhe uppanno vivādo
bahunnaṃ ahitāya dukkhāya hoti.
@Footnote: 1 cha.Ma. tadanurūpaṃ     2 khu. jā. 27/4/2 (syā)    3 ka. pañhūḷāraṃ
@4 vi. mahā.  5/451/231

---------------------------------------------------------------------------------------------
page25.
      [43] Abhiññā desitāti mahābodhimūle nisinnena paccakkhaṃ katvā
paveditā. Patissayamānarūpā viharantīti upanissāya viharanti. Bhagavato accayenāti
etarahi bhagavantaṃ jeṭṭhakaṃ katvā sagāravā viharanti, tumhākaṃ bhante uggatejatāya
durāsadatāya vivādaṃ janetuṃ na sakkonti, bhagavato pana accayena vivādaṃ
janeyyunti vadati. Yattha pana taṃ vivādaṃ janeyyuṃ, taṃ dassento ajjhājīve vā
adhipātimokkhe vāti āha. Tattha ajjhājīveti ājīvahetu vā 1- ājīvakāraṇā.
"bhikkhu uttarimanussadhammaṃ ullapati āpatti pārājikassā"tiādinā 2- nayena
parivāre paññattāni cha sikkhāpadāni, tāni ṭhapetvā sesāni sabbasikkhāpadāni
adhipātimokkhaṃ nāma. Appamattako yo 3- ānandāti ajjhājīvaṃ adhipātimokkhañca
ārabbha uppannavivādo nāma yasmā parassa kathāyapi attano dhammatāyapi
sallakkhetvā supajaho hoti, tasmā "appamattako"ti vutto.
      Tatrāyaṃ nayo:- idhekacco "na sakkā uttarimanussadhammaṃ anullapantena
kiñci laddhun"tiādīni cintetvā ājīvahetu ājīvakāraṇā 4- uttarimanussadhammaṃ
vā ullapati sañcarittaṃ vā āpajjati, yo te vihāre vasati, so bhikkhu
arahātiādinā nayena sāmantajappanaṃ vā karoti, agilāno vā attano atthāya
paṇītabhojanāni viññāpetvā bhuñjati, bhikkhunī vā pana tāni viññāpetvā pāṭidesanīyaṃ
āpajjati, yo koci dukkaṭavatthukaṃ yaṅkiñci sūpodanaviññattimeva vā karoti,
aññataraṃ vā pana paṇṇattivītikkamaṃ karonto viharati, tamenaṃ sabrahmacārī evaṃ
sañjānanti "kiṃ imassa iminā lābhena laddhena, yo sāsane pabbajitvā micchājīvena
jīvikaṃ kappeti, paṇṇattivītikkamaṃ karotī"ti. Attano dhammatāyapissa evaṃ hoti
"kissa mayhaṃ iminā lābhena, yvāhaṃ evaṃ svākkhāte dhammavinaye pabbajitvā
micchājīvena jīvikaṃ kappemi, paṇṇattivītikkamaṃ karomī"ti sallakkhetvā tato
oramati. Evaṃ parassa kathāyapi attano dhammatāyapi sallakkhetvā supajaho hoti.
Tena bhagavā "appamattako"ti āha.
@Footnote: 1 cha.Ma. ayaṃ saddo na dissati         2 vi. pa. 8/287/221      3 cha.Ma. so
@4 cha.Ma. ayaṃ pāṭho na dissati

---------------------------------------------------------------------------------------------
page26.
      Magge vā hi ānanda paṭipadāya vāti lokuttaramaggaṃ patvā vivādo
nāma sabbaso vūpasammati, natthi adhigatamaggānaṃ vivādo. Pubbabhāgamaggaṃ pana
pubbabhāgapaṭipadañca sandhāyetaṃ vuttaṃ.
      Tatrāyaṃ nayo:- ekaṃ bhikkhuṃ manussā lokuttaradhamme sambhāventi. So
saddhivihārikādayo āgantvā vanditvā ṭhite pucchati "kiṃ āgatatthā"ti.
Manasikātabbaṃ kammaṭṭhānaṃ pucchituṃ bhanteti. Nisīdatha, khaṇeneva arahattaṃ pāpetuṃ
samatthaṃ kammaṭṭhānakathaṃ ācikkhissāmīti vatvā vadati:- "idha bhikkhu attano
vasanaṭṭhānaṃ pavisitvā nisinno mūlakammaṭṭhānaṃ manasikaroti, tassa taṃ manasikaroto
obhāso uppajjati. Ayaṃ paṭhamamaggo nāma. So dutiyaṃ obhāsañāṇaṃ nibbatteti,
dutiyamaggo adhigato hoti, evaṃ tatiyaṃ catutthañca. Ettāvatā maggappatto ceva
phalappatto ca hotī"ti. Atha te bhikkhū "akhīṇāsavo nāma evaṃ kammaṭṭhānaṃ
kathetuṃ na sakkoti, addhā ayaṃ khīṇāsavo"ti niṭṭhaṃ gacchanti.
      So aparena samayena kālaṃ karoti. Samantā bhikkhācāragāmehi manussā
āgantvā pucchanti "kenaci bhante thero pañhaṃ pucchito"ti. Upāsakā pubbe
ca therena pañho kathito amhākanti. Te pupphamaṇḍapaṃ pupphakūṭāgāraṃ sajjetvā
suvaṇṇena akkhipidhānamukhapidhānādiṃ kāretvā gandhamālādīhi pūjetvā sattāhaṃ
sādhukīḷaṃ kīḷetvā jhāpetvā aṭṭhīni ādāya cetiyaṃ karonti. Aññe āgantukā
vihāraṃ 1- āgantvā pāde dhovitvā "mahātheraṃ passissāma, 1- kahaṃ āvuso
mahāthero"ti pucchanti. Parinibbuto bhanteti. Dukkaraṃ āvuso therena kataṃ
maggaphalāni nibbattantena, pañhaṃ pucchittha āvusoti. Bhikkhūnaṃ kammaṭṭhānaṃ
kathento iminā niyāmena kathesi bhanteti. Neso āvuso maggo, vipassanūpakkileso
nāmesa, na tumhe jānātha, puthujjano āvuso theroti. Te kalahaṃ karontā
uṭṭhahitvā "sakalavihāre bhikkhū ca bhikkhācāragāmesu manussā ca na jānanti,
tumheyeva jānātha. Kataramaggena tumhe āgatā, kiṃ vo vihāradvāre cetiyaṃ na
@Footnote: 1-1 Ma. Ma. āgatā pāde dhovetvā mahātheraṃ passissāmāti gantvā

---------------------------------------------------------------------------------------------
page27.
Diṭṭhan"ti evaṃvādīnaṃ pana bhikkhūnaṃ sataṃ vā, hotu sahassaṃ vā, yāva taṃ laddhiṃ
nappajahanti, saggopi maggopi vāritoyeva.
      Aparopi tādisova kammaṭṭhānaṃ kathento evaṃ katheti:- citteneva tīsu
uddhanesu tīṇi kapallāni āropetvā heṭṭhā aggiṃ katvā citteneva attano
dvattiṃsākāraṃ uppāṭetvā kapallesu pakkhipitvā citteneva daṇḍakena parivattetvā
parivattetvā bhajjitabbaṃ, yā jhāyamāne chārikā hoti, sā mukhavātena
palāsetabbā. Ettakena dhutapāpo nāmesa samaṇo hoti. Sesaṃ purimanayeneva
vitthāretabbaṃ.
      Aparo evaṃ katheti:- citteneva mahācāṭiṃ ṭhapetvā matthuṃ yojetvā
citteneva attano dvattiṃsākāraṃ uppāṭetvā tattha pakkhipitvā matthuṃ otāretvā
manthitabbaṃ. Mathiyamānaṃ vilīyati, vilīne upari pheṇo uggacchati. So pheṇo
paribhuñjitabbo. Ettāvatā vo amataṃ paribhuttaṃ nāma bhavissati. Ito paraṃ "atha
te bhikkhū"tiādi sabbaṃ purimanayeneva vitthāretabbaṃ.
      [44] Idāni yo evaṃ vivādo uppajjeyya, tassa mūlaṃ dassento
chayimānītiādimāha. Tattha agāravoti gāravavirahito. Appatissoti appaṭissayo
anīcavutti. Ettha pana yo bhikkhu satthari dharamāne tīsu kālesu upaṭṭhānaṃ
na yāti, satthari anupāhane caṅkamante saupāhano caṅkamati, nīce caṅkame
caṅkamante ucce caṅkame caṅkamati, heṭṭhā vasante upari vasati, satthu
dassanaṭṭhāne ubho aṃse pārupati, chattaṃ dhāreti, upāhanaṃ dhāreti, nahānatitthe
uccāraṃ vā passāvaṃ vā karoti, parinibbute vā pana cetiyaṃ vandituṃ na gacchati,
cetiyassa paññāyanaṭṭhāne satthu dassanaṭṭhāne vuttaṃ sabbaṃ karoti, aññehi ca
bhikkhūhi "kasmā evaṃ karosi, na idaṃ vaṭṭati, sammāsambuddhassa nāma lajjituṃ
vaṭṭatī"ti vutte "tuṇhī hohi, 1- kiṃ buddho buddhoti vadasī"ti bhaṇati, ayaṃ
satthari agāravo nāma.
@Footnote: 1 Ma. hoti

---------------------------------------------------------------------------------------------
page28.
      Yo pana dhammassavane saṅghuṭṭhe sakkaccaṃ na gacchati, sakkaccaṃ dhammaṃ na
suṇāti, niddāyati sallapento vā nisīdati, sakkaccaṃ na gaṇhāti na dhāreti,
"kiṃ dhamme agāravaṃ karosī"ti vutte "tuṇhī hohi, dhammo dhammoti vadasi, 1-
kiṃ dhammo nāmā"ti vadati, ayaṃ dhamme agāravo nāma.
      Yo pana therena bhikkhunā anajjhiṭṭho dhammaṃ deseti, nisīdati pañhaṃ
katheti, vuḍḍhe bhikkhū ghaṭṭento gacchati, tiṭṭhati nisīdati, dussapallatthikaṃ vā
hatthapallatthikaṃ vā karoti, saṃghamajjhe ubho aṃse pārupati, chattupāhanaṃ dhāreti,
"bhikkhusaṃghassa lajjituṃ vaṭṭatī"ti vuttepi "tuṇhī hohi, saṃgho saṃghoti vadasi, kiṃ
saṃgho, migasaṅgho ajasaṅghotiādīni vadati, ayaṃ saṃghe agāravo nāma. Ekabhikkhusmimpi
hi agārave kate saṃghe katoyeva hoti. Tisso sikkhā pana aparipūrayamānova
sikkhāya na paripūrakārī 2- nāma.
      Ajjhattaṃ vāti attani vā attano parisāya vā. Bahiddhā vāti parasmiṃ
vā parassa parisāya vā.
      [46] Idāni ayaṃ cha ṭhānāni nissāya uppannavivādo vaḍḍhento yāni
adhikaraṇāni pāpuṇāti, tāni dassetuṃ cattārimānītiādimāha. Tattha vūpasamanatthāya
pavattamānehi samathehi adhikātabbānīti adhikaraṇāni. Vivādova taṃ adhikaraṇaṃ ca
vivādādhikaraṇaṃ. Itaresupi eseva nayo.
      Idāni imānipi cattāri adhikaraṇāni patvā upari vaḍḍhento sopi
vivādo yehi samathehi vūpasammati, tesaṃ dassanatthaṃ satta kho panimetiādimāha.
Tattha adhikaraṇāni samenti vūpasamentīti adhikaraṇasamathā. Uppannuppannānanti
uppannānaṃ uppannānaṃ. Adhikaraṇānanti etesaṃ vivādādhikaraṇādīnaṃ catunnaṃ.
Samathāya vūpasamāyāti samanatthañceva vūpasamanatthañca. Sammukhāvinayo dātabbo.pe.
Tiṇavatthārakoti ime satta samathā dātabbā.
      Tatrāyaṃ vinicchayakathā:- adhikaraṇesu tāva dhammoti vā adhammoti vāti
aṭṭhārasahi vatthūhi vivadantānaṃ bhikkhūnaṃ yo vivādo, idaṃ vivādādhikaraṇaṃ nāma.
@Footnote: 1 Sī., ka. vadasi, evamuparipi                 2 Sī., Ma., ka. agāravo

---------------------------------------------------------------------------------------------
page29.
Sīlavipattiyā vā ācāradiṭṭhiājīvavipattiyā vā anuvadantānaṃ yo anuvādo
upavadanā ceva codanā ca, idaṃ anuvādādhikaraṇaṃ nāma. Mātikāyaṃ āgatā
pañca vibhaṅge dveti satta āpattikkhandhā āpattādhikaraṇaṃ nāma. Yaṃ saṃghassa
apalokanādīnaṃ catunnaṃ kammānaṃ karaṇaṃ, idaṃ kiccādhikaraṇaṃ nāma.
      Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya
ca. Sammukhāvinayeneva sammamānaṃ yasmiṃ vihāre uppannaṃ, tasmiṃyeva vā, aññattha
vūpasametuṃ gacchantānaṃ antarāmagge vā, yattha gantvā saṃghassa niyyātitaṃ, tattha
saṃghena vā gaṇena vā vūpasametuṃ asakkonte tattheva ubbāhikāya sammatapuggalehi
vā vinicchituṃ sammati. Evaṃ sammamāne pana tasmiṃ yā saṃghasammukhatā, dhammasammukhatā,
vinayasammukhatā, puggalasammukhatā, ayaṃ sammukhāvinayo nāma.
      Tattha ca kārakasaṃghassa sāmaggivasena sammukhībhāvo saṃghasammukhatā. Sametabbassa
vatthuno bhūtatā dhammasammukhatā. Yathā taṃ sametabbaṃ tatheva, samanaṃ vinayasammukhatā.
Yo ca vivadati, yena ca vivadati, tesaṃ ubhinnaṃ atthapaccatthikānaṃ sammukhībhāvo
puggalasammukhatā. Ubbāhikāya vūpasamane panettha saṃghasammukhatā parihāyati. Evaṃ
tāva sammukhāvinayeneva sammati.
      Sace panevampi na sammati, atha naṃ ubbāhikāya sammatā bhikkhū "na mayaṃ
sakkoma vūpasametun"ti saṃghasseva niyyātenti. Tato saṃgho pañcaṅgasamannāgataṃ bhikkhuṃ
salākagāhakaṃ sammannitvā tena guḷhakavivaṭṭakasakaṇṇajappakesu tīsu salākagāhesu
aññataravasena salākaṃ gāhetvā sannipatitaparisāya dhammavādīnaṃ yebhuyyatāya yathā te
dhammavādino vadanti, evaṃ vūpasantaṃ adhikaraṇaṃ sammukhāvinayena ca yebhuyyasikāya ca
vūpasantaṃ hoti. Tattha sammukhāvinayo vuttanayova. Yaṃ pana yebhuyyasikāya kammassa
karaṇaṃ, ayaṃ yebhuyyasikā nāma. Evaṃ vivādādhikaraṇaṃ dvīhi samathehi sammati.
      Anuvādādhikaraṇaṃ catūhi samathehi sammati sammukhāvinayena ca sativinayena ca
amuḷhavinayena ca tassapāpiyasikāya ca. Sammukhāvinayeneva sammamānaṃ yo ca
anuvadati, yañca anuvadati, tesaṃ vacanaṃ sutvā sace kāci āpatti natthi, ubho

---------------------------------------------------------------------------------------------
page30.
Khamāpetvā, sace atthi, ayaṃ nāmettha āpattīti evaṃ vinicchitaṃ vūpasammati. Tattha
sammukhāvinayalakkhaṇaṃ vuttanayameva.
      Yadā pana khīṇāsavassa bhikkhuno amūlikāya sīlavipattiyā anuddhaṃsitassa
sativinayaṃ yācamānassa saṃgho ñatticatutthena kammena sativinayaṃ deti, tadā
sammukhāvinayena ca sativinayena ca vūpasantaṃ hoti. Dinne pana sativinaye puna tasmiṃ
puggale kassaci anuvādo na ruhati.
      Yadā ummattako bhikkhu ummādavasena kate assāmaṇake ajjhācāre
"saratāyasmā evarūpiṃ āpattin"ti bhikkhūhi vuccamāno "ummattakena me āvuso
etaṃ kataṃ, nāhantaṃ sarāmī"ti bhaṇantopi bhikkhūhi codiyamānova puna acodanatthāya
amuḷhavinayaṃ yācati, saṃgho cassa ñatticatutthena kammena amuḷhavinayaṃ deti, tadā
sammukhāvinayena ca amuḷhavinayena ca vūpasantaṃ hoti. Dinne pana amuḷhavinaye
puna tasmiṃ puggale kassaci tappaccayā anuvādo na ruhati.
      Yadā pana pārājikena pārājikasāmantena vā codiyamānassa aññenāññaṃ
paṭicarato pāpussannatāya pāpiyassa puggalassa "sacāyaṃ acchinnamūlo bhavissati,
sammā vattitvā osāraṇaṃ labhissati, sace chinnamūlo, ayamevassa nāsanā
bhavissatī"ti maññamāno saṃgho ñatticatutthena kammena tassapāpiyasikaṃ karoti, tadā
sammukhāvinayena ceva tassapāpiyasikāya ca vūpasantaṃ hoti. Evaṃ anuvādādhikaraṇaṃ
catūhi samathehi sammati.
      Āpattādhikaraṇaṃ tīhi samathehi sammati sammukhāvinayena ca paṭiññātakaraṇena
ca tiṇavatthārakena ca. Tassa sammukhāvinayeneva vūpasamo natthi. Yadā pana ekassa
vā bhikkhuno santike saṃghagaṇamajjhesu vā bhikkhu lahukaṃ āpattiṃ deseti, tadā
āpattādhikaraṇaṃ sammukhāvinayena paṭiññātakaraṇena ca vūpasammati. Tattha sammukhāvinayo
tāva yo ca deseti, yassa ca deseti, tesaṃ sammukhatā. Sesaṃ vuttanayameva,
puggalassa ca gaṇassa ca desanākāle saṃghasammukhatā parihāyati. Yampanettha 1- "ahaṃ
@Footnote: 1 Sī., Ma. yā panettha

---------------------------------------------------------------------------------------------
page31.
Bhante itthannāmaṃ āpattiṃ āpanno"ti ca, "āma passāmī"ti ca paṭiññātāya
"āyatiṃ saṃvareyyāsī"ti karaṇaṃ, taṃ paṭiññātakaraṇaṃ nāma. Saṃghādisesaparivāsādiyācanā
paṭiññā parivāsādīnaṃ dānaṃ paṭiññātakaraṇaṃ nāma.
      Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ
caritvā puna lajjidhamme uppanne "sace mayaṃ imāhi āpattīhi aññamaññaṃ
kāressāma, siyāpi taṃ adhikaraṇaṃ kakkhalatāya saṃvatteyyā"ti aññamaññaṃ āpattiyā
kārāpane dosaṃ disvā yadā tiṇavatthārakakammaṃ karonti, tadā āpattādhikaraṇaṃ
sammukhāvinayena ca tiṇavatthārakena ca sammati. Tatra hi yattakā hatthapāsupagatā
"na me taṃ khamatī"ti evaṃ diṭṭhāvikammaṃ akatvā "dukkaṭaṃ kammaṃ puna kātabbaṃ
kamman"ti na ukkoṭenti, niddampi okkantā honti, sabbesampi ṭhapetvā
thullavajjañca gihipaṭisaṃyuttañca sabbāpattiyo vuṭṭhahanti, evaṃ āpattādhikaraṇaṃ
tīhi samathehi sammati. Kiccādhikaraṇaṃ ekena samathena sammati sammukhāvinayeneva.
      Imāni cattāri adhikaraṇāni yathānurūpaṃ imehi sattahi samathehi sammanti.
Tena vuttaṃ "uppannuppannānaṃ adhikaraṇānaṃ samathāya vūpasamāya sammukhāvinayo
dātabbo .pe. Tiṇavatthārako"ti. Ayamettha vinicchayanayo, vitthāro pana
samathakkhandhake 1- āgatoyeva. Vinicchayopissa samantapāsādikāya vutto.
      [47] Yo panāyaṃ imasmiṃ sutte "idhānanda bhikkhū vivadantī"tiādiko
vitthāro vutto, so etena nayena saṅkhepatova vuttoti veditabbo. Tattha
dhammotiādīsu suttantapariyāyena tāva dasa kusalakammapathā dhammo, akusalakammapathā
adhammo. Tathā "cattāro satipaṭṭhānā"ti heṭṭhā āgatā sattatiṃsabodhipakkhiyadhammā,
tayo satipaṭṭhānā tayo sammappadhānā tayo iddhipādā cha indriyāni cha
balāni aṭṭha bojjhaṅgā navaṅgiko maggo cāti, cattāro upādānā pañca
nīvaraṇānītiādayo saṅkiliṭṭhadhammā cāti ayaṃ adhammo.
      Tattha yaṅkiñci ekaṃ adhammakoṭṭhāsaṃ gahetvā "imaṃ adhammaṃ dhammoti
karissāma, evaṃ amhākaṃ ācariyakulaṃ niyyānikaṃ bhavissati, mayañca loke pākaṭā
@Footnote: 1 vi. cū 6/185-242/218-173

---------------------------------------------------------------------------------------------
page32.
Bhavissāmā"ti taṃ adhammaṃ "dhammo ayan"ti kathentā dhammoti vivadanti. Tatheva
dhammakoṭṭhāsesu ekaṃ gahetvā "adhammo ayan"ti kathentā adhammoti vivadanti.
      Vinayapariyāyena pana bhūteneva vatthunā codetvā sāretvā yathāpaṭiññāya
kātabbaṃ kammaṃ dhammo nāma, abhūtena pana vatthunā acodetvā asāretvā
appaṭiññāya kattabbaṃ kammaṃ adhammo nāma. Tesupi adhammaṃ "dhammo ayan"ti
kathentā dhammoti vivadanti, dhammaṃ "adhammo ayan"ti kathentā adhammoti vivadanti.
      Suttantapariyāyena pana rāgavinayo dosavinayo mohavinayo saṃvaro pahānaṃ
paṭisaṅkhāti ayaṃ vinayo nāma, rāgādīnaṃ avinayo asaṃvaro appahānaṃ appaṭisaṅkhāti
ayaṃ avinayo nāma. Vinayapariyāyena vatthusampatti ñattisampatti anussāvanasampatti
sīmāsampatti parisasampattīti ayaṃ vinayo nāma, vatthuvipatti .pe. Parisavipattīti
ayaṃ avinayo nāma. Tesupi yaṅkiñci avinayaṃ "avinayo ayan"ti kathentā vinayoti
vivadanti, vinayaṃ avinayoti kathentā avinayoti vivadanti.
      Dhammanetti samanumajjitabbāti dhammarajju anumajjitabbā ñāṇena ghaṃsitabbā
upaparikkhitabbā. Sā panesā dhammanetti iti kho vaccha ime dasadhammā akusalā
dasadhammā kusalā"ti evaṃ mahāvacchagottasutte 1- āgatāti vuttā. Sāeva vā
hotu, yo vā idha dhammo ca vinayo ca vutto. Yathā tattha sametīti yathā
tāya dhammanettiyā sameti, dhammo dhammova hoti, adhammo adhammova, vinayo
vinayova hoti, avinayo avinayova.
      Tathā tanti evantaṃ adhikaraṇaṃ vūpasametabbaṃ. Ekaccānaṃ adhikaraṇānanti
idha vivādādhikaraṇameva dassitaṃ, sammukhāvinayo pana na kismiñci adhikaraṇe
na labbhati.
      [48] Taṃ panetaṃ yasmā dvīhi samathehi sammati sammukhāvinayena ca
yebhuyyasikāya ca, tasmā heṭṭhā mātikāya ṭhapitānukkamena idāni sativinayassa vāre
pattepi taṃ avatvāva vivādādhikaraṇeyeva 2- tāva dutiyasamathaṃ dassento kathañcānanda
@Footnote: 1 Ma.Ma. 13/193-200/170-178           2 ka. vivādādhikaraṇasseva

---------------------------------------------------------------------------------------------
page33.
Yebhuyyasikātiādimāha. Tattha bahutarāti antamaso dvīhi tīhipi atirekataRā.
Sesamettha heṭṭhā vuttanayeneva veditabbaṃ.
      [49] Idāni heṭṭhā avitthāritaṃ sativinayaṃ ādiṃ katvā vitthāritāvasesasamathe
paṭipāṭiyā vitthāretuṃ kathañcānanda sativinayotiādimāha. Tattha
pārājikasāmantena vāti dve sāmantāni khandhasāmantañca āpattisāmantañca.
Tattha pārājikāpattikkhandho, saṃghādisesāpattikkhandho, thullaccayapācittiyapāṭi-
desanīyadukkaṭadubbhāsitāpattikkhandhoti evaṃ purimassa pacchimakkhandhaṃ khandhasāmantaṃ
nāma hoti. Paṭhamapārājikassa pana pubbabhāge dukkaṭaṃ, sesānaṃ thullaccayanti idaṃ
āpattisāmantaṃ nāma. Tattha khandhasāmante pārājikasāmantaṃ vā garukāpatti
nāma hoti. Saratāyasmāti saratu āyasmā. Ekaccānaṃ adhikaraṇānanti idha
anuvādādhikaraṇameva dassitaṃ.
      [50] Bhāsitaparikantanti vācāya bhāsitaṃ kāyena ca parakantaṃ, parikkamitvā 1-
katanti attho. Ekaccānanti idhāpi anuvādādhikaraṇameva adhippetaṃ. Paṭiññātakaraṇe
"ekaccānan"ti āpattādhikaraṇaṃ dassitaṃ.
      [52] Davāti sahasā. Ravāti aññaṃ bhaṇitukāmena aññaṃ vuttaṃ. Evaṃ kho
ānanda tassapāpiyasikā hotīti tassa puggalassa pāpussannatā pāpiyasikā hoti.
Iminā kammassa vatthu dassitaṃ. Evarūpassa hi puggalassa taṃ 2- kammaṃ kātabbaṃ.
Kammena hi adhikaraṇassa vūpasamo hoti, na puggalassa pāpussannatāya. Idhāpica
anuvādādhikaraṇameva adhikaraṇanti veditabbaṃ.
      [53] Kathañcānanda tiṇavatthārakoti ettha idaṃ kammaṃ
tiṇavatthārakasadisattā tiṇavatthārakoti vuttaṃ. Yathā hi gūthaṃ vā muttaṃ vā ghaṭṭiyamānaṃ
duggandhatāya bādhati, tiṇehi avattharitvā sampaṭicchāditassa panassa so gandho na
bādhati, evameva yaṃ adhikaraṇaṃ thūlaṃ 3- mūlānumūlaṃ gantvā avūpasamamānaṃ 4- kakkhalatāya
vāḷatāya bhedāya saṃvattati, taṃ iminā kammena vūpasantaṃ gūthaṃ viya tiṇavatthārakena
@Footnote: 1 ka. parikkhipitvā                   2 cha.Ma. ayaṃ pāṭho na dissati
@3 cha.Ma. ayaṃ pāṭho na dissati           4 cha.Ma. vūpasamiyamānaṃ

---------------------------------------------------------------------------------------------
page34.
Paṭicchannaṃ vūpasantaṃ hotīti idaṃ kammaṃ tiṇavatthārakasadisattā tiṇavatthārakoti vuttaṃ.
Tassa idhānanda bhikkhūnaṃ bhaṇḍanajātānantiādivacanena ākāramattameva dassitaṃ,
khandhake āgatāyeva panettha kammavācā pamāṇaṃ. Ṭhapetvā thullavajjaṃ ṭhapetvā
gihipaṭisaṃyuttanti ettha pana thullavajjanti thullavajjaṃ pārājikañceva
saṃghādisesañca. Gihipaṭisaṃyuttanti gihīnaṃ hīnena khuṃsanavambhanadhammikapaṭissavesu
āpannaāpatti. Adhikaraṇānanti idha āpattādhikaraṇameva veditabbaṃ. Kiccādhikaraṇassa
pana vasena idha na kiñci vuttaṃ. Kiñcāpi na vuttaṃ, sammukhāvinayeneva panassa vūpasamo
hotīti veditabbo.
      [54] Chayime ānanda dhammā sāraṇīyāti heṭṭhā kalahavasena suttaṃ
āraddhaṃ, upari sāraṇīyadhammā āgatā. Iti yathānusandhināva desanā āgatā 1-
hoti. Heṭṭhā kosambiyasutte 2- pana sotāpattimaggasammādiṭṭhi kathitā, imasmiṃ
sutte sotāpattiphalasammādiṭṭhi vuttāti veditabbā. Aṇunti appasāvajjaṃ. Thūlanti
mahāsāvajjaṃ. Sesamettha uttānatthamevāti.
                    Papañcasūdaniyā majjhimanikāyaṭṭhakathāya
                      sāmagāmasuttavaṇṇanā niṭṭhitā.
                      --------------------
                        5. Sunakkhattasuttavaṇṇanā
      [55] Evamme sutanti sunakkhattasuttaṃ. Tattha aññāti arahattaṃ.
Byākatāti khīṇā jātītiādīhi catūhi padehi kathitā. Adhimānenāti appatte
pattasaññino, anadhigate adhigatasaññino hutvā adhigataṃ amhehīti mānena byākariṃsu.
      [56] Evañcettha sunakkhatta tathāgatassa hotīti sunakkhatta ettha
etesaṃ bhikkhūnaṃ aññaṃ byākaraṇe 3- "idaṃ ṭhānaṃ etesaṃ avibhūtaṃ andhakāraṃ, tenime
anadhigate adhigatasaññino, handa nesaṃ visodhetvā pākaṭaṃ katvā dhammaṃ desemī"ti
evaṃ 4- tathāgatassa hoti. Atha ca panidhekacce .pe. Tassapi hoti aññathattanti
@Footnote: 1 cha.Ma. gatā                    2 Ma. mū.  12/492/436
@3 cha.Ma. pañhabyākaraṇe             4 cha.Ma. evañca

---------------------------------------------------------------------------------------------
page35.
Bhagavā paṭipannakānaṃ dhammaṃ deseti. Yattha pana icchācāre ṭhitā ekacce
moghapurisā honti, tatra bhagavā passati "ime imaṃ pañhaṃ uggahetvā
ajānitvāva jānantā viya appatte pattasaññino hutvā gāmanigamādīsu
visevamānā vicarissanti, tantesaṃ bhavissati dīgharattaṃ ahitāya dukkhāyā"ti,
evamassāyaṃ icchācāre ṭhitānaṃ kāraṇā paṭipannakānampi atthāya "dhammaṃ desessāmī"ti
uppannassa cittassa aññathābhāvo hoti. Taṃ sandhāyetaṃ vuttaṃ.
      [58] Lokāmisādhimuttoti vaṭṭāmisakāmāmisalokāmisabhūtesu pañcasu kāmaguṇesu
adhimutto tanninno taggaruko tappabbhāro. Tappaṭirūpīti kāmaguṇasabhāvo.
Āneñjapaṭisaṃyuttāyāti āneñjasamāpattipaṭisaṃyuttāya. Saṃseyyāti katheyya.
Āneñjasaṃyojanena hi kho visaṃyuttoti āneñjasamāpattisaṃyojanena visaṃsaṭṭho.
Lokāmisādhimuttoti evarūpo hi lūkhacīvaradharo mattikāpattaṃ ādāya attano
sadisehi 1- katipayehi saddhiṃ paccantaṃ janapadaṃ gacchati, gāmaṃ piṇḍāya paviṭṭhakāle
manussā disvā "mahāpaṃsukūlikā āgatā"ti yāgubhattādīni sampādetvā sakkaccaṃ
dānaṃ denti, bhattakicce niṭṭhite anumodanaṃ sutvā "svepi bhante idheva
piṇḍāya pavisathā"ti vadanti. Alaṃ upāsakā, ajjāpi vo bahunnaṃ dinnanti.
Tenahi bhante antovassaṃ idha vaseyyāthāti adhivāsetvā vihāramaggaṃ pucchitvā
vihāraṃ gacchanti. Tattha senāsanaṃ gahetvā pattacīvaraṃ paṭisāmenti. Sāyaṃ eko
āvāsiko te bhikkhū pucchati "kattha piṇḍāya caritthā"ti? asukagāmeti.
Bhikkhāsampannāti? āma evarūpā nāma manussānaṃ saddhā hoti. "ajjeva nu kho
ete edisā, niccampi edisā"ti? saddhā te manussā niccampi edisā, te
nissāyeva ayaṃ vihāro vaḍḍhatīti. Tato te paṃsukūlikā punappunaṃ tesaṃ vaṇṇaṃ
kathenti, divasāvasesaṃ kathetvā rattimpi kathenti. Ettāvatā icchācāre ṭhitassa
sīsaṃ nikkhantaṃ hoti udaraṃ phālitaṃ. 2- Evaṃ lokāmisādhimutto veditabbo.
      [59] Idāni āneñjasamāpattilābhiadhimānikaṃ dassento ṭhānaṃ kho
panetantiādimāha. Āneñjadhimuttassāti kilesasiñcanavirahitāsu heṭṭhimāsu chasu
@Footnote: 1 Ma. parisehi                      2 ṭīkā. phalitaṃ

---------------------------------------------------------------------------------------------
page36.
Samāpattīsu adhimuttassa tanninnassa taggaruno tappabbhārassa. Se pavutteti taṃ
pavuttaṃ. Chasamāpattilābhino hi adhimānikassa pañcakāmaguṇāmisabandhanā
patitapaṇḍupalāso viya upaṭṭhāti. Tenetaṃ vuttaṃ.
      [60] Idāni ākiñcaññāyatanasamāpattilābhino adhimānikassa nighaṃsaṃ dassetuṃ
ṭhānaṃ kho panātiādimāha. Tattha dvedhā bhinnāti majjhe bhinnā.
Appaṭisandhikāti khuddakā muṭṭhipāsāṇamattā jatunā vā silesena vā allīyāpetvā
paṭisandhātuṃ sakkā. Mahantaṃ pana kuṭāgārappamāṇaṃ sandhāyetaṃ vuttaṃ. Se bhinneti
taṃ bhinnaṃ. Uparisamāpattilābhino hi heṭṭhā samāpatti dvedhā bhinnā selā viya
hoti, taṃ samāpajjissāmīti cittaṃ na uppajjati. Tenetaṃ vuttaṃ.
      [61] Idāni nevasaññānāsaññāyatanalābhino adhimānikassa nighaṃsaṃ dassento
ṭhānaṃ kho panātiādimāha. Tattha se vanteti taṃ vantaṃ. Aṭṭhasamāpattilābhino
hi heṭṭhā samāpattiyo vantasadisā hutvā upaṭṭhahanti, puna samāpajjissāmīti
cittaṃ na uppajjati. Tenetaṃ vuttaṃ.
      [62] Idāni khīṇāsavassa nighaṃsaṃ dassento ṭhānaṃ kho panātiādimāha.
Tattha se ucchinneti taṃ ucchinnaṃ. 1- Uparisamāpattilābhino hi heṭṭhāsamāpatti
mūlacchinnatālo viya upaṭṭhāti, taṃ samāpajjisāmīti cittaṃ na uppajjati. Tenetaṃ
vuttaṃ.
      [63] Ṭhānaṃ kho panetanti pāṭiyekko anusandhi. Heṭṭhā hi samāpattilābhino
adhimānikassāpi khīṇāsavassāpi nighaṃso kathito, sukkhavipassakassa pana
adhimānikassāpi khīṇāsavassāpi na kathito. Tesaṃ dvinnampi nighaṃsaṃ dassetuṃ imaṃ
desanaṃ ārabhi. Taṃ pana paṭikkhittaṃ. Samāpattilābhino hi adhimānikassa nighaṃse
kathite sukkhavipassakassāpi adhimānikassa kathitova hoti, samāpattilābhino ca
khīṇāsavassa kathite sukkhavipassakassa khīṇāsavassāpi kathitova hoti. Etesaṃ pana
dvinnaṃ bhikkhūnaṃ sappāyāsappāyaṃ kathetuṃ imaṃ desanaṃ ārabhi.
@Footnote: 1 cha.Ma. se ucchinnamūleti so ucchinnamūlo

---------------------------------------------------------------------------------------------
page37.
      Tattha siyā:- puthujjanassa tāva ārammaṇaṃ asappāyaṃ hotu, khīṇāsavassa
kathaṃ asappāyanti. Yadaggena puthujjanassa asappāyaṃ, tadaggena khīṇāsavassāpi
asappāyameva. Visaṃ nāma jānitvā khāditampi ajānitvā khāditampi visameva.
Na hi khīṇāsavenapi "ahaṃ khīṇāsavo"ti asaṃvutena bhavitabbaṃ. 1- Khīṇāsavenapi
yuttappaṭiyutteneva 2- bhavituṃ vaṭṭati.
      [64] Tattha samaṇenāti buddhasamaṇena. Chandarāgabyāpādenāti so
avijjāsaṅkhāto visadoso chandarāgena ca byāpādena ca ruppati kuppati.
Asappāyānīti avaḍḍhikarāni ārammaṇāni. Anuddhaṃseyyāti soseyya milāpeyya.
Saupādisesanti sagahaṇasesaṃ, upāditabbaṃ gaṇhitabbaṃ idha upādīti vuttaṃ. Analaṃ
ca te antarāyāyāti jīvitantarāyaṃ te kātuṃ asamatthaṃ. Rajosūkanti rajo ca
vīhisukādi ca sūkaṃ. Asucivisadosoti 3- so ca visadoso. Tadubhayenāti yā sā
asappāyakiriyā yo ca visadoso, tena ubhayena. Puthuttanti mahantabhāvaṃ.
      Evameva khoti ettha saupādānasalluddhāro viya appahīno avijjāvisadoso
daṭṭhabbo, asappāyakiriyāya ṭhitabhāvo viya chasu dvāresu asaṃvutakālo, tadubhayena
vaṇe puthuttagate maraṇaṃ viya sikkhaṃ paccakkhāya hīnāyāvattanaṃ, maraṇamattadukkhaṃ viya
aññatarāya garukāya saṅkiliṭṭhāya āpattiyā āpajjanaṃ daṭṭhabbaṃ. Sukkapakkhepi
imināva nayena opammasaṃsandanaṃ veditabbaṃ.
      [65] Satiyā etaṃ adhivacananti ettha sati paññāgatikā. Lokikāya
paññāya lokikā hoti, lokuttarāya lokuttaRā. Ariyāyetaṃ paññāyāti parisuddhāya
vipassanāpaññāya.
      Idāni khīṇāsavassa balaṃ dassento so vatātiādimāha. Tattha saṃvutakārīti
pihitakārī. Iti viditvā nirupadhīti evaṃ jānitvā kilesupadhippahānā nirupadhi
hoti, nirupādānoti attho. Upadhisaṅkhaye vimuttoti upadhīnaṃ saṅkhayabhūte nibbāne
ārammaṇato vimutto. Upadhisminti kāmūpadhismiṃ. Kāyaṃ upasaṃharissatīti kāyaṃ
allīyāpessati. Idaṃ vuttaṃ hoti:- taṇhakkhaye nibbāne ārammaṇato vimutto
@Footnote: 1 Sī., ka. caritabbaṃ   2 cha.Ma. yuttapayutteneva    3 cha.Ma. asu ca visadosoti

---------------------------------------------------------------------------------------------
page38.
Khīṇāsavo pañca kāmaguṇe sevituṃ, kāyaṃ vā upasaṃharissatīti cittaṃ vā
uppādessatīti netaṃ ṭhānaṃ vijjati. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      sunakkhattasuttavaṇṇanā niṭṭhitā.
                          -------------
                     6. Āneñjasappāyasuttavaṇṇanā
      [66] Evamme sutanti āneñjasappāyasuttaṃ. Tattha aniccāti hutvā
abhāvaṭṭhena aniccā. Kāmāti vatthukāmāpi kilesakāmāpi. Tucchāti
niccasāradhuvasāraattasāravirahitattā rittā, na pana natthīti gahetabbā. Na hi
tucchamuṭṭhīti vutte muṭṭhi nāma natthīti vuttaṃ hoti. Yassa pana abbhantare kiñci
natthi, so vuccati tuccho. Musāti nassanakā. 1- Mosadhammāti nassanasabhāvā, khettaṃ
viya vatthu viya hiraññasuvaṇṇaṃ viya ca na paññāyittha, katipāheneva supinake diṭṭhā
viya nassanti na paññāyanti. Tena vuttaṃ "mosadhammā"ti. Māyākatametanti
yathā māyāya udakaṃ maṇīti katvā dassitaṃ, badarapaṇṇaṃ 2- kahāpaṇoti katvā dassitaṃ,
aññaṃ vā pana evarūpaṃ dassanūpacāre ṭhitasseva tathā paññāyati, upacārātikkamato
paṭṭhāya pākatikameva paññāyati. Evameva 3- kāmāpi ittarapaccupaṭṭhānaṭṭhena
"māyākatan"ti vuttā. Yathā ca māyākāro udakādīni maṇiādīnaṃ vasena dassento
vañceti. Evaṃ kāmāpi aniccādisabhāvaṃ niccādivasena 4- dassentā vañcentīti
vañcanakaṭṭhenapi "māyākatan"ti vuttā. Bālalāpananti mayhaṃ putto, mayhaṃ dhītā,
mayhaṃ hiraññaṃ, mayhaṃ suvaṇṇanti evaṃ bālānaṃ lāpanato bālalāpanaṃ. Diṭṭhadhammikā
kāmāti mānusakā pañcakāmaguṇā. Samparāyikāti te ṭhapetvā avasesā.
Diṭṭhadhammikā kāmasaññāti mānusake kāme ārabbha uppannasaññā. Ubhayametaṃ
māradheyyanti ete kāmā ca kāmasaññā ca ubhayampi māradheyyaṃ. Yehi ubhayametaṃ
@Footnote: 1 cha.Ma. nāsanakā       2 cha.Ma. badaripaṇṇaṃ     3 cha.Ma. evaṃ
@4 cha.Ma. aniccādīni niccādibhāvaṃ

---------------------------------------------------------------------------------------------
page39.
Gahitaṃ, tesaṃ hi upari māro vasaṃ vatteti. Taṃ sandhāya "ubhayametaṃ māradheyyan"ti
vuttaṃ.
      Mārassesa visayotiādīsupi yathā coḷassa vasayo coḷavisayo, paṇḍassa
visayo paṇḍavisayo, saṃvarānaṃ visayo saṃvaravisayoti pavattanaṭṭhānaṃ visayoti vuccati,
evaṃ yehi ete kāmā gahitā, tesaṃ upari māro vasaṃ vatteti. Taṃ sandhāya
"mārassesa visayo"ti vuttaṃ. Pañca pana kāmaguṇe nivāpabījaṃ viya vippakiranto
māro gacchati. Yehi pana te gahitā, tesaṃ upari māro vasaṃ vatteti. Taṃ
sandhāya mārassesa nivāpoti vuttaṃ. Yathā ca yattha hatthiādayo vasaṃ vattenti,
so hatthigocaro assagocaro ajagocaroti vuccati, evaṃ yehi ete kāmā gahitā,
tesu māro vasaṃ vatteti. Taṃ sandhāya mārassesa gocaroti vuttaṃ.
      Etthāti etesu kāmesu. Mānasāti cittasambhūtā. Tattha siyā:- duvidhe
tāva kāme ārabbha abhijjhānalakkhaṇā abhijjhā, karaṇuttariyalakkhaṇo sārambho ca
uppajjatu, byāpādo kathaṃ uppajjatīti. Mamāyite vatthumhi acchinnepi socanti,
acchinnepi socanti, acchinnasaṅkinopi 1- socanti,  yo evarūpo cittassa
āghāto paṭighātoti 2- evaṃ uppajjati. Teva ariyasāvakassāti te ariyasāvakassa.
Vakāro āgamasandhimattaṃ hoti. Idha manusikkhatoti imasmiṃ sāsane sikkhantassa te tayopi
kilesā antarāyakarā honti. Abhibhuyya lokanti kāmalokaṃ 3- abhibhavitvā. Adhiṭṭhāya
manasāti jhānārammaṇacittena adhiṭṭhahitvā. Aparittanti kāmāvacaracittaṃ parittaṃ
nāma. Tassa paṭikkhepena mahaggataṃ aparittaṃ nāma. Pamāṇantipi kāmāvacarameva,
rūpāvacaraṃ arūpāvacaraṃ appamāṇaṃ. Subhāvitanti pana etaṃ kāmāvacarādīnaṃ nāmaṃ na
hoti, lokuttarassevetaṃ nāmaṃ. Tasmā etassa vasena aparittaṃ appamāṇaṃ
subhāvitanti sabbalokuttarameva vaṭṭati.
      Tabbahulavihārinoti kāmapaṭibāhanena tameva paṭipadaṃ bahulaṃ katvā
viharantassa. Āyatane cittaṃ pasīdatīti kāraṇe pasīdati. Kiṃ panettha kāraṇaṃ?
arahattaṃ vā, arahattassa vipassanaṃ vā, catutthajjhānaṃ vā, catutthajjhānassa
@Footnote: 1 ka. acchinnasaññino         2 cha.Ma. cittassa āghātoti   3 ka. kāmaguṇalokaṃ

---------------------------------------------------------------------------------------------
page40.
Upacāraṃ vā. Sampasāde satīti ettha duvidho sampasādo adhimokkhasampasādo ca
paṭilābhasampasādo. Arahattassa hi vipassanaṃ paṭṭhapetvā viharato mahābhūtādīsu
upaṭṭhahantesu yenime nīhārena mahābhūtā upaṭṭhahanti. Upādāyarūpāni 1-
upaṭṭhahanti, nāmarūpaṃ 2- upaṭṭhahati, paccayā sabbathā upaṭṭhahanti,
salakkhaṇārammaṇikā 3- vipassanā upaṭṭhahati, ajjeva arahattaṃ gaṇhissāmīti
appaṭiladdheyeva āsā santiṭṭhati, adhimokkhaṃ paṭilabhati. Tatiyajjhānaṃ vā pādakaṃ katvā
catutthajjhānatthāya kasiṇaparikammaṃ karontassa nīvaraṇavikkhambhanādīni samanupassato yenime
nīhārena nīvaraṇā vikkhambhenti, kilesā sannisīdanti, sati santiṭṭhati, saṅkhāragataṃ
vā vibhūtaṃ pākaṭaṃ hutvā dibbacakkhukassa paraloko viya upaṭṭhāti, cittuppādo
lepapiṇḍe laggamāno viya upacārena samādhiyati, ajjeva catutthajjhānaṃ
nibbattessāmīti appaṭiladdheyeva āsā santiṭṭhati, adhimokkhaṃ paṭilabhati. Ayaṃ
adhimokkhasampasādo nāma. Etasmiṃ sampasāde sati. Yo pana arahattaṃ vā paṭilabhati
catutthajjhānaṃ vā, tassa cittaṃ vippasannaṃ hotiyeva. Idha pana "āyatane cittaṃ
pasīdatī"ti vacanato arahattavipassanāya ceva 4- catutthajjhānupacārassa ca paṭilābho
paṭilābhasampasādoti veditabbo. Vipassanā hi paññāya adhimuccanassa kāraṇaṃ, upacāraṃ
āneñjasamāpattiyā.
      Etarahi vā āneñjaṃ samāpajjati, paññāya vā adhimuccatīti ettha
etarahi vā paññāya adhimuccati, āneñjaṃ vā samāpajjatīti etaṃ 5- padaparivattanaṃ
katvā attho veditabbo. Idaṃ hi vuttaṃ hoti:- tasmiṃ sampasāde sati etarahi
vā paññāya adhimuccati, arahattaṃ sacchikarotīti attho. Taṃ anabhisambhuṇanto
āneñjaṃ vā samāpajjati, athavā paññāya vā adhimuccatīti arahattamaggaṃ
bhāveti, taṃ anabhisambhuṇanto āneñjaṃ vā samāpajjati. Arahattamaggampi bhāvetuṃ
asakkonto etarahi catusaccaṃ vā sacchikaroti. Taṃ anabhisambhuṇanto āneñjaṃ vā
samāpajjatīti.
@Footnote: 1 cha.Ma. upādārūpā        2 cha.Ma. nāmarūpā         3 cha.Ma. lakkhaṇārammaṇā
@4 Ma. arahattassa vipassanāya ceva          5 cha.Ma. evaṃ

---------------------------------------------------------------------------------------------
page41.
      Tatrāyaṃ nayo:- idha bhikkhu tatiyajjhānaṃ pādakaṃ katvā catutthajjhānassa
kasiṇaparikammaṃ karoti. Tassa nīvaraṇā vikkhambhenti, sati santiṭṭhati, upacārena
cittaṃ samādhiyati. So rūpārūpaṃ pariggaṇhāti, paccayaṃ pariggaṇhāti,
salakkhaṇārammaṇikavipassanaṃ 1- vavatthapeti, tassa evaṃ hoti "upacārena me jhānaṃ
visesabhāgiyaṃ bhaveyya, tiṭṭhatu visesabhāgiyatā, nibbedhabhāgiyataṃ 2- karissāmī"ti
vipassanaṃ vaḍḍhetvā arahattaṃ sacchikaroti. Ettakenassa kiccaṃ kataṃ nāma hoti.
Arahattaṃ sacchikātuṃ asakkonto pana tato osakkitamānaso antarā na tiṭṭhati,
catutthajjhānaṃ samāpajjatiyeva. Yathā kiṃ? yathā puriso 3- "vanamahiṃsaṃ ghātessāmī"ti
sattiṃ gahetvā anubandhanto sace taṃ ghāteti, sakalagāmavāsino ghosayati, 4- asakkonto
pana antarāmagge sasagodhādayo khuddakamige ghātetvā kājaṃ pūretvā etiyeva.
     Tathā purisassa sattiṃ gahetvā vanamahiṃsānubandhanaṃ viya imassa bhikkhuno
tatiyajjhānaṃ pādakaṃ katvā catutthajjhānassa parikammakaraṇaṃ, vanamahiṃsaghātanaṃ viya
"nīvaraṇavikkhambhanādīni samanupassato visesabhāgiyaṃ bhaveyya, tiṭṭhatu visesabhāgiyatā,
nibbedhabhāgiyaṃ naṃ karissāmī"ti vipassanaṃ vaḍḍhetvā arahattassa sacchikaraṇaṃ, mahiṃsaṃ
ghātetuṃ asakkontassa antarāmagge sasagodhādayo khuddakamige ghātetvā kājaṃ
pūretvā gamanaṃ viya arahattaṃ sacchikātuṃ asakkontassa tato osakkitvā
catutthajjhānasamāpajjanaṃ veditabbaṃ. Maggabhāvanācatusaccasacchikiriyayojanāsupi eseva nayo.
      Idāni arahattaṃ sacchikātuṃ asakkontassa nibbattaṭṭhānaṃ dassento
kāyassa bhedātiādimāha. Tattha yanti yena kāraṇena taṃ saṃvattanikaṃ viññāṇaṃ
assa āneñjūpagaṃ, taṃ kāraṇaṃ vijjatīti attho. Ettha ca taṃsaṃvattanikanti tassa
bhikkhuno saṃvattanikaṃ, yena vipākaviññāṇena so bhikkhu saṃvattati nibbattati, taṃ
viññāṇaṃ. 5- Āneñjūpaganti kusalāneñjasabhāvaṃ upagataṃ assa, tādisameva bhaveyyāti
attho. Keci kusalaviññāṇaṃ vadanti. Yaṃ tassa bhikkhuno saṃvattanikaṃ upapattihetubhūtaṃ
kusalaviññāṇaṃ āneñjūpagaṃ assa, vipākakālepi taṃnāmikameva 6- assāti attho.
@Footnote: 1 Ma. saṃlakkhaṇārammaṇikavipassanaṃ     2 nibbedhabhāgiyaṃ naṃ    3 Sī. yathā kiṃ puriso
@4 cha.Ma. tosessati   5 Ma. so bhikkhu taṃ saṃvattanikaviññāṇaṃ assa
@6 cha.Ma. tannāmakameva

---------------------------------------------------------------------------------------------
page42.
So panāyamattho "puññañce saṅkhāraṃ abhisaṅkharoti, puññūpagaṃ hoti viññāṇaṃ.
Apuññaṃ ce saṅkhāraṃ. Āneñjaṃ ce saṅkhāraṃ abhisaṅkharoti, āneñjūpagaṃ hoti
viññāṇan"ti 1- iminā nayena veditabbo. Āneñjasappāyāti āneñjassa
catutthajjhānassa sappāyā. Na kevalañca sā āneñjasseva, uparūpari 2-
arahattassāpi sappāyāva upakārabhūtāyevāti veditabbā. Iti imasmiṃ paṭhamāneñje
samāpattivasena 3- osakkanā kathitā.
      [67] Iti paṭisañcikkhatīti catutthajjhānaṃ patvā evaṃ paṭisañcikkhati. Ayaṃ
hi bhikkhu heṭṭhimena bhikkhunā paññavantataro tassa ca bhikkhuno attano cāti
dvinnampi kammaṭṭhānaṃ ekato katvā sammasati. Tabbahulavihārinoti rūpapaṭibāhanena
tameva paṭipadaṃ bahulaṃ katvā viharantassa. Āneñjaṃ samāpajjatīti
ākāsānañcāyatanāneñjaṃ samāpajjati. Sesaṃ purimasadisameva. Yathā ca idha, evaṃ sabbattha
visesamattameva pana vakkhāma. Iti imasmiṃ dutiyāneñje vipassanāvasena osakkanā
kathitā. "yaṅkiñci rūpan"ti evaṃ vipassanāmaggaṃ dassentena 4- kathitāti attho.
      Iti paṭisañcikkhatīti ākāsānañcāyatanaṃ patvā evaṃ paṭisañcikkhati. Ayaṃ
hi heṭṭhā dvīhi bhikkhūhi paññavantataro tesañca bhikkhūnaṃ attano cāti tiṇṇampi
kammaṭṭhānaṃ ekato katvā sammasati. Ubhayametaṃ aniccanti ettha suṭṭhu 5-
ekekakoṭṭhāsā diṭṭhadhammikasamparāyikavasena pana saṅkhipitvā ubhayanti vuttaṃ.
Nālaṃ abhinanditunti taṇhādiṭṭhivasena abhinandituṃ na yuttaṃ. Sesapadadvayepi eseva
nayo. Tabbahulavihārinoti kāmapaṭibāhanena ca rūpapaṭibāhanena ca tameva paṭipadaṃ
bahulaṃ katvā viharantassa. Āneñjaṃ samāpajjatīti viññānañcāyatanāneñjaṃ
samāpajjati. Imasmiṃ tatiye āneñje vipassanāvaseneva 6- osakkanā kathitā.
      [68] Iti paṭisañcikkhatīti viññāṇañcāyatanaṃ patvā evaṃ paṭisañcikkhati.
Ayañhi heṭṭhā tīhi bhikkhūhi paññavantataro tesaṃ ca bhikkhūnaṃ attano cāti
catunnampi kammaṭṭhānaṃ ekato katvā sammasati. Yatthetā aparisesā nirujjhantīti
@Footnote: 1 saṃ. ni.  16/51/80       2 cha.Ma. upari    3 cha.Ma. samādhivasena
@4 Sī. dassetvā    5 cha.Ma. aṭṭha     6 cha.Ma. vipassanāvasena

---------------------------------------------------------------------------------------------
page43.
Yaṃ ākiñcaññāyatanaṃ patvā etā heṭṭhā vuttā sabbasaññā nirujjhanti. Etaṃ
santaṃ etaṃ paṇītanti etaṃ aṅgasantatāya ārammaṇasantatāya ca santaṃ,
atappakaṭṭhena paṇītaṃ. Tabbahulavihārinoti tāsaṃ saññānaṃ paṭibāhanena tameva
paṭipadaṃ bahulaṃ katvā viharantassa. Imasmiṃ paṭhamākiñcaññāyatane samādhivasena
osakkanā kathitā.
      Iti paṭisañcikkhatīti taṃ viññāṇañcāyatanameva patvā evaṃ paṭisañcikkhati.
Ayaṃ hi heṭṭhā catūhi bhikkhūhi paññavantataro tesaṃ ca bhikkhūnaṃ attano cāti
pañcannampi kammaṭṭhānaṃ ekato katvā sammasati. Attena vā attaniyena vāti
ahaṃ mamāti gahetabbena suññaṃ tucchaṃ rittaṃ. Evamettha dvikoṭikā suññatā
dassitā. Tabbahulavihārinoti heṭṭhā vuttapaṭipadañca imañca suññatāpaṭipadaṃ bahulaṃ
katvā viharantassa. Imasmiṃ dutiyākiñcaññāyatane vipassanāvasena osakkanā kathitā.
      [70] Iti paṭisañcikkhatīti viññāṇañcāyatanameva patvā evaṃ paṭisañcikkhati.
Ayaṃ hi heṭṭhā pañcahi bhikkhūhi paññavantataro tesaṃ ca bhikkhūnaṃ attano cāti
channampi kammaṭṭhānaṃ ekato katvā sammasati. Nāhaṃ kvacini, kassaci
kiñcanatasmiṃ, na ca mama kvacini, kismiñci kiñcanaṃ natthīti ettha pana
catukoṭikā suññatā kathitā. Kathaṃ? ayaṃ hi nāhaṃ kvacinīti kvaci attānaṃ na
passati. Kassaci kiñcanatasminti attano attānaṃ kassaci parassa kiñcanabhāve
upanetabbaṃ na passati, attano bhātiṭṭhāne bhātaraṃ sahāyaṭṭhāne sahāyaṃ
parikkhāraṭṭhāne vā parikkhāraṃ maññitvā upagantvā upanetabbaṃ na passatīti attho.
Na ca mama kvacinīti ettha mamasaddaṃ tāva ṭhapetvā na ca kvacini parassa attānaṃ
kvaci na passatīti ayamattho. Idāni mamasaddaṃ āharitvā mama kismiñci kiñcanaṃ
natthīti so parassa attā mama kismiñci kiñcanabhāve atthīti na passati.
Attano bhātiṭṭhāne bhātaraṃ sahāyaṭṭhāne sahāyaṃ parikkhāraṭṭhāne vā parikkhāranti
kismiñci ṭhāne parassa attānaṃ iminā kiñcanabhāvena upanetabbaṃ na passatīti
attho. Evamayaṃ yasmā neva katthaci attānaṃ passati, na taṃ parassa kiñcanabhāve

---------------------------------------------------------------------------------------------
page44.
Upanetabbaṃ passati, na parassa attānaṃ passati, na parassa attānaṃ attano
kiñcanabhāve upanetabbaṃ passati, tasmā ayaṃ suññatā catukoṭikāti veditabbā.
Tabbahulavihārinoti heṭṭhā vuttapaṭipadaṃ imaṃ catukoṭikasuññatañca bahulaṃ katvā
viharantassa. Imasmiṃ tatiyākiñcaññāyatanepi vipassanāvaseneva osakkanā kathitā.
      Iti paṭisañcikkhatīti ākiñcaññāyatanaṃ patvā evaṃ paṭisañcikkhati. Ayañhi
heṭṭhā chahi bhikkhūhi paññavantataro tesañca bhikkhūnaṃ attano cāti sattannampi
kammaṭṭhānaṃ ekato katvā sammasati. Yatthetā aparisesā nirujjhantīti yaṃ
nevasaññānāsaññāyatanaṃ patvā ettha etā heṭṭhā vuttā sabbasaññā
nirujjhanti. Tabbahulavihārinoti tāsaṃ saññānaṃ paṭibāhanena tameva paṭipadaṃ bahulaṃ
katvā viharantassa. Imasmiṃ nevasaññānāsaññāyatane samādhivasena osakkanā kathitā.
      [71] No cassa no ca me siyāti sace mayhaṃ pubbe pañcavidhaṃ
kammavaṭṭaṃ na āyūhitaṃ assa, yaṃ me idaṃ etarahi evaṃ pañcavidhaṃ vipākavaṭṭaṃ,
etamme na siyā nappavatteyyāti attho. Na ce bhavissatīti sace etarahi
pañcavidhaṃ kammavaṭṭaṃ āyūhitaṃ na bhavissati. Na me bhavissatīti tasmiṃ asati
anāgate me pañcavidhaṃ vipākavaṭṭaṃ na bhavissati. Yadatthi yaṃ bhūtaṃ taṃ pajahāmīti
yaṃ atthi yaṃ bhūtaṃ etarahi khandhapañcakaṃ, taṃ pajahāmi. Evaṃ upekkhaṃ paṭilabhatīti
so bhikkhu evaṃ vipassanūpekkhaṃ labhatīti attho.
      Parinibbāyeyya nu kho so bhante bhikkhu na vā parinibbāyeyyāti
kiṃ pucchāmīti pucchati, tatiyajjhānaṃ pādakaṃ katvā ṭhitassa arahattampi osakkanāpi
paṭipadāpi paṭisandhipi kathitā, tathā catutthajjhānādīni pādakāni katvā ṭhitānaṃ,
nevasaññānāsaññāyatanaṃ pādakaṃ katvā ṭhitassa na kiñci kathitaṃ, taṃ pucchāmīti
pucchati. Apetthāti api ettha. So taṃ upekkhaṃ abhinandatīti so taṃ vipassanūpekkhaṃ
taṇhādiṭṭhiabhinandanāhi abhinandati. Sesapadadvayepi eseva nayo. Tannissitaṃ
hoti viññāṇanti viññāṇaṃ vipassanānissitaṃ hoti. Tadupādānanti yaṃ
nikantiviññāṇaṃ, 1- taṃ tassa upādānagahaṇaṃ nāma 2- hoti. Saupādānoti sagahaṇo. Na
@Footnote: 1 ka. yantaṃ viññāṇaṃ             2 cha.Ma. upādānaṃ nāma gahaṇaṃ nāma

---------------------------------------------------------------------------------------------
page45.
Parinibbāyatīti vipassanāya sālayo bhikkhu mama sāsane na parinibbāyati. Yo pana
vihārapariveṇaupaṭṭhākādīsu sālayo, tasmiṃ vattabbameva natthīti dasseti. Kahaṃ
panāti kattha pana. Upādiyamāno upādiyatīti paṭisandhiṃ gaṇhamāno gaṇhāti.
Upādānaseṭṭhaṃ kira so bhanteti bhante so kira bhikkhu gahetabbaṭṭhānaṃ seṭṭhaṃ
uttamaṃ bhavaṃ 1- upādiyati, seṭṭhabhave paṭisandhiṃ gaṇhātīti attho. Iminā tassa
bhikkhuno paṭisandhi kathitā. Idānissa arahattaṃ kathetuṃ idhānandātiādimāha.
      [73] Nissāya nissāyāti taṃ taṃ samāpattiṃ nissāya.  oghassa
nittharaṇā akkhātāti oghataraṇaṃ kathitaṃ, tatiyajjhānaṃ pādakaṃ katvā ṭhitabhikkhuno
oghanittharaṇā kathitā .pe. Nevasaññānāsaññāyatanaṃ pādakaṃ katvā ṭhitabhikkhuno
oghanittharaṇā kathitāti vadati.
      Katamo pana bhante ariyo vimokkhoti idha kiṃ pucchati? samāpattiṃ
Tāva padaṭṭhānaṃ katvā vipassanaṃ vaḍḍhetvā arahattaṃ gaṇhanto bhikkhu nāvaṃ vā
uḷumpādīni vā nissāya mahoghaṃ taritvā pāraṃ gacchanto viya na kilamati.
Sukkhavipassako pana pakiṇṇakasaṅkhāre sammasitvā arahattaṃ gaṇhanto bāhubalena
sotaṃ chinditvā pāraṃ gacchanto viya kilamati. Iti imassa sukkhavipassakassa
arahattaṃ pucchāmīti pucchati. Ariyasāvakoti sukkhavipassako ariyasāvako. Ayañhi
heṭṭhā aṭṭhahi bhikkhūhi paññavantataro tesañca bhikkhūnaṃ attano cāti navannampi
kammaṭṭhānaṃ ekato katvā sammasati. Esa sakkāyo yāvatā sakkāyoti yattako
tebhūmakavaṭṭasaṅkhāto sakkāyo nāma atthi, sabbopi so esa sakkāyo, na ito
paraṃ sakkāyo atthīti paṭisañcikkhati.
      Etaṃ amataṃ yadidaṃ anupādā cittassa vimokkhoti yo panesa cittassa
anupādāvimokkho nāma, etaṃ amataṃ etaṃ santaṃ etaṃ paṇītanti paṭisañcikkhati.
Aññattha ca "anupādā cittassa vimokkho"ta nibbānaṃ vuccati, imasmiṃ pana
sutte sukkhavipassakassa arahattaṃ kathitaṃ. Sesaṃ sabbattha uttānameva.
@Footnote: 1 Ma. uttamaṃ uttamabhavaṃ

---------------------------------------------------------------------------------------------
page46.
      Kevalaṃ pana imasmiṃ sutte sattasu ṭhānesu osakkanā kathitā, aṭṭhasu
ṭhānesu paṭisandhi, navasu ṭhānesu arahattaṃ kathitanti veditabbaṃ. Kathaṃ?
tatiyajjhānantāva pādakaṃ katvā ṭhitassa bhikkhuno osakkanā kathitā, paṭisandhi
kathitā, arahattaṃ kathitaṃ, tathā catutthajjhānaṃ, tathā ākāsānañcāyatanaṃ.
Viññāṇañcāyatanaṃ pana padaṭṭhānaṃ katvā ṭhitānaṃ tiṇṇaṃ bhikkhūnaṃ osakkanā
kathitā, paṭisandhi kathitā, arahattaṃ kathitaṃ. Tathā ākiñcaññāyatanaṃ pādakaṃ katvā
ṭhitassa bhikkhuno. Nevasaññānāsaññāyatanaṃ pādakaṃ katvā ṭhitassa pana osakkanā
natthi, paṭisandhi pana arahattañca kathitaṃ. Sukkhavipassakassa arahattameva kathitanti.
Evaṃ sattasu ṭhānesu osakkanā kathitā, aṭṭhasu ṭhānesu paṭisandhi, navasu ṭhānesu
arahattaṃ kathitanti veditabbaṃ. Imaṃ pana 1- sattasu ṭhānesu osakkanaṃ aṭṭhasu
paṭisandhiṃ navasu arahattaṃ samodhānetvā kathentena imaṃ āneñjasappāyasuttaṃ
sukathitaṃ nāma hotīti.
                    Papañcasūdaniyā majjhimanikāyaṭṭhakathāya
                    āneñjasappāyasuttavaṇṇanā niṭṭhitā.
                        -----------------
                     7. Gaṇakamoggallānasuttavaṇṇanā
      [74] Evamme sutanti gaṇakamoggallānasuttaṃ. Tattha yāva pacchimā
sopānakaḷevarāti yāva paṭhamasopānaphalakā ekadivaseneva sattabhūmiko pāsādo na
sakkā kātuṃ, vatthuṃ sodhetvā thambhussāpanato paṭṭhāya pana yāva cittakammakaraṇā
anupubbakiriyā cettha paññāyatīti dasseti. Yadidaṃ ajjheneti tayopi vedā na
sakkā ekadivaseneva adhiyituṃ, etesaṃ ajjhenepi pana anupubbakiriyāva paññāyatīti
dasseti. Issattheti āvudhavijjāyapi ekadivaseneva vālavedhī nāma na sakkā
kātuṃ, ṭhānasampādanamuṭṭhikaraṇādīhi pana etthāpi anupubbakiriyā paññāyatīti
dasseti. Saṅkhāneti gaṇanāya. Tattha 2- anupubbakiriyaṃ attanāva dassento evaṃ
gaṇāpemātiādimāha. 3-
@Footnote: 1 cha.Ma. imañca pana     2 Ma. attha    3 Sī., Ma. gaṇhāpemātiādimāha

---------------------------------------------------------------------------------------------
page47.
      [75] Seyyathāpi brāhmaṇāti idha bhagavā yasmā bāhirasamaye yathā
yathā sippaṃ uggaṇhanti, tathā tathā kerāṭikā honti, tasmā attano sāsanaṃ
bāhirasamayena anupametvā bhadraassājānīyena upamento seyyathāpītiādimāha.
Bhadro hi assājānīyo yasmiṃ kāraṇe damito hoti, taṃ jīvitahetupi nātikkamati.
Evameva sāsane sammāpaṭipanno kulaputto sīlavelaṃ nātikkamati. Mukhādhāneti
mukhaṭṭhapane.
      [76] Satisampajaññāya cāti satisampajaññāhi samaṅgibhāvatthāya. Dve hi
khīṇāsavā satatavihārī ca nosatatavihārī ca. Tattha satatavihārī yaṅkiñci kammaṃ
katvāpi phalasamāpattiṃ samāpajjituṃ sakkoti, nosatatavihārī pana appamattakepi
kicce kiccappasuto hutvā phalasamāpattiṃ appetuṃ na sakkoti.
      Tatridaṃ vatthu:- eko kira khīṇāsavatthero khīṇāsavasāmaṇeraṃ gahetvā
araññavāsaṃ gato, tattha mahātherassa senāsanaṃ pattaṃ, sāmaṇerassa na pāpuṇāti,
taṃ vitakkento thero ekadivasampi phalasamāpattiṃ appetuṃ nāsakkhi. Sāmaṇero pana
temāsaṃ phalasamāpattiratiyā vītināmetvā "sappāyo bhante araññavāso jāto"ti
theraṃ pucchi. Thero "na jāto āvuso"ti āha. Iti yo evarūpo khīṇāsavo,
so ime dhamme ādito paṭṭhāya āvajjetvāva samāpajjituṃ sakkhissatīti dassento
"satisampajaññāya cā"ti āha.
      [78] Yeme bho gotamāti tathāgate kira kathayanteyeva brāhmaṇassa
"ime puggalā na ārādhenti, ime ārādhentī"ti nayo udapādi, taṃ dassento
evaṃ vattumāraddho.
      Paramajjadhammesūti ajjadhammā nāma chasatthāradhammā, tesu gotamavādova
paramo uttamoti attho. Sesaṃ sabbattha uttānamevāti.
                    Papañcasūdaniyā  majjhimanikāyaṭṭhakathāya
                    gaṇakamoggallānasuttavaṇṇanā niṭṭhitā
                        ----------------

---------------------------------------------------------------------------------------------
page48.
                     8. Gopakamoggallānasuttavaṇṇanā
      [79] Evamme sutanti gopakamoggalānasuttaṃ. Tattha aciraparinibbute
bhagavatīti bhagavati aciraparinibbute, dhātubhājanīyaṃ katvā dhammasaṅgītiṃ kātuṃ rājagahaṃ
āgatakāle. Rañño pajjotassa āsaṅkamānoti caṇḍapajjoto nāmesa rājā
bimbisāramahārājassa sahāyo ahosi. Jīvakaṃ pesetvā bhesajjakāritakālato paṭṭhāya
pana daḷhamittova jāto, so "ajātasattunā devadattassa vacanaṃ gahetvā pitā
ghātito"ti sutvā "mama piyamittaṃ ghātetvā esa rajjaṃ karissāmīti maññati, mayhaṃ
sahāyassa sahāyānaṃ atthikabhāvaṃ jānāpessāmī"ti parisati vācaṃ abhāsi. Taṃ sutvā
tassa āsaṅkā uppannā. Tena vuttaṃ  "rañño pajjotassa āsaṅkamāno"ti.
Kammantoti bahinagare nagarapaṭisaṅkhārāpanatthāya kammantaṭṭhānaṃ.
      Upasaṅkamīti mayaṃ dhammavinayasaṅgītiṃ kāressāmāti vicarāma, ayaṃ ca mahesakkho
rājavallabho saṅgahe kate veḷuvanassa ārakkhaṃ kareyyāti maññamāno upasaṅkami.
Tehi dhammehīti tehi sabbaññutañāṇadhammehi. Sabbena sabbanti sabbākārena
sabbaṃ. Sabbathā sabbanti sabbakoṭṭhāsehi sabbaṃ. Kiṃ pucchāmīti pucchati? cha hi
satthāro paṭhamataraṃ uppannā 1- appaññātakulehi nikkhamitvā pabbajitā, te
tathāgate dharamāneyeva kālakatā, sāvakāpi nesaṃ appaññātakuleheva pabbajitā, te
tesaṃ accayena mahāvivādaṃ akaṃsu. Samaṇo pana gotamo mahākulā pabbajito,
tassa accayena sāvakānaṃ mahāvivādo bhavissatīti ayaṃ kathā sakalajambūdīpaṃ
pattharamānā udapādi. Sammāsambuddhe ca 2- dharante bhikkhūnaṃ vivādo nāhosi.
Yopi ahosi, sopi tattheva vūpasamito. Parinibbutakāle panassa "aṭṭhasaṭṭhiyojana-
satasahassubbedhaṃ 3- sineruṃ apavāhituṃ 4- samatthassa vātassa purato purāṇapaṇṇaṃ kiṃ
ṭhassati, dasa pāramiyo pūretvā sabbaññutañāṇaṃ pattassa satthuno alajjamāno
maccurājā kassa lajjissatī"ti mahāsaṃvegaṃ janetvā bhiyyoso mattāya bhikkhū samaggā
jātā ativiya upasantūpasantā, kiṃ nu kho etanti idaṃ pucchāmīti pucchati.
Anusaññāyamānoti anusaññāyamāno, katākataṃ jānantoti attho. Anuvicaramāno vā.
@Footnote: 1 cha.Ma. ayaṃ pāṭho na dissati   2 Ma. nāma  3 Ma. aṭṭhasaṭṭhiyojanasahassubbedhaṃ
@4 Ma. asaṇṭhahituṃ

---------------------------------------------------------------------------------------------
page49.
      [80] Atthi nu khoti ayampi heṭṭhimapucchameva pucchati. Appaṭissaraṇeti
appaṭissaraṇe dhammavinaye. Ko hetu dhammasāmaggiyāti 1- tumhākaṃ samaggabhāvassa
ko hetu ko paccayo. Dhammappaṭissaraṇāti dhammo amhākaṃ paṭissaraṇaṃ, dhammo
avassayoti dīpeti.
      [81] Vattatīti 2- paguṇaṃ hutvā āgacchati. Āpatti hoti vītikkamoti
ubhayametaṃ buddhassa āṇāvītikkamanameva. Yathādhammaṃ yathānusiṭṭhaṃ 3- kāremāti yathā
dhammo ca anusiṭṭhi ca ṭhitā, evaṃ kāremāti attho.
      Na kira no bhavanto kārenti, dhammo no kāretīti padadvayepi
nokāro nipātamattaṃ. Evaṃ sante na kira bhavanto kārenti, dhammova kāretīti
ayamettha attho.
      [83] Tagghāti ekaṃse nipāto. Kahaṃ pana bhavaṃ ānandoti kiṃ therassa
veḷuvane vasanabhāvaṃ na jānātīti? jānāti. Veḷuvanassa panānena ārakkhā
dinnā, tasmā attānaṃ ukkaṃsāpetukāmo pucchati. Kasmā pana tena tattha
ārakkhā dinnā? so kira ekadivasaṃ mahākaccāyanattheraṃ gijjhakūṭā otarantaṃ disvā
"makkaṭo viya eso"ti āha. Bhagavā taṃ kathaṃ sutvā "sace khamāpeti, iccetaṃ
kusalaṃ, no ce khamāpeti, imasmiṃ veḷuvane gonaṅguḷamakkaṭo 4- bhavissatī"ti āha.
So taṃ kathaṃ sutvā "samaṇassa gotamassa kathāya dvedhābhāvo nāma natthi, pacchā
me makkaṭabhūtakāle gocaraṭṭhānaṃ bhavissatī"ti veḷuvane nānāvidhe rukkhe ropetvā
ārakkhaṃ adāsi. Aparabhāge kālaṃ katvā makkaṭo hutvā nibbatti. "vassakārā"ti
vutte āgantvā samīpe aṭṭhāsi. Tagghāti sabbavāresu ekaṃsavacaneyeva nipāto.
Taggha bho ānandāti evaṃ therena parisamajjhe attano ukkaṃsitabhāvaṃ ñatvā
ahampi theraṃ ukkaṃsissāmīti evamāha.
      [84] Na ca kho brāhmaṇāti thero kira cintesi "sammāsambuddhena
vaṇṇitajjhānampi atthi, avaṇṇitajjhānampi atthi, ayaṃ pana brāhmaṇo sabbameva
@Footnote: 1 cha.Ma. sāmaggiyāti  2 cha.Ma. pavattatīti 3 Sī. yathāsatthaṃ
@4 Sī., ka. gonaṅguṭṭhamakkaṭo

---------------------------------------------------------------------------------------------
page50.
Vaṇṇeti pañhe 1- visaṃvādeti, na kho pana sakkā amassa mukhaṃ oloketuṃ na
piṇḍapātaṃ 2- rakkhituṃ, pañhaṃ ujuṃ katvā kathessāmī"ti idaṃ vattuṃ āraddhaṃ.
Antaraṃ karitvāti abbhantaraṃ karitvā. Evarūpaṃ kho brāhmaṇa so bhagavā jhānaṃ
vaṇṇesīti idha sabbasaṅgāhikajjhānaṃ nāma kathitaṃ.
      Yanno mayanti ayaṃ kira brāhmaṇo vassakārabrāhmaṇaṃ usūyati, tena
pucchitapañhassa akathanaṃ paccāsiṃsamāno kathitabhāvaṃ ñatvā "vassakārena pucchitapañhaṃ
punappunaṃ tassa nāmaṃ gaṇhanto vitthāretvā kathesi, mayā pucchitapañhaṃ pana
yaṭṭhikoṭiyā uppīḷento viya ekadesameva kathesī"ti anattamano ahosi, tasmā
evamāha. Sesaṃ sabbattha uttānamevāti.
                    Papañcasūdaniyā  majjhimanikāyaṭṭhakathāya
                   gopakamoggallānasuttavaṇṇanā niṭṭhitā.
                         --------------
                       9. Mahāpuṇṇamasuttavaṇṇanā
      [85] Evamme sutanti mahāpuṇṇamasuttaṃ. Tattha tadahūti tasmiṃ ahu,
tasmiṃ divaseti attho. Upavasanti etthāti uposatho. Upavasantīti sīlena vā
anasanena vā upetā hutvā vasantīti attho. Ayaṃ panettha atthuddhāro:-
"āyāmāvuso kappina uposathaṃ gamissāmā"tiādīsu hi pātimokkhuddeso uposatho.
"aṭṭhaṅgasamannāgato kho visākhe uposatho upavuttho"tiādīsu 3- sīlaṃ. "suddhassa
ve sadā phaggu, suddhassuposatho sadā"tiādīsu 4- upavāso. "uposatho nāma
nāgarājā"tiādīsu 5- paññatti. "na bhikkhave tadahuposathe sabhikkhukā
āvāsā"tiādīsu 6- upavasitabbadivaso. Idhāpi soyeva adhippeto. So panesa
aṭṭhamīcātuddasīpaṇṇarasībhedena tividho. Tasmā sesapadadvayanivāraṇatthaṃ paṇṇaraseti
vuttaṃ. Tena vuttaṃ "upavasanti etthāti uposatho"ti. Māsapuṇṇatāya puṇṇā
@Footnote: 1 Ma. vaṇṇetīti saññaṃ, cha. vaṇṇetīti pañhaṃ  2 Ma. oloketuṃ piṇḍapātaṃ,
@cha. ulloketuṃ na piṇḍapātaṃ  3 aṅa. aṭṭhaka. 23/133/260 (syā)
@4 Ma.mū. 12/79/52  5 dī. mahā. 10/246/151
@6 vi. mahā. 4/181/198

---------------------------------------------------------------------------------------------
page51.
Sampuṇṇāti puṇṇā. Māiti cando vuccati, so ettha puṇṇoti puṇṇamā.
Evaṃ puṇṇāya puṇṇamāyāti imasmiṃ padadvaye attho veditabbo.
      Desanti kāraṇaṃ. Tenahi tvaṃ bhikkhu sake āsane nisīditvā pucchāti
kasmā bhagavā ṭhitassa akathetvā nisīdāpesīti. Ayaṃ kira bhikkhu saṭṭhimattānaṃ
padhāniyabhikkhūnaṃ saṃghatthero saṭṭhi bhikkhū gahetvā araññe vasati. Te tassa santike
kammaṭṭhānaṃ gahetvā ghaṭenti vāyamanti. Mahābhūtāni pariggaṇhanti upādāyarūpāni,
nāmarūpapaccayalakkhaṇārammaṇikavipassanaṃ pariggaṇhanti. Atha te sāyaṃ ācariyūpaṭṭhānaṃ
āgantvā vanditvā nisinne thero mahābhūtapariggahādīni pucchati. Te sabbaṃ
kathenti, maggaphalapañhaṃ pucchitā pana kathetuṃ na sakkonti. Atha thero cintesi
"mama santike etesaṃ ovādassa parihāni natthi, ime ca āraddhavīriyā viharanti.
Kukkuṭassa pānīyapivanakālamattampi tesaṃ pamādavihāritā 1- natthi. Evaṃ santepi
maggaphalāni nibbattetuṃ na sakkonti. Ahaṃ imesaṃ ajjhāsayaṃ na jānāmi,
buddhaveneyyā ete bhavissanti, gahetvā ne satthu santikaṃ gacchāmi, atha nesaṃ
satthā cariyavasena dhammaṃ desessatī"ti.  te bhikkhū gahetvā satthu santikaṃ āgato.
      Satthāpi sāyaṇhasamaye ānandattherena upanītaṃ udakaṃ ādāya sarīraṃ utuṃ
gaṇhāpetvā migāramātupāsādapariveṇe paññattavarabuddhāsane nisīdi. Bhikkhusaṃghopi
naṃ parivāretvā nisīdi.
      Tasmiṃ samaye sūriyo atthaṅgameti, cando uggacchati, majjhaṭṭhāne bhagavā
nisinno. Candassa pabhā natthi, sūriyassa pabhā natthi, candimasūriyānaṃ pabhaṃ
makkhetvā chabbaṇṇā yamakabuddharasmiyo vijjotamānā puñjapuñjā 2- hutvā
disāvidisāsu dhāvantīti sabbaṃ heṭṭhā vuttanayena vitthāretabbaṃ. Vaṇṇabhūmi 3-
nāmesā, dhammakathikassevettha thāmo pamāṇaṃ, yattakaṃ sakkoti, tattakaṃ kathetabbaṃ.
Dukkathitanti na vattabbaṃ. Evaṃ sannisinnāya parisāya thero uṭṭhahitvā satthāraṃ
pañhassa okāsaṃ kāresi. Tato bhagavā "sace imasmiṃ ṭhitake pucchante `ācariyo
no uṭṭhito'ti sesabhikkhū uṭṭhahissanti, evaṃ tathāgate agāravo kato bhavissati,
@Footnote: 1 cha.Ma. pabhādakiriyā  2 cha.Ma. puñjā    3 Sī. vaṇṇabhaṇanabhūmi

---------------------------------------------------------------------------------------------
page52.
Atha nisinnāva pucchissanti, ācariye agāravo kato bhavissati, ekaggā hutvā
dhammadesanaṃ paṭicchituṃ na sakkuṇissanti. Ācariye pana nisinne tepi nisīdissanti.
Tato ekaggā dhammadesanaṃ paṭicchituṃ sakkuṇissantī"ti. Iminā kāraṇena bhagavā
ṭhitakassa akathetvā nisīdāpetīti.
      Ime nu kho bhanteti vimatipucchā viya kathitā. Thero pana pañcakkhandhānaṃ
udayabbayaṃ pariggaṇhitvā arahattaṃ patto mahākhīṇāsavo, natthi etassa vimati.
Jānantenapi pana ajānantena viya hutvā pucchituṃ vaṭṭati. Sace hi jānanto
viya pucchati, "jānāti ayan"ti tassa tassa vissajjento ekadesameva katheti.
Ajānantena viya pucchite pana kathento ito ca etto ca kāraṇaṃ āharitvā
pākaṭaṃ katvā katheti. Koci pana ajānantopi jānanto viya pucchati. Thero
evarūpaṃ vacanaṃ kiṃ karissati, jānantoyeva pana ajānanto viya pucchatīti
veditabbo.
      Chandamūlakāti taṇhāmūlakā. Evaṃrūpo siyanti sace odāto hotukāmo,
haritālavaṇṇo vā manosilāvaṇṇo vā siyanti pattheti. Sace kāḷo hotukāmo,
nīluppalavaṇṇo vā añjanavaṇṇo vā atasīpupphavaṇṇo 1- vā siyanti pattheti.
Evaṃvedanoti kusalavedano vā sukhavedano vā siyanti pattheti. Saññādīsupi
eseva nayo. Yasmā pana atīte patthanā nāma natthi, patthentenāpi ca na
sakkā taṃ laddhuṃ, paccuppannepi na hoti, na hi odāto kāḷabhāvaṃ patthetvā
paccuppanne kāḷo hoti, na kāḷo vā odāto, dīgho vā rasso, rasso
vā dīgho, dānaṃ pana datvā sīlaṃ vā samādiyitvā "anāgate khattiyo vā homi
brāhmaṇo vā"ti patthentassa patthanā samijjhati. Tasmā anāgatameva gahitaṃ.
      Khandhādhivacananti khandhānaṃ khandhapaṇṇatti kittakena hotīti pucchati.
      Mahābhūtahetūti "tayo kusalahetū"tiādīsu 2- hi hetuhetu vutto. Avijjā
puññābhisaṅkhārādīnaṃ sādhāraṇattā sādhāraṇahetu. Kusalākusalaṃ attano attano
vipākadāne uttamahetu. Idha paccayahetu adhippeto. Tattha paṭhavīdhātu mahābhūtaṃ
@Footnote: 1 Sī., anasipupphavaṇṇo, Ma. apītapupphavaṇṇo   2 abhi. saṅ. 34/1441/318

---------------------------------------------------------------------------------------------
page53.
Itaresaṃ tiṇṇaṃ bhūtānaṃ upādārūpassa ca paññāpanāya dassanatthāya hetu ceva
paccayo ca. Evaṃ sesesupi yojanā veditabbā.
      Phassoti "phuṭṭho bhikkhave vedeti, phuṭṭho sañjānāti, tuṭṭho cetetī"ti 1-
vacanato phasso tiṇṇaṃ khandhānaṃ paññāpanāya hetu ceva paccayo ca.
Viññāṇakkhandhassāti ettha paṭisandhiviññāṇena ca tāva saddhiṃ gabbhaseyyakānaṃ
uparimaparicchedena samatiṃsarūpāni sampayuttā ca tayo ca khandhā uppajjanti,
taṃ nāmarūpaṃ paṭisandhiviññāṇassa paññāpanāya hetu ceva paccaye ca. Cakkhudvāre
cakkhupasādo ceva rūpārammaṇañca rūpaṃ, sampayuttā tayo khandhā nāmaṃ. Taṃ nāmarūpaṃ
cakkhuviññāṇassa paññāpanāya hetu ceva paccayo ca. Eseva nayo sesaviññāṇesu.
      [87] Kathaṃ pana bhanteti idaṃ kittakena na khoti vaṭṭaṃ pucchanto
evamāha. Sakkāyadiṭṭhi na hotīti idaṃ vivaṭṭaṃ pucchanto evamāha.
      [88] Ayaṃ rūpe assādoti iminā pariññāpaṭivedho ceva dukkhasaccaṃ ca
kathitaṃ. Ayaṃ rūpe ādīnavoti iminā pahānapaṭavedho ceva samudayasaccaṃ ca. Idaṃ
rūpe nissaraṇanti iminā sacchikiriyāpaṭivedho ceva nirodhasaccaṃ ca. Ye imesu tīsu
ṭhānesu sammādiṭṭhiādayo dhammā, ayaṃ bhāvanāpaṭivedho maggasaccaṃ. Sesapadesupi
eseva nayo.
      [89] Bahiddhāti parassa saviññāṇake kāye. Sabbanimittesūti iminā
pana anindriyabaddhampi saṅgaṇhāti. "saviññāṇake kāye"ti vacanena vā attano
ca parassa ca kāyo gahitova, bahiddhā ca sabbanimittaggahaṇena anindriyabaddhaṃ
gaṇhāti.
      [90] Anattakatānīti anattani ṭhatvā katāni. Kamattānaṃ phusissantīti
katarasmiṃ attani ṭhatvā vipākaṃ dassentīti sassatadassanaṃ okkamanto evamāha.
Taṇhādhipateyyenāti taṇhājeṭṭhakena. Tatra tatrāti tesu tesu dhammesu.
Saṭṭhimattānanti ime bhikkhū pakatikammaṭṭhānaṃ pajahitvā aññaṃ navakammaṭṭhānaṃ
@Footnote: 1 phuṭṭho ceteti phuṭṭho sañjānāti, saṃ. saḷā. 17/127/87 (syā)

---------------------------------------------------------------------------------------------
page54.
Sammasantā pallaṅkaṃ abhinditvā tasmiṃyeva āsane arahattaṃ pāpuṇiṃsu. Sesaṃ
sabbattha uttānamevāti.
                    Papañcasūdaniyā majjhimanikāyaṭṭhakathāya
                     mahāpuṇṇamasuttavaṇṇanā niṭṭhitā.
                       -------------------
                       10. Cūḷapuṇṇamasuttavaṇṇanā
      [91] Evamme sutanti cūḷapuṇṇamasuttaṃ. Tattha tuṇhībhūtaṃ tuṇhībhūtanti
yaṃ yaṃ disaṃ anuviloketi, tattha tattha tuṇhībhūtameva. Anuviloketvāti
pañcapasādapaṭimaṇḍitāni akkhīni ummīletvā tato tato viloketvā antamaso
hatthakukkuccapādakukkuccānampi abhāvaṃ disvā. Asappurisoti pāpapuriso. No hetaṃ
bhanteti yasmā andho andhaṃ viya so taṃ jānituṃ na sakkoti, tasmā evamāhaṃsu.
Eteneva nayena ito paresupi vāresu tīsu ṭhānesu attho veditabbo.
Asaddhammasamannāgatoti pāpadhammasamannāgato. Asappurisabhattīti asappurisasevano.
Asappurisacintīti asappurisacintāya cintako 1-. Asappurisamantīti
asappurisamantanaṃ mantetā. Asappurisavācoti asappurisavācaṃ bhāsitā.
Asappurisakammantoti asappurisakammānaṃ kattā. Asappurisadiṭṭhīti
asappurisadiṭṭhiyā samannāgato, asappurisadānanti asappurisehi dātabbaṃ dānaṃ.
Tyassa mittāti te assa mittā. Attabyābādhāyapi cetetīti pāṇaṃ hanissāmi,
adinnaṃ ādiyissāmi, micchā carissāmi, dasa akusalakammapathe samādāya vattissāmīti
evaṃ attano dukkhatthāya cinteti. Parabyābādhāyāti yathā asuko asukaṃ pāṇaṃ
hanati, asukassa santakaṃ adinnaṃ ādiyati, dasa akusalakammapathe samādāya vattati, evaṃ naṃ
āṇāpessāmīti evaṃ parassa dukkhatthāya cinteti. Ubhayabyābādhāyāti ahaṃ
asukañca asukañca gahetvā dasa akusalakammapathe samādāya vattissāmīti evaṃ
ubhayadukkhatthāya cintetīti.
@Footnote: 1 Ma. cittiko

---------------------------------------------------------------------------------------------
page55.
      Attabyābādhāyapi mantetītiādīsu ahaṃ dasa akusalakammapathe samādāya
vattissāmīti cintento mantento attabyābādhāya manteti nāma. Asukaṃ dasa
akusalakammapathe samādāpessāmīti mantento parabyābādhāya manteti nāma.
Aññena saddhiṃ "mayaṃ ubhopi ekato hutvā dasa akusalakammapathe samādāya
vattissāmā"ti mantento ubhayabyābādhāya manteti nāma.
      Asakkaccaṃ dānaṃ detīti deyyadhammampi puggalampi na sakkaroti. Deyyadhammaṃ
na sakkaroti nāma uttaṇḍulādidosasamannāgataṃ āhāraṃ deti, na pasannaṃ
karoti. Puggalaṃ na sakkaroti nāma nisīdanaṭṭhānaṃ asammajjitvā yattha vā tattha
vā nisīdāpetvā yaṃ vā taṃ vā ādhārakaṃ ṭhapetvā dānaṃ deti. Asahatthāti
attano hatthena na deti, dāsakammakārādīhi dāpeti. Acittīkatvāti heṭṭhā
vuttanayena deyyadhammepi puggalepi na cittīkāraṃ katvā deti. Apaviṭṭhanti
chaḍḍetukāmo hutvā vammike godhaṃ 1- pakkhipanto viya deti. Anāgamanadiṭṭhikoti
no phalapāṭikaṅkhī hutvā deti.
      Tattha uppajjatīti na dānaṃ datvā niraye uppajjati. Yaṃ pana tena
pāpaladdhikāya micchādassanaṃ gahitaṃ, tāya micchādiṭṭhiyā niraye uppajjati.
Sukkapakkho vuttapaṭipakkhanayena veditabbo. Devamahattatāti chakāmāvacaradevā.
Manussamahattatāti tiṇṇaṃ kulānaṃ sampatti. Sesaṃ sabbattha uttānameva. Idaṃ pana
suttaṃ suddhavaṭṭavaseneva kathitanti.
                    Papañcasūdaniyā majjhimanikāyaṭṭhakathāya
                      cūḷapuṇṇamasuttavaṇṇanā niṭṭhitā.
                       Paṭhamavaggavaṇṇanā niṭṭhitā.
@Footnote: 1 cha. uragaṃ, Ma. rogaṃ

---------------------------------------------------------------------------------------------
page56.
                           2. Anupadavagga
                         1. Anupadasuttavaṇṇanā
      [92] Evamme sutanti anupadasuttaṃ. Tattha etadavocāti etaṃ 1-
"paṇḍito"tiādinā nayena dhammasenāpatisāriputtattherassa guṇakathaṃ avoca. Kasmā?
avasesattheresu hi mahāmoggallānattherassa iddhimāti guṇo pākaṭo, mahākassapassa
dhutavādoti, anuruddhattherassa dibbacakkhukoti, upālittherassa vinayadharoti,
revatattherassa jhāyī jhānābhiratoti, ānandattherassa bahussutoti. Evaṃ tesaṃ tesaṃ
therānaṃ te te guṇā pākaṭā, sāriputtattherassa pana apākaṭā. Kasmā?
paññavato hi guṇā na sakkā akathitā jānituṃ. Iti bhagavā "sāriputtassa
guṇe kathessāmī"ti sabhāgaparisāya sannipātaṃ āgamesi. Visabhāgapuggalānaṃ hi
santike vaṇṇaṃ kathetuṃ na vaṭṭati, te vaṇṇe kathiyamāne avaṇṇameva kathenti.
Imasmiṃ pana divase therassa sabhāgaparisā sannipati, tassā sannipatitabhāvaṃ disvā
satthā vaṇṇaṃ kathento imaṃ desanaṃ ārabhi.
     Tattha paṇḍitoti dhātukusalatā āyatanakusalatā paṭiccasamuppādakusalatā
ṭhānāṭṭhānakusalatāti imehi catūhi kāraṇehi paṇḍito. Mahāpaññotiādīsu
mahāpaññādīhi samannāgatoti attho.
      Tatridaṃ mahāpaññādīnaṃ nānattaṃ 2- :- tattha katamā mahāpaññā, mahante
sīlakkhandhe pariggaṇhātīti mahāpaññā, mahante samādhikkhandhe, paññākkhandhe,
vimuttikkhandhe, vimuttiñāṇadassanakkhandhe pariggaṇhātīti mahāpaññā, mahantāni
ṭhānāṭṭhānāni, mahantā vihārasamāpattiyo, mahantāni ariyasaccāni, mahante
satipaṭṭhāne, sammappadhāne, iddhipāde, mahantāni indriyāni, balāni,
bojjhaṅgāni, mahante ariyamagge, mahantāni sāmaññaphalāni, mahantā abhiññāyo,
mahantaṃ paramatthaṃ nibbānaṃ pariggaṇhātīti mahāpaññā.
@Footnote: 1 Ma. evaṃ            2 khu. paṭi. 31/665/570

---------------------------------------------------------------------------------------------
page57.
      Katā puthupaññā, puthu nānākkhandhesu ñāṇaṃ pavattatīti puthupaññā, puthu
nānādhātūsu, puthu nānāāyatanesu, puthu nānāatthesu, puthu nānāpaṭiccasamuppādesu,
puthu nānāsuññatamanupalabbhesu, puthu nānāatthesu, dhammesu, niruttīsu,
paṭibhānesu, puthu nānāsīlakkhandhesu, puthu nānāsamādhipaññāvimuttivimuttiñāṇa-
dassanakkhandhesu, puthu nānāṭhānāṭhānesu, puthu nānāvihārasamāpattīsu, puthu
nānāariyasaccesu, puthu nānāsatipaṭṭhānesu, sammapadhānesu, iddhipādesu,
indriyesu, balesu, bojjhaṅgesu, puthu nānāariyamaggesu, sāmaññaphalesu,
abhiññāsu, puthu nānājanasādhāraṇadhamme samatikkamma paramatthe nibbāne ñāṇaṃ
pavattatīti puthupaññā.
      Katamā hāsapaññā. 1- Idhekacco hāsabahulo vedabahulo tuṭṭhibahulo
pāmojjabahulo sīsaṃ paripūreti, indriyasaṃvaraṃ paripūreti, bhojane mattaññutaṃ,
jāgariyānuyogaṃ sīlakkhandhaṃ, samādhikkhandhaṃ, paññākkhandhaṃ, vimuttikkhandhaṃ,
vimuttiñāṇadassanakkhandhaṃ paripūretīti hāsapaññā. Hāsabahulo pāmojjabahulo ṭhānāṭṭhānaṃ
paṭivijjhati, hāsabahulo vihārasamāpattiyo paripūretīti hāsapaññā, hāsabahulo
ariyasaccāni paṭivijjhati. Satipaṭṭhāne, sammappadhāne, iddhipāde, indriyāni,
balāni, bojjhaṅgāni, ariyamagge 2- bhāvetīti hāsapaññā, hāsabahulo sāmaññaphalāni
sacchikaroti, abhiññāyo paṭivijjhatīti hāsapaññā, hāsabahulo vedatuṭṭhipāmojjabahulo
paramatthaṃ nibbānaṃ sacchikarotīti hāsapaññā.
      Katamā javanapaññā, yaṅkiñci rūpaṃ atītānāgatapaccuppannaṃ .pe. Yaṃ
dūre santike vā, sabbaṃ rūpaṃ aniccato khippaṃ javatīti javanapaññā. Dukkhato
khippaṃ, anattato khippaṃ javatīti javanapaññā. Yā kāci vedanā .pe. Yaṅkiñci
viññāṇaṃ atītānāgatapaccuppannaṃ .pe. Sabbaṃ viññāṇaṃ aniccato dukkhato
anattato khippaṃ javatīti javanapaññā. Cakkhu .pe. Jarāmaraṇaṃ atītānāgatapaccuppannaṃ
aniccato dukkhato anattato khippaṃ javatīti javanapaññā. Rūpaṃ atītānāgata-
paccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti
tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti
@Footnote: 1 Sī.  hāsupaññā                  2 cha.Ma. ariyamaggaṃ

---------------------------------------------------------------------------------------------
page58.
Javanapaññā. Vedanā, saññā, saṅkhārā, viññāṇaṃ, cakkhu .pe. Jarāmaraṇaṃ
atītānāgatapaccuppannaṃ aniccaṃ khayaṭṭhena .pe. Vibhūtaṃ katvā jarāmaraṇanirodhe
nibbāne khippaṃ javatīti javanapaññā. Rūpaṃ atītānāgatapaccuppannaṃ .pe. Viññāṇaṃ
cakkhuṃ .pe. Jarāmaraṇaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ
khayadhammaṃ vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā
vibhūtaṃ katvā jarāmaraṇanirodhe nibbāne khippaṃ javatīti javanapaññā.
      Katamā tikkhapaññā, khippaṃ kilese chindatīti tikkhapaññā. Uppannaṃ
kāmavitakkaṃ nādhivāseti, uppannaṃ byāpādavitakkaṃ, uppannaṃ vihiṃsāvitakkaṃ,
uppannuppanne pāpake akusale dhamme, uppannaṃ rāgaṃ, dosaṃ, mohaṃ, kodhaṃ,
upanāhaṃ, makkhaṃ, paḷāsaṃ, issaṃ, macchariyaṃ, māyaṃ, sāṭheyyaṃ, thambhaṃ, sārambhaṃ, mānaṃ,
atimānaṃ, madaṃ, pamādaṃ, sabbe kilese, sabbe duccarite, sabbe abhisaṅkhāre,
sabbe bhavagāmike kamme nādhivāseti pajahati vinodeti byantīkaroti anabhāvaṃ
gametīti tikkhapaññā, ekasmiṃ āsane cattāro ariyamaggā, cattāri sāmaññaphalāni,
catasso paṭisambhidāyo, cha ca abhiññāyo adhigatā honti sacchikatā passitā 1-
paññāyāti tikkhapaññā.
      Katamā nibbedhikapaññā, idhekacco sabbasaṅkhāresu ubbegabahulo hoti
utrāsabahulo ukkaṇṭhanabahulo aratibahulo anabhiratibahulo bahimukho na ramati
sabbasaṅkhāresu, anibbiddhapubbaṃ appadālitapubbaṃ lobhakkhandhaṃ nibbijjhati
padāletīti nibbedhikapaññā, anibbiddhapubbaṃ appadālitapubbaṃ dosakkhandhaṃ,
mohakkhandhaṃ, kodhaṃ, upanāhaṃ .pe. Sabbe bhavagāmike kamme nibbijjhati padāletīti
nibbedhikapaññā.
      Anupadadhammavipassananti samāpattivasena vā jhānaṅgavasena vā anupaṭipāṭiyā
dhammavipassanaṃ vipassati, evaṃ vipassanto aḍḍhamāsena arahattaṃ patto.
Mahāmoggallānatthero pana sattahi divasehi. Evaṃ santepi sāriputtatthero
mahāpaññavantataro. Mahāmoggallānatthero hi sāvakānaṃ sammasanacāraṃ yaṭṭhikoṭiyā
@Footnote: 1 ka. phusitā

---------------------------------------------------------------------------------------------
page59.
Uppīḷento viya ekadesameva sammasanto sattadivase vāyamitvā arahattaṃ patto.
Sāriputtatthero ṭhapetvā buddhānaṃ paccekabuddhānañca sammasanacāraṃ sāvakānaṃ
sammasanacāraṃ nippadesaṃ sammasi. Evaṃ sammasanto aḍḍhamāsaṃ vāyami. Arahattañca
kira patvā aññāsi "ṭhapetvā buddhe ca paccekabuddhe ca añño sāvako nāma
paññāya mayā pattabbaṃ pattuṃ samattho nāma na bhavissatī"ti. Yathā hi puriso
veḷuyaṭṭhiṃ gaṇhissāmīti mahājaṭaṃ 1- veḷuṃ disvā jaṭaṃ chindantassa papañco
bhavissatīti antarena hatthaṃ pavesetvā sampattameva yaṭṭhiṃ mūle ca agge ca chinditvā
ādāya pakkameyya, so kiñcāpi paṭhamataraṃ gacchati, yaṭṭhiṃ pana sāraṃ vā ujuṃ vā
na labhati. Aparo ca tathārūpameva veḷuṃ disvā "sace sampattaṃ yaṭṭhiṃ gaṇhissāmi,
sāraṃ vā ujuṃ vā na labhissāmī"ti kacchaṃ bandhitvā mahantena satthena veḷujaṭaṃ
chinditvā sārā ceva ujū ca yaṭṭhiyo uccinitvā ādāya pakkameyya. Ayaṃ
kiñcāpi pacchā gacchati, yaṭṭhiyo pana sārā ceva ujū ca labhati. Evaṃ sampadamidaṃ
veditabbaṃ. Imesaṃ dvinnaṃ therānaṃ padhānaṃ. 2-
      Evaṃ pana aḍḍhamāsaṃ vāyamitvā dhammasenāpatisāriputtatthero sūkarakhataleṇadvāre
bhāgineyyassa dīghanakhaparibbājakassa vedanāpariggahasuttante desiyamāne dasabalaṃ
vījayamāno ṭhito desanānusārena ñāṇaṃ pesetvā pabbajitadivasato paṭṭhāya 3-
paṇṇarasame divase sāvakapāramīñāṇassa matthakaṃ patvā sattasaṭṭhiñāṇāni paṭivijjhitvā
soḷasavidhapaññaṃ anuppatto.
      Tatridaṃ bhikkhave sāriputtassa anupadadhammavipassanāyāti yā anupadadhammavipassanaṃ
vipassatīti anupadadhammavipassanā vuttā, tatra anupadadhammavipassanāya
sāriputtassa idaṃ hoti. Idāni vattabbaṃ tantaṃ vipassanākoṭṭhāsaṃ sandhāyetaṃ
vuttaṃ.
      [94] Paṭhame jhāneti ye paṭhame jhāne antosamāpattiyaṃ dhammā.
Tyassāti te assa. Anupadavavatthitā hontīti anupaṭipāṭiyā vavatthitā
paricchinnā ñātā viditā honti. Kathaṃ? thero hi ke dhamme olokento
abhiniropanalakkhaṇo vitakko vattatīti jānāti. Tathā anumajjanalakkhaṇo vicāro,
@Footnote: 1 cha.Ma. jaṭaṃ           2 ka. sammasanacārānaṃ         3 cha.Ma. ayaṃ saddo na dissati

---------------------------------------------------------------------------------------------
page60.
Pharaṇalakkhaṇā pīti, sātalakkhaṇaṃ sukhaṃ, avikkhepalakkhaṇā cittekaggatā, phusanalakkhaṇo
phasso, vedayitalakkhaṇā vedanā, sañjānanalakkhaṇā saññā, cetayitalakkhaṇā
cetanā, vijānanalakkhaṇaṃ viññāṇaṃ, kattukamyatālakkhaṇo chando, adhimokkhalakkhaṇo
adhimokkho, paggahalakkhaṇaṃ vīriyaṃ, upaṭṭhānalakkhaṇā sati, majjhattalakkhaṇā upekkhā,
anunayamanasikāralakkhaṇo manasikāro vattatīti jānāti. Evaṃ jhānaṃ abhiniropanaṭṭhena
vitakkaṃ sabhāvato vavatthapeti .pe. Anunayamanasikāraṭṭhena manasikāraṃ sabhāvabhāvato
vavatthapeti. Tena vuttaṃ "tyāssa dhammā anupadavavatthitā hontī"ti.
     Viditā uppajjantīti uppajjamānā viditā pākaṭāva hutvā uppajjanti.
Viditā upaṭṭhahantīti tiṭṭhamānāpi viditā pākaṭāva hutvā tiṭṭhanti. Viditā
abbhatthaṃ gacchantīti nirujjhamānāpi viditā pākaṭāva hutvā nirujjhanti. Ettha
pana taṃñāṇatā ceva ñāṇabahutā 1- ca mocetabbā. Yathā hi teneva aṅgulaggena
taṃ aṅgulaggaṃ na sakkā phusituṃ, evameva teneva cittena tassa cittassa uppādo
vā ṭhiti vā bhaṅgo vā na sakkā jānitunti. Evaṃ tāva taṃñāṇatā mocetabbā.
Yadi pana dve cittāni ekato uppajjeyyuṃ, ekena cittena ekassa uppādo
vā ṭhiti vā bhaṅgo vā sakkā bhaveyya jānituṃ. Dve pana phassā vā vedanā vā
saññā vā cetanā vā cittāni vā ekato uppajjanakāni nāma natthi,
ekekameva uppajjati. Evaṃ bahucittatā 2- mocetabbā. Evaṃ sante kathaṃ mahātherassa
saññā antosamāpattiyaṃ soḷasadhammā viditā pākaṭā hontīti. Vatthārammaṇānaṃ
pariggahitatāya. Therena hi vatthuñceva ārammaṇañca pariggahitaṃ, tenassa tesaṃ
dhammānaṃ uppādaṃ āvajjantassa uppādo pākaṭo hoti, ṭhānaṃ āvajjantassa
ṭhānaṃ pākaṭaṃ hoti, bhedaṃ āvajjantassa bhedo pākaṭo hoti. Tena vuttaṃ
"viditā uppajjanti viditā upaṭṭhahanti viditā abbhatthaṃ gacchantī"ti. Ahutvā
sambhontīti iminā udayaṃ passati. Hutvā paṭiventīti iminā vayaṃ passati.
      Anupāyoti rāgavasena anupagamano hutvā. Anapāyoti paṭighavasena
anapagato. Anissitoti taṇhādiṭṭhinissayehi anissito. Appaṭibaddhoti chandarāgena
@Footnote: 1 Sī., Ma. ñāṇabahucittatā, i. ñāṇabahulatā         2 cha.Ma. ñāṇabahutā

---------------------------------------------------------------------------------------------
page61.
Abaddho. Vippamuttoti kāmarāgato vippamutto. Visaṃyuttoti catūhi yogehi
sabbakilesehi vā visaṃyutto. Vimariyādīkatenāti nimmariyādīkatena. Cetasāti
evaṃvidhena cittena viharati.
      Tattha dve mariyādā kilesamariyādā ca ārammaṇamariyādā ca. Sace hissa
antosamāpattiyaṃ pavatte soḷadhamme ārabbha rāgādayo uppajjeyyuṃ, kilesamariyādā
katā 1- bhaveyya, tesu panassa ekopi na uppannoti kilesamariyādā natthi. 2-
Ārammaṇamariyādā natthi 2- sace panassa antosamāpattiyaṃ pavatte soḷasadhamme
āvajjentassa ekacce āpāthaṃ nāgaccheyyuṃ. 3- Evamassa ārammaṇamariyādā
bhaveyyuṃ. Te panassa terasadhamme āvajjentassa āpāthaṃ anāgatadhammā 4- nāma
natthīti ārammaṇamariyādāpi natthi.
      Aparāpi dve mariyādā vikkhambhanamariyādā ca samucchedamariyādā ca. Tāsu
samucchedamariyādā upari āgamissati, imasmiṃ pana ṭhāne vikkhambhanamariyādā
adhippetā. Tassa vikkhambhitapaccanīkattā natthīti vimariyādikatena cetasā viharati.
      Uttarinissaraṇanti ito uttarinissaraṇaṃ. Aññesu ca suttesu
"uttarinissaraṇan"ti nibbānaṃ vuttaṃ, idha pana anuttaro viseso adhippetoti
veditabbo. Tabbahulīkārāti tassa pajānanassa bahulīkaraṇena. Atthitvevassa hotīti
tassa therassa atthītiyeva daḷhataraṃ hoti. Iminā nayena sesavāresupi attho
veditabbo.
      Dutiyavāre pana sampasādanaṭṭhena sampasādo. Sabhāvato vavatthapeti.
      Catutthavāre upekkhāti sukhaṭṭhāne vedanūpekkhāva. Passaddhattā cetaso
anābhogoti yo so "yadeva tattha sukhan"ti cetaso ābhogo, etenetaṃ
oḷārikamakkhāyatīti evaṃ passaddhattā cetaso anābhogo vutto, tassa abhāvāti
attho. Satipārisuddhīti parisuddhāsatiyeva. Upekkhāpi pārisuddhiupekkhā.
      [95] Sato vuṭaṭhahatīti satiyā samannāgato ñāṇena sampajāno hutvā
vuṭṭhāti. Te dhamme samanussaratīti yasamā nevasaññānāsaññāyatane buddhānaṃyeva
@Footnote: 1 ka. kilesamariyādena etaṃ   2-2 cha.Ma. ime pāṭhā na dissanti
@3 ka.,Ma. āgaccheyyuṃ       4 cha.Ma. anāgatadhammo

---------------------------------------------------------------------------------------------
page62.
Anupadadhammavipassanā hoti, na sāvakānaṃ, tasmā ettha kalāpavipassanaṃ dassento
evamāha.
      Paññāya cassa disvā āsavā parikkhīṇā hontīti maggapaññāya cattāri
saccāni disvā cattāro āsavā khīṇā honti. Sāriputtattherassa samathavipassanaṃ
yuganaddhaṃ āharitvā arahattappattavāropi atthi, nirodhasamāpattisamāpannavāropi.
Arahattappattavāro idha gahito, nirodhaṃ pana cittavasitāya aparāparaṃ samāpajjissatīti
vadanti.
      Tatthassa yasmiṃ kāle nirodhasamāpatti sīsaṃ hoti, nirodhassa vāro
āgacchati, phalasamāpatti guḷhā hoti. Yasmiṃ kāle phalasamāpatti sīsaṃ hoti,
phalasamāpattiyā vāro āgacchati, nirodhasamāpatti guḷhā hoti. Jambudīpavāsino
therā vadanti "sāriputtatthero samathavipassanaṃ yuganaddhaṃ āharitvā anāgāmiphalaṃ
sacchikatvā nirodhaṃ samāpajji, nirodhā vuṭṭhāya arahattaṃ patto"ti. Te dhammeti
antosamāpattiyaṃ pavatte tisamuṭṭhānikarūpadhamme, heṭṭhā nevasaññānāsaññāyatana-
samāpattiyaṃ pavattadhamme vā. Tepi hi imasmiṃ vāre vipassitabbā dhammāva 1-
tasmā te vā vipassatīti dassetuṃ idaṃ vuttanti veditabbaṃ.
      [97] Vasippattoti ciṇṇavasitaṃ patto. Pāramippattoti nipphattiṃ patto
orasotiādīsu thero bhagavato ure nibbattasaddaṃ sutvā jātoti oraso, mukhena
pabhāvitaṃ saddaṃ sutvā jātoti mukhato jāto, dhammena pana jātattā nimmitattā
ca 2- dhammajo dhammanimmito, dhammadāyassa ādiyanato dhammadāyādo, āmisadāyassa
anādiyanato no āmisadāyādoti veditabbo. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                       anupadasuttavaṇṇanā niṭṭhitā
                          -------------
@Footnote: 1 ka. vipassitabbā dhammā ca          2 cha.Ma. ayaṃ saddo na dissati

---------------------------------------------------------------------------------------------
page63.
                       2. Chabbisodhanasuttavaṇṇanā
     [98] Evamme sutanti chabbisodhanasuttaṃ. Tattha khīṇā jātītiādīsu
ekenāpi padena aññā byākatāva hoti, dvīhipi. Idha pana catūhi padehi
aññaṃ byākaraṇaṃ ābhataṃ. 1- Diṭṭhe diṭṭhavāditātiādīsu yāya cetanāya diṭṭhe
diṭṭhaṃ meti vadati, sā diṭṭhe diṭṭhavāditā nāma. Sesapadesupi eseva nayo.
Ayamanudhammoti ayaṃ sabhāvo. Abhinanditabbanti na kevalaṃ abhinanditabbaṃ,
parinibbutassa panassa sabbopi khīṇāsavasakkāro kātabbo. Uttaripañhoti sace
panassa veyyākaraṇena asantuṭṭhā hotha, uttarimpi ayaṃ pañho pucchitabboti
dasseti. Ito paresupi tīsu vāresupi ayameva nayo.
      [99] Abalanti dubbalaṃ. Virāgunanti vigacchanasabhāvaṃ. Anassāsikanti
assāsavirahitaṃ. Upāyūpādānāti taṇhādiṭṭhīnametaṃ adhivacanaṃ. Taṇhādiṭṭhiyo hi
tebhūmakadhamme upentīti upāyā, 2- upādiyantīti upādānā. Cetaso
adhiṭṭhānābhinivesānusayātipi tāsaṃyeva nāmaṃ. Cittaṃ hi taṇhādiṭṭhīhi sakkāyadhammesu
tiṭṭhati adhitiṭṭhatīti 3- taṇhādiṭṭhiyo cetaso adhiṭṭhānā, tāhi ca 4- taṃ
abhinivisatīti abhinivesā, etāhiyeva taṃ anusetīti anusayāti vuccanti. Khayā
virāgātiādīsu khayena virāgenāti attho. Sabbānipetāni 5- aññamaññavevacanāneva.
      [100] Paṭhavīdhātūti patiṭṭhānadhātu. Āpodhātūti ābandhanadhātu.
Tejodhātūti paripācanadhātu. Vāyodhātūti vitthambhanadhātu. Ākāsadhātūti asamphuṭṭhadhātu.
Viññāṇadhātūti vijānanadhātu. Na attato upagacchinti ahaṃ attāti attakoṭṭhāsena
na upāgamiṃ. Na ca paṭhavīdhātunissitanti paṭhavīdhātunissitā sesadhātuyo ca
upādārūpañca arūpakkhandhā ca. Tepi hi nissitavatthurūpānaṃ paṭhavīdhātunissitattā
ekena pariyāyena paṭhavīdhātunissitāva. Tasmā "na ca paṭhavīdhātunissitan"ti vadanto
sesarūpārūpadhammepi attato na upagacchinti vadati. Ākāsadhātunissitapade pana
@Footnote: 1 cha.Ma. āgataṃ    2 Ma. upayā    3 Ma. tiṭṭhatīti   4 cha.Ma. ayaṃ saddo na dissati
@5 cha.Ma. sabbāni cetāni

---------------------------------------------------------------------------------------------
page64.
Avinibbhogavasena sabbampi bhūtupādārūpaṃ ākāsadhātunissitaṃ nāma, tathā taṃ
nissitarūpavatthukā arūpakkhandhā. Evaṃ idhāpi rūpārūpaṃ gahitameva hoti.
Viññāṇadhātunissitapade pana sahajātā tayo khandhā cittasamuṭṭhānarūpañca
viññāṇadhātunissitanti rūpārūpaṃ gahitameva hoti.
      [101] Rūpe cakkhuviññāṇe cakkhuviññāṇaviññātabbesu dhammesūti ettha
yaṃ atīte cakkhudvārassa āpāthaṃ āgantvā niruddhaṃ, yañca anāgate āpāthaṃ
āgantvā nirujjhissati, yampi etarahi āgantvā niruddhaṃ taṃ sabbaṃ rūpaṃ nāma. Yaṃ
pana atītepi āpāthaṃ anāgantvā niruddhaṃ, anāgatepi anāgantvā nirujjhissati,
etarahipi anāgantvā niruddhaṃ. Taṃ cakkhuviññāṇena viññātabbadhammesu saṅgahitanti
vutte tepiṭakacūḷābhayatthero āha "imasmiṃ ṭhāne dvedhā karotha, upari chandovāre
kinti karissatha, nayidaṃ labbhatī"ti. Tasmā tīsu kālesu āpāthaṃ āgataṃ vā
anāgataṃ vā sabbampi naṃ rūpameva, cakkhuviññāṇasampayuttā pana tayo khandhā
cakkhuviññāṇaviññātabbadhammāti veditabbā. Ayaṃ hettha attho "cakkhuviññāṇena
saddhiṃ viññātabbesu dhammesū"ti. Chandoti taṇhāchando. Rāgoti sveva
rajjanavasena rāgo. Nandīti sveva abhinandanavasena nandī. Taṇhāti sveva
taṇhāyanavasena taṇhā. Sesadvāresupi eseva nayo.
      [102] Ahaṅkāramamaṅkāramānānusayāti ettha ahaṅkāro māno, mamaṅkāro
taṇhā, sveva mānānusayo. Āsavānaṃ khayañāṇāyāti idaṃ pubbenivāsaṃ
dibbacakkhuñca avatvā kasmā vuttaṃ? bhikkhū lokiyadhammaṃ na pucchanti, lokuttarameva
pucchanti, tasmā pucchitapañhaṃyeva kathento evamāha. Ekavisajjitasuttaṃ nāmetaṃ,
chabbisodhanantipissa nāmaṃ. Ettha hi cattāro vohārā pañcakkhandhā cha
dhātuyo cha ajjhattikabāhirāni āyatanāni attano saviññāṇakakāyo paresaṃ
saviññāṇakakāyoti ime cha koṭṭhāsā visuddhā, tasmā "../../bdpicture/chabbisodhaniyan"ti vuttaṃ.
Parasamuddavāsittherā pana attano ca parassa ca viññāṇakakāyaṃ ekameva katvā
catūhi āhārehi saddhinti cha koṭṭhāse vadanti.

---------------------------------------------------------------------------------------------
page65.
      Ime pana cha koṭṭhāsā "kinte adhigataṃ, kinti te adhigataṃ, kadā te
adhigataṃ, kattha te adhigataṃ, katame te kilesā pahīnā, katamesaṃ tvaṃ dhammānaṃ
lābhī"ti 1- evaṃ vinayaniddesapariyāyena sodhetabbā.
      Ettha hi kinte adhigatanti adhigamapucchā, jhānavimokkhādīsu
sotāpattimaggādīsu vā kintayā adhigataṃ. Kinti te adhigatanti upāyapucchā. Ayañhi
etthādhippāyo:- kintayā aniccalakkhaṇaṃ dhuraṃ katvā adhigataṃ, dukkhānattalakkhaṇesu
aññataraṃ vā, kiṃ vā samādhivasena abhinivisitvā, udāhu vipassanāvasena, tathā kiṃ
rūpe abhinivisitvā, udāhu arūpe, kiṃ vā ajjhattaṃ abhinivisitvā, udāhu
bahiddhāti. Kadā te adhigatanti kālapucchā, pubbaṇhamajjhantikādīsu katarasmiṃ
kāleti vuttaṃ hoti.
     Kattha te adhigatanti okāsapucchā, katarasmiṃ 2- okāse, kiṃ rattiṭṭhāne
divāṭṭhāne rukkhamūle maṇḍape katarasmiṃ vā vihāreti vuttaṃ hoti. Katame
te kilesā pahīnāti pahīnakilese pucchati, kataramaggavajjhā tava kilesā pahīnāti
vuttaṃ hoti.
      Katamesaṃ tvaṃ dhammānaṃ lābhīti paṭiladdhadhammapucchā, paṭhamamaggādīsu katamesaṃ
tvaṃ dhammānaṃ lābhīti vuttaṃ hoti.
      Tasmā idāni cepi koci bhikkhu uttarimanussadhammādhigamaṃ byākareyya, na
so ettāvatāva sakkātabbo. Imesu pana chasu ṭhānesu sodhanatthaṃ vattabbo
"kiṃ te adhigataṃ kiṃ jhānaṃ udāhu vimokkhādīsu aññataran"ti. Yo hi yena
adhigato dhammo, so tassa pākaṭo hoti. Sace "idaṃ nāma me adhigatan"ti
vadati, tato "kinti te adhigatan"ti pucchitabbo. Aniccalakkhaṇādīsu kiṃ dhuraṃ
katvā, aṭṭhattiṃsāya vā ārammaṇesu rūpārūpaajjhattabahiddhādibhedesu vā dhammesu
kena mukhena abhinivisitvāti. Yo hi yassābhiniveso, so tassa pākaṭo hoti.
      Sace pana "ayannāma me abhiniveso, evaṃ mayā adhigatan"ti vadati, tato
"kadā te adhigatan"ti pucchitabbo, "kiṃ pubbaṇhe, udāhu majjhantikādīsu
@Footnote: 1 vi. mahāvi. 1/198/127              2 cha.Ma. kismiṃ

---------------------------------------------------------------------------------------------
page66.
Aññatarasmiṃ kāle"ti. Sabbesaṃ hi attanā adhigatakālo pākaṭo hoti. Sace
"asukasmiṃ nāma me kāle adhigatan"ti vadati, tato "kattha te adhigatan"ti
pucchitabbo, "kiṃ divāṭṭhāne, udāhu rattiṭṭhānādīsu aññatarasmiṃ okāse"ti,
sabbesañhi attanā adhigatokāso pākaṭo hoti. Sace asukasmiṃ nāma me
okāse adhigatan"ti vadati, tato "katame te kilesā pahīnā"ti pucchitabbo,
"kiṃ paṭhamamaggavajjhā, udāhu dutiyādimaggavajjhā"ti. Sabbesañhi attanā
adhigatamaggena pahīnā kilesā pākaṭā honti.
      Sace "ime nāma me kilesā pahīnā"ti vadati, tato "katamesaṃ tvaṃ
dhammānaṃ lābhī"ti pucchitabbo, "kiṃ sotāpattimaggassa, udāhu sakadāgāmimaggādīsu
aññatarassā"ti. Sabbesañhi attanā adhigatadhammo pākaṭo hoti. Sace "imesaṃ
nāmāhaṃ dhammānaṃ lābhī"ti vadati, ettāvatāpissa vacanaṃ na saddhātabbaṃ. Bahussutā
hi uggahaparipucchākusalā bhikkhū imāni cha ṭhānāni sodhetuṃ sakkonti. Imassa
pana bhikkhuno āgamanapaṭipadā sodhetabbā, yadi āgamanapaṭipadā na sujjhati,
"imāya paṭipadāya lokuttaradhammā nāma na labbhantī"ti apanetabbo.
      Yadi panassa āgamanapaṭipadā sujjhati, "dīgharattaṃ tīsu sikkhāsu appamatto
jāgariyamanuyutto catūsu paccayesu alaggo ākāse pāṇisamena cetasā viharatī"ti
paññāyati, tassa bhikkhuno byākaraṇaṃ paṭipadāya saddhiṃ saṃsandati sameti. "seyyathāpi
nāma gaṅgodakaṃ yamunodakena saddhiṃ saṃsandati sameti, evameva supaññattā
tena bhagavatā sāvakānaṃ nibbānagāminī paṭipadā saṃsandati sameti nibbānañca
paṭipadā cā"ti 1- vuttasadisaṃ hoti.
      Apica kho ettakenāpi sakkāro na kātabbo. Kasmā?  ekaccassa hi
Puthujanassāpi sato khīṇāsavapaṭipattisadisā paṭipadā hoti. Tasmā so bhikkhu tehi
tehi upāyehi uttāsetabbo. Khīṇāsavassa nāma asaniyāpi matthake patamānāya bhayaṃ
vā chambhitattaṃ vā lomahaṃso vā na hoti, puthujjanassa appamattakenapi hoti.
@Footnote: 1 dī.mahā. 10/296/191

---------------------------------------------------------------------------------------------
page67.
      Tatrimāni vatthūni:- dīghabhāṇakaabhayatthero kira ekaṃ piṇḍapātikaṃ pariggahetuṃ
asakkonto daharassa saññaṃ adāsi, so taṃ nahāyamānaṃ kalyāṇīnadīmukhadvāre
nimujjitvā pāde aggahesi, piṇḍapātiko kumbhīloti saññāya mahāsaddamakāsi,
tadā naṃ puthujjanoti sañjāniṃsu. Candamukhatissarājakāle 1- pana mahāvihāre saṃghatthero
khīṇāsavo dubbalacakkhuko vihāreyeva acchi, rājā theraṃ pariggaṇhissāmīti bhikkhācāraṃ
gatesu appasaddo upasaṅkamitvā sappo viya pāde aggahesi, thero silāthambho
viya niccalo hutvā ko etthāti āha. Ahaṃ bhante tissoti. Sugandhaṃ vāyasi
no tissāti. Evaṃ khīṇāsavassa bhayaṃ nāma natthi.
      Ekacco pana puthujjanopi atisūro hoti nibbhayo. So rajanīyena
ārammaṇena pariggaṇhitabbo. Vasabharājāpi hi ekaṃ theraṃ pariggaṇhamāno ghare
nisīdāpetvā tassa santike badaraphalaṃva maddāpesi, 2- mahātherassa kheḷo cali, tato
therassa puthujjanakabhāvo āvibhūto. Khīṇāsavassa hi rasataṇhā nāma suppahīnā,
dibbesupi rasesu nikanti nāma na hoti. Tasmā imehi upāyehi pariggahetvā
sace tassa bhayaṃ vā chambhitattaṃ lomahaṃso vā rasataṇhā vā uppajjati, na tvaṃ
arahāti apanetabbo. Sace pana abhīrū acchambhī anuttarāsī hutvā sīho viya
nisidati, dibbārammaṇepi nikantiṃ na janeti, ayaṃ bhikkhu sampannaveyyākaraṇo
samantā rājarājamahāmattādīhi pesitaṃ sakkāraṃ arahatīti.
                    Papañcasūdaniyā majjhimanikāyaṭṭhakathāya
                     chabbisodhanasuttavaṇṇanā niṭṭhitā.
                          -------------
                       3. Sappurisadhammasuttavaṇṇanā
    [105] Evamme sutanti sappurisadhammasuttaṃ. Tattha sappurisadhammanti
sappurisānaṃ dhammaṃ. Asappurisadhammanti pāpapurisānaṃ dhammaṃ. Evaṃ mātikaṃ ṭhapetvāpi
puna yathā nāma maggakusalo puriso vāmaṃ muñcitvā dakkhiṇaṃ gaṇhāti. Paṭhamaṃ
@Footnote: 1 ka. caṇḍīmukhatissarājakāle           2 cha. badarasāḷavaṃ maddamāno nisīdi

---------------------------------------------------------------------------------------------
page68.
Muñcitabbaṃ katheti, evaṃ pahātabbaṃ dhammaṃ paṭhamaṃ desento katamo ca bhikkhave
asappurisadhammotiādimāha. Tattha uccākulāti khattiyakulā vā brāhmaṇakulā vā.
Etadeva hi kuladvayaṃ "uccākulan"ti vuccati. So tattha pujjoti so bhikkhu
tesu bhikkhūsu pūjāraho. Antaraṃ karitvāti abbhantaraṃ katvā.
      Mahākulāti khattiyakulā vā brāhmaṇakulā vā vessakulā vā. Idameva hi
kulattayaṃ "mahākulan"ti vuccati. Mahābhogakulāti mahantehi bhogehi samannāgatakulā.
Uḷārabhogakulāti uḷārehi paṇītehi bhogehi sampannakulā. Imasmiṃ padadvaye
cattāripi kulāni labbhanti. Yattha katthaci kule jāto hi puññaphalehi mahābhogopi
uḷārabhogopi hotiyeva.
      [106] Yasassīti parivārasampanno. Appaññātāti rattiṃ khittasarā viya
saṃghamajjhādīsu na paññāyanti. Appesakkhāti appaparivāRā.
      [107] Āraññikoti samādinnaāraññikadhutaṅgo. Sesadhutaṅgesupi eseva
nayo. Imasmiṃ ca sutte pāḷiyaṃ naveva dhutaṅgāni āgatāni, vitthārena panetāni
terasa honti. Tesu yaṃ vattabbaṃ, taṃ sabbaṃ sabbākārena visuddhimagge
dhutaṅganiddese vuttameva.
      [108] Atammayatāti tammayatā vuccati taṇhā, nittaṇhāti 1- attho.
Atammayataññeva antaraṃ karitvāti nittaṇhataṃyeva kāraṇaṃ katvā abbhantaraṃ vā
katvā, citte uppādetvāti attho.
      Nirodhavāre yasmā anāgāmikhīṇāsavā taṃ samāpattiṃ samāpajjanti, puthujjanassa
sā natthi, tasmā asappurisavāro parihīno. Na kiñci maññatīti kañci puggalaṃ
tīhi maññanāhi na maññati. Na kuhiñci maññatīti kismiñci okāse na maññati.
Na kenaci maññatīti kenaci vatthunāpi taṃ puggalaṃ na maññati. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                     sappurisadhammasuttavaṇṇanā niṭṭhitā
                          ------------
@Footnote: 1 Sī., ka. nittaṇhatāti

---------------------------------------------------------------------------------------------
page69.
                    4. Sevitabbāsevitabbasuttavaṇṇanā
      [109] Evamme sutanti sevitabbāsevitabbasuttaṃ. Tattha tañca aññamaññaṃ
kāyasamācāranti aññaṃ sevitabbaṃ kāyasamācāraṃ, aññaṃ asevitabbaṃ vadāmi,
sevitabbameva kenaci pariyāyena asevitabbanti, asevitabbaṃ vā sevitabbanti ca na
vadāmīti attho. Vacīsamācārādīsupi eseva nayo. Iti bhagavā sattahi padehi
mātikaṃ ṭhapetvā vitthārato avibhajitvāva desanaṃ niṭṭhapesi. Katmā? sāriputtattherassa
okāsakaraṇatthaṃ.
      [113] Manosamācāre micchādiṭṭhisammādiṭṭhiyo diṭṭhipaṭilābhavasena visuṃ
aṅgaṃ hutvā ṭhitāti na gahitā.
      [114] Cittuppāde akammapathappattā 1- abhijjhādayo veditabbā.
      [115] Saññāpaṭilābhavāre abhijjhāsahagatāya 2- saññāyātiādīni
kāmasaññādīnaṃ dassanatthaṃ vuttāni.
      [117] Sabyāpajjhanti sadukkhaṃ. Apariniṭṭhitabhāvāyāti bhavānaṃ
apariniṭṭhitabhāvāya. Ettha ca sabyāpajjhattabhāvā nāma cattāro honti. Yo hi
puthujjanopi tenattabhāvena bhavaṃ pariniṭṭhapetuṃ na sakkoti, tassa paṭisandhito paṭṭhāya
akusalā dhammā vaḍḍhanti, kusalā dhammā ca parihāyanti, sadukkhameva attabhāvaṃ
abhinibbatteti nāma. Tathā sotāpannasakadāgāmianāgāmino. Puthujjanādayo tāva
hontu, anāgāmī kathaṃ sabyāpajjhaṃ attabhāvaṃ abhinibbatteti, kathañcassa akusalā
dhammā abhivaḍḍhanti, kusalā dhammā parihāyantīti. Anāgāmīpi hi suddhāvāse
nibbatto uyyānavimānakapparukkhe oloketvā "aho sukhaṃ aho sukhan"ti udānaṃ
udāneti, anāgāmino bhavalobho bhavataṇhā appahīnāva honti, tassa
appahīnataṇhatāya akusalā dhammā 3- vaḍḍhanti nāma, kusalā parihāyanti nāma, sadukkhameva
attabhāvaṃ abhinibbatteti, apariniṭṭhitabhavoyeva hotīti veditabbo.
      Abyāpajjhanti adukkhaṃ. Ayampi catunnaṃ janānaṃ vasena veditabbo. Yo
hi puthujjanopi tenattabhāvena bhavaṃ pariniṭṭhapetuṃ sakkoti, puna paṭisandhiṃ na
@Footnote: 1 Ma. kammapathapattā    2 ṭīkā. anabhijjhāsahagatāya    3 cha.Ma. ayaṃ pāṭho na dissati

---------------------------------------------------------------------------------------------
page70.
Gaṇhāti, tassa paṭisandhiggahaṇato paṭṭhāya akusalā parihāyanti, kusalāyeva
vaḍḍhanti, adukkhameva attabhāvaṃ nibbatteti, pariniṭṭhitabhavoyeva nāma hoti. Tathā
sotāpannasakadāgāmianāgāmino. Sotāpannādayo tāva hontu, puthujjano kathaṃ
abyāpajjhaṃ attabhāvaṃ nibbatteti, kathañcassa akusalaparihāniādīni hontīti.
Puthujjanopi pacchimabhaviko tenattabhāvena bhavaṃ pariniṭṭhāpetuṃ samattho hoti. Tassa
aṅgulimālassa viya ekenūnapāṇasahassaṃ ghātentassāpi attabhāvo abyāpajjhoyeva
nāma, bhavaṃ pariniṭṭhāpetiyeva nāma. Akusalameva hāyati, vipassanameva gabbhaṃ
gaṇhāpeti nāma.
      [119] Cakkhuviññeyyantiādīsu yasmā ekaccassa tasmiṃyeva rūpe rāgādayo
uppajjanti, abhinandati assādeti, abhinandanto assādento anayabyasanaṃ
pāpuṇāti, ekaccassa na uppajjanti, nibbandati virajjati, nibbindanto
virajjanto nibbutiṃ pāpuṇāti, tasmā "tañca aññamaññan"ti na vuttaṃ. Eseva
nayo sabbattha.
      Evaṃ vitthārena atthaṃ ājānāmīti 1- ettha ke bhagavato imassa bhāsitassa
atthaṃ ājānanti, ke na ājānantīti. Ye tāva imassa suttassa pāḷiñca
aṭṭhakathañca uggaṇhitvā takkarā na honti, yathāvuttaṃ anulomapaṭipadaṃ na
paṭipajjanti, te na ājānanti nāma. Ye pana takkarā honti, yathāvuttaṃ
anulomapaṭipadaṃ paṭipajjanti, te ājānanti nāma. Evaṃ santepi sappaṭisandhikānaṃ
tāva dīgharattaṃ hitāya sukhāya hotu, appaṭisandhikānaṃ kathaṃ hotīti. Appaṭisandhikā
anupādānā viya jātavedā parinibbāyanti, kappasatasahassānampi 2- accayena tesaṃ
puna dukkhaṃ nāma natthi. Iti ekaṃsena tesaṃyeva dīgharattaṃ hitāya sukhāya hoti.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                  sevitabbāsevitabbasuttavaṇṇanā niṭṭhitā.
                          -------------
@Footnote: 1 cha.Ma. ājāneyyunti           2 Ma. kappasahassampi

---------------------------------------------------------------------------------------------
page71.
                       5.  Bahudhātukasuttavaṇṇanā
     [124] Evamme sutanti bahudhātukasuttaṃ. Tattha bhayānītiādīsu bhayanti
cittutrāso. Upaddavoti anekaggatākāro. Upasaggoti upasaṭṭhākāro 1- tattha
tattha lagganākāro. Tesaṃ evaṃ nānattaṃ veditabbaṃ:- pabbatādivisamanissitā
corā janapadavāsīnaṃ pesenti "mayaṃ asukadivase nāma tumhākaṃ gāmaṃ paharissāmā"ti.
Taṃ pavuttiṃ sutakālato paṭṭhāya bhayaṃ santāsaṃ āpajjanti. Ayaṃ cittutrāso
nāma. "idha no corā kuppitā anatthampi āvaheyyun"ti hatthasāraṃ gahetvā
dvipadacatuppadehi saddhiṃ araññaṃ pavisitvā tattha tattha bhūmiyaṃ nipajjanti.
Ḍaṃsamakasādīhi khajjamānā gumbantarāni pavisanti, khāṇukaṇṭake maddanti. Tesaṃ evaṃ
vicarantānaṃ vikkhittabhāvo anekaggatākāro nāma. Tato coresu yathāvuttadivase
anāgacchantesu "tucchakasāsanaṃ 2- taṃ bhavissati, gāmaṃ pavisissāmā"ti saparikkhārā gāmaṃ
pavisanti, atha tesaṃ paviṭṭhabhāvaṃ ñatvā gāmaṃ parivāretvā dvāre aggiṃ datvā
manusse ghātetvā corā sabbaṃ vibhavaṃ vilumpetvā gacchanti. Tesu ghātitāvasesā
aggiṃ nibbāpetvā koṭṭhacchāyābhitticchāyādīsu tattha tattha laggitvā nisīdanti
naṭṭhaṃ anusocamānā, ayaṃ upasaṭṭhākāro lagganākāro nāma.
     Naḷāgārāti naḷehi paricchannā agārā, sesasambhārā panettha rukkhamayā
honti. Tiṇāgārepi eseva nayo. Bālato uppajjantīti bālameva nissāya
uppajjanti. Bālo hi apaṇḍitapuriso rajjaṃ vā uparajjaṃ vā añña vā pana
mahantaṃ ṭhānaṃ patthento katipaye attanā sadise vidhavāputte mahādhutte gahetvā
"etha ahaṃ tumhe issare karissāmī"ti pabbatagahanādīni nissāya antante
gāme paharanto dāmarikabhāvaṃ jānāpetvā anupubbena nigamepi janapadepi
paharati, manussā gehāni chaḍḍetvā khemantaṭṭhānaṃ patthayamānā pakkamanti,
te nissāya vasantā bhikkhūpi bhikkhuniyopi attano attano vasanaṭṭhānāni
pahāya pakkamanti. Gatagataṭṭhāne bhikkhāpi senāsanampi dullabhaṃ hoti. Evaṃ catunnaṃ
parisānaṃ bhayaṃ āgatameva hoti. Pabbajitesupi dve bālā bhikkhū aññamaññaṃ
@Footnote: 1 Ma. upasattākāro          2 Sī. tucchasāsanaṃ

---------------------------------------------------------------------------------------------
page72.
Vivādaṃ paṭṭhapetvā codanaṃ ārabhanti. Iti kosambivāsikānaṃ viya mahākalaho
uppajjati, catunnaṃ parisānaṃ bhayaṃ āgatameva hotīti evaṃ yāni kānipi bhayāni
uppajjanti, sabbāni tāni bālato uppajjantīti veditabbāni.
     Etadavocāti bhagavatā dhammadesanā matthakaṃ apāpetvāva niṭṭhāpitā,
yannūnāhaṃ dasabalaṃ pucchitvā sabbaññutañāṇenevassa desanāya pāripūriṃ kareyyanti
cintetvā etaṃ "kittāvatā nu kho bhante"tiādivacanaṃ avoca.
      [125] Aṭṭhārasasu dhātūsu aḍḍhekādasadhātuyo rūpapariggaho,
aḍḍhaṭṭhamakadhātuyo arūpapariggahoti rūpārūpapariggahova kathito. Sabbāpi khandhavasena
pañcakkhandhā honti. Pañcapi khandhā dukkhasaccaṃ, tesaṃ samuṭṭhāpikā taṇhā
samudayasaccaṃ, ubhinnaṃ appavatti nirodhasaccaṃ, nirodhapāpanā 1- paṭipadā maggasaccaṃ.
Iti catusaccakammaṭṭhānaṃ ekassa bhikkhuno niggamanaṃ matthakaṃ pāpetvā kathitaṃ
hoti. Ayamettha saṅkhepo, vitthārato panetā dhātuyo visuddhimagge kathitāva.
Jānāti passatīti saha vipassanāya maggo vutto.
      Paṭhavīdhātuādayo saviññāṇakakāyaṃ suññato nissattato dassetuṃ vuttā.
Tāpi purimāhi aṭṭhārasahi dhātūhi pūretabbā. Pūrentena viññāṇadhātuto nīharitvā
pūretabbā. Viññāṇadhātu sesā 2- cakkhuviññāṇādivasena chabbidhā hoti. Tattha
cakkhuviññāṇadhātuyā pariggahitāya tassā vatthu cakkhudhātu, ārammaṇaṃ rūpadhātūti
dve dhātuyo pariggahitāva honti. Eseva nayo sabbattha. Manoviññāṇadhātuyā
pana pariggahitāya tassā purimapacchimavasena manodhātu, ārammaṇavasena dhammadhātūti
dve dhātuyo pariggahitāva honti. Iti imāsu aṭṭhārasasu dhātūsu aḍḍhekādasadhātuyo
rūpapariggahoti purimanayeneva idampi ekassa bhikkhuno niggamanaṃ matthakaṃ
pāpetvā kathitaṃ hoti.
      Sukhadhātūtiādīsu sukhañca taṃ nissattasuññataṭṭhena dhātu cāti sukhadhātu.
Eseva nayo sabbattha. Ettha ca purimā catasso dhātuyo sappaṭipakkhavasena
gahitā, pacchimā dve sarikkhakavasena. Avibhūtabhāvenapi upekkhādhātu avijjādhātuyā
@Footnote: 1 cha.Ma. nirodhapajānanā        2 cha.Ma. hesā

---------------------------------------------------------------------------------------------
page73.
Sarikkhā. Ettha ca sukhadukkhadhātūsu pariggahitāsu kāyaviññāṇadhātu pariggahitāva
hoti, sesāsu pariggahitāsu manoviññāṇadhātu pariggahitāva hoti. Imāpi cha
dhātuyo heṭṭhā aṭṭhārasahiyeva pūretabbā. Pūrentena upekkhādhātuto nīharitvā
pūretabbā. Iti imāsu aṭṭhārasasu dhātūsu aḍḍhekādasadhātuyo rūpārūpapariggahoti 1-
purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.
      Kāmadhātuādīnaṃ dvedhāvitakke 2- kāmavitakkādīsu vuttanayeneva attho
veditabbo. Abhidhammepi "tattha katamā kāmadhātu, kāmapaṭisaṃyutto takko
vitakko"tiādinā 3- nayena 4- etāsaṃ vitthāro āgatoyeva. Imāpi cha dhātuyo
heṭṭhā aṭṭhārasahiyeva pūretabbā. Pūrentena kāmadhātuto nīharitvā pūretabbā.
Iti imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva
idampi ekassa bhikkhuno niggamanaṃ matthakaṃ pāpetvā kathitaṃ hoti.
      Kāmadhātuādīsu pañca kāmāvacarakkhandhā kāmadhātu nāma, pañca
rūpāvacarakkhandhā rūpadhātu nāma, cattāro arūpāvacarakkhandhā arūpadhātu nāma. Abhidhamme
pana "tattha katamā kāmadhātu, heṭṭhato avīcinirayaṃ pariyantaṃ karitvā"tiādinā 5-
nayena etāsaṃ vitthāro āgatoyeva. Imāpi tisso dhātuyo heṭṭhā aṭṭhārasahiyeva
pūretabbā. Pūrentena kāmadhātuto nīharitvā pūretabbā. Iti imāsu aṭṭhārasasu
dhātūsu aḍḍhekādasadhātuyo rūpapariggahoti purimanayeneva idampi ekassa bhikkhuno
niggamanaṃ matthakaṃ pāpetvā kathitaṃ hoti.
      Saṅkhatāti paccayehi samāgantvā katā, pañcannaṃ khandhānametaṃ adhivacanaṃ.
Na saṅkhatā asaṅkhatā. Nibbānassetaṃ adhivacanaṃ. Imāpi dve dhātuyo heṭṭhā
aṭṭhārasahiyeva pūretabbā. Pūrentena saṅkhatadhātuto nīharitvā pūretabbā. Iti
imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi
ekassa bhikkhuno niggamanaṃ matthakaṃ pāpetvā kathitaṃ hoti.
@Footnote: 1 cha.Ma. rūpapariggahoti   2 Ma. mu. 12/206/176   3 abhi. vi. 35/182/100
@4 cha.Ma. nayeneva                           5 abhi. vi. 35/182/100

---------------------------------------------------------------------------------------------
page74.
      [126] Ajjhattikabāhirānīti ajjhattikāni ca bāhirāni ca. Ettha hi
cakkhuādīni ajjhattikāni cha, rūpādīni bāhirāni cha. Idhāpi jānāti passatīti
saha vipassanāya maggo kathito.
      Imasmiṃ sati idantiādi mahātaṇhāsaṅkhaye 1- vitthāritameva.
      [127] Aṭṭhānanti hetupaṭikkhePo. Anavakāsoti paccayapaṭikkhePo.
Ubhayenāpi kāraṇameva paṭikkhipati. Kāraṇañhi tadāyattavuttitāya attano phalassa
ṭhānanti ca avakāsoti ca vuccati. Yanti yena kāraṇena. Diṭṭhisampannoti
maggadiṭṭhiyā sampanno sotāpanno ariyasāvako. Kañci saṅkhāranti catubhūmakesu
saṅkhāresu 2- kañci ekasaṅkhāraṃ. 3- Niccato upagaccheyyāti niccoti gaṇheyya.
Netaṃ ṭhānaṃ vijjatīti etaṃ kāraṇaṃ natthi na upalabbhati. Yaṃ puthujjanoti yena
kāraṇena puthujjano. Ṭhānametaṃ vijjatīti etaṃ kāraṇaṃ atthi. Sassatadiṭṭhiyā hi
so tebhūmakesu saṅkhāresu kañci saṅkhāraṃ niccato gaṇheyyāti attho.
Catutthabhūmakasaṅkhārā pana tejussadattādivasena divasaṃ santatto ayoguḷo viya makkhikānaṃ,
diṭṭhiyā vā aññesaṃ vā akusalānaṃ ārammaṇaṃ na honti. Iminā nayena kañci
saṅkhāraṃ sukhatotiādīsupi attho veditabbo.
      Sukhato upagaccheyyāti "ekantasukhī *- attā hoti arogo parammaraṇā"ti 4-
evaṃ attadiṭṭhivasena sukhato gāhaṃ sandhāyetaṃ vuttaṃ. Diṭṭhivippayuttacittena pana
ariyasāvako pariḷāhābhibhūto pariḷāhavūpasamatthaṃ matthahatthī parittāsito 5- viya
pokkharabrāhmaṇo 6- viya ca gūthaṃ kañci saṅkhāraṃ sukhato upagacchati. Aggavāde 7-
kasiṇādipaṇṇattisaṅgahatthaṃ saṅkhāranti avatvā kañci dhammanti vuttaṃ. Idhāpi
ariyasāvakassa catubhūmakavasena veditabbo, puthujjanassa tebhūmakavaseneva. Sabbavāresu
vā 8- ariyasāvakassāpi tebhūmakavaseneva paricchedo vattati. Yañhi yaṃ 9- puthujjano
@Footnote: 1 Ma. mū. 12/404/361 2 cha.Ma. saṅkhatasaṅkhāresu, i. sattasaṅkhāresu, evamuparipi
@3 cha.Ma. ekasaṅkhārampi   * 4 pāḷi. saññī, Ma. u. 14/21/18
@5 Sī. mattahatthi parittāsito viya, cha.Ma. mattahatthiṃ parittāsito   6 cha.Ma.
@cokkhabrāhmaṇo    7 cha.Ma. attavāre     8 cha.Ma. ayaṃ saddo na dissati
@9 cha.Ma. yaṃ yañhi

---------------------------------------------------------------------------------------------
page75.
Gaṇhāti, 1- tato tato ariyasāvako gāhaṃ viniveṭhati. 2- Puthujjano hi yaṃ yaṃ niccaṃ
sukhaṃ attāti gaṇhāti, taṃ taṃ ariyasāvako aniccaṃ dukkhaṃ anattāti gaṇhanto taṃ
gāhaṃ viniveṭheti. 3-
      [128] Mātarantiādīsu janikāva mātā, janako pitā, manussabhūtova
khīṇāsavo arahāti adhippeto. Kiṃ pana ariyasāvako aññaṃ jīvitā voropeyyāti.
Etampi aṭṭhānaṃ. Sacepi hi bhavantaragataṃ ariyasāvakaṃ attano ariyabhāvaṃ ajānantampi
koci evaṃ vadeyya "imaṃ kunthakipillikaṃ jīvitā voropetvā sakalacakkavāḷagabbhe
cakkavattirajjaṃ paṭipajjāhī"ti, neva so taṃ jīvitā voropeyya. Athāpi naṃ evaṃ
vadeyya "sace imaṃ na ghātessasi, sīsante chindissāmā"ti. Sīsamevassa chindeyya,
na ca so taṃ ghāteyya. Puthujjanabhāvassa pana mahāsāvajjabhāvadassanatthaṃ
ariyasāvakassa ca baladīpanatthametaṃ vuttaṃ. Ayañhettha adhippāyo:- sāvajjo
puthujjanabhāvo, yatra hi nāma puthujjano mātughātādīnipi ānantariyāni karissati.
Mahābalo ca ariyasāvako, yo etāni kammāni na karotīti.
      Duṭṭhacittoti vadhakacittena paduṭṭhacitto. Lohitaṃ uppādeyyāti
jīvamānakasarīre khuddakamakkhikāya pivanamattampi lohitaṃ uppādeyya. Saṃghaṃ bhindeyyāti
samānasaṃvāsakaṃ samānasīmāya ṭhitaṃ pañcahi kāraṇehi saṃghaṃ bhindeyya. Vuttaṃ hetaṃ
"pañcahi upāli ākārehi saṃgho bhijjati. Kammena uddesena voharanto
anusāvanena salākagāhenā"ti. 4-
      Tattha kammenāti apalokanādīsu catūsu kammesu aññatarena kammena.
Uddesenāti pañcasu pātimokkhuddesesu aññatarena uddesena. Voharantoti
kathayanto, tāhi tāhi uppattīhi adhammaṃ dhammotiādīni aṭṭhārasabhedakaravatthūni
dīpento. Anussāvanenāti nanu tumhe jānātha mayhaṃ uccākulā pabbajitabhāvaṃ
bahussutabhāvañca, mādiso nāma uddhammaṃ ubbinayaṃ satthusāsanaṃ gāheyyāti cittampi
uppādetuṃ tumhākaṃ yuttaṃ, kiṃ mayhaṃ avīci nīluppalavanaṃ viya sītalo, kiṃ ahaṃ
@Footnote: 1 ka. gaṇhi   2 Sī. viniṭṭeti, cha.Ma. viniveṭheti    3 siṃ., ka. vinivaṭṭeti,
@Ma. vinivatteti    4 vi. pa. 8/458/409

---------------------------------------------------------------------------------------------
page76.
Apāyato na bhāyāmītiādinā nayena kaṇṇamūle vacībhedaṃ katvā anussāvanena.
Salākagāhenāti evaṃ anussāvetvā tesaṃ cittaṃ upatthambhetvā anivattidhamme
katvā "gaṇhatha imaṃ salākan"ti salākagāhena.
      Ettha ca kammameva uddeso vā pamāṇaṃ, vohārānussāvanasalākagāhā
pana pubbabhāgā. Aṭṭhārasavatthudīpanavasena hi voharante 1- tattha rucijananatthaṃ
anussāvetvā salākāya gāhitāyapi abhinnova hoti saṃgho. Yadā pana evaṃ
cattāro vā atirekā vā salākaṃ gāhetvā āvenikaṃ kammaṃ vā uddesaṃ vā
karonti, tadā saṃgho bhinno nāma hoti. Evaṃ diṭṭhisampanno puggalo saṃghaṃ
bhindeyyāti netaṃ ṭhānaṃ vijjati. Ettāvatā mātughātādīni pañca ānantariyakammāni
dassitāni honti, yāni puthujjano karoti, na ariyasāvako, tesaṃ āvibhāvatthaṃ:-
                kammato dvārato ceva    kappaṭṭhitiyato tathā
                pākasādhāraṇādīhi        viññātabbo vinicchayo.
      Tattha kammato tāva:- ettha hi manussabhūtasseva manussabhūtaṃ mātaraṃ vā
pitaraṃ vā api parivattaliṅgaṃ jīvitā voropentassa kammaṃ ānantariyaṃ hoti, tassa
vipākaṃ paṭibāhissāmīti sakalacakkavāḷaṃ mahācetiyappamāṇehi kāñcanathūpehi pūretvāpi
sakalacakkavāḷaṃ pūretvā nisinnassa saṃghassa 2- mahādānaṃ datvāpi buddhassa bhagavato
saṅghāṭikaṇṇaṃ amuñcanto vicaritvāpi kāyassa bhedā nirayameva upapajjati. Yo pana
sayaṃ manussabhūto tiracchānabhūtaṃ mātaraṃ vā pitaraṃ vā, sayaṃ vā tiracchānabhūto
manussabhūtaṃ, tiracchānoyeva vā tiracchānabhūtaṃ jīvitā voropeti, tassa kammaṃ
ānantariyaṃ na hoti, bhāriyaṃ pana hoti, ānantariyaṃ āhacceva tiṭṭhati.
Manussajātikānaṃ pana vasena ayaṃ pañho kathito.
      Tattha eḷakacatukkaṃ saṅgāmacatukkaṃ coracatukkañca kathetabbaṃ. Eḷakaṃ māremīti
abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā
mārento ānantariyaṃ phusati. Eḷakābhisandhinā pana mātāpitāabhisandhinā 3- vā
eḷakaṃ mārento ānantariyaṃ na phusati. Mātāpitāabhisandhinā mātāpitaro mārento
@Footnote: 1 cha.Ma. voharantena    2 cha.Ma. bhikkhusaṃghassa    3 cha.Ma. mātāpitiabhisandhinā

---------------------------------------------------------------------------------------------
page77.
Phusateva. Eseva nayo itarasmimpi catukkadvaye. Yathā ca mātāpitūsu, evaṃ
arahantepi etāni catukkāni veditabbāni.
      Manussaarahantameva māretvā ānantariyaṃ phusati, na yakkhabhūtaṃ. Kammaṃ pana
bhāriyaṃ, ānantariyasadisameva. Manussaarahantassa ca puthujjanakāleyeva satthappahāre
vā vise vā dinnepi yadi so arahattaṃ patvā teneva marati, arahantaghāto
hotiyeva. Yaṃ pana puthujjanakāle dinnaṃ dānaṃ arahattaṃ patvā paribhuñjati,
puthujjanasseva dinnaṃ hoti. Sesaariyapuggale mārentassa ānantariyaṃ natthi. Kammaṃ
pana bhāriyaṃ, ānantariyasadisameva.
      Lohituppāde tathāgatassa abhijjakāyattāva 1- parūpakkamena cammacchedaṃ katvā
lohitapaggharaṇaṃ nāma natthi. Sarīrassa pana antoyeva ekasmiṃyeva ṭhāne lohitaṃ
samosarati. Devadattena paviddhasilāto bhijjitvā gatā pappaṭikāpi 2- tathāgatassa
pādantaṃ pahari, pharasunā pahato viya pādo antolohitoyeva ahosi. Tathā
karontassa ānantariyaṃ hoti. Jīvako pana tathāgatassa ruciyā satthakena cammaṃ
chinditvā tamhā ṭhānā duṭṭhalohitaṃ nīharitvā phāsumakāsi, tathā karontassa
puññakammameva hoti.
      Atha ye ca parinibbute tathāgate cetiyaṃ bhindanti, bodhiṃ chindanti 3-
dhātumhi upakkamanti, tesaṃ kiṃ hotīti. Bhāriyaṃ kammaṃ hoti ānantariyasadisaṃ.
Sadhātukaṃ pana thūpaṃ vā paṭimaṃ vā bādhamānaṃ bodhisākhaṃ chindituṃ vaṭṭati. Sacepi
tattha nilīnā sakuṇā cetiye vaccaṃ pātenti, chindituṃ vaṭṭatiyeva. Paribhogacetiyato
hi sarīracetiyaṃ mahantataraṃ. Cetiyavatthuṃ bhinditvā gacchantaṃ bodhimūlampi chinditvā
harituṃ vaṭṭati. Yā pana bodhisākhā bodhigharaṃ bādhati, taṃ geharakkhanatthaṃ chindituṃ
na labbhati, bodhiatthaṃ hi gehaṃ, na gehatthaṃ 4- bodhi. Āsanagharepi eseva nayo.
Yasmiṃ pana āsanaghare dhātu nihitā hoti, tassa rakkhanatthāya bodhisākhaṃ chindituṃ
vaṭṭati. Bodhijagganatthaṃ otaraṇasākhaṃ 5 vā pūtiṭṭhānaṃ vā nindituṃ vaṭṭatiyeva,
bhagavato sarīrapaṭijaggane viya puññampi hoti.
@Footnote: 1 Ma. abhejjakāyaṃ tāva cha. abhejjakāyatāya       2 Ma. sakkhalikāpi cha. sakalikāpi
@3 ka. bhindanti     4 cha.Ma. na gehatthāya     5 cha.Ma. ojoharaṇasākhaṃ

---------------------------------------------------------------------------------------------
page78.
      Saṃghabhede sīmaṭṭhakasaṃghe asannipatite visuṃ parisaṃ gahetvā
katavohārānussāvanasalākaggāhassa kammaṃ vā karontassa, uddesaṃ vā uddisantassa
bhedo ca hoti ānantariyakammañca. Samaggasaññāya pana vaṭṭatīti kammaṃ karontassa
bhedova hoti, na ānantariyakammaṃ, tathāpi 1- navato ūnaparisāya. Sabbantimena
paricchedena navannaṃ janānaṃ yo saṃghaṃ bhindati, tassa ānantariyakammaṃ hoti.
Anuvattakānaṃ 2- adhammavādīnaṃ mahāsāvajjakammaṃ. Dhammavādino pana anavajjā.
      Tattha navannameva saṃghabhede idaṃ suttaṃ "ekato upāli cattāro honti,
ekato cattāro, navamo anussāveti, salākaṃ gāheti `ayaṃ dhammo ayaṃ vinayo
idaṃ satthu sāsanaṃ, imaṃ gaṇhatha imaṃ rocethā'ti, evaṃ kho upāli saṃgharāji ceva
hoti saṃghabhedo ca. Navannaṃ vā upāli atirekanavannaṃ vā saṃgharāji ceva hoti
saṃghabhedo cā"ti. 3- Etesu pana pañcasu saṃghabhedo vacīkammaṃ, sesāni kāyakammānīti
evaṃ kammato viññātabbo vinicchayo.
      Dvāratoti sabbāneva cetāni kāyadvāratopi vacīdvāratopi samuṭṭhahanti.
Purimāni panettha cattāri āṇattikavijjāmayapayogavasena vacīdvārato samuṭṭhahitvāpi
kāyadvārameva pūrenti, saṃghabhedo hatthamuddāya bhedaṃ karontassa kāyadvārato
samuṭṭhahitvāpi vacīdvārameva pūretīti evamettha dvāratopi viññātabbo vinicchayo.
      Kappaṭṭhitiyatoti saṃghabhedoyeva cettha kappaṭṭhitiyo. Saṇṭhahante 4- hi
kappe kappavemajjhe vā saṃghabhedaṃ katvā kappavināseneva muccati. Sacepi hi sve
kappo vinassissatīti ajja saṃghabhedaṃ karoti, sveva muccati, ekadivasameva niraye
paccati. Evaṃ kāraṇaṃ 5- pana natthi. Sesāni cattāri kammāni ānantariyāneva
honti, na kappaṭṭhitiyānīti evamettha kappaṭṭhitiyatopi viññātabbo vinicchayo.
      Pākatoti yena ca pañca cetāni 6- kammāni katāni honti, tassa
saṃghabhedoyeva paṭisandhivasena vipaccati, sesāni "ahosikammaṃ, nāhosi kammavipāko"ti
evamādīsu saṅkhyaṃ gacchanti. Saṃghassa bhedābhāve lohituppādo, tadabhāve
@Footnote: 1 cha.Ma. tathā   2 Ma. tassa anuvattakānaṃ  3 vi. cūḷa. 7/351/147   4 Ma., ka. saṃvaṭṭe
@5 cha.Ma. karaṇaṃ                      6 cha.Ma. pañcapetāni

---------------------------------------------------------------------------------------------
page79.
Arahantaghāto, tadabhāve ce 1- pitā sīlavā hoti mātā dussīlā, no vā tathā
sīlavatī, pitughāto paṭisandhivasena vipaccati. Sace mātāpitughāto, dvīsupi sīlena
vā dussīlena vā samānesu mātughātova paṭisandhivasena vipaccati. Mātā hi
dukkarakārinī bahūpakārā ca puttānanti evamettha vipākatopi 2- viññātabbo
vinicchayo.
      Sādhāraṇādīhīti purimāni cattāri sabbesampi gahaṭṭhapabbajitānaṃ sādhāraṇāni.
Saṃghabhedo pana "na kho upāli bhikkhunī saṃghaṃ bhindati, na sikkhamānā, na
sāmaṇero, na sāmaṇerī, na upāsako, na upāsikā saṃghaṃ bhindati, bhikkhu kho
upāli pakatatto samānasaṃvāsako samānasīmāyaṃ ṭhito saṃghaṃ bhindatī"ti 3- vacanato
vuttappakārassa bhikkhunova hoti, na aññassa, tasmā asādhāraṇo. Ādisaddena
sabbe cete 4- dukkhavedanāsahagatā dosamohasampayuttā cāti evamettha
sādhāraṇādīhipi viññātabbo vinicchayo.
      Aññaṃ satthāranti 5- "ayaṃ me satthā satthu kiccaṃ kātuṃ asamattho"ti
bhavantarepi aññaṃ titthakaraṃ 6- "ayaṃ me satthā"ti evaṃ gaṇheyya, netaṃ ṭhānaṃ
vijjatīti attho.
      [129] Ekissā lokadhātuyāti dasasahassilokadhātuyā. Tīṇi hi khettāni
jātikhettaṃ āṇākhettaṃ visayakhettaṃ. Tattha jātikhettaṃ nāma dasasahassī lokadhātu.
Sā hi tathāgatassa mātukucchiokkamanakāle nikkhamanakāle sambodhikāle
dhammacakkappavattane āyusaṅkhāravossajjane 7- parinibbāne ca kampati.
Koṭisatasahassacakkavāḷaṃ pana āṇākhettaṃ nāma. Āṭānāṭiyaparittamoraparittadhajaggaparittaratana-
parittamettaparittādīnañhi ettha āṇā vattati. Visayakhettassa pana parimāṇaṃ natthi.
Buddhānañhi "yāvatakaṃ neyyaṃ tāvatakaṃ ñāṇaṃ, yāvatakaṃ ñāṇaṃ tāvatakaṃ neyyaṃ,
neyyapariyantikaṃ ñāṇaṃ, ñāṇapariyantikaṃ neyyan"ti 8- vacanato avisayo nāma natthi.
@Footnote: 1 cha.Ma. ca sace    2 cha.Ma. pākatopi   3 vi. cūḷa. 7/351/147   4 cha.Ma. sabbepi te
@5 ka. aññasatthāranti   6 ka. aññatitthikaraṃ   7 cha.Ma. āyusaṅkhārossajjane
@8 khu. paṭi. 31/4/409

---------------------------------------------------------------------------------------------
page80.
      Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe
buddhā uppajjantīti suttaṃ natthi, na uppajjantīti pana atthi. Tīṇi piṭakāni
vinayapiṭakaṃ suttantapiṭakaṃ abhidhammapiṭakaṃ, tisso piṭakasaṅgītiyo 1- mahākassapattherassa
saṅgīti, yasattherassa saṅgīti, moggaliputtattherassa saṅgītīti. Imā tisso
saṅgītiyo āruḷhe tepiṭake buddhavacane imaṃ cakkavāḷaṃ muñcitvā aññattha buddhā
uppajjantīti suttaṃ natthi, na uppajjantīti pana atthi.
      Apubbaṃ acarimanti apure apacchā. Ekato na uppajjanti, pure vā
pacchā vā uppajjantīti vuttaṃ hoti. Tattha hi bodhipallaṅke bodhiṃ appatvā
na uṭṭhahissāmīti nisinnakālato paṭṭhāya yāva mātukucchismiṃ paṭisandhiggahaṇaṃ, tāva
pubbeti na veditabbaṃ. Bodhisattassa hi paṭisandhiggahaṇe 2- dasasahassacakkavāḷa-
kampaneneva khettapariggaho kato, aññassa buddhassa uppatti nivāritāva
hoti. Parinibbānakālato paṭṭhāya yāva sāsapamattā dhātu tiṭṭhati, tāva pacchāti
na veditabbaṃ. Dhātūsu hi ṭhitāsu buddhā ṭhitāva honti. Tasmā etthantare
aññassa buddhassa uppatti nivāritāva hoti. Dhātuparinibbāne pana jāte
aññassa buddhassa uppatti na nivāritā.
      Tīṇi hi antaradhānāni nāma pariyattiantaradhānaṃ paṭivedhaantaradhānaṃ
paṭipattiantaradhānanti. Tattha pariyattīti tīṇi piṭakāni. Paṭivedhoti saccapaṭivedho.
Paṭipattīti paṭipadā. Kattha paṭivedho ca paṭipatti ca hotipi na hotipi. Ekasmiṃ
hi kāle paṭivedhadharā 3- bhikkhū bahū honti, eso bhikkhu puthujjanoti aṅguliṃ
pasāretvā dassetabbo hoti. Imasmiṃyeva dīpe ekavāre puthujjanabhikkhu nāma
nāhosi. Paṭipattipūrakāpi 4- kadāci bahū honti kadāci appā. Iti paṭivedho ca
paṭipatti ca hotipi na hotipi, sāsanaṭṭhitiyā pana pariyatti pamāṇaṃ.
     Paṇḍito hi tepiṭakaṃ sutvā dvepi pūreti. Yathā amhākaṃ bodhisatto
āḷārassa santike pañcābhiññā satta ca samāpattiyo nibbattetvā
@Footnote: 1 cha.Ma. tisso saṅgitiyo   2 cha.Ma. paṭisandhiggahaṇena   3 Sī. paṭivedhakarā
@4 cha.Ma. paṭipattipūrikāpi

---------------------------------------------------------------------------------------------
page81.
Nevasaññānāsaññāyatanasamāpattiyā parikammaṃ pucchi, so na jānāmīti āha. Tato
udakassa santikaṃ gantvā adhigatavisesaṃ saṃsandetvā nevasaññānāsaññāyatanassa
parikammaṃ pucchi, so ācikkhi, tassa vacanasamanantarameva mahāsatto taṃ sampādesi,
evameva paññavā bhikkhu pariyattiṃ sutvā dvepi pūreti. Tasmā pariyattiyā ṭhitāya
sāsanaṃ ṭhitaṃ hoti.
      Yadā pana sā antaradhāyati, tadā paṭhamaṃ abhidhammapiṭakaṃ nassati, tattha
paṭṭhānaṃ sabbapaṭhamaṃ antaradhāyati, anukkamena pacchā dhammasaṅgaho, tasmiṃ antarahite
itaresu dvīsu piṭakesu ṭhitesupi sāsanaṃ ṭhitameva hoti. Tattha suttantapiṭake
antaradhāyamāne paṭhamaṃ aṅguttaranikāyo ekadasakato paṭṭhāya yāva ekakā
antaradhāyati, tadanantaraṃ saṃyuttanikāyo cakkapeyyālato paṭṭhāya yāva oghataraṇā
antaradhāyati, tadanantaraṃ majjhimanikāyo indriyabhāvanato paṭṭhāya yāva mūlapariyāyā
antaradhāyati, tadanantaraṃ dīghanikāyo dasuttarato paṭṭhāya yāva brahmajālā
antaradhāyati. Ekissāpi dvinnampi gāthānaṃ pucchā addhānaṃ gacchati, sāsanaṃ
dhāretuṃ na sakkoti sabhiyapucchā 1- viya āḷavakapucchā 2- viya ca. Etā kira
kassapabuddhakālikā antarā sāsanaṃ dhāretuṃ nāsakkhiṃsu.
      Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati,
parivārakhandhakesu antarahitesu ubhatovibhaṅge ṭhite ṭhitameva hoti. Ubhatovibhaṅge
antarahite mātikāya ṭhitāyapi ṭhitameva hoti. Mātikāya antarahitāya
pātimokkhapabbajjāupasampadāsu ṭhitāsu sāsanaṃ tiṭṭhati. Liṅgaṃ addhānaṃ gacchati,
setavatthasamaṇavaṃso pana kassapabuddhakālato paṭṭhāya sāsanaṃ dhāretuṃ nāsakkhi. Pacchimakassa
pana saccapaṭivedhato pacchimakassa sīlabhedato ca paṭṭhāya sāsanaṃ osakkitaṃ nāma
hoti. Tato paṭṭhāya aññassa buddhassa uppatti na vāritāti.
      Tīṇi parinibbānāni nāma kilesaparinibbānaṃ khandhaparinibbānaṃ
dhātuparinibbānanti. Tattha kilesaparinibbānaṃ bodhipallaṅke ahosi, khandhaparinibbānaṃ
kusinārāyaṃ, dhātuparinibbānaṃ anāgate bhavissati. Sāsanassa kira osakkanakāle
@Footnote: 1 khu. su. 25/516-553/434-441   2 saṃ.sa. 15/246/257, khu.su. 25/183-194

---------------------------------------------------------------------------------------------
page82.
Imasmiṃ tambapaṇṇadīpe dhātuyo sannipatitvā mahācetiyaṃ gamissanti, mahācetiyato
nāgadīpe rājāyatanacetiyaṃ, tato mahābodhipallaṅkaṃ gamissanti, nāgabhavanatopi
devalokato brahmalokatopi dhātuyo mahābodhipallaṅkameva gamissanti. Sāsapamattāpi
dhātu antarantarā 1- na nassissati. Sabbā dhātuyo mahābodhipallaṅke rāsibhūtā
suvaṇṇakkhandhā 2- viya ekagghanā hutvā chabbaṇṇaraṃsiyo vissajjessanti, tā
dasasahassīlokadhātuṃ pharissanti.
      Tato dasasahassacakkavāḷe devatāyo sannipatitvā "ajja satthā
parinibbāyati, ajja sāsanaṃ osakkati, pacchimadassanandānipidaṃ 3- amhākan"ti
dasabalassa parinibbutadivasato mahantataraṃ kāruññaṃ karissanti. Ṭhapetvā
anāgāmikhīṇāsave avasesā sakabhāvena saṇṭhātuṃ na sakkhissanti. Dhātūsu tejodhātu
uṭṭhahitvā yāva brahmalokā uggacchissati. Sāsapamattāyapi dhātuyā sati ekajālāva
bhavissati, dhātūsu pariyādānaṃ gatāsu pacchijjissati. Evaṃ mahantaṃ ānubhāvaṃ
dassetvā dhātūsu antarahitāsu sāsanaṃ antarahitaṃ nāma hoti. Yāva evaṃ na
antaradhāyati, 4- tāva acchariyannāma 5- hoti. Evaṃ apubbaṃ acarimaṃ uppajjeyyunti
netaṃ ṭhānaṃ vijjati.
      Kasmā pana apubbaṃ acarimaṃ na uppajjantīti. Anacchariyattā. Buddhā hi
acchariyamanussā. Yathāha "ekapuggalo bhikkhave loke uppajjamāno uppajjati
acchariyamanusso, katamo ekapuggalo, tathāgato arahaṃ sammāsambuddho"ti. 6-
      Yadi ca dve vā cattāro vā aṭṭha vā soḷasa vā ekato
uppajjeyyuṃ, na acchariyā bhaveyyuṃ. Ekasmiṃ hi vihāre dvinnaṃ cetiyānampi
lābhasakkāro uḷāro na hoti, bhikkhūpi bahutāya na acchariyā jātā, evaṃ
buddhāpi bhaveyyuṃ. Tasmā na uppajjanti.
      Desanāya ca visesābhāvato. Yaṃ hi satipaṭṭhānādibhedaṃ dhammaṃ eko deseti,
aññena uppajjitvāpi sova desetabbo siyā. Tato anacchariyo siyā, ekasmiṃ
pana dhammaṃ desente desanāpi acchariyā hoti.
@Footnote: 1 cha.Ma. antarā      2 cha.Ma. suvaṇṇakkhandho     3 cha.Ma. pacchimadassanaṃ dāni idaṃ
@4 cha.Ma. anantaradhāyati  5 cha.Ma. acarimaṃ nāma      6 aṅ. ekaka. 20/172/22

---------------------------------------------------------------------------------------------
page83.
      Vivādābhāvato ca. Bahūsu ca buddhesu uppannesu 1- bahūnaṃ ācariyānaṃ
antevāsikā viya "amhākaṃ buddho pāsādiko, amhākaṃ buddho madhurassaro
lābhī puññavā"tipi vivadeyyuṃ, tasmāpi evaṃ na uppajjanti. Apicetaṃ kāraṇaṃ
milindaraññā puṭṭhena nāgasenattherena vitthāritameva. Vuttaṃ hi:- 2-
      "tattha bhante nāgasena bhāsitampetaṃ bhagavatā `aṭṭhānametaṃ bhikkhave
anavakāso, yaṃ ekissā lokadhātuyā dve arahanto sammāsambuddhā apubbaṃ
acarimaṃ uppajjeyyuṃ, netaṃ ṭhānaṃ vijjatī'ti. Desentā ca bhante nāgasena sabbepi
tathāgatā sattatiṃsa bodhipakkhiyadhamme desenti, kathayamānā ca cattāri ariyasaccāni
kathenti, sikkhāpentā ca tīsu sikkhāsu sikkhāpenti, anusāsamānā ca
appamādapaṭipattiyaṃ anusāsanti. Yadi bhante nāgasena sabbesampi tathāgatānaṃ ekā
desanā ekā kathā ekā sikkhā ekā anusiṭṭhi, kena kāraṇena dve tathāgatā
ekakkhaṇe nuppajjanti ekenapi tāva buddhappādena ayaṃ loko obhāsajāto, yadi
dutiyo buddho bhaveyya, dvinnaṃ pabhāya ayaṃ loko bhiyyoso mattāya obhāsajāto
bhaveyya. Ovadamānā ca dve tathāgatā sukhaṃ ovadeyyuṃ, anusāsamānā ca sukhaṃ
anusāseyyuṃ, tattha me kāraṇaṃ brūhi, yathāhaṃ nissaṃsayo bhaveyyanti.
      Ayaṃ mahārāja dasasahassīlokadhātu ekabuddhadhāraṇī, ekasseva tathāgatassa
guṇaṃ dhāreti, yadi dutiyo buddho uppajjeyya, nāyaṃ dasasahassīlokadhātu dhāreyya,
caleyya kampeyya nameyya onameyya vinameyya vikireyya vidhameyya viddhaṃseyya, na
ṭhānamupagaccheyya.
      Yathā mahārāja nāvā ekapurisasandhāraṇī bhaveyya, ekasmiṃ purise abhiruḷhe
sā nāvā samupādikā bhaveyya, atha dutiyo puriso āgaccheyya tādiso āyunā
vaṇṇena vayena pamāṇena kisathūlena sabbaṅgapaccaṅgena, so taṃ nāvaṃ abhirūheyya,
api nu sā mahārāja nāvā dvinnampi dhāreyyāti. Na hi bhante, caleyya
kampeyya nameyya onameyya vinameyya vikireyya vidhameyya viddhaṃseyya, na
@Footnote: 1 cha.Ma. uppajjantesu   2 milinda. 1/231, dī. pā. 11/161/99,
@Ma. u. 14/129/115, aṅ. ekaka. 20/277/29, abhi. vi. 35/809/410

---------------------------------------------------------------------------------------------
page84.
Ṭhānamupagaccheyya, osīdeyya udaketi. Evameva kho mahārāja ayaṃ dasasahassīlokadhātu
ekabuddhadhāraṇī,  ekasseva tathāgatassa guṇaṃ dhāreti, yadi dutiyo buddho
uppajjeyya, na ayaṃ dasasahassīlokadhātu dhāreyya, caleyya kampeyya nameyya
onameyya vinameyya vikireyya vidhameyya viddhaṃseyya na ṭhānamupagaccheyya.
     Yathā vā pana mahārāja puriso yāvadatthaṃ bhojanaṃ bhuñjeyya chādentaṃ
yāvakaṇṭhamabhipūrayitvā, so dhāto pīṇito paripuṇṇo nirantaro taṇḍikato
anonamitadaṇḍajāto punadeva tāvatakaṃ 1- bhojanaṃ bhuñjeyya, api nu kho so mahārāja
puriso sukhito bhaveyyāti. Na hi bhante, sakiṃ bhuttova mareyyāti. Evameva
kho mahārāja ayaṃ dasasahassīlokadhātu ekabuddhadhāraṇī .pe. Na ṭhānamupagaccheyyāti.
     Kiṃ nu kho bhante nāgasena atidhammabhārena paṭhavī calatīti. Idha mahārāja
dve sakaṭā ratanaparipūritā bhaveyyuṃ yāva mukhasamā, ekasakaṭato 2- ratanaṃ gahetvā
ekamhi sakaṭe ākireyyuṃ, api nu kho taṃ mahārāja sakaṭaṃ dvinnampi sakaṭānaṃ
ratanaṃ dhāreyyāti. Na hi bhante, nābhipi tassa phaleyya, ārāpi tassa bhijjeyyuṃ,
nemipi tassa opateyya, akkhopi tassa bhijjeyyāti. Kiṃ nu kho mahārāja
atiratanabhārena sakaṭaṃ bhijjatīti. Āma bhanteti. Evameva kho mahārāja
atidhammabhārena paṭhavī calatīti.
     Apica mahārāja imaṃ kāraṇaṃ buddhabalaparidīpanāya osāritaṃ, aññampi tattha
abhirūpaṃ kāraṇaṃ suṇohi, yena kāraṇena dve sammāsambuddhā ekakkhaṇe nuppajjanti.
Yadi mahārāja dve sammāsambuddhā ekakkhaṇe uppajjeyyuṃ, tesaṃ parisāya vivādo
uppajjeyya "tumhākaṃ buddho amhākaṃ buddho"ti ubhatopakkhajātā bhaveyyuṃ. Yathā
mahārāja dvinnaṃ balavāmaccānaṃ parisāya vivādo uppajjeyya `tumhākaṃ amacco
amhākaṃ amacco'ti ubhatopakkhajātā honti, evameva kho mahārāja yadi dve
sammāsambuddhā ekakkhaṇe uppajjeyyuṃ, tesaṃ parisāya vivādo uppajjeyya
`tumhākaṃ buddho  amhākaṃ buddho'ti ubhatopakkhajātā bhaveyyuṃ. Idaṃ tāva mahārāja
ekaṃ kāraṇaṃ, yena kāraṇena dve sammāsambuddhā ekakkhaṇe nuppajjanti.
@Footnote: 1 cha.Ma. tattakaṃ   2 cha.Ma. ekasmā sakaṭato

---------------------------------------------------------------------------------------------
page85.
     Aparampi mahārāja uttarikāraṇaṃ suṇohi, yena kāraṇena dve
sammāsambuddhā ekakkhaṇe nuppajjanti. Yadi mahārāja dve sammāsambuddhā ekakkhaṇe
uppajjeyyuṃ, aggo buddhoti yaṃ vacanaṃ, taṃ micchā bhaveyya. Jeṭṭho buddhoti yaṃ
vacanaṃ, taṃ micchā bhaveyya. Seṭṭho buddhoti, visiṭṭho buddhoti, uttamo buddhoti,
pavaro buddhoti, asamo buddhoti, asamasamo buddhoti, appaṭisamo buddhoti,
appaṭibhāgo buddhoti, appaṭipuggalo buddhoti yaṃ vacanaṃ, taṃ micchā bhaveyya.
Idampi kho tvaṃ mahārāja kāraṇaṃ atthato sampaṭiccha, yena kāraṇena dve
sammāsambuddhā ekakkhaṇe nuppajjanti.
     Apica mahārāja buddhānaṃ bhagavantānaṃ sabhāvapakati esā, yaṃ ekoyeva
buddho loke uppajjati. Kasmā kāraṇā?  mahantatāya sabbaññubuddhaguṇānaṃ.
Aññampi mahārāja yaṃ loke mahantaṃ, taṃ ekaṃyeva hoti. Paṭhavī mahārāja
mahantī, sā ekāyeva. Sāgaro mahanto, so ekoyeva. Sineru girirājā
mahanto, so ekoyeva. Ākāso mahanto, so ekoyeva. Sakko mahanto, so
ekoyeva. Māro mahanto, so ekoyeva. Mahābrahmā mahanto, so ekoyeva.
Tathāgato arahaṃ sammāsambuddho mahanto, so ekoyeva lokasmiṃ. Yattha te
uppajjanti, tattha aññesaṃ 1- okāso na hoti. Tasmā mahārāja tathāgato
arahaṃ sammāsambuddho ekoyeva loke uppajjatīti. Sukathito bhante nāgasena
pañho opammehi kāraṇehī"ti.
     Ekissā lokadhātuyāti ekasmiṃ cakkavāḷe. Heṭṭhā imināva padena
dasacakkavāḷasahassāni gahitāni tānipi, ekacakkavāḷeneva paricchindituṃ vaṭṭanti.
Buddhā hi uppajjamānā imasmiṃyeva cakkavāḷe uppajjanti, uppajjanaṭṭhāne pana
vārite ito aññesu cakkavāḷesu nuppajjantīti vāritameva hoti.
     Apubbaṃ acarimanti ettha cakkaratanapātubhāvato pubbe na 2- pubbaṃ,
tasseva antaradhānato pacchā na 2- carimaṃ. Tattha dvidhā cakkaratanassa antaradhānaṃ
hoti, cakkavattino kālakiriyāya vā pabbajjāya vā. Antaradhāyamānañca pana taṃ
@Footnote: 1 cha.Ma. aññassa       2 cha.Ma. ayaṃ saddo na dissati

---------------------------------------------------------------------------------------------
page86.
Kālakiriyato vā pabbajjato vā sattame divase antaradhāyati, tato paraṃ
cakkavattino pātubhāvo avārito.
     Kasmā pana ekacakkavāḷe dve cakkavattino nuppajjantīti. Vivādupacchedato
acchariyabhāvato cakkaratanassa mahānubhāvato ca. Dvīsu pana 1- uppajjantesu "amhākaṃ
rājā mahanto amhākaṃ rājā mahanto"ti vivādo uppajjeyya. Ekasmiṃ dīpe
cakkavattīti ca ekasmiṃ dīpe cakkavattīti ca anacchariyā bhaveyyuṃ. Yo cāyaṃ
cakkaratanassa dvisahassadīpaparivāresu catūsu mahādīpesu issariyānuppadānasamattho
mahānubhāvo, so parihāyetha. Iti vivādupacchedato acchariyabhāvato cakkaratanassa
mahānubhāvato ca na ekacakkavāḷe dve uppajjanti.
     [130] Yaṃ itthī assa arahaṃ sammāsambuddhoti ettha tiṭṭhatu tāva
sabbaññuguṇe  nibbattetvā lokuttāraṇasamattho 2- buddhabhāvo, paṇidhānamattampi
itthiyā na sampajjati.
         Manussattaṃ liṅgasampatti    hetu satthāradassanaṃ
         pabbajjā guṇasampatti     adhikāro ca chandatā
         aṭṭhadhammasamodhānā      abhinīhāro samijjhatīti. 3-
     Imāni hi paṇidhānasampattikāraṇāni. Iti paṇidhānampi sampādetuṃ asamatthāya
iddhiyā kuto buddhabhāvoti "aṭṭhānametaṃ anavakāso yaṃ itthī assa arahaṃ
sammāsambuddho"ti vuttaṃ. Sabbākāraparipūro ca puññussayo sabbākāraparipūrameva
attabhāvaṃ nibbattetīti purisova arahaṃ hoti sammāsambuddho.
     Yaṃ itthī rājā assa cakkavattītiādīsupi yasmā itthiyā
kosohitavatthaguyhatādīnaṃ abhāvena lakkhaṇāni na paripūrenti, itthiratanābhāvena
sattaratanasamaṅgitā na sampajjati, sabbamanussehi ca adhiko attabhāvo na hoti, tasmā
"aṭṭhānametaṃ anavakāso yaṃ itthī rājā assa cakkavattī"ti vuttaṃ. Yasmā ca
@Footnote: 1 cha.Ma. hi          2 ka. lokuttaralābhasamattho
@3 syāmaraṭṭhapoṭṭhakassa pāliyaṃ ayaṃ pāṭho na dissati, abhi.saṃ.A. 1/92,
@udāna. A. 165, buddhavaṃsa. A. 420, cariyāpiṭaka. A. 21, 391

---------------------------------------------------------------------------------------------
page87.
Sakkattādīni tīṇi ṭhānāni uttamāni, itthiliṅgañca hīnaṃ, tasmā tassā
sakkattādīnipi paṭisiddhāni.
     Nanu ca yathā itthiliṅgaṃ, evaṃ purisaliṅgampi brahmaloke natthi. Tasmā
"yaṃ puriso brahmattaṃ kareyya, ṭhānametaṃ vijjatī"tipi na vattabbaṃ siyāti. No na
vattabbaṃ, kasmā? idha purisassa tattha nibbattanato. Brahmattanti hi
mahābrahmattaṃ adhippetaṃ. Itthī ca idha jhānaṃ bhāvetvā kālaṃ katvā
brahmapārisajjānaṃ sahabyataṃ upapajjati, na mahābrahmānaṃ, puriso pana tattha na
uppajjatīti na vattabbo. Samānepi cettha ubhayaliṅgābhāve purisasaṇṭhānāva
brahmāno, na itthisaṇṭhānā, tasmā suvuttamevetaṃ.
     [131] Kāyaduccaritassātiādīsu yathā nimbabījakosātakībījādīni 1- madhuraphalaṃ
na nibbattenti, asātaṃ amadhurameva nibbattenti, evaṃ kāyaduccaritādīni
madhuravipākaṃ na nibbattenti, amadhurameva vipākaṃ nibbattenti. Yathā ca
ucchubījasālibījādīni madhuraṃ sādhurasameva phalaṃ nibbattenti, na asātaṃ kaṭukaṃ, evaṃ
kāyasucaritādīni madhurameva vipākaṃ nibbattenti, na amadhuraṃ. Vuttampi cetaṃ:-
          "yādisaṃ vapate bījaṃ     tādisaṃ labhate phalaṃ
           kalyāṇakārī kalyāṇaṃ   pāpakārī ca pāpakan"ti. 2-
     Tasmā "aṭṭhānametaṃ anavakāso yaṃ kāyaduccaritassā"tiādi vuttaṃ.
     Kāyaduccaritasamaṅgītiādīsu samaṅgīti pañcavidhā samaṅgitā āyūhanasamaṅgitā
cetanāsamaṅgitā kammasamaṅgitā vipākasamaṅgitā upaṭṭhānasamaṅgitāti. Tattha
kusalākusalakammāyūhanakkhaṇe āyūhanasamaṅgitāti vuccati. Tathā cetanāsamaṅgitā. Yāva
pana arahattaṃ na pāpuṇanti, tāva sabbepi sattā pubbe upacitaṃ vipākārahaṃ
kammaṃ sandhāya "kammasamaṅgino"ti vuccanti, esā kammasaṅgitā. Vipākasamaṅgitā
vipākakkhaṇeyeva veditabbā. Yāva pana sattā arahattaṃ na pāpuṇanti, tāva
nesaṃ tato tato cavitvā niraye tāva uppajjamānānaṃ aggijālalohakumbhiādīhi
upaṭṭhānākārehi nirayo, gabbhaseyyakattaṃ āpajjamānānaṃ mātukucchi, devesu
@Footnote: 1 cha.Ma. nimbabījakosātakībījādīni        2 saṃ.sa. 15/256/273

---------------------------------------------------------------------------------------------
page88.
Uppajjamānānaṃ kapparukkhavimānādīhi upaṭṭhānākārehi devalokoti evaṃ
uppattinimittaṃ upaṭṭhāti, iti nesaṃ iminā uppattinimittaupaṭṭhānena
aparimuttattā upaṭṭhānasamaṅgitā nāma. Sā calati sesā niccalā. Niraye hi
upaṭṭhitepi devaloko upaṭṭhāti, devaloke upaṭṭhitepi nirayo upaṭṭhāti, manussaloke
upaṭṭhitepi tiracchānayoni upaṭṭhāti, tiracchānayoniyā ca upaṭṭhitāyapi manussaloko
upaṭṭhātiyeva.
     Tatridaṃ vatthu:- soṇagiripāde kira acelavihāre 1- soṇatthero nāma eko
dhammakathiko, tassa pitā sunakhajīviko ahosi, thero taṃ paṭibāhantopi sīlasaṃvare 2-
ṭhapetuṃ asakkonto "mā nassi jarako"ti 3- mahallakakāle akāmakaṃ pabbājesi. Tassa
gilānaseyyāya nipannassa nirayo upaṭṭhāti, soṇagiripādato mahantā mahantā sunakhā
āgantvā khāditukāmā viya samparivāresuṃ. So mahābhayabhīto  "vārehi tāta soṇa,
vārehi tāta soṇā"ti āha. Kiṃ mahātherāti. Na passasi tātāti taṃ pavuttiṃ
ācikkhi. Soṇatthero "kathaṃ hi nāma mādisassa pitā niraye nibbattissati,
patiṭṭhāssa 4- bhavissāmī"ti sāmaṇerehi nānāpupphāni āharāpetvā
cetiyaṅgaṇabodhiyaṅgaṇesu mālāsantharapūjañca 5- āsanapūjañca kāretvā pitaraṃ mañcena
cetiyaṅgaṇaṃ āharitvā mañce nisīdāpetvā "ayaṃ mahāthera pūjā tumhākaṃ atthāya
katā. `ayaṃ Me bhagavā duggatapaṇṇākāro'ti vatvā bhagavantaṃ vanditvā cittaṃ
pasādehī"ti āha. So mahāthero pūjaṃ disvā tathā karonto cittaṃ pasādesi,
tāvadevassa devaloko upaṭṭhāsi, nandanavanacittalatāvanamissakavanapārusakavanavimānāni
ceva nāṭakāni ca parivāretvā ṭhitāni viya ahesuṃ. So "apetha apetha
soṇā"ti āha. Kimidaṃ therāti. Etā te tāta mātaro āgacchantīti.
Thero "saggo upaṭṭhito mahātherassā"ti cintesi. Evaṃ upaṭṭhānasamaṅgitā
calatīti veditabbā. Etāsu samaṅgitāsu idha āyūhanacetanākammasamaṅgitāvasena
kāyaduccaritasamaṅgītiādi vuttaṃ.
@Footnote: 1 Sī. pacelivihāre    2 cha.Ma. saṃvare       3 Sī., ka. varākotipi
@4 Ma. patiṭṭhamassa      5 cha.Ma. talasantharaṇapūjaṃ

---------------------------------------------------------------------------------------------
page89.
     [132] Evaṃ vutte āyasmā ānandoti "evaṃ bhagavatā imasmiṃ
sutte vutte thero ādito paṭṭhāya sabbaṃ suttaṃ samannāharitvā evaṃ
sassirikaṃ katvā desitasuttassa nāma bhagavatā nāmaṃ  na gahitaṃ, handassa nāmaṃ
gaṇhāpessāmī"ti cintetvā bhagavantaṃ etadavoca.
      Tasmā tiha tvantiādīsu ayaṃ atthayojanā:-
ānanda yasmā imasmiṃ dhammapariyāye "aṭṭhārasa kho imānanda
dhātuyo, cha imānanda dhātuyo"ti evaṃ bahudhātuyo vibhattā, tasmā tiha
tvaṃ imaṃ dhammapariyāyaṃ bahudhātukotipi naṃ dhārehi. Yasmā panettha
dhātuāyatanapaṭiccasamuppādaṭṭhānaṭṭhānavasena cattāro parivaṭṭā kathitā, tasmā
catuparivaṭṭotipi naṃ dhārehi. Yasmā ca ādāsaṃ olokentassa mukhanimittaṃ
viya imaṃ dhammapariyāyaṃ olokentassa ete dhātuādayo atthā pākaṭā honti,
tasmā dhammādāsotipi naṃ dhārehi. Yasmā ca yathā nāma parasenamaddanā
yodhā saṅgāmatūriyaṃ paggahetvā parasenaṃ pavisitvā sapatte madditvā attano
jayaṃ gaṇhanti, evameva kilesasenamaddanā 1- yogino idha vuttavasena vipassanaṃ
paggahetvā kilese madditvā attano arahattajayaṃ gaṇhanti, tasmā
amatadundubhītipi naṃ dhārehi. Yasmā ca yathā saṅgāmayodhā pañcāvudhaṃ gahetvā
parasenaṃ viddhaṃsetvā jayaṃ gaṇhanti, evaṃ yoginopi idha vuttaṃ vipassanāvudhaṃ
gahetvā kilesasenaṃ viddhaṃsetvā arahattajayaṃ gaṇhanti, tasmā anuttaro
saṅgāmavijayotipi naṃ dhārehīti.
                    Papañcasūdaniyā majjhimanikāyaṭṭhakathāya
                      bahudhātukasuttavaṇṇanā niṭṭhitā.
                        ----------------
@Footnote: 1 Sī. kilesamaddanā

---------------------------------------------------------------------------------------------
page90.
                         6. Isigilisuttavaṇṇanā
     [133] Evamme sutanti isigilisuttaṃ. Tattha aññāva samaññā
ahosīti isigilissa isigilīti samaññāya uppannakāle vebhāro na vebhāroti
paññāyittha, aññāyevassa samaññā ahosi. Aññā paññattīti idaṃ
purimapadasseva vevacanaṃ. Sesesupi eseva nayo.
     Tadā kira bhagavā sāyaṇhasamaye samāpattito vuṭṭhāya gandhakuṭito
nikkhamitvā yasmiṃ ṭhāne nisinnānaṃ pañca pabbatā paññāyanti, tattha
bhikkhusaṃghaparivuto nisīditvā ime pañca pabbate paṭipāṭiyā ācikkhi. Tattha
na bhagavato pabbatehi attho atthi, iti imesu pana pabbatesu paṭipāṭiyā
kathiyamānesu isigilissa isigilibhāvo kathetabbo hoti, tasmiṃ kathiyamāne
padumavatiyā puttānaṃ pañcasatānaṃ paccekabuddhānaṃ nāmāni ceva padumātiyā ca
patthanā kathetabbā bhavissatīti bhagavā imaṃ pañcapabbatapaṭipāṭiṃ 1- ācikkhi.
     Pavisantā dissanti paviṭṭhā na dissantīti yathāphāsukaṭṭhāne piṇḍāya
caritvā katabhattakiccā āgantvā cetiyagabbhe yamakamahādvāraṃ vivarantā viya
taṃ pabbataṃ dvedhā katvā anto pavisitvā rattiṭṭhānadivāṭṭhānāni māpetvā
tattha vasiṃsu, tasmā evamāha. Ime isīti ime paccekabuddhā iSī.
     Kadā pana te tattha vasiṃsu? atīte kira anuppanne tathāgate
Bārāṇasiṃ upanissāya ekasmiṃ gāmake ekā kuladhītā khettaṃ rakkhamānā
ekassa paccekabuddhassa pañcahi lājasatehi 2- saddhiṃ ekaṃ padumapupphaṃ datvā
pañca puttasatāni patthesi, tasmiṃyeva ca khaṇe pañcasatā migaluddakā madhuramaṃsaṃ
datvā "etissā puttā bhaveyyāmā"ti patthayiṃsu. Sā yāvatāyukaṃ ṭhatvā
devaloke nibbattā, tato cutā jātassare padumagabbhe nibbatti. Tameko
tāpaso disvā paṭijaggi. Tassā vicarantiyāva pāduddhāre pāduddhāre
bhūmito 3- padumāni uṭṭhahanti. Eko vanacarako disvā bārāṇasirañño
@Footnote: 1 Sī.,ka. pabbatapaṭipāṭiṃ   2 cha.Ma. lākhāsatehi    3 Sī. paduddhāre paduddhārabhūmito

---------------------------------------------------------------------------------------------
page91.
Ārocesi, rājā naṃ āharāpetvā 1- aggamahesiṃ akāsi, tassā gabbho
saṇṭhāsi, mahāpadumakumāro mātukucchiyaṃ vasi. Sesā gabbhamalaṃ nissāya
nibbattā. Vayappattā uyyāne padumassare kīḷantā ekekasmiṃ padume
nisīditvā khayavayaṃ paṭṭhapetvā paccekabodhiñāṇaṃ nibbattayiṃsu. Ayaṃ tesaṃ
byākaraṇagāthā ahosi:-
            "saroruhaṃ padumapalāsapattajaṃ
             supupphitaṃ bhamaragaṇānuciṇṇaṃ
             aniccatāyupagataṃ viditvā
             eko care khaggavisāṇakappo"ti.
     Tasmiṃ kāle te tattha vasiṃsu, tadā cassa pabbatassa isigilīti
samaññā udapādi.
     [135] Ye sattasārāti ariṭṭho upariṭṭho taggarasikhī yasassī
sudassano piyadassī gandhāro piṇḍolo upāsako ca nīto tatho sutavā
bhāvitattoti terasannaṃ paccekabuddhānaṃ nāmāni  vatvā idāni tesañca
aññesañca gāthābandhena nāmāni ācikkhanto ye sattasārātiādimāha.
Tattha sattasārāti sattānaṃ sārabhūtā. Anīghāti niddukkhā. Nirāsāti
nittaṇhā.
     Dve jālinoti cūḷajāli mahājālīti dve  jālināmakā. Santacittoti
idampi ekassa nāmameva. Passi jahi upadhīdukkhamūlanti ettha passi
nāma so paccekabuddho, dukkhassa pana mūlaṃ upadhiṃ jahīti ayamassa thuti.
Aparājitotipi ekassa nāmameva.
     Satthā pavattā sarabhaṅgo lomahaṃso uccaṅgamāyoti ime pañca
janā. Asito anāsavo manomayoti imepi tayo janā. Mānacchido ca
bandhumāti bandhumā nāma eko, mānassa pana chinnattā mānacchidoti
vutto. Tadādhimuttotipi nāmameva.
@Footnote: 1 Sī., ka. ānetvā

---------------------------------------------------------------------------------------------
page92.
      Ketumbarāgo ca mātaṅgo ariyoti ime tayo janā. Athaccutoti
atha accuto. Accutagāmabyāmakoti 1- ime dve janā. Khemābhirato ca
soratoti ime dveyeva.
     Sayho anomanikkamoti sayho nāma so buddho, anomavīriyattā pana
anomanikkamoti vutto. Ānando nando upanando dvādasāti  cattāro
ānandā, cattāro nandā cattāro upanandāti evaṃ dvādasa. Bhāradvājo
antimadehadhārīti bhāradvājo nāma so buddho, antimadehadhārīti thuti.
     Taṇhacchidoti sikharissāyaṃ 2- thuti. Vītarāgoti maṅgalassa thuti.
Usabhacchidā jāliniṃ dukkhamūlanti usabho nāma so buddho dukkhamūlabhūtajāliniṃ
acchidāti attho. Santaṃ padaṃ ajjhagamūpanītoti upanīto nāma so buddho
santaṃ padaṃ ajjhagamā. Vītarāgotipi ekassa nāmameva. Suvimuttacittoti ayaṃ
kaṇhassa thuti.
     Ete ca aññe cāti ete pāḷiyaṃ āgatā ca pāḷiyaṃ anāgatā
aññe ca etesaṃ ekanāmakāyeva. Imesu hi pañcasu paccekabuddhasatesu
dvepi tayopi dasapi dvādasapi ānandādayo viya ekanāmakā ahesuṃ.
Iti pāḷiyaṃ āgatanāmeheva sabbesaṃ nāmāni vuttāni hontīti ito paraṃ
visuṃ visuṃ avatvā "ete ca aññe cā"ti āha. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                       isigilisuttavaṇṇanā niṭṭhitā.
                          -------------
                      7. Mahācattārīsakasuttavaṇṇanā
     [136] Evamme sutanti mahācattārīsakasuttaṃ. Tattha ariyanti  niddosaṃ
lokuttaraṃ, niddosaṃ hi "ariyan"ti vuccati. Sammāsamādhinti maggasamādhiṃ.
Saupanisanti sappaccayaṃ. Saparikkhāranti saparivāraṃ.
@Footnote: 1 cha.Ma....byāmaṅkoti     2 Sī. sīdarissāyaṃ, ka. pasīdarissāyaṃ

---------------------------------------------------------------------------------------------
page93.
     Parikkhatāti parivāritā. Sammādiṭṭhi pubbaṅgamā hotīti duvidhā
sammādiṭṭhi pubbaṅgamā hoti purecārikā vipassanāsammādiṭṭhi ca maggasammādiṭṭhi
ca. Vipassanāsammādiṭṭhi tebhūmakasaṅkhāre aniccādivasena parivīmaṃsati,
maggasammādiṭṭhi pana parivīmaṃsanapariyosāne bhūmiladdhaṃ vaṭṭaṃ samugghāṭayamānā
vūpasamayamānā sītūdakaghaṭasahassaṃ matthake āsiñcamānā viya uppajjati. Yathā
hi khettaṃ kurumāno kassako paṭhamaṃ araññarukkhe chindati, pacchā aggiṃ
deti, so aggaṃ paṭhamaṃ chinne rukkhe anavasese jhāpeti, evameva
vipassanāsammādiṭṭhi paṭhamaṃ aniccādivasena saṅkhāre vīmaṃsati, maggasammādiṭṭhi tāya
vīmaṃsanatthaṃ saṅkhāre puna appavattivasena samugghāṭayamānā uppajjati, sā
duvidhāpi idha adhippetā.
     Micchādiṭṭhīti pajānātīti micchādiṭṭhiṃ aniccaṃ dukkhaṃ anattāti
lakkhaṇapaṭivedhena ārammaṇato pajānāti, sammādiṭṭhiṃ kiccato asammohato
pajānāti. Sāssa hoti sammādiṭṭhīti sā evaṃ pajānanā assa sammādiṭṭhi
nāma hoti.
     Dvāyaṃ vadāmīti dvayaṃ vadāmi, dvikoṭṭhāsaṃ 1- vadāmīti attho.
Puññabhāgiyāti puññakoṭṭhāsabhūtā. Upadhivepakkāti upadhisaṅkhātassa vipākassa
dāyikā.
     Paññā paññindriyantiādīsu vibhajitvā vibhajitvā amatadvāraṃ paññapeti
dassetīti paññā. Tasmiṃ atthe indattaṃ 2- karotīti paññindariyaṃ. Avijjāya
na kampatīti paññābalaṃ. Bojjhaṅgappattā hutvā catusaccadhammaṃ 3- vicinātīti
dhammavicayasambojjhaṅgo. Maggasampattiyā pasaṭṭhā sobhanā diṭṭhīti sammādiṭṭhi.
Ariyamaggassa aṅganti maggaṅgaṃ. Soti so bhikkhu. Pahānāyāti pajahanatthāya.
Upasampadāyāti paṭilābhatthāya. Sammāvāyāmoti niyyāniko kusalavāyāmo.
Satoti satiyā samannāgato hutvā. Anuparidhāvanti anuparivattantīti sahajātā
ca purejātā ca hutvā parivārenti. Ettha hi sammāvāyāmo ca sammāsati
@Footnote: 1 cha.Ma. duvidha...      2 ka. indaṭṭhaṃ          3 cha.Ma....dhamme

---------------------------------------------------------------------------------------------
page94.
Ca lokuttarasammādiṭṭhiṃ sahajātā parivārenti rājānaṃ viya ekarathe ṭhitā
asiggāhachattaggāhā. Vipassanāsammādiṭṭhi pana purejātā hutvā parivāreti
rathassa purato pattikādayo viya. Dutiyapabbato paṭṭhāya pana sammāsaṅkappādīnaṃ
tayopi sahajātaparivārāva hontīti veditabbā.
      [137] Micchāsaṅkappoti pajānātīti micchāsaṅkappaṃ aniccaṃ dukkhaṃ
anattāti tilakkhaṇapaṭivedhena 1- ārammaṇato pajānāti, sammāsaṅkappaṃ kiccato
asammohato pajānāti. Ito paresupi 2- sammāvācādīsupi evameva yojanā
veditabbā. Kāmasaṅkappādayo dvedhāvitakkasutte 3- vuttāyeva.
     Takkotiādīsu takkanavasena takko. Sveva ca upasaggena ca padaṃ
vaḍḍhetvā vitakkoti vutto, sveva saṅkappanavasena saṅkapPo. Ekaggo 4-
hutvā ārammaṇe appetīti appanā. Upasaggena pana padaṃ vaḍḍhetvā
byappanāti vuttaṃ. Cetaso abhiniropanāti cittassa abhiniropanā. Vitakkasmiṃ
hi sativitakko ārammaṇe cittaṃ abhiniropeti, vitakke pana asati attanoyeva
dhammatāya cittaṃ ārammaṇaṃ abhiruhati jātisampanno abhiññātapuriso  viya
rājagehaṃ. Anabhiññātassa hi paṭihārena vā dovārikena vā attho hoti,
abhiññātaṃ jātisampannaṃ sabbe rājarājamahāmattā jānantīti attanova
dhammatāya nikkhamati ceva pavisati ca, evaṃ sampadamidaṃ veditabbaṃ. Vācaṃ
saṅkharotīti vacīsaṅkhāro. Ettha ca lokiyavitakko vācaṃ saṅkharoti, na
lokuttaro. Kiñcāpi na saṅkharoti, vacīsaṅkhārotveva ca panassa nāmaṃ hoti.
Sammāsaṅkappaṃ anuparidhāvantīti lokuttarasammāsaṅkappaṃ parivārenti. Ettha ca
tayopi nekkhammasaṅkappādayo pubbabhāge nānācittesu labbhanti, maggakkhaṇe
pana tiṇṇampi kāmasaṅkappādīnañca padacchedaṃ samugghāṭaṃ karonto maggaṅgaṃ
pūrayamāno ekova sammāsaṅkappo uppajjitvā nekkhammasaṅkappādivasena tīṇi
nāmāni labhati. Parato sammāvācādīsupi eseva nayo.
@Footnote: 1 cha.Ma. lakkhaṇapaṭivedhena     2 cha.Ma. aparesu   3 Ma.mū. 12/206/176   4 ka. ekato

---------------------------------------------------------------------------------------------
page95.
     [138] Musāvādā veramaṇītiādīsupi viratipi cetanāpi vaṭṭati.
Āratītiādīsu vacīduccaritehi ārakā ramatīti ārati. Vinā tehi ramatīti
virati. Tato tato paṭinivattāva hutvā tehi vinā ramatīti paṭivirati.
Upasaggavasena vā padaṃ vaḍḍhitaṃ, sabbamidaṃ oramanabhāvasseva adhivacanaṃ. Veraṃ
maṇati vināsetīti veramaṇī. Idampi oramanasseva vevacanaṃ.
     [139] Pāṇātipātā veramaṇītiādīsupi cetanā viratīti ubhayampi
vaṭṭatiyeva.
     [140] Kuhanātiādīsu tividhena kuhanavatthunā lokaṃ etāya kuhayanti
vimhāpayantīti kuhanā. Lābhasakkāratthikā hutvā etāya lapantīti lapanā.
Nimittaṃ sīlametesanti nemittikā, tesaṃ bhāvo nemittikatā. Nippeso
sīlametesanti nippesikā, tesaṃ bhāvo nippesikatā. Lābhena lābhaṃ nijigīsanti
magganti pariyesantīti lābhena lābhaṃ nijigīsanā, tesaṃ bhāvo lābhena lābhaṃ
nijigīsanatā. Ayamettha saṅkhepo, vitthārena panetā kuhanādikā visuddhimagge
sīlaniddeseyeva pāḷiñca aṭṭhakathañca āharitvā pakāsitā. Micchāājīvassa
pahānāyāti ettha na kevalaṃ pāḷiyaṃ āgatova micchājīvo, ājīvahetu pana
pavattitā pāṇātipātādayo satta kammapathacetanāpi micchāājīvova. Tāsaṃyeva
sattannaṃ cetanānaṃ padacchedaṃ samugghāṭaṃ kurumānā maggaṅgaṃ pūrayamānā
uppannā virati sammāājīvo nāma.
     [141] Sammādiṭṭhissāti maggasammādiṭṭhiyaṃ ṭhitassa puggalassa.
Sammāsaṅkappo pahotīti maggasammāsaṅkappo pahoti, phalasammādiṭṭhissāpi
phalasammāsaṅkappo pahotīti evaṃ sabbapadesu attho veditabbo. Sammāñāṇassa 1-
sammāvimuttīti ettha pana maggasamamāsamādhimhi ṭhitassa maggapaccavekkhaṇaṃ
sammāñāṇaṃ pahoti, phalasammāsamādhimhi ṭhitassa phalapaccavekkhaṇaṃ sammāñāṇaṃ
pahoti. Maggapaccavekkhaṇasammāñāṇe 2- ca ṭhitassa maggasammāvimutti pahoti,
phalapaccavekkhaṇasammāñāṇe 3- ṭhitassa phalasammāvimutti pahotīti attho ettha ca
@Footnote: 1 Sī., ka. sammāñāṇaṃ    2 ka. maggapaccavekkhaṇe    3 ka. phalapaccavekkhaṇañāṇe

---------------------------------------------------------------------------------------------
page96.
Ṭhapetvā aṭṭha phalaṅgāni sammāñāṇaṃ paccavekkhaṇaṃ katvā sammāvimuttiphalaṃ
kātuṃ vaṭṭatīti vuttaṃ.
     [142] Sammādiṭṭhissa bhikkhave micchādiṭṭhi nijjiṇṇā hotītiādīsu
avasesanikāyabhāṇakā phalaṃ kathitanti vadanti, majjhimabhāṇakā pana dasannaṃ
nijjaravatthūnaṃ āgataṭṭhāne 1- maggo kathitoti vadanti. Tattha 2- dassanaṭṭhena
sammādiṭṭhi veditabbā, viditakaraṇaṭṭhena sammāñāṇaṃ. Tadadhimuttaṭṭhena 3-
sammāvimutti.
     Vīsati kusalapakkhāti sammādiṭṭhiādayo dasa, "sammādiṭṭhipaccayā ca
aneke kusalā dhammā"tiādinā nayena vuttā dasāti evaṃ vīsati kusalapakkhā
honti. Vīsati akusalapakkhāti "micchādiṭṭhi nijjiṇṇā hotī"tiādinā
nayena vuttā micchādiṭṭhiādayo dasa, "ye ca micchādiṭṭhipaccayā aneke
pāpakā"tiādinā vuttā dasa cāti evaṃ vīsati akusalapakkhā veditabbā.
Mahācattārīsakoti mahāvipākadānena mahantānaṃ kusalapakkhikānañceva
akusalapakkhikānañca cattārīsāya dhammānaṃ pakāsitattā mahācattārīsakoti.
     Imasmiṃ ca pana sutte pañca sammādiṭṭhiyo kathitā vipassanāsammādiṭṭhi
kammassakatāsammādiṭṭhi maggasammādiṭṭhi phalasammādiṭṭhi paccavekkhaṇasammādiṭṭhīti.
4- Tattha "micchādiṭṭhiṃ micchādiṭṭhī"ti pajānātī"tiādinā nayena vuttā
vipassanāsammādiṭṭhi nāma. "atthi dinnan"tiādinā nayena vuttā kammassakatā
sammādiṭṭhi nāma. "sammādiṭṭhissa bhikkhave sammāsaṅkappo pahotī"ti ettha
pana maggasammādiṭṭhi phalasammādiṭṭhīti dvepi kathitā. "sammāñāṇaṃ hotī"ti
ettha pana paccavekkhaṇasammādiṭṭhi kathitāti veditabbā.
     [143] Sammādiṭṭhiñceva bhavaṃ garahatīti micchādiṭṭhi nāmāyaṃ sobhanāti
vadantopi sammādiṭṭhi nāmāyaṃ na sobhanāti vadantopi sammādiṭṭhiṃ garahati
nāma. Ukkalāti 5- ukkalajanapadavāsino. Vassabhaññāti vasso ca bhañño
@Footnote: 1 ka. āgataṭṭhānaṃ   2 Ma. tassa     3 Ma. tadavimuttaṭṭhena
@4 cha.Ma. paccavekkhaṇāsammādiṭṭhi, evamuparipi    5 cha.Ma. okkalāti

---------------------------------------------------------------------------------------------
page97.
Cāti 1- dve janā. Ahetuvādāti natthi hetu natthi paccayo sattānaṃ
visuddhiyāti evamādivādino. Akiriyavādāti karoto na kariyati pāpanti evaṃ
kiriyapaṭikkhepavādino. Natthikavādāti natthi dinnantiādivādino. Te imesu
tīsupi dassanesu okkantaniyāmā ahesuṃ. Kathaṃ panetesaṃ niyāmo hotīti. Yo
hi evarūpaṃ laddhiṃ gahetvā rattiṭṭhānadivāṭṭhāne nisinno sajjhāyati vīmaṃsati,
tassa "natthi hetu natthi paccayo, karoto na kariyati pāpaṃ, natthi dinnaṃ,
kāyassa bhedā ucchijjatī"ti tasmiṃ ārammaṇe micchāsati santiṭṭhati, cittaṃ
ekaggaṃ hoti, javanāni javanti. Paṭhamajavane satekiccho hoti, tathā dutiyādīsu.
Sattame buddhānampi atekiccho anivattī ariṭṭhakaṇṭakasadiso hoti.
     Tattha koci ekaṃ dassanaṃ okkamati, koci dve, koci tīṇipi,
niyatamicchādiṭṭhikova hoti, patto saggamaggāvaraṇañceva mokkhamaggāvaraṇañca
abhabbo tassa attabhāvassa anantaraṃ saggampi gantuṃ, pageva mokkhaṃ,
vaṭṭakhāṇu nāmesa satto paṭhavīgopako, yebhuyyena evarūpassa bhavato vuṭṭhānaṃ
natthi. Vassabhaññāpi edisā ahesuṃ. Nindābyārosaupārambhabhayāti attano
nindābhayena ghaṭṭanabhayena upavādabhayena cāti attho. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                    mahācattārīsakasuttavaṇṇanā niṭṭhitā.
                         --------------
                      8. Ānāpānassatisuttavaṇṇanā
     [144] Evamme sutanti ānāpānassatisuttaṃ. Tattha aññehi cāti
ṭhapetvā pāḷiyaṃ āgate dasa there aññehipi abhiññātehi bahūhi sāvakehi
saddhiṃ. Tadā kira mahābhikkhusaṃgho ahosi aparicchinnagaṇano.
@Footnote: 1 Ma. vayabhiññāti vayo ca bhiññā cāti

---------------------------------------------------------------------------------------------
page98.
     Ovadanti anusāsantīti āmisasaṅgahena dhammasaṅgahena cāti dvīhi
saṅgahehi saṅgaṇhitvā kammaṭṭhānovādānusāsanīhi ovadanti ca anusāsanti ca.
Te cāti cakāro āgamasandhimattaṃ. Oḷāraṃ pubbenāparaṃ visesaṃ pajānantīti
sīlaparipūraṇādito  pubbavisesato uḷārataraṃ aparaṃ kasiṇaparikammādivisesaṃ
jānantīti attho.
     [145] Āraddhoti tuṭṭho. Appattassa pattiyāti appattassa
arahattassa pāpuṇanatthaṃ. Sesapadadvayepi ayameva attho. Komudiṃ cātumāsininti
pacchimakattikacātumāsapuṇṇamaṃ. Sā hi kumudānaṃ atthitāya komudī, catunnaṃ
vassikānaṃ māsānaṃ pariyosānattā cātumāsinīti vuccati. Āgamessāmīti
udikkhissāmi, ajja apavāretvā yāva sā āgacchati, tāva katthaci āgantvā
idheva vasissāmīti attho. Iti bhikkhūnaṃ pavāraṇasaṅgahaṃ anujānanto evamāha.
     Pavāraṇasaṅgaho nāma ñattidutiyena kammena diyyati. Kassa panesa
diyyati, kassa na diyyatīti. Akārakassa tāva bālaputhujjanassa na diyyati,
tathā āraddhavipassakassa ceva ariyasāvakassa ca. Yassa pana samatho vā taruṇo
hoti vipassanā vā, tassa diyyati. Bhagavāpi tadā bhikkhūnaṃ cittavāraṃ 1-
parivīmaṃsanto samathavipassanānaṃ taruṇabhāvaṃ ñatvā "mayi ajja pavārente
disāsu vassaṃ vuṭṭhā bhikkhū idha osarissanti. Tato ime bhikkhū vuḍḍhatarehi
bhikkhūhi senāsane gahite visesaṃ nibbattetuṃ na sakkhissanti. Sacepi cārikaṃ
pakkamissāmi, imesaṃ vasanaṭṭhānaṃ dullabhameva bhavissati. Mayi pana apavārente
bhikkhūpi imaṃsāvatthiṃ na osarissanti, ahampi cārikaṃ na pakkamissāmi, evaṃ
imesaṃ bhikkhūnaṃ vasanaṭṭhānaṃ apalibuddhaṃ bhavissati. Te attato attano
vasanaṭṭhāne phāsu viharantā samathavipassanā thāmajātā katvā visesaṃ
nibbattetuṃ sakkhissantī"ti so taṃdivasaṃ apavāretvā kattikapuṇṇamāyaṃ
pavāressāmīti bhikkhūnaṃ pavāraṇasaṅgahaṃ anujāni. Pavāraṇasaṅgahasmiñhi laddhe
yassa nissayapaṭipannassa ācariyūpajjhāyā pakkamanti, sopi "sace patirūpo
@Footnote: 1 cha.Ma. cittacāraṃ

---------------------------------------------------------------------------------------------
page99.
Nissayadāyako āgamissati, tassa santike nissayaṃ gaṇhissāmī"ti yāva gimhānaṃ
pacchimamāsā vasituṃ labhati. Sacepi saṭṭhivassā bhikkhū  āgacchanti, tassa
senāsanaṃ gahetuṃ  na labhanti. Ayañca pana pavāraṇasaṅgaho ekassa dinnopi
sabbesaṃ dinnoyeva hoti.
     Sāvatthiṃ osarantīti bhagavatā pavāraṇasaṅgaho dinnoti sutasutaṭṭhāneyeva
yathāsabhāvena ekamāsaṃ vasitvā kattikapuṇṇamāya uposathaṃ katvā osarante
sandhāya idaṃ vuttaṃ. Pubbenāparanti idha taruṇasamathavipassanāsu kammaṃ katvā
samathavipassanā thāmajātā akaṃsu. Ayaṃ pubbe viseso 1- nāma. Tato samāhitena
cittena saṅkhāre sammasitvā keci sotāpattiphalaṃ .pe. Keci arahattaphalaṃ 2-
sacchikariṃsu,  ayaṃ aparo oḷāro 3- viseso nāma.
     [146] Alanti yuttaṃ. Yojanagaṇanānīti ekaṃ yojanaṃ  yojanameva,
dasapiyojanāni yojanāneva,  tato uddhaṃ yojanagaṇanānīti vuccanti. Idha pana
yojanasatampi yojanasahassampi adhippetaṃ. Puṭosenāpīti puṭosaṃ vuccati
pātheyyaṃ, taṃ pātheyyaṃ gahetvāpi upasaṅkamituṃ  yuttamevāti attho. Puṭaṃsenātipi
pāṭho, tassattho:- puṭo aṃse assāti puṭaṃso, tena puṭaṃsena, aṃse
pātheyyapuṭaṃ vahantenāpīti vuttaṃ hoti.
     [147] Idāni evarūpehi caraṇehi 4- samannāgatā ettha bhikkhū atthīti
dassetuṃ santi bhikkhavetiādimāha. Tattha catunnaṃ satipaṭṭhānānantiādīni tesaṃ
bhikkhūnaṃ abhiniviṭṭhakammaṭṭhānadassanatthaṃ vuttāni. Tattha sattatiṃsa bodhipakkhiyadhammā
lokiyalokuttarā kathitā. Tatra hi ye bhikkhū tasmiṃ khaṇe maggaṃ bhāventi, tesaṃ
lokuttarā honti. Āraddhavipassakānaṃ lokiyā. Aniccasaññābhāvanānuyoganti
ettha saññāsīsena vipassanā kathitā. Yasmā panettha ānāpānakammaṭṭhānavasena
abhiniviṭṭhāva 5- bahū bhikkhū, tasmā sesakammaṭṭhānāni saṅkhepena kathetvā
ānāpānakammaṭṭhānaṃ vitthārena kathento ānāpānassati bhikkhavetiādimāha.
@Footnote: 1 Sī. pubbaviseso  2 cha.Ma. arahattaṃ   3 cha.Ma. uḷāro   4 ka. ca guṇehi
@5 Sī. abhiniviṭṭhā, Ma. abhiniviṭṭhā ca

---------------------------------------------------------------------------------------------
page100.
Idaṃ pana ānāpānakammaṭṭhānaṃ sabbākārena visuddhimagge vitthāritaṃ, tasmā
tattha vuttanayenevassa pāḷiattho ca bhāvanānayo ca veditabbo.
     [149] Kāyaññataranti paṭhavīkāyādīsu catūsu kāyesu aññataraṃ vadāmi,
vāyo kāyaṃ vadāmīti attho. Athavā rūpāyatanaṃ .pe. Kabaḷiṅkāro 1- āhāroti
pañcavīsati rūpakoṭṭhāsā rūpakāyo nāma. Tesu ānāpānaṃ phoṭṭhabbāyatane
saṅgahitattā kāyaññataraṃ hoti, tasmāpi evamāha. Tasmā tihāti yasmā catūsu
kāyesu aññataraṃ vāyokāyaṃ, pañcavīsatirūpakoṭṭhāse vā 2- rūpakāye aññataraṃ
ānāpānaṃ anupassati, tasmā kāye kāyānupassīti attho. Evaṃ sabbattha
attho veditabbo. Vedanāññataranti tīsu vedanāsu aññataraṃ, sukhavedanaṃ
sandhāyetaṃ vuttaṃ. Sādhukaṃ manasikāranti pītipaṭisaṃveditādivasena uppannaṃ
sundaramanasikāraṃ. Kiṃ pana manasikāro sukhavedanā hotīti. Na hoti, desanāsīsaṃ
panetaṃ. Yatheva hi "aniccasaññābhāvanānuyogamanuyuttā"ti ettha saññānāmena
paññā vuttā, evamidhāpi manasikāranāmena vedanā vuttāti veditabbā.
Etasmiṃ catukke 3- paṭhamapade pītisīsena vedanā vuttā, dutiyapade sukhanti
sarūpeneva vuttā. Cittasaṅkhārapadadvaye "saññā ca vedanā ca cetasikā,
ete dhammā cittapaṭibaddhā cittasaṅkhārā"ti 4- vacanato "vitakkavicāre ṭhapetvā
sabbepi cittasampayuttakā dhammā cittasaṅkhāre saṅgahitā"ti vacanato
cittasaṅkhāranāmena vedanā vuttā. Taṃ sabbaṃ manasikāranāmena saṅgahetvā idha
"sādhukaṃ manasikāran"ti āha.
     Evaṃ santepi yasmā esā vedanā ārammaṇaṃ na hoti, tasmā
vedanānupassanā na yujjatīti. No na yujjati, satipaṭṭhānavaṇṇanāyampi hi
"taṃ taṃ sukhādīnaṃ vatthuṃ ārammaṇaṃ katvā vedanāva vedayati, taṃ pana
vedanāpavattiṃ upādāya `ahaṃ vedayāmī'ti vohāramattaṃ hotī"ti vuttaṃ. Apica
@Footnote: 1 cha.Ma. kabaḷīkāro     2 Ma. ayaṃ saddo na dissati     3 Sī. ekasmiṃ hi catukke
@4 khu. paṭi. 31/175/203

Page 101-200.

page101.
Pītipaṭisaṃvedītiādīnaṃ atthavaṇṇanāyametassa parihāro vuttoyeva. Vuttañhetaṃ
visuddhimagge:-
     "dvīhākārehi pīti paṭisaṃviditā hoti ārammaṇato ca asammohato ca.
Kathaṃ ārammaṇato pīti paṭisaṃviditā hoti? sappītike dve jhāne samāpajjati,
Tassa samāpattikkhaṇe jhānapaṭilābhena ārammaṇato pīti paṭisaṃviditā hoti
ārammaṇassa paṭisaṃviditattā. Kathaṃ asammohato (pīti paṭisaṃviditā hoti)? 1-
sappītike dve jhāne samāpajjitvā vuṭṭhāya jhānasampayuttaṃ pītiṃ jayato
vayato sammasati, tassa vipassanākkhaṇe lakkhaṇappaṭivedhā asammohato pīti
paṭisaṃviditā hoti. Vuttampi cetaṃ paṭisambhidāyaṃ `dīghaṃ assāsavasena cittassa
ekaggataṃ avikkhepaṃ pajānato sati upaṭṭhitā hoti, tāya satiyā tena ñāṇena
sā pīti paṭisaṃviditā hotī'ti. 2- Eteneva nayena avasesapadānipi atthato
veditabbānī"ti.
     Iti yatheva jhānapaṭilābhena ārammaṇato pītisukhacittasaṅkhārā paṭisaṃveditā
honti, evaṃ imināpi jhānasampayuttena vedanāsaṅkhātamanasikārapaṭilābhena
ārammaṇato vedanā paṭisaṃveditā hoti. Tasmā suvuttametaṃ hoti "vedanāsu
vedanānupassī tasmiṃ samaye bhikkhu viharatī"ti.
     Nāhaṃ bhikkhave muṭṭhassatissa asampajānassāti ettha ayamadhippāyo:-
yasmā cittapaṭisaṃvedī assasissāmītiādinā nayena pavatto bhikkhu kiñcāpi
assāsapassāsanimittaṃ ārammaṇaṃ karoti, tassa pana cittassa ārammaṇe
satiñca sampajaññañca upaṭṭhapetvā pavattanato citte cittānupassīyeva nāmesa
hoti. Na hi muṭṭhassatissa asampajānassa ānāpānasatibhāvanā atthi. Tasmā
ārammaṇato cittapaṭisaṃveditādivasena citte cittānupassī tasmiṃ samaye bhikkhu
viharatīti. So yaṃ taṃ abhijjhādomanassānaṃ pahānaṃ, taṃ paññāya disvā
sādhukaṃ ajjhupekkhitā hotīti ettha abhijjhāvasena kāmacchandanīvaraṇaṃ,
domanassavasena byāpādanīvaraṇaṃ dassitaṃ. Idaṃ hi catukkaṃ vipassanāvaseneva
@Footnote: 1 () natthi visuddhimagge  2 Sī., ka. hoti, hoti .pe. evaṃ sā pīti
@paṭisaṃviditā hotīti (?)

---------------------------------------------------------------------------------------------
page102.
Vuttaṃ, dhammānupassanā ca nīvaraṇapabbādivasena chabbidhā hoti, tassā
nīvaraṇapabbaṃ ādi, tassapi idaṃ nīvaraṇadvayaṃ ādi, iti dhammānupassanāya
ādiṃ dassetuṃ "abhijjhādomanassānan"ti āha. Pahānanti aniccānupassanāya
niccasaññaṃ  pajahatīti evaṃ pahānakarañāṇaṃ adhippetaṃ. Taṃ paññāya disvā
disvāti taṃ aniccavirāganirodhapaṭinissaggāñāṇasaṅkhātaṃ pahānañāṇaṃ aparāya
vipassanāpaññāya, tampi aparāyāti evaṃ vipassanāparamparaṃ dasseti.
Ajjhupekkhitā hotīti yañca samathapaṭipannaṃ ajjhupekkhati, yañca ekato
upaṭṭhānaṃ ajjhupekkhatīti dvidhā ajjhupekkhati nāma. Tattha sahajātānampi
ajjhupekkhanā hoti ārammaṇassapi ajjhupekkhanā, idha ārammaṇaajjhupekkhanā
adhippetā. Tasmā tiha bhikkhaveti yasmā aniccānupassī assasissāmītiādinā
nayena pavatto na kevalaṃ nīvaraṇādidhamme, abhijjhādomanassasīsena pana
vuttānaṃ dhammānaṃ pahānañāṇampi paññāya disvā ajjhupekkhitā hoti, tasmā
"dhammesu dhammānupassī tasmiṃ samaye bhikkhu viharatī"ti veditabbo.
       [150] Pavicinatīti aniccādivasena pavicinati. Itaraṃ padadvayaṃ etasseva
vevacanaṃ. Nirāmisāti nikkilesā. Passambhatīti kāyikacetasikadarathapaṭipassaddhiyā
kāyopi cittampi passambhati. Samādhiyatīti sammā ṭhapiyati, appanāpattaṃ viya
hoti. Ajjhupekkhitā hotīti sahajātaajjhupekkhanāya ajjhupekkhitā hoti.
     Evaṃ cuddasavidhena kāyapariggāhakassa bhikkhuno tasmiṃ kāye sati
satisambojjhaṅgo, satiyā sampayuttaṃ ñāṇaṃ dhammavicayasambojjhaṅgo, taṃsampayuttameva
kāyikacetasikavīriyaṃ vīriyasambojjhaṅgo, pīti, passaddhi, cittekaggatā
samādhisambojjhaṅgo, imesaṃ channaṃ sambojjhaṅgānaṃ anosakkanaanativattanasaṅkhāto
majjhattākāro upekkhāsambojjhaṅgo. Yatheva hi  samappavattesu assesu
sārathino "ayaṃ olīyatī"ti tudanaṃ vā, "ayaṃ atidhāvatī"ti  ākaḍḍhanaṃ vā
natthi, kevalaṃ evaṃ passamānassa ṭhitākārova hoti, evameva imesaṃ
channaṃ sambojjhaṅgānaṃ anosakkanaanativattanasaṅkhāto majjhattākāro

---------------------------------------------------------------------------------------------
page103.
Upekkhāsambojjhaṅgo nāma hoti. Ettāvatā kiṃ kathitaṃ? ekacittakkhaṇikā
nānārasalakkhaṇā vipassanāsambojjhaṅgā nāma kathitā.
     [152] Vivekanissitantiādīni vuttatthāneva. Ettha pana ānāpānapariggāhikā
sati lokiyā hoti, lokiyā ānāpānā 1- lokiyasatipaṭṭhānaṃ
paripūrenti, 2- lokiyā satipaṭṭhānā lokuttarabojjhaṅge paripūrenti, lokuttarā
bojjhaṅgā vijjāvimuttiphalanibbānaṃ paripūrenti. Iti lokiyassa āgataṭṭhāne
lokiyaṃ kathitaṃ, lokuttarassa kathitanti. Thero panāha "aññattha evaṃ hoti,
imasmiṃ pana sutte lokuttaraṃ upari āgataṃ, lokiyā ānāpānā 3- lokiye
satipaṭṭhāne paripūrenti, lokiyā satipaṭṭhānā lokiye bojjhaṅge paripūrenti,
lokiyā bojjhaṅgā lokuttaraṃ vijjāvimuttiphalanibbānaṃ paripūrenti,
vijjāvimuttipadena hi idha vijjāvimuttiphalanibbānaṃ adhippetanti.
                    Papañcasūdaniyā majjhimanikāyaṭṭhakathāya
                    ānāpānassatisuttavaṇṇanā niṭṭhitā.
                      --------------------
                       9. Kāyagatāsatisuttavaṇṇanā
     [153-4] Evamme sutanti kāyagatāsatisuttaṃ. Tattha gehasitāti
pañcakāmaguṇanissitā. Sarasaṅkappāti dhāvanasaṅkappā. Sarantīti hi sarā,
dhāvantīti attho. Ajjhattamevāti gocarajjhattasmiṃyeva. Kāyagatāsatinti
kāyapariggāhikampi kāyārammaṇampi satiṃ. Kāyapariggāhikanti vutte samatho kathito
hoti, kāyārammaṇanti vutte vipassanā. Ubhayena samathavipassanā kathitā honti.
     Puna caparaṃ .pe. Evampi bhikkhave bhikkhu kāyagatā satiṃ bhāvetīti
satipaṭṭhāne cuddasavidhena kāyānupassanā kathitā.
     [156] Antogadhāvassāti tassa bhikkhuno bhāvanāya abbhantaragatāva
honti. Vijjābhāgiyāti ettha sampayogavasena vijjaṃ bhajantītipi vijjābhāgiyā.
@Footnote: 1 Sī. ānāpānaṃ, ānāpānassati?  2 Sī. paripūreti, evamuparipi
@3 Sī. ānāpānassati

---------------------------------------------------------------------------------------------
page104.
Vijjābhāge vijjākoṭṭhāse vattantītipi vijjābhāgiyā. Tattha vipassanāñāṇaṃ,
manomayiddhi, cha abhiññāti aṭṭha vijjā. Purimena atthena tāhi 1-
sampayuttadhammāpi vijjābhāgiyā. Pacchimena atthena tāsu yā kāci ekā vijjā
vijjā, 2- sesā vijjābhāgiyāti evaṃ vijjāpi vijjāya sampayuttadhammāpi
vijjābhāgiyātveva veditabbā. Cetasā phuṭoti ettha duvidhaṃ pharaṇaṃ
āpopharaṇañca dibbacakkhupharaṇañca, tattha āpokasiṇaṃ samāpajjitvā āpena
pharaṇaṃ āpopharaṇaṃ nāma. Evaṃ phuṭepi mahāsamudde sabbā samuddaṅgamā
kunnadiyo antogadhāva honti, ālokaṃ pana vaḍḍhetvā dibbacakkhunā
sakalasamuddassa dassanaṃ dibbacakkhupharaṇaṃ nāma. Evaṃ pharaṇepi mahāsamudde
sabbā samuddaṅgamā kunnadiyo antogadhāva honti.
     Otāranti vivaraṃ chiddaṃ. Ārammaṇanti kilesuppattipaccayaṃ. Labhetha
otāranti labheyya pavesanaṃ, vinivijjhitvā yāva pariyosānā gaccheyyāti
attho. Nikkhepananti nikkhipanaṭṭhānaṃ.
     [157] Evaṃ abhāvitakāyagatāsatipuggalaṃ allamattikapuñjādīhi upametvā
idāni bhāvitakāyagatāsatiṃ sāraphalakādīhi upametuṃ seyyathāpītiādimāha. Tattha
aggaḷaphalanti kavāṭaṃ.
     [158] Kākapeyyoti mukhavaṭṭiyaṃ nisīditvā kākena gīvaṃ paṇāmetvāva 3-
pātabbo. Abhiññāsacchikaraṇīyassāti abhiññāya sacchikātabbassa. Sakkhibhabbataṃ
pāpuṇātīti paccakkhabhāvaṃ pāpuṇāti. Sati satiāyataneti sati satikāraṇe. Kiṃ
panettha kāraṇanti. Abhiññāva kāraṇaṃ. Āḷibaddhāti 4- mariyādabaddhā.
     Yānīkatāyāti yuttayānaṃ viya katāya. Vatthukatāyāti patiṭṭhākatāya.
Anuṭṭhitāyāti anupavattitāya. Paricitāyāti paricayakatāya. Susamāraddhāyāti suṭṭhu
samāraddhāya susampaggahitāya. Sesaṃ sabbattha uttānamevāti.
                    Papañcasūdaniyā  majjhimanikāyaṭṭhakathāya
                     kāyagatāsatisuttavaṇṇanā niṭṭhitā.
                         ---------------
@Footnote: 1 Ma. tāva   2 Ma. ekā vijjā   3 cha.Ma.  anāmetvāva   4 cha.Ma. āḷibandhāti

---------------------------------------------------------------------------------------------
page105.
                      10. Saṅkhārūpapattisuttavaṇṇanā
     [160] Evamme sutanti saṅkhārūpapattisuttaṃ. Tattha saṅkhārūpapattinti 1-
saṅkhārānaṃyeva upapattiṃ, 2- na sattassa, na posassa, puññābhisaṅkhārena vā
bhavūpagakkhandhānaṃ upapattiṃ.
     [161] Saddhāya samannāgatoti saddhādayo pañca dhammā lokikā
dahatīti ṭhapeti. Adhiṭṭhātīti patiṭaṭhāpeti. Saṅkhārā ca vihārā 3- cāti saha
patthanāya saddhādayova pañca dhammā. Tatrūpapattiyāti tasmiṃ ṭhāne
nibbattanatthāya. Ayaṃ maggo ayaṃ paṭipadāti saha patthanāya pañca dhammāva.
Yassa hi pañca dhammā atthi, na patthanā, tassa gati anibaddhā. Yassa
patthanā atthi, na pañca dhammā, tassapi anibaddhā ca. 4- Yesaṃ ubhayamatthi,
tesaṃ gati nibaddhā. Yathā hi ākāse khittadaṇḍo  aggena vā majjhena vā
mūlena vā nipatissatīti niyamo natthi, evaṃ sattānaṃ paṭisandhigahaṇaṃ aniyataṃ.
Tasmā kusalakammaṃ katvā ekasmiṃ ṭhāne patthanaṃ kātuṃ vaṭṭati.
     [165] Āmaṇḍanti āmalakaṃ. Yathā taṃ parisuddhacakkhussa purisassa
sabbasova pākaṭaṃ hoti, evaṃ tassa brahmuno saddhiṃ tattha nibbattasattehi
sahassīlokadhātu. Esa nayo sabbattha.
     [167] Subhoti sundaro. Jātimāti ākārasampanno. Suparikammakatoti
dhovanādīhi suṭṭhu kataparikammo. Paṇḍukambale nikkhittoti rattakambale ṭhapito.
     [168] Satasahassoti lokadhātusatasahassamhi ālokapharaṇabrahmā.
Nikkhanti 5- nikkhena kataṃ pilandhanaṃ, nikkakhannāma pañca suvaṇṇā, 6-  ūnakanikkhena
kataṃ pasādhanañhi ghaṭṭanamajjanakkhamaṃ na hoti, atirekena kataṃ ghaṭṭanamajjanaṃ
khamati, vaṇṇavantaṃ pana na hoti, pharusadhātukaṃ khāyati. Nikkhena kataṃ
ghaṭṭanamajjanañceva khamati, vaṇṇavantaṃ ca hoti. Jambonadanti jambunadiyaṃ
nibbattaṃ. Mahājamburukkhassa hi ekekā sākhā paṇṇāsa paṇṇāsa yojanāni
@Footnote: 1 Sī. saṅkhāruppattinti   2 Sī. uppattiṃ, evamuparipi   3 Sī. vihāro
@4 cha.Ma. ayaṃ saddo na dissati  5 Sī. nekkhanti   6 cha.Ma. pañcasuvaṇṇaṃ

---------------------------------------------------------------------------------------------
page106.
Vaḍḍhitā, tāsu mahantā 1- nadiyo sandanti, tāsaṃ nadīnaṃ ubhayatīresu
jambupakkānaṃ 2- patitaṭṭhāne suvaṇṇaṅkurā uṭṭhahanti, tena nadījalena
vuyhamānā anupubbena mahāsamuddaṃ pavisanti. Taṃ sandhāya jambonadanti vuttaṃ.
Dakkhakammāraputtaukkāmukhe sukusalasampahaṭṭhanti dakkhena sukusalena kammāraputtena
ukkāmukhe pacitvā sampahaṭṭhaṃ. Ukkāmukheti uddhane. Sampahaṭṭhanti
dhotaghaṭṭitamajjitaṃ. Vatthopame 3- ca dhātuvibhaṅge 4- ca piṇḍasodhanaṃ 5- vuttaṃ, imasmiṃ
sutte katabhaṇḍasodhanaṃ 6- vuttaṃ.
     Yaṃ pana sabbavāresu pharitvā adhimuccitvāti vuttaṃ, tattha pañcavidhaṃ
pharaṇaṃ cetopharaṇaṃ kasiṇapharaṇaṃ dibbacakkhupharaṇaṃ ālokapharaṇaṃ sarīrapharaṇanti. Tattha
cetopharaṇaṃ nāma lokadhātusahasse sattānaṃ cittajānanaṃ. Kasiṇapharaṇaṃ nāma
lokadhātusahasse kasiṇapattharaṇaṃ. Dibbacakkhupharaṇaṃ nāma ālokaṃ vaḍḍhitvā
dibbena cakkhunā sahassalokadhātudassanaṃ.  ālokapharaṇampi etadeva. Sarīrapharaṇaṃ
nāma lokadhātusahasse sarīrapabhāya pattharaṇaṃ. Sabbattha imāni pañca pharaṇāni
avināsentena kathetabbanti.
     Tipiṭakacūḷābhayatthero panāha "maṇiopamme kasiṇapharaṇaṃ viya nikkhopamme
sarīrapharaṇaṃ viya dissatī"ti. Tassa vādaṃ viya aṭṭhakathā nāma natthīti
paṭikkhipitvā 7- sarīrapharaṇaṃ na sabbakālikaṃ, cattārimāni pharaṇāni avināsetvāva
kathetabbanti vuttaṃ. Adhimuccatīti padaṃ pharaṇapadasseva vevacanaṃ, athavā pharatīti
pattharati. Adhimuccatīti jānāti.
     [169] Ābhātiādī ābhādayo nāma pāṭiyekkā devā natthi, tayo
parittābhādayo devā ābhā nāma, parittāsubhādayo ca. Subhakiṇhādayo ca
subhā nāma. Vehapphalādiverā pākaṭāyeva.
     Ime tāva pañca dhamme bhāvetvā kāmāvacaresu nibbattatu, brahmaloke
nibbattaṃ pana āsavakkhayañca kathaṃ pāpuṇātīti ime pañca dhammā sīlaṃ, so
@Footnote: 1 Sī. mahantā mahantā   2 Ma. jambupaṇṇānaṃ  3 Ma.mū. 12/70/48
@4 Ma.u. 14/342/304  5 Ma....pasādhanaṃ  6 Ma....pasādhanaṃ  7 cha.Ma. paṭikkhitvā

---------------------------------------------------------------------------------------------
page107.
Imasmiṃ sīle patiṭṭhāya kasiṇaparikammaṃ katvā tā tā samāpattiyo
nibbattetvā 1- bhāvetvā rūpībrahmaloke nibbattati, arūpajjhānāni
nibbattetvā arūpībrahmaloke, samāpattipadaṭṭhānaṃ vipassanaṃ vaḍḍhetvā
anāgāmiphalaṃ sacchikatvā pañcasu suddhāvāsesu nibbattati. Upari maggaṃ bhāvetvā
āsavakkhayaṃ pāpuṇātīti.
                    Papañcasūdaniyā majjhimanikāyaṭṭhakathāya
                    saṅkhārūpapattisuttavaṇṇanā niṭṭhitā.
                        Dutiyavaggavaṇṇanā niṭṭhitā
                          -------------
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page108.
                           3. Suññatavagga
                        1. Cūḷasuññatasuttavaṇṇanā
     [176] Evamme sutanti cūḷasuññatasuttaṃ.  tattha ekamidanti thero
kira bhagavato vattaṃ katvā attano divāṭṭhānaṃ gantvā kālaparicchedaṃ katvā
nibbānārammaṇaṃ suññatāphalasamāpattiṃ appetvā nisinno yathāparicchedena
vuṭṭhāsi. Athassa saṅkhārā suññato upaṭṭhahiṃsu. So suññatākathaṃ sotukāmo
jāto. Athassa etadahosi "na kho pana sakkā dhurena dhuraṃ paharantena viya
gantvā `suññatākathaṃ me bhante kathethā'ti bhagavantaṃ vattuṃ, handāhaṃ yaṃ me
bhagavā nagarakaṃ upanissāya viharanto ekaṃ kathaṃ kathesi, taṃ sāremi, evaṃ me
bhagavā suññatākathaṃ kathessatī"ti dasabalaṃ sārento ekamidantiādimāha.
     Tattha idanti nipātamattameva. Kacci metaṃ bhanteti thero ekapade
ṭhatvā saṭṭhipadasahassāni uggahetvā dhāretuṃ samattho, kiṃ so
"suññatāvihārenā"ti ekapadaṃ dhāretuṃ na sakkhissati, sotukāmena pana jānantena viya
pucchituṃ na vaṭṭati, pākaṭaṃ katvā vitthāriyamānaṃ suññatākathaṃ sotukāmo
ajānanto viya evamāha. Eko ajānantopi jānanto viya hoti, thero
evarūpaṃ kohaññaṃ kiṃ karissati, attano jānanaṭṭhānepi bhagavato apacitaṃ
dassetvā "kacci metan"tiādimāha.
     Pubbepīti paṭhamabodhiyaṃ nagarakaṃ upanissāya viharaṇakālepi. Etarahipīti
idānipi. Evaṃ pana vatvā cintesi "ānando suññatākathaṃ sotukāmo, eko
pana sotuṃ sakkoti, na uggahetuṃ, eko sopi uggahetumpi sakkoti, na
kathetuṃ, ānando pana  sotumpi sakkoti uggahetumpi kathetumpi, kathemissa
suññatākathan"ti. Iti taṃ kathento seyyathāpītiādimāha. Tattha suñño
hatthigavāssavaḷavenāti tattha kaṭṭharūpapotthakarūpacittarūpavasena katā hatthiādayo
atthi, vessavaṇamandhātādīnaṃ ṭhitaṭṭhāne cittakammavasena tampi, ratanaparikkhatānaṃ 1-
@Footnote: 1 Sī. ratanaparisevitānaṃ

---------------------------------------------------------------------------------------------
page109.
Vātapānadvārabandhamañcapīṭhādīnaṃ vasena saṇṭhitampi, jiṇṇapaṭisaṅkharaṇatthaṃ ṭhapitampi
jātarūparajataṃ atthi, kaṭṭharūpādivasena katā dhammassavanapañhapucchanādivasena
āgacchantā ca itthipurisāpi atthi, tasmā na so tehi suñño. Indriyabaddhānaṃ
saviññāṇakānaṃ hatthiādīnaṃ, icchiticchitakkhaṇe paribhuñjitabbassa
jātarūparajatassa, nibaddhavāsaṃ vasantānaṃ itthipurisānañca abhāvaṃ sandhāyetaṃ vuttaṃ.
     Bhikkhusaṃghaṃ paṭiccāti bhikkhūsu hi piṇḍāya paviṭṭhesupi vihārabhattaṃ
sādiyantehi bhikkhūhi ceva gilānagilānupaṭṭhākauddesacīvarakammappasutādīhi ca
bhikkhūhi so asuññova hoti, iti 1- niccampi bhikkhūnaṃ atthitāya evamāha.
Ekattanti ekabhāvaṃ, ekaṃ asuññataṃ atthīti attho. Eko asuññatabhāvo
atthīti vuttaṃ hoti. Amanasikaritvāti citte akatvā anāvajjitvā
apaccavekkhitvā. Gāmasaññanti gāmoti pavattavasena vā kilesavasena vā
uppannagāmasaññaṃ. Manussasaññāyapi esava nayo. Araññasaññaṃ paṭicca manasikaroti
ekattanti idaṃ araññaṃ, ayaṃ rukkho, ayaṃ pabbato, ayaṃ nīlobhāso vanasaṇḍoti evaṃ
ekaṃ araññaṃyeva paṭicca araññasaññaṃ manasikaroti. Pakkhandatīti otarati.
Adhimuccatīti evanti adhimuccati. Ye assu darathāti ye pavattadarathā
vā kilesadarathā vā gāmasaññaṃ paṭicca bhaveyyuṃ, te idha araññasaññāya na
santi. Dutiyapadepi eseva nayo. Atthi cevāyanti ayaṃ pana ekaṃ
araññasaññaṃ paṭicca uppajjamānā pavattadarathamattā atthi.
     Yaṃ hi kho tattha na hotīti yaṃ migāramātu pāsāde hatthiādayo viya
imassā araññasaññāya gāmasaññāmanussasaññāvasena uppajjamānaṃ
pavattadarathakilesadarathajātaṃ, taṃ na hoti. Yaṃ pana tattha avasiṭṭhanti migāramātu pāsāde
bhikkhusaṃgho viya tattha araññasaññāya pavattadarathamattaṃ avasiṭṭhaṃ hoti. Taṃ
santamidaṃ atthīti pajānātīti taṃ vijjamānameva "atthi idan"ti pajānāti,
suññatāvakkantīti suññatānibbatti.
@Footnote: 1 Sī. idha

---------------------------------------------------------------------------------------------
page110.
     [177] Amanasikaritvā manussasaññanti idha gāmasaññaṃ na gaṇhāti.
Kasmā? evaṃ kirassa ahosi "manussasaññāya gāmasaññaṃ nibbattetvā,
Araññasaññāya, manussasaññaṃ, paṭhavīsaññāya araññasaññaṃ, ākāsānañcāyatanasaññāya
paṭhavīsaññaṃ .pe. Nevasaññānāsaññāyatanasaññāya ākiñcaññāyatanasaññaṃ,
vipassanāya nevasaññānāsaññāyatanasaññaṃ, maggena vipassanaṃ nibbattetvā
anupubbena accantasuññataṃ nāma dassessāmī"ti. Tasmā evaṃ desanaṃ ārabhi.
Tattha paṭhavīsaññanti kasmā araññasaññaṃ pahāya paṭhavīsaññaṃ manasikaroti?
Araññasaññāya visesānadhigamanato. Yathā hi purisassa ramaṇīyaṃ khettaṭṭhānaṃ
disvā "idha vuttā sāliādayo suṭṭhu sampajjissanti, mahālābhaṃ labhissāmī"ti
sattakkhattumpi 1- khettaṭṭhānaṃ olokentassa sāliādayo na sampajjanteva,
sace pana taṃ ṭhānaṃ vihatakhāṇukakaṇṭakaṃ katvā kasitvā vapati, evaṃ sante
sampajjanti, evameva "idaṃ araññaṃ, ayaṃ rukkho, ayaṃ pabbato, ayaṃ nīlobhāso
vanasaṇḍo"ti sacepi sattakkhattuṃ araññasaññaṃ manasikaroti, nevūpacāraṃ na samādhiṃ
pāpuṇāti, paṭhavīsaññā panassa dhuvasevanaṃ kammaṭṭhānaṃ paṭhavīkasiṇaṃ parikammaṃ
katvā jhānāni nibbattetvā jhānapaṭṭhānampi vipassanaṃ vaḍḍhetvā sakkā
arahattaṃ pāpuṇituṃ. Tasmā araññasaññaṃ pahāya paṭhavīsaññaṃ manasikaroti.
Paṭiccāti paṭicca sambhūtaṃ.
     Idāni yasmiṃ paṭhavīkasiṇe so paṭhavīsaññī hoti, tassa opammadassanatthaṃ
seyyathāpītiādimāha. Tattha usabhassa etanti āsabhaṃ. Aññesaṃ pana gunnaṃ
gaṇḍāpi honti pahārāpi. Tesaṃ hi cammaṃ pasāriyamānaṃ nibbalikaṃ na hoti,
usabhassa lakkhaṇasampannatāya te dosā natthi. Tasmā tassa cammaṃ gahitaṃ.
Saṃkusatenāti khīlasatena. Suvihatanti pasāretvā suṭṭhu vihataṃ. Ūnakasatasaṃkuvihataṃ hi
nibbalikaṃ na hoti, saṅkutena vihataṃ bheritalaṃ viya nibbalikaṃ hoti. Tasmā
evamāha. Ukkūlavikkūlanti uccanīcaṃ thalaṭṭhānaṃ ninnaṭṭhānaṃ. Nadīvidugganti
nadiyo ceva duggamanaṭṭhānañca. 2- Paṭhavīsaññaṃ paṭicca manasikaroti ekattanti
@Footnote: 1 satakkhattumpi (?) evamuparipi     2 cha.Ma. duggamaṭṭhānañca

---------------------------------------------------------------------------------------------
page111.
Paṭicca sambhūtaṃ ekaṃ saññaṃ manasikaroti. Darathamattāti ito kasiṇapaṭhaviyaṃyeva
paṭṭhāya sabbavāresu pavattadarathavaseneva darathamattā veditabbā.
     [182] Animittaṃ cetosamādhinti vipassanācittasamādhiṃ. So hi
niccanimittādivirahito animittoti  vuccati. Imameva kāyanti vipassanāya vatthuṃ
dasseti. Tattha imamevāti imaṃ eva catumahābhūtikaṃ. Saḷāyatanikanti
saḷāyatanapaṭisaṃyuttaṃ. Jīvitapaccayāti yāva jīvitindriyānaṃ pavatti, tāva jīvitapaccayā
pavattadarathamattā atthīti vuttaṃ hoti.
     [183] Puna animittanti vipassanāya paṭivipassanaṃ dassetuṃ vuttaṃ.
Kāmāsavaṃ paṭiccāti kāmāsavaṃ paṭicca uppajjanapavattadarathā idha na santi,
ariyamagge ceva ariyaphale ca natthīti vuttaṃ hoti. Imameva kāyanti idaṃ
upādisesadarathadassanatthaṃ vuttaṃ. Iti manussasaññāya gāmasaññaṃ nivattetvā
.pe. Maggena vipassanaṃ nivattetvā anupubbena accantasuññatā nāma
dassitā hoti.
     [184] Parisuddhanti nirupakkilesaṃ. Anuttaranti uttaravirahitaṃ sabbaseṭṭhaṃ.
Suññatanti suññataphalasamāpattiṃ. Tasmāti yasmā atītepi, buddhapaccekabuddha-
buddhasāvakasaṅkhātā samaṇabrāhmaṇā, anāgatepi, etarahipi buddhabuddhasāvaka-
saṅkhātā samaṇabrāhmaṇā imaṃyeva parisuddhaṃ paramaṃ anuttaraṃ suññataṃ upasampajja
vihariṃsu viharissanti viharanti ca, tasmā. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      cūḷasuññatasuttavaṇṇanā niṭṭhitā.
                         --------------
                       2. Mahāsuññatasuttavaṇṇanā
     [185] Evamme sutanti mahāsuññatasuttaṃ. Tattha kāḷakhemakassāti
chavivaṇṇena so kāḷo, khemakoti panassa nāmaṃ. Vihāroti tasmiṃyeva
@Footnote: 1 cha.Ma. ayaṃ saddo na dissati

---------------------------------------------------------------------------------------------
page112.
Nigrodhārāme ekasmiṃ padese pākārena parikkhipitvā dvārakoṭṭhakaṃ māpetvā
haṃsavattakādisenāsanāni ceva maṇḍalamālabhojanasālādīni ca patiṭṭhāpetvā kato
vihāro. Sambahulāni senāsanānīti  mañco pīṭhaṃ bhisi bimbohanaṃ taṭṭikā
cammakkhaṇḍo tiṇasanthāro paṇṇasanthāro palālasanthārotiādīni paññattāni
honti, mañcena mañcaṃ .pe. Palālasanthāreneva palālasanthāraṃ āhacca
ṭhapitāni, gaṇabhikkhūnaṃ vasanaṭṭhānasadisaṃ ahosi.
     Sambahulā nu khoti bhagavato bodhipallaṅkeyeva sabbakilesānaṃ
samugghāṭitattā saṃsayo nāma natthi, vitakkapubbabhāgā pucchā, vitakkapubbabhāgo
cāyaṃ nukāro nipātamatto. Pāṭimatthakaṃ 1- gacchanto 2- avinicchito nāma na
hoti. Ito kira pubbe bhagavatā dasadvādasa bhikkhū ekaṭṭhāne vasantā na
diṭṭhapubbā.
     Athassa pana 3- etadahosi:- gaṇavāso nāmāyaṃ vaṭṭe āciṇṇasamāciṇṇo
nadīotiṇṇaudakasadiso, nirayatiracchānayonipettivisayāsūrakāyesupi
manussalokadevalokabrahmalokesupi gaṇavāsova āciṇṇo. Dasayojanasahasso hi nirayo
tipucuṇṇabharitā nāḷi viya sattehi nirantaro, pañcavidhabandhanakammakaraṇaṭṭhāne
sattānaṃ pamāṇaṃ vā paricchedo vā natthi, tathā vāsīhi tacchanādiṭṭhānesu,
iti gaṇabhūtāva paccanti. Tiracchānayoniyaṃ ekasmiṃ vammike upacikānaṃ pamāṇaṃ
vā paricchedo vā natthi, tathā ekekabilādīsupi kipillikādīnaṃ.
Tiracchānayoniyampi 4- gaṇavāsova.  petanagarāni ca gāvutikānipi aḍḍhayojanikānipi
petabharitāni honti. Evaṃ pettivisayepi gaṇavāsova. Asūrabhavanaṃ dasayojanasahassaṃ
kaṇṇe pakkhittasūciyā kaṇṇabilaṃ viya hoti, iti asūrakāyepi gaṇavāsova.
Manussaloke sāvatthiyaṃ sattapaṇṇāsa kulasatasahassāni, rājagahe anto ca
bahi ca aṭṭhārasa manussakoṭiyo vasiṃsu. Evaṃ aññesupi ṭhānesūti manussalokepi
gaṇavāsova bhummadevatā ādiṃ katvā devalokabrahmalokesupi gaṇavāsova.
@Footnote: 1 Sī. pattimatthakaṃ   2 cha.Ma. gacchante    3 cha.Ma. ayaṃ saddo na dissati
@ 4 evaṃ tiracchānayoniyampi (?)

---------------------------------------------------------------------------------------------
page113.
Ekekassa hi devaputtassa aḍḍhatiyā nāṭakakoṭiyo honti, navapi koṭiyo
honti, ekaṭṭhāne dasasahassāpi brahmāno vasanti.
     Tato cintesi "mayā satasahassakappādhikāni cattāri asaṅkhyeyyāni
gaṇavāsaviddhaṃsanatthaṃ dasa pāramiyo pūritā, ime ca bhikkhū ito paṭṭhāyeva
gaṇaṃ bandhitvā gaṇābhiratā jātā ananucchavikaṃ karontī"ti. So dhammasaṃvegaṃ
uppādetvā puna cintesi "sace `ekaṭṭhāne dvīhi bhikkhūhi na vasitabban'ti
sakkā bhaveyya sikkhāpadaṃ paññāpetuṃ, sikkhāpadaṃ paññāpeyyaṃ, na kho
panetaṃ sakkā. Handāhaṃ mahāsuññatāpaṭipattiṃ nāma suttantaṃ desemi, yaṃ
sikkhākāmānaṃ kulaputtānaṃ sikkhāpadapaññatti viya nagaradvāre
nikkhittasabbakāyikaādāso viya ca bhavissati. Tato yathā nāmekasmiṃ ādāse
khattiyādayo attano vajjaṃ disvā taṃ pahāya anavajjā honti, evamevaṃ
mayi parinibbutepi pañcavassasahassāni imaṃ suttaṃ āvajjitvā gaṇaṃ vinodetvā
ekībhāvābhiratā kulaputtā vaṭṭadukkhassa antaṃ karissantī"ti. Bhagavato ca
manorathaṃ pūrentā viya imaṃ suttaṃ  āvajjitvā gaṇaṃ vinodetvā vaṭṭadukkhaṃ
khepetvā parinibbutā kulaputtā gaṇanapathaṃ vītivattā. Vālikapiṭṭhivihārepi hi
ābhidhammikaabhayatthero nāma vassūpanāyikasamaye sambahulehi bhikkhūhi saddhiṃ imaṃ
suttaṃ sajjhāyitvā "sammāsambuddho evaṃ kāreti, mayaṃ kiṃ karomā"ti āha.
Te sabbepi antovasse gaṇaṃ vinodetvā ekībhāvābhiratā arahattaṃ pāpuṇiṃsu.
Gaṇabhedanaṃ nāma idaṃ suttanti.
     [186] Ghaṭāyāti evaṃnāmakassa sakkassa. Vihāreti ayampi vihāro
nigrodhārāmasseva ekadese kāḷakhemakassa vihāro viya katoti veditabbo.
Cīvarakammanti jiṇṇamalinānaṃ aggaḷaṭṭhānuppādānadhovanādīhi kataparibhaṇḍampi,
cīvaratthāya uppannavatthānaṃ vicāraṇasibbanādīhi akatasaṃvidhānampi vaṭṭati, idha
pana akatasaṃvidhānaṃ adhippetaṃ. Manussā hi ānandattherassa cīvarasāṭake adaṃsu.
Tasmā thero sambahule bhikkhū gahetvā tattha cīvarakammaṃ akāsi. Tepi bhikkhū
pātova sūcipāsakassa paññāyanakālato paṭṭhāya nisinnā apaññāyanakāle

---------------------------------------------------------------------------------------------
page114.
Uṭṭhahanti. Sūcikamme niṭṭhiteyeva senāsanāni saṃvidahissāmāti na saṃvidahiṃsu.
Cīvarakārasamayonoti thero kira cintesi "addhā etehi bhikkhūhi na paṭisāmitāni
senāsanāni, bhagavatā ca diṭṭhāni bhavissanti. Iti anattamano satthā suṭṭhu
niggahetukāmo, imesaṃ bhikkhūnaṃ upatthambho bhavissāmī"ti. Tasmā evamāha. Ayaṃ
panettha adhippāyo "na bhante ime bhikkhū kammārāmā eva, cīvarakiccavasena
pana evaṃ vasantī"ti.
     Na kho ānandāti ānanda kammasamayo vā hotu akammasamayo vā,
cīvarakammasamayo vā hotu acīvarakārasamayo vā, athakho saṅgaṇikārāmo bhikkhu na
sobhatiyeva. Mā tvaṃ anupatthambhaṭṭhāne upatthambho ahosīti. Tattha saṅgaṇikāti
sakaparisasamodhānaṃ. Gaṇoti nānājanasamodhānaṃ. Iti saṅgaṇikārāmo vā hotu
gaṇārāmo vā, sabbathāpi gaṇabāhullābhirato gaṇabandhanabaddho bhikkhu na
sobhati, pacchābhatte pana divāṭṭhānaṃ sammajjitvā sudhotahatthapādo
mūlakammaṭṭhānaṃ gahetvā ekārāmatamanuyutto bhikkhu buddhasāsane sobhati.
Nekkhammasukhanti kāmato nikkhantassa 1- sukhaṃ. Pavivekasukhampi kāmapavivekasukhameva.
Rāgādīnaṃ pana vūpasamatthāya saṃvattatīti upasamasukhaṃ. Magga sambodhatthāya
saṃvattatīti sambodhisukhaṃ. 2- Nikāmalābhīti kāmalābhī icchitalābhī. Akicchalābhīti
adukkhalābhī. Akasiralābhīti vipulalābhī.
     Sāmāyikanti appitappitasamaye kilesehi vimuttaṃ. Kantanti manāpaṃ.
Cetovimuttinti rūpārūpāvacaracittavimuttiṃ. Vuttañhetaṃ "cattāri ca jhānāni
catasso ca arūpasamāpattiyo, ayaṃ sāmāyiko vimokkho"ti. 3- Asāmāyikanti na
samayavasena kilesehi vimuttaṃ, athakho accantavimuttaṃ lokuttaraṃ vuttaṃ. Vuttañhetaṃ
"cattāro ca ariyamaggā cattāri ca sāmaññaphalāni, ayaṃ asāmāyiko
vimokkho"ti. 3- Akuppanti kilesehi akopetabbaṃ.
     Ettāvatā kiṃ kathitaṃ hoti? saṅgaṇikārāmo bhikkhu gaṇabandhanabaddho
Neva lokiyaguṇaṃ, na ca lokuttaraguṇaṃ nibbattetuṃ sakkoti, gaṇaṃ vinodetvā pana
@Footnote: 1 Ma. nekkhamassa     2 Sī. sambodhasukhaṃ    3 khu.paṭi. 31/478/361

---------------------------------------------------------------------------------------------
page115.
Ekābhirato sakkoti. Tathāhi vipassī bodhisatto caturāsītiyā pabbajitasahassehi
parivuto sattavassāni vicaranto sabbaññuguṇaṃ nibbattetuṃ nāsakkhi, gaṇaṃ
vinodetvā sattadivase ekībhāvābhirato bodhimaṇḍaṃ āruyha sabbaññuguṇaṃ
nibbattesi. Amhākaṃ bodhisatto pañcavaggiyehi saddhiṃ chabbassāni vicaranto
sabbaññuguṇaṃ nibbattetuṃ nāsakkhi, tesu pakkantesu ekībhāvābhirato bodhimaṇḍaṃ
āruyha sabbaññuguṇaṃ nibbattesi.
     Evaṃ saṅgaṇikārāmassa guṇādhigamābhāvaṃ dassetvā idāni dosuppattiṃ
dassento nāhaṃ ānandātiādimāha. Tattha rūpanti sarīraṃ. Yattha rattassāti
yasmiṃ rūpe rāgavasena rattassa. Na uppajjeyyunti yasmiṃ rūpe rattassa na
uppajjeyyuṃ, taṃ rūpaṃ na samanupassāmi, athakho sāriputtamoggallānānaṃ
dasabalassa sāvakattupagamanasaṅkhātena aññathābhāvena sañjayassa viya,
upāligahapatino aññathābhāvena nāṭaputtassa viya, piyajātikasutte 1- seṭṭhiādīnaṃ viya
ca uppajjantiyeva.
     [187] Ayaṃ kho pana ānandāti ko anusandhi? sace hi koci
Dubbuddhi navapabbajito vadeyya "sammāsambuddho khettaṃ paviṭṭhā gāviyo viya
amheyeva gaṇato nīharati, ekībhāve niyojeti, sayaṃ pana rājarājamahāmattādīhi
parivuto viharatī"ti, tassa vacanokāsupacchedanatthaṃ "cakkavāḷapariyantāya parisāya
majjhe nisinnopi tathāgato ekakovā"ti dassetuṃ imaṃ desanaṃ ārabhi. Tattha
sabbanimittānanti rūpādīnaṃ saṅkhatanimittānaṃ. Ajjhattanti niyakajjhattaṃ. 2-
Suññatanti suññataphalasamāpattiṃ. Tatra ceti upayogatthe bhummaṃ, taṃ ceti
vuttaṃ hoti. Puna tatrāti tasmiṃ parisamajjhe ṭhito. Vivekaninnenāti
nibbānaninnena. Byantībhūtenāti āsavaṭṭhānīyadhammehi vigatantena nissaṭena
visaṃyuttena. Uyyojanikapaṭisaṃyuttanti gacchatha tumheti evaṃ uyyojanikena
vacanena paṭisaṃyuttaṃ.
@Footnote: 1 Ma. jātikasutte, Ma.Ma. 13/353-357/339-344   2 cha.Ma. visayajjhattaṃ

---------------------------------------------------------------------------------------------
page116.
     Kāya pana velāya bhagavā evaṃ katheti? pacchābhattakiccavelāya vā,
purimayāmakiccavelāya vā. Bhagavā hi pacchābhatte gandhakuṭiyaṃ sīhaseyyaṃ kappetvā
vuṭṭhāya phalasamāpattiṃ appetvā nisīdati, tasmiṃ samaye dhammassavanatthāya
parisā sannipatanti, atha bhagavā kālaṃ viditvā gandhakuṭito nikkhamitvā
buddhāsanavaragato dhammaṃ desetvā bhesajjatelapākaṃ gaṇhanto viya kālaṃ
anatikakamitvā vivekaninnena cittena parisaṃ uyyojeti. Purimayāme abhikkantā
kho vāseṭṭhā ratti, yassa dāni tumhe kālaṃ maññathā"ti 1- evaṃ uyyojeti.
Buddhānaṃ hi bodhippattito paṭṭhāya dve pañca viññāṇānipi
nibbānaninnāneva. Tasmātihānandāti yasmā suññatāvihāro santo paṇīto, tasmā.
     [188] Ajjhattamevāti gocarajjhattameva. Ajjhattaṃ suññatanti idha
niyakajjhattaṃ, attano pañcakkhandhesu nissitanti attho. Sampajāno hotīti
kammaṭṭhānassa asampajjanabhāvajānanena sampajāno. Bahiddhāti parassa
pañcasu khandhesu. Ajjhattabahiddhāti kālena ajjhattaṃ kālena bahiddhā,
āneñjanti ubhatobhāgavimutto bhavissāmīti āneñjaṃ arūpasamāpattiṃ manasikaroti.
     Tasmiṃyeva purimasminti pādakajjhānaṃ sandhāya vuttaṃ.
Apaguṇapādakajjhānato vuṭṭhitassa hi ajjhattaṃ suññataṃ manasikaroto tattha cittaṃ na
pakkhandati. Tato "parassa santāne nu kho kathan"ti bahiddhā manasikaroti,
tatthapi na pakkhandati. Tato "kālena attano santāne, kālena parassa
santāne nu kho kathan"ti ajjhattabahiddhā manasikaroti, tatthapi na pakkhandati.
Tato ubhatobhāgavimutto hotukāmo "arūpasamāpattiyaṃ nu kho kathan"ti āneñjaṃ
manasikaroti, tatthapi na pakkhandati. Idāni "na me cittaṃ pakkhandatīti
vissaṭṭhavīriyena upaṭṭhākādīnaṃ pacchato na caritabbaṃ, pādakajjhānameva pana
sādhukaṃ punappunaṃ manasikātabbaṃ. Evamassa rukkhe chindato pharasumhi avahante
puna nissitaṃ kāretvā chindantassa chijjesu pharasu viya kammaṭṭhāne
manasikāro vahatī"ti dassetuṃ tasmiṃyevātiādimāha. Idānissa evaṃ paṭipannassa
@Footnote: 1 dī. pā. 11/299/189

---------------------------------------------------------------------------------------------
page117.
Yaṃ yaṃ manasikaroti, tattha tattha manasikāro sampajjatīti dassento pakkhandatīti
āha.
     [189] Iminā vihārenāti iminā samathavipassanāvihārena. Itiha
tattha sampajānoti iti caṅkamantopi tasmiṃ kammaṭṭhāne sampajjamāne
"sampajjati me kammaṭṭhānan"ti jānanena sampajāno hoti. Sayatīti nipajjati.
Ettha kañci kālaṃ caṅkamitvā "idāni ettakaṃ kālaṃ caṅkamituṃ sakkhissāmī"ti
ñatvā iriyāpathaṃ ahāpetvāva ṭhātabbaṃ. Esa nayo sabbavāresu. Na
kathessāmīti, itiha tatthāti evaṃ na kathessāmīti jānanena tattha
sampajānakārī hoti.
     Puna dutiyavāre evarūpiṃ kathaṃ kathessāmīti jānanena sampajānakārī
hoti, imassa bhikkhuno samathavipassanā taruṇāva, tāsaṃ anurakkhaṇatthaṃ:-
      "āvāso gocaro bhassaṃ      puggalo atha bhojanaṃ
       utu iriyāpatho ceva        sappāyo sevitabbako"ti
     satta sappāyāni icchitabbāni. Tesaṃ dassanatthamidaṃ vuttaṃ. Vitakkavāresu
avitakkanassa ca vitakkanassa ca jānanena sampajānatā veditabbā.
     [190] Iti vitakkapahānena dve magge kathetvā idāni tatiyamaggassa
vipassanaṃ ācikkhanto pañca kho ime ānanda kāmaguṇātiādimāha.
Āyataneti tesuyeva kāmaguṇesu kismiñcideva kilesuppattikāraṇe. Samudācāroti
samudācaraṇato appahīnakileso. Evaṃ santanti evaṃ vijjamānameva. Sampajānoti
kammaṭṭhānassa asampattijānanena sampajāno. Dutiyavāre evaṃ santametanti
evaṃ sante etaṃ. Sampajānoti kammaṭṭhānasampattijānanena sampajāno. Ayaṃ hi
"pahīno nu kho me pañcasu kāmaguṇesu chandarāgo, no"ti paccavekkhamāno
apahīnabhāvaṃ ñatvā vīriyaṃ paggahetvā taṃ anāgāmimaggena samugghāṭeti, tato
maggānantaraṃ phalaṃ, phalato vuṭṭhāya paccavekkhamāno pahīnabhāvaṃ jānāti, tassa
jānanena "sampajāno hotī"ti vuttaṃ

---------------------------------------------------------------------------------------------
page118.
     [191] Idāni arahattamaggassa vipassanaṃ ācikkhanto pañca kho
ime ānanda upādānakkhandhātiādimāha. Tattha so pahīyatīti rūpe asmīti
māno asmīti chando asmīti anusayo pahīyati. Tathā vedanādīsu sampajānatā
vuttanayeneva veditabbā.
     Ime kho te ānanda dhammāti heṭṭhā kathite samathavipassanāmaggaphaladhamme
sandhāyāha. Kusalāyatikāti kusalato āgatā. Kusalā hi kusalāpi
honti kusalāyatikāpi, seyyathidaṃ, 1- paṭhamajjhānaṃ kusalaṃ, dutiyajjhānaṃ kusalañceva
kusalāyatikañca .pe. Ākiñcaññāyatanaṃ kusalaṃ, nevasaññānāsaññāyatanaṃ
kusalañceva kusalāyatikañca, nevasaññānāsaññāyatanaṃ kusalaṃ, sotāpattimaggo
kusalo ceva kusalāyatiko ca .pe. Anāgāmimaggo kusalo, arahattamaggo
kusalo ceva kusalāyatiko ca. Tathā paṭhamajjhānaṃ kusalaṃ, taṃsampayuttakā dhammā
kusalā ceva kusalāyatikā ca .pe. Arahattamaggo kusalo, taṃsampayuttakā dhammā
kusalā ceva kusalāyatikā ca.
     Ariyā nikkilesā visuddhā. Lokuttarāti loke uttarā visiṭṭhā.
Anavakkantā pāpimatāti pāpimantena mārena anokkantā. Vipassanāpādakā
aṭṭhasamāpattiyo appetvā nisinnassa hi bhikkhuno cittaṃ māro na passati,
"idaṃ nāma ārammaṇaṃ nissāya saṃvattatī"ti jānituṃ na sakkoti. Tasmā
"anavakkantā"ti vuttaṃ.
     Taṃ kiṃ maññasīti idaṃ kasmā āha? gaṇe 2- hi eko ānisaṃso
Atthi, taṃ dassetuṃ idamāha. Anubandhitunti anugacchituṃ parivārituṃ. 3-
     Na kho ānandāti ettha kiñcāpi bhagavatā "sutāvudho bhikkhave
ariyasāvako akusalaṃ pajahati, kusalaṃ bhāveti, sāvajjaṃ pajahati, anavajjaṃ
bhāveti, suddhaṃ attānaṃ pariharatī"ti 4- bahussuto pañcāvudhasampanno yodho
viya vutto yasmā pana yo suttapariyattiṃ uggahetvāpi tadanucchavikaṃ
anulomapaṭipadaṃ na paṭipajjati, na tassa taṃ āvudhaṃ hoti. Yo paṭipajjati,
@Footnote: 1 kathaṃ (?)   2 cha. gaṇepi   3 Ma. parivattituṃ, cha. paricarituṃ
@4 aṅ sattaka. 23/64/101

---------------------------------------------------------------------------------------------
page119.
Tasseva hoti. Tasmā etadatthaṃ anubandhituṃ nārahatīti dassento na kho
ānandāti āha.
     Idāni yadatthaṃ anubandhitabbo, taṃ dassetuṃ yā ca khotiādimāha.
Iti imasmiṃ sutte tīsu ṭhānesu dasa kathāvatthūni āgatāni. "iti evarūpaṃ
kathaṃ kathessāmī"ti sappāyāsappāyavasena āgatāni, "yadidaṃ suttaṃ geyyan"ti
ettha suttapariyattivasena āgatāni, imasmiṃ ṭhāne paripūraṇavasena āgatāni.
Tasmā imasmiṃ sutte dasa kathāvatthūni kathentena imasmiṃ ṭhāne ṭhatvā
kathetabbāni.
     Idāni yasmā ekaccassa ekakassa viharatopi attho na sampajjati,
tasmā taṃ sandhāya ekībhāve ādīnavaṃ dassento evaṃ sante kho
ānandātiādimāha. Evaṃ santeti evaṃ ekībhāve santena.
     [193] Satthāti bāhirako titthakarasatthā. Anvāvaṭṭantī 1- anuāvattanti
upasaṅkamanti mucchaṃ nikāmayatīti mucchanataṇhaṃ pattheti, pavattetīti attho.
Ācariyūpaddavenāti attano abbhantare uppannena kilesupaddavena
ācariyupaddavo. Sesupaddavesupi eseva nayo. Avadhiṃsu nanti mārayiṃsu naṃ.
Etena hi 2- guṇamaraṇaṃ kathitaṃ.
     Vinipātāyāti suṭṭhu nipatanāya. Kasmā pana brahmacārupaddavova
"dukkhavipākataro ca kaṭukavipākataro ca vinipātāya ca saṃvattatī"ti vuttoti.
Bāhirapabbajjā hi appalābhā, tattha mahanto nibbattetabbaguṇo natthi,
aṭṭhasamāpattipaññāmattakameva hoti. Iti yathā gadrabhapiṭṭhito patitassa mahantaṃ
dukkhaṃ na hoti, sarīrassa paṃsumakkhanamattameva hoti, evaṃ bāhirasamaye
lokiyaguṇamattatova parihāyati, tena purimaṃ upaddavadvayaṃ na evaṃ vuttaṃ. Sāsane
pana pabbajjā mahālābhā, tattha cattāro maggā cattāri phalāni nibbānanti
mahantā adhigantabbaguṇā. Iti yathā ubhato sujāto khattiyakumāro
hatthikkhandhavaragato nagaraṃ anusañcaranto hatthikkhandhato patito mahādukkhaṃ nigacchati,
@Footnote: 1 cha. anvāvattantīti             2 Sī. etenassa

---------------------------------------------------------------------------------------------
page120.
Evaṃ sāsanato parihāyamāno navahi lokuttaraguṇehi parihāyati. Tenāyaṃ
brahmacārupaddavo evaṃ vutto.
     [196] Tasmāti yasmā sesupaddavehi brahmacārupaddavo dukkhavipākataro,
yasmā vā sapattapaṭipattiṃ vītikkamanto dīgharattaṃ ahitāya dukkhāya saṃvattati,
mittapaṭipattiṃ hitāya, tasmā. Evaṃ uparimenapi heṭṭhimenapi atthena
yojetabbaṃ. Mittavatāyāti mittapaṭipattiyā. Sapattavatāyāti verapaṭipattiyā.
     Vokkamma ca satthu sāsaneti dukkaṭadubbhāsitamattampi hi sañcicca
vītikkamanto vokkamma vattati nāma. Tadeva avītikkamanto na vokkamma
vattati nāma.
     Na vo ahaṃ ānanda tathā parakkamissāmīti ahaṃ tumhesu tathā na
paṭipajjissāmi. Āmaketi apakke. Āmakamatteti āmake nātisukkhe bhājane.
Kumbhakāro hi āmakaṃ nātisukkhaṃ apakkaṃ ubhohi hatthehi saṇhikaṃ gaṇhāti
"mā bhijjatū"ti. 1- Iti yathā kumbhakāro tattha paṭipajjati, nāhaṃ tumhesu
tathā paṭipajjissāmi. Niggayha  niggayhāti sakiṃ ovaditvā tuṇhī na
bhavissāmi, niggaṇhitvā niggaṇhitvā punappunaṃ ovadissāmi anusāsissāmi.
Pavayha pavayhāti 2- dose pavāhetvā pavāhetvā. Yathā pakkabhājanesu kumbhakāro
bhinnachinnabhājanāni pavāhetvā ekato katvā supakkāneva ākoṭetvā
ākoṭetvā gaṇhāti, evameva ahampi pavāhetvā pavāhetvā punappunaṃ
ovadissāmi anusāsissāmi. Yo sāro so ṭhassatīti evaṃ vo mayā
ovadiyamānānaṃ yo maggaphalasāro, so ṭhassati. Apica lokiyaguṇāpi idha
sārotveva adhippetā. Sesaṃ sabbattha uttānamevāti.
                    Papañcasūdaniyā  majjhimanikāyaṭṭhakathāya
                     mahāsuññatasuttavaṇṇanā niṭṭhitā.
                           ----------
@Footnote: 1 Sī.mā bhijjāti     2 Ma. paggayha paggayhāti

---------------------------------------------------------------------------------------------
page121.
                     3. Acchariyabbhutadhammasuttavaṇṇanā
     [197] Evamme sutanti acchariyabbhutadhammasuttaṃ. Tattha yatra hi
nāmāti acchariyatthe nipāto, yo nāma tathāgatoti attho. Chinnapapañceti
ettha papañcā nāma taṇhāmānadiṭṭhīti ime tayo kilesā. Chinnavaṭumeti
ettha vaṭumanti kusalākusalakammavaṭṭaṃ vuccati. Pariyādinnavaṭṭeti  tasseva vevacanaṃ.
Sabbadukkhavītivatteti sabbaṃ vipākavaṭṭasaṅkhātaṃ dukkhaṃ vītivatte.
Anussarissatīti 1- idaṃ yatrāti nipātavasena anāgatavacanaṃ, attho panettha atītavasena
veditabbo. Bhagavā hi te buddhe anussari, na idāni anussarissati. Evaṃjaccāti
vipassīādayo khattiyajaccā, kakusandhādayo brāhmaṇajaccāti. Evaṃgottāti
vipassīādayo koṇḍaññagottā, kakusandhādayo  kassapagottāti. Evaṃsīlāti
lokiyalokuttarasīlena evaṃsīlā. Evaṃdhammāti ettha samādhipakkhā dhammā adhippetā.
Lokiyalokuttarena samādhinā evaṃsamādhinoti attho. Evaṃpaññāti lokiyalokuttarapaññāya
evaṃpaññā. Evaṃvihārīti ettha pana heṭṭhā samādhipakkhānaṃ dhammānaṃ gahitattā vihāro
gahitova, puna kasmā gahitameva gaṇhātīti ce, na idaṃ gahitameva. Idaṃ hi
nirodhasamāpattidīpanatthaṃ, tasmā evaṃ nirodhasamāpattivihārīti ayamettha attho.
     Evaṃvimuttāti ettha vikkhambhanavimutti tadaṅgavimutti samucchedavimutti
paṭippassaddhivimutti nissaraṇavimuttīti pañcavidhā vimuttiyo. Tattha
aṭṭhasamāpattiyo sayaṃ vikkhambhitehi nīvaraṇādīhi vimuttattā vikkhambhanavimuttīti
saṅkhyaṃ 2- gacchanti. Aniccānupassanādikā satta anupassanā sayaṃ tassa tassa
paccanīkaṅgavasena paricattāhi niccasaññādīhi vimuttattā tadaṅgavimuttīti saṅkhyaṃ
gacchanti. Cattāro ariyamaggā sayaṃ samucchinnehi kilesehi vimuttattā
samucchedavimuttīti saṅkhyaṃ gacchanti. Cattāri sāmaññaphalāni maggānubhāvena kilesānaṃ
paṭippassaddhante uppannattā paṭippassaddhivimuttīti saṅkhyaṃ gacchanti.
Nibbānaṃ sabbakilesehi nissaṭattā apagatattā dūre ṭhitattā nissaraṇavimuttīti
saṅkhyaṃ gataṃ. Iti imāsaṃ pañcannaṃ vimuttīnaṃ vasena evaṃvimuttāti evamettha
attho veditabbo.
@Footnote: 1 Sī. jānissatīti    2 cha.Ma. saṅkhaṃ, evamuparipi

---------------------------------------------------------------------------------------------
page122.
     [199] Tasmātihāti yasmā tvaṃ "tathāgatā acchariyā"ti vadasi, tasmā taṃ
bhiyyoso mattāya paṭibhantu tathāgatassa acchariyā abbhutadhammāti. Sato sampajānoti
ettha dve sampajaññāni manussaloke devaloke ca. Tattha vessantarajātake
brāhmaṇassa dve putte datvā punadivase sakkassa deviṃ datvā sakkena
pasīditvā dinne aṭṭha vare gaṇhanto:-
        "ito vimuccamānāhaṃ    saggagāmī visesagū
         anivattī tato assaṃ    aṭṭhametaṃ varaṃ vare"ti 1-
     evaṃ tusitabhavane me paṭisandhi hotūti  varaṃ aggahesi, tato paṭṭhāya
tusitabhavane uppajjissāmīti jānāti, idaṃ manussaloke sampajaññaṃ.
Vessantarattabhāvato pana cuto puna tusitabhavane nibbattitvā nibbattosmīti
aññāsi, idaṃ devaloke sampajaññaṃ.
     Kiṃ pana sesadevatā na jānantīti. No na jānanti, tā pana
uyyānavimānakapparukkhe oloketvā devanāṭakehi tūriyasaddena pabodhitā
"mārisa ayaṃ devaloko tumhe idha nibbattā"ti sāritā jānanti. Bodhisatto
paṭhamajavanavāre na jānāti, dutiyajavanato paṭṭhāya jānāti. Iccassa aññehi
asādhāraṇajānanaṃ hoti.
     Aṭṭhāsīti ettha kiñcāpi  aññepi devā tattha ṭhitā ṭhitamhāti
jānanti, te pana chasu dvāresu balavatā iṭṭhārammaṇena  abhibhuyyamānā satiṃ
vissajjetvā attano bhuttapītabhāvampi ajānantā 2- āhārūpacchedane kālaṃ
karonti. Bodhisattassa kiṃ tathārūpaṃ ārammaṇaṃ natthīti, no natthi. So hi
sesadeve dasahi ṭhānehi adhigaṇhāti, ārammaṇena pana attānaṃ maddituṃ na
deti, taṃ ārammaṇaṃ abhibhavitvā 3- tiṭṭhati. Tena vuttaṃ "sato sampajāno
ānanda bodhisatto tusite kāye aṭṭhāsī"ti.
     [200] Yāvatāyukanti sesattabhāvesu kiṃ yāvatāyukaṃ na tiṭṭhati. Āma na
tiṭṭhati, aññadā hi dīghāyukadevaloke nibbatto tattha pāramiyo na sakkā
@Footnote: 1 ju.jā. 28/2300/370   2 Ma. na jānanti   3 Ma. adhibhavitvā

---------------------------------------------------------------------------------------------
page123.
Pūrenti akkhīni nimīletvā adhimuttikālaṃkiriyaṃ nāma katvā manussaloke
nibbattati. Ayaṃ kālaṃkiriyā aññesaṃ na hoti. Tadā pana adinnādānaṃ nāma natthi,
sabbapāramīnaṃ pūritattā yāvatāyukaṃ aṭṭhāsi.
     Sato sampajāno tusitā kāyā cavitvā mātukucchimhi okkamatīti
evaṃ tāva sabbapāramiyo pūretvā tadā bodhisatto yāvatāyukaṃ aṭṭhāsi. Devatānaṃ
pana "manussagaṇanāvasena idāni sattahi divasehi cuti bhavissatī"ti pañca
pubbanimittāni uppajjanti:-  mālā milāyanti, vatthāni kilissanti, kacchehi
sedā muccanti, kāye dubbaṇṇiyaṃ okkamati, devo devāsane na saṇṭhāti. 1-
     Tattha mālāti paṭisandhigahaṇādivasena pilandhanamālā, tā kira
saṭṭhisatasahassādhikā sattapaṇṇāsavassakoṭiyo amilāyitvā tadā milāyanti. Vatthesupi
eseva nayo. Ettakaṃ pana kālaṃ devānaṃ neva sītaṃ na uṇhaṃ hoti, tasmiṃ
kāle sarīrato bindubinduvasena sedā muccanti. Ettakaṃ pana kālaṃ tesaṃ sarīre
khaṇḍiccapāliccādivasena vivaṇṇatā na paññāyati, devadhītā soḷasavassuddesikā
viya, devaputtā vīsativassuddesikā viya khāyanti. Maraṇakāle pana nesaṃ kilantarūpo
attabhāvo hoti. Ettakañca nesaṃ kālaṃ devaloke ukkaṇṭhitā nāma natthi,
maraṇakāle pana nissasanti vijambhanti, sake āsane nābhiramanti.
     Imāni pañca 2- pubbanimittāni. Yathā loke mahāpuññānaṃ
rājarājamahāmattādīnaṃyeva ukkāpātabhūmicālacandaggāhādīni nimittāni paññāyanti, na
sabbesaṃ, evameva mahesakkhānaṃ devānaṃyeva paññāyanti, na sabbesaṃ. Yathā ca
manussesu pubbanimittāni nakkhattapāṭhakādayova jānanti, na sabbe, evameva
tānipi sabbe devā na jānanti, paṇḍitā eva pana jānanti. Tattha ye ca
mandena kusalakammena nibbattā devaputtā, te tesu uppannesu "idāni
ko jānāti, 3- kuhiṃ nibbattissāmā"ti bhāyanti. Ye mahāpuññā, te "amhehi
dinnadānaṃ rakkhitasīlaṃ bhāvitabhāvanaṃ āgamma uparidevalokesu sampattiṃ
anubhavissāmā"ti na bhāyanti. Bodhisattopi tāni pubbanimittāni disvā
@Footnote: 1 nābhiramatītipi. khu.iti. 25/83/299   2 cha.Ma. pana  3 Ma. kiṃ jānāma

---------------------------------------------------------------------------------------------
page124.
"idāni anantare attabhāve buddho bhavissāmī"ti na bhāyi. Athassa tesu
nimittesu pātubhūtesu dasasahassacakkavāḷe devatā sannipatitvā "mārisa tumhehi
dasapāramiyo pūrentehi na sakkasampattiṃ na mārabrahmacakkavattisampattiṃ
patthentehi pūritā, lokanittharaṇatthāya pana buddhattaṃ patthayamānehi pūritā, so
vo idāni kālo mārisa buddhattāya, samayo mārisa buddhattāyā"ti yācanti.
     Atha mahāsatto devatānaṃ paṭiññaṃ adatvāva kāladīpadesa-
kulajanettiāyuparicchedavasena pañcamahāvilokanaṃ nāma vilokesi. Tattha "kālo nu kho, na
kālo"ti paṭhamaṃ kālaṃ viloketi. Tattha vassasatasahassato uddhaṃ vaḍḍhitaāyukālo
kālo nāma na hoti. Kasmā? tadā hi sattānaṃ jātijarāmaraṇāni na paññāyanti,
buddhānaṃ ca dhammadesanā nāma tilakkhaṇamuttā natthi, tesaṃ aniccaṃ dukkhaṃ
anattāti kathentānaṃ "kiṃ nāmetaṃ kathentī"ti neva sotuṃ na saddhātuṃ maññanti,
tato abhisamayo na hoti, tasmiṃ asati aniyyānikaṃ sāsanaṃ hoti. Tasmā so
akālo. Vassasatato ūnaāyukālo kālo nāma na hoti. Kasmā? tadā hi
sattā ussannakilesā honti, ussannakilesānaṃ ca dinnovādo ovādaṭṭhāne
na tiṭṭhati. Udake daṇḍarāji viya khippaṃ vigacchati. Tasmā sopi akālo.
Satasahassato pana paṭṭhāya heṭṭhā vassasatato  paṭṭhāya uddhaṃ āyukālo kālo
nāma, tadā vassasatakālo hoti. Atha mahāsatto "nibbattitabbakālo"ti
kālaṃ passi.
     Tato dīpaṃ vilokento saparivāre cattāro  dīpe oloketvā  "tīsu
dīpesu buddhā na nibbattanti, jambudīpeyeva nibbattantī"ti. Dīpaṃ passi.
     Tato "jambudīpo nāma mahā, dasayojanasahassaparimāṇo, katarasmiṃ nu kho
padese buddhā nibbattantī"ti desaṃ vilokento majjhimadesaṃ 1- passi.
Majjhimadeso nāma "puratthimāya disāya gajaṅgalaṃ 2- nāma nigamo"tiādinā
nayena vinaye 3- vuttova. So pana āyāmato tīṇi yojanasatāni. Vitthārato
aḍḍhatiyāni, parikkhepato navayojanasatānīti. Etasmiṃ hi padese cattāri aṭṭha
@Footnote: 1 Sī. majjhimapadesaṃ   2 Sī. kajaṅgalaṃ   3 vi. mahā. 5/259/24

---------------------------------------------------------------------------------------------
page125.
Soḷasa vā asaṅkhyeyyāni, kappasatasahassañca pāramiyo pūretvā
sammāsambuddhā uppajjanti. Dve asaṅkhyeyyāni, kappasatasahassañca pāramiyo
pūretvā paccekabuddhā uppajjanti, ekaṃ asaṅkhyeyyaṃ, kappasatasahassañca
pāramiyo pūretvā sāriputtamahāmoggallānādayo mahāsāvakā uppajjanti,
catunnaṃ mahādīpānaṃ dvisahassānaṃ parittadīpānañca issariyādhipaccakārakacakkavatti-
rājāno uppajjanti, aññe ca mahesakkhā khattiyabrāhmaṇagahapatimahāsālā
uppajjanti. Idañcettha kapilavatthu nāma nagaraṃ, tattha mayā nibbattitabbanti
niṭṭhi agamāsi.
     Tato kulaṃ vilokento "buddhā nāma lokasammate kule nibbattanti,
idāni ca khattiyakulaṃ lokasammataṃ, tattha nibbattissāmi, suddhodano nāma
rājā me pitā bhavissatī"ti kulaṃ passi.
     Tato mātaraṃ vilokento  "buddhamātā nāma lolā surādhuttā na
hoti, kappasatasahassaṃ pūritapāramī jātito paṭṭhāya akhaṇḍapañcasīlā hoti,
ayañca mahāmāyā nāma devī edisā, ayaṃ me mātā bhavissati, kittakaṃ
panassā āyū"ti āvajjanto "dasannaṃ māsānaṃ upari satta divasānī"ti passi.
     Iti imaṃ pañcamahāvilokanaṃ viloketvā "kālo me mārisā
buddhabhāvāyā"ti devatānaṃ saṅgahaṃ karonto paṭiññaṃ datvā "gacchatha tumhe"ti
tā devatā uyyojetvā tusitadevatāhi parivuto tusitapure nandavanaṃ pāvisi.
Sabbadevalokesu hi nandavanaṃ atthiyeva. Tattha naṃ devatā "ito cuto sugatiṃ
gaccha, ito cuto sugatiṃ gacchā"ti pubbekatakusalakammokāsaṃ sārayamānā vicaranti.
So evaṃ devatāhi kusalaṃ sārayamānāhi parivuto tattha vicarantova cavi.
     Evaṃ cuto cavāmīti pajānāti, cuticittaṃ na jānāti. Paṭisandhiṃ
gahetvāpi paṭisandhicittaṃ na jānāti, imasmiṃ me ṭhāne paṭisandhi gahitāti
evaṃ pana pajānāti. Keci pana therā "āvajjanapariyāyo nāma laddhuṃ
vaṭṭati, dutiyatatiyacittavāreyeva jānissatī"ti vadanti. Tipiṭakamahāsivatthero
panāha "mahāsattānaṃ paṭisandhi na aññesaṃ paṭisandhisadisā, koṭippattaṃ tesaṃ

---------------------------------------------------------------------------------------------
page126.
Satisampajaññaṃ. Yasmā pana tena cittena taṃ cittaṃ ñātuṃ na sakkā, tasmā
cuticittaṃ na jānāti. Cutikkhaṇepi cavāmīti pajānāti, paṭisandhiṃ gahetvā
paṭisandhicittaṃ na jānāti, asukasmiṃ me ṭhāne paṭisandhi gahitāti pajānāti,
yasmiṃ kāle dasasahassī kampatī"ti. Evaṃ sato sampajāno mātukucchiṃ
okkamanto pana ekūnavīsatiyā paṭisandhicittesu mettāpubbabhāgassa
somanassasahagatañāṇasampayuttaasaṅkhārikakusalacittassa sadisamahāvipākacittena paṭisandhiṃ
gaṇhi. Mahāsivatthero pana "upekkhāsahagatenā"ti āha.
     Paṭisandhiṃ gaṇhanto pana āsāḷhīpuṇṇamāyaṃ uttarāsāḷhanakkhattena
aggahesi. Tadā kira mahāmāyā pure puṇṇamāya sattamadivasato paṭṭhāya
vigatasurāpānamālāgandhavibhūsanasampannaṃ nakkhattakīḷaṃ anubhavamānā sattame divase
pāto vuṭṭhāya gandhodakena nhāyitvā sabbālaṅkārabhūsitā varabhojanaṃ
bhuñjitvā uposathaṅgāni adhiṭṭhāya sirīgabbhaṃ  pavisitvā sirīsayane nipannā
niddaṃ okkamamānā idaṃ supinaṃ addasa:- cattāro kira naṃ mahārājāno
sayaneneva saddhiṃ ukkhipitvā anotattadahaṃ netvā ekamantaṃ aṭṭhaṃsu. Atha
nesaṃ deviyo āgantvā manussamalaharaṇatthaṃ nhāpetvā dibbavatthaṃ nivāsetvā
gandhehi vilimpitvā dibbapupphāni pilandhitvā tato avidūre rajatapabbato,
tassa anto kanakavimānaṃ atthi, tasmiṃ pācīnato sīlaṃ katvā nipajjāpesuṃ.
Atha bodhisatto setavaravāraṇo hutvā tato avidūre eko suvaṇṇapabbato,
tattha caritvā tato oruyha rajatapabbataṃ abhiruhitvā uttaradisato āgamma
kanakavimānaṃ pavisitvā mātaraṃ padakkhiṇaṃ katvā dakkhiṇapassaṃ phāletvā kucchiṃ
paviṭṭhasadiso ahosi.
     Atha pabuddhā devī taṃ supinaṃ rañño ārocesi. Rājā pabhātāya
rattiyā catusaṭṭhimatte brāhmaṇapāmokkhe pakkosāpetvā haritūpalittāya
lājādīhi katamaṅgalasakkārāya bhūmiyā mahārahāni āsanāni paññāpetvā
tattha nisinnānaṃ brāhmaṇānaṃ sappimadhusakkarābhisaṅkhārassa varapāyāsassa
suvaṇṇarajatapāṭiyo pūretvā suvaṇṇarajatapāṭīhiyeva paṭikujjitvā adāsi,

---------------------------------------------------------------------------------------------
page127.
Aññehi ca ahatavatthakapilagāvīdānādīhi te santappesi. Atha nesaṃ
sabbakāmasantappitānaṃ supinaṃ ārocāpetvā "kiṃ bhavissatī"ti pucchi. Brāhmaṇā
āhaṃsu "mā cintayi mahārāja, deviyā te kucchimhi gabbho patiṭṭhito, so ca
kho purisagabbho, na itthigabbho, putto te bhavissati. So sace agāraṃ
ajjhāvasissati, rājā bhavissati cakkavatti. Sace agārā nikkhamma pabbajissati,
buddho bhavissati loke vivaṭṭacchado"ti. Evaṃ sato sampajāno bodhisatto
tusitā kāyā cavitvā mātukucchiṃ okkamati.
     Tattha sato sampajānoti iminā catutthāya gabbhāvakkantiyā okkamatīti
dasaseti. Catasso hi gabbhāvakkantiyo.
     "catasso imā bhante gabbhāvakkantito, idha bhante ekacco
asampajāno mātukucchiṃ okkamati, asampajāno mātukucchismiṃ ṭhāti, asampajāno
mātukucchimhā nikkhamati, ayaṃ paṭhamā gabbhāvakkanti.
     Puna caparaṃ bhante idhekacco sampajāno mātukucchiṃ okkamati,
asampajāno mātukucchismiṃ ṭhāti, asampajāno mātukucchimhā nikkhamati, ayaṃ
dutiyā gabbhāvakkanti.
     Puna caparaṃ bhante idhekacco sampajāno mātukucchiṃ okkamati,
sampajāno mātukucchismiṃ ṭhāti, asampajāno  mātukucchimhā nikkhamati, ayaṃ
tatiyā gabbhāvakkanti.
     Puna caparaṃ bhante idhekacco sampajāno ceva mātukucchiṃ okkamati,
sampajāno ca mātukucchismiṃ ṭhāti, sampajāno ca mātukucchimhā nikkhamati, ayaṃ
catutthā gabbhāvakkantī"ti. 1-
     Etāsu paṭhamā lokiyamanussānaṃ hoti, dutiyā asītimahāsāvakānaṃ, tatiyā
dvinnaṃ aggasāvakānaṃ paccekabodhisattānaṃ ca. Te kira kammajavātehi uddhaṃpādā
adhosirā anekasataporise papāte viya yonimukhe tālacchiggalena hatthī viya
ativiya sambādhena yonimukhena nikkhamamānā anantaṃ dukkhaṃ pāpuṇanti. Tena
@Footnote: 1 dī.pā. 11/147/88

---------------------------------------------------------------------------------------------
page128.
Nesaṃ "mayaṃ nikkhamāmā"ti sampajānatā na hoti. Catutthā sabbaññubodhisattānaṃ.
Te hi mātukucchismiṃ paṭisandhi gaṇhantāpi jānanti, tattha vasantāpi
jānanti. Nikkhamanakālepi nesaṃ kammajavātā uddhaṃpāde adhosire katvā
khipituṃ na sakkonti, dve hatthe pasāretvā akkhīniummīletvā ṭhitakāva
nikkhamanti.
     [201] Mātukucchiṃ okkamatīti ettha mātukucchiṃ okkamanto hotīti
attho. Okkamante hi tasmiṃ evaṃ hoti, na okkamamāne. Appamāṇoti
vuḍḍhappamāṇo, vipuloti attho. Uḷāroti tasseva vevacanaṃ. Devānubhāvanti
ettha devānaṃ ayamānubhāvo:- nivatthavatthassa pabhā dvādasayojanāni pharati,
tathā sarīrassa, tathā alaṅkārassa, tathā vimānassa, taṃ atikkamitvāti attho.
     Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantariko 1-
hoti tiṇṇaṃ sakaṭacakkānaṃ pattānaṃ vā aññamaññaṃ āhacca ṭhapitānaṃ
majjhe okāso viya. So pana lokantarikanirayo parimāṇato aṭṭhayojanasahasso
hoti. Aghāti niccavivaṭā. Asaṃvutāti heṭṭhāpi appatiṭṭhā. Andhakārāti
tamabhūtā. Andhakāratimisāti cakkhuviññāṇuppattinivāraṇato andhabhāvakaraṇatimisena
samannāgatā. Tattha kira cakkhuviññāṇaṃ na jāyati. Evaṃmahiddhikāti candimasūriyā
kira ekappahāreneva tīsu dīpesu paññā yanti, evaṃmahiddhikā. Ekekāya
disāya navanavayojanasatasahassāni andhakāraṃ vidhamitvā ālokaṃ dassenti, evaṃ
mahānubhāvā. Ābhāya nānubhontīti attano pabhāya nappahonti. Te kira
cakkavāḷapabbatassa vemajjhena caranti, cakkavāḷapabbatañca atikkamma
lokantarikanirayo, tasmā te tattha ābhāya nappahonti.
     Yepi tattha sattāti yepi tasmiṃ lokantarikamahāniraye sattā
uppannā. Kiṃ pana kammaṃ katvā te tattha uppajjantīti. Bhāriyaṃ dāruṇaṃ
mātāpitūnaṃ dhammikasamaṇabrāhmaṇānañca upari aparādhaṃ añañaṃ ca divase divase 2-
@Footnote: 1 Sī. yekā lokantarikā       2 ka. aññeca tādise, Ma. aññañca tādivase

---------------------------------------------------------------------------------------------
page129.
Pāṇavadhādisāhasikakammaṃ 1- katvā uppajjanti tambapaṇṇidīpe abhayacoranāgacorādayo
viya. Tesaṃ attabhāvo tigāvutiko hoti, vaggulīnaṃ viya dīghanakhā
honti, te rukkhe vagguliyo viya nakhehi cakkavāḷapabbatapāde lagganti. Yadā
pana saṃsappantā aññamaññassa hatthapāsaṃ pattā honti, atha "bhakkho no
laddho"ti maññamānā tattha vāvaṭā 2- viparivattitvā lokasandhārakaudake patanti.
Vāte paharante madhukaphalāni viya chijajitvā udake patanti. Patitamattā ca
accantakhāre udake piṭṭhapiṇḍi viya vilīyanti.
     Aññepi kira bho santi sattāti "bho yathā mayaṃ mahādukkhaṃ anubhavāma,
evaṃ aññepi kira sattā idaṃ dukkhamanubhavantā idhūpapannā"ti taṃ divasaṃ
passanti. Ayaṃ pana obhāso ekayāgupānamattampi na tiṭṭhati, yāvatā
niddāyitvā pabuddho ārammaṇaṃ vibhāveti, tattakaṃ kālaṃ hoti. Dīghabhāṇakā
pana "accharāsaṅghāṭamattameva 3- vijjubhāso viya niccharitvā kiṃ idanti
bhaṇantānaṃyeva antaradhāyatī"ti vadanti. Saṅkampatīti samantato kampati. Itaradvayaṃ
purimasseva vevacanaṃ. Puna appamāṇo cātiādi nigamatthaṃ vuttaṃ.
     [202] Cattāro naṃ devaputtā catuddisaṃ ārakkhāya upagacchantīti
ettha cattāroti catunnaṃ mahārājūnaṃ vasena vuttaṃ, dasasahassacakkavāḷe pana
cattāro cattāro katvā cattāḷīsasahassā honti. Tattha imasmiṃ cakkavāḷe
mahārājāno khaggahatthā āgantvā bodhisattassa ārakkhaṇatthāya upagantvā
sirīgabbhaṃ paviṭṭhā, itare gabbhadvārato paṭṭhāya avaruddhapaṃsupisācakādiyakkhagaṇe
paṭikkamāpetvā yāva cakkavāḷā ārakkhaṃ gaṇhiṃsu.
     Kimatthaṃ panāyaṃ rakkhā āgatā, nanu paṭisandhikkhaṇe kalalakālato paṭṭhāya
sacepi koṭisatasahassā mārā koṭisatasahassaṃ sineruṃ ukkhipitvā bodhisattassa
vā bodhisattamātuyā vā antarāyakaraṇatthaṃ āgaccheyyuṃ, sabbe antarāva
antaradhāyeyyuṃ. 4- Vuttampi cetaṃ bhagavatā ruhiruppādavatthusmiṃ "aṭṭhānametaṃ
bhikkhave
@Footnote: 1 Ma....kamme    2 ka. dhāvantā     3 ka....samaye  4 Sī.,Ma. antaradhāpeyyuṃ

---------------------------------------------------------------------------------------------
page130.
Anavakāso, yaṃ parūpakkamena tathāgataṃ jīvitā voropeyya, anupakkamena bhikkhave
tathāgatā parinibbāyanti. Gacchatha tumhe bhikkhave yathāvihāraṃ, arakkhiyā bhikkhave
tathāgatā"ti. 1- Evametaṃ, na 2- parūpakkamena tesaṃ jīvitantarāyo atthi. Santi kho
pana amanussā virūpā duddasikā, bheravarūpā 3- pakkhino, yesaṃ rūpaṃ vā disvā
saddaṃ vā sutvā bodhisattamātu bhayaṃ vā santāso vā uppajjeyya, tesaṃ
nivāraṇatthāya rakkhaṃ aggahesuṃ. Apica kho bodhisattassa puññatejena
sañjātagāravā attano gāravacoditāpi te evamakaṃsu.
     Kiṃ pana te antogabbhaṃ pavisitvā ṭhitā cattāro mahārājāno
bodhisattamātuyā attānaṃ dassenti na dassentīti. Nhānamaṇḍanabhojanādi-
sarīrakiccakāle na dassenti, sirīgabbhaṃ pavisitvā varasayane nipannakāle pana
dassenti. Tattha kiñcāpi amanussānaṃ rūpaṃ nāma manussānaṃ sappaṭibhayaṃ hoti.
Bodhisattamātā pana attano ceva puttassa ca puññānubhāvena te disvā na
bhāyati. Pakatiantepurapālakesu viyassā tesu cittaṃ uppajjati.
     [203] Pakatiyā sīlavatīti sabhāveneva sīlasampannā. Anuppanne kira
buddhe manussā tāpasaparibbājakānaṃ santike vanditvā ukkuṭikaṃ nisīditvā
sīlaṃ gaṇhanti, bodhisattamātāpi kāladevilassa isino santike gaṇhāti.
Bodhisatte pana kucchigate aññassa pādamūle nisīdituṃ nāma na sakkā,
samāsane nisīditvā gahitasīlampi avaññā kāraṇamattaṃ 4- hoti. Tasmā sayameva
sīlaṃ aggahesīti vuttaṃ hoti.
     Purisesūti bodhisattassa pitaraṃ ādiṃ katvā kesuci manussesu
purisādhippāyacittaṃ nuppajjati. Tañca kho bodhisattagāravena, na pahīnakilesatāya.
Bodhisattamātu rūpaṃ pana sukusalāpi sippikā potthakammādīsupi kātuṃ na
sakkonti, taṃ disvā purisassa rāgo nuppajjatīti na sakkā vuttaṃ. Sace pana
naṃ rattacitto upasaṅkamitukāmo hoti, pādā na vahanti. Dibbasaṅkhalikāya
bajjhanti. Tasmā "anatikkamanīyā"tiādi vuttaṃ.
@Footnote: 1 vi. cūḷa. 7/341/133   2 Ma. evamete    3 cha. bheravarūtā    4 Ma. āvajjanakāraṇamattaṃ

---------------------------------------------------------------------------------------------
page131.
     Pañcannaṃ kāmaguṇānanti pubbe "kāmaguṇūpasaṃhitan"ti purisādhippāyavasena
vatthupaṭikkhepo kathito, idha ārammaṇapaṭilābho dassito. Tadā kira "deviyā
evarūpo putto kucchismiṃ uppanno"ti sutvā samantato rājāno ca
mahagghābharaṇatūriyādivasena pañcadvārārammaṇavatthubhūtaṃ paṇṇākāraṃ pesenti.
Bodhisattassa ca bodhisattamātuyā ca katakammassa ussannattā lābhasakkārassa
pamāṇaparicchedo nāma natthi.
     [204] Akilantakāyāti yathā aññā itthiyo gabbhabhārena kilamanti,
hatthapādā uddhumātakādīni pāpuṇanti, na evantassa koci kilamatho ahosi.
Tirokucchigatanti antokucchigataṃ. Kalalādikālaṃ atikkamitvā sañjātaaṅgapaccaṅgaṃ
ahīnindriyabhāvaṃ upagataṃyeva passati. Kimatthaṃ passati? sukhavāsatthaṃ. Yatheva hi
mātā puttena saddhiṃ nisinnā vā nipannā vā "hatthaṃ vā pādaṃ vā
olambantaṃ ukkhipitvā saṇṭhapessāmī"ti sukhavāsatthaṃ puttaṃ oloketi, evaṃ
bodhisattamātāpi yantaṃ mātu uṭṭhānagamanaparivattananisajjādīsu uṇhasītaloṇika-
tittakakaṭukāhāraajjhoharaṇakālesu ca gabbhassa dukkhaṃ uppajjati, atthi nu kho
me taṃ puttassāti sukhavāsatthaṃ bodhisattaṃ olokayamānā pallaṅkaṃ ābhujitvā
nisinnaṃ bodhisattaṃ passati. Yathā hi aññe antokucchigatā pakkāsayaṃ
ajjhottharitvā āmāsayaṃ ukkhipitvā udarapaṭalaṃ piṭṭhito katvā piṭṭhikaṇṭakaṃ
nissāya ukkuṭikā dvīsu muṭṭhīsu hanukaṃ ṭhapetvā deve vassante rukkhasusire
makkaṭā viya nisīdanti. Na evaṃ bodhisatto. Bodhisatto pana piṭṭhikaṇṭakaṃ
piṭṭhito katvā dhammāsane dhammakathiko viya pallaṅkaṃ ābhujitvā puratthābhimukho
nisīdati. Pubbe katakammaṃ panassā vatthuṃ sodheti, suddhe vatthumhi
sukhumacchavilakkhaṇaṃ nibbattati. Atha naṃ kucchigataṃ taco paṭicchādetuṃ na sakkoti,
olokentiyā bahi ṭhito viya paññāyati. Tamatthaṃ upamāya vibhāvento
seyyathāpītiādimāha. Bodhisatto pana antokucchigato mātaraṃ na passati. Na
hi antokucchiyaṃ cakkhuviññāṇaṃ uppajjati.

---------------------------------------------------------------------------------------------
page132.
     [205] Kālaṃ karotīti na vijātabhāvapaccayā, āyuparikkhayeneva.
Bodhisattena vasitaṭṭhānaṃ hi cetiyakuṭisadisaṃ hoti aññesaṃ aparibhogaṃ, na ca
sakkā bodhisattamātaraṃ apanetvā aññaṃ aggamahesiṭṭhāne ṭhapetunti tattakaṃyeva
bodhisattamātu āyuppamāṇaṃ hoti, tasmā tadā kālaṃ karoti. Katarasmiṃ pana
vaye kālaṃ karotīti. Majjhimavaye. Paṭhamavayasmiṃ hi sattānaṃ attabhāve chandarāgo
balavā hoti, tena tadā sañjātagabbhā itthī taṃ gabbhaṃ anurakkhituṃ na
sakkoti, gabbho bahvābādho hoti. Majjhimavayassa  pana dve koṭṭhāse
atikkamma tatiyakoṭṭhāse vatthu visadaṃ hoti, visade vatthumhi nibbattā
dārakā arogā honti. Tasmā bodhisattamātāpi paṭhamavaye sampattiṃ anubhavitvā
majjhimavayassa tatiyakoṭṭhāse vijāyitvā kālaṃ karotīti.
     Nava vā dasa vāti ettha vāsaddena 1- vikappanavasena satta vā aṭṭha
vā ekādasa vā dvādasa vāti evamādīnampi saṅgaho veditabbo. Tattha
sattamāsajāto jīvati, sītuṇhakkhamo pana na hoti. Aṭṭhamāsajāto na jīvati,
sesā jīvanti.
     Ṭhitāvāti ṭhitāva hutvā. Mahāmāyāpi devī upavijaññā 2- ñātikulagharaṃ
gamissāmīti rañño ārocesi. Rājā kapilavatthuto devadahanagaragāmimaggaṃ
alaṅkārāpetvā deviṃ suvaṇṇasivikāya nisīdāpesi, sakalanagaravāsino sakyā
parivāretvā gandhamālādīhi pūjayamānā deviṃ gahetvā pāyiṃsu. 3- Sā
devadahanagarassa avidūre lumbinisālavanuyyānaṃ disvā uyyānavicaraṇatthāya cittaṃ
uppādetvā rañño saññaṃ adāsi, rājā uyyānaṃ paṭijaggāpetvā ārakkhaṃ
saṃvidahāpesi. Deviyā uyyānaṃ paviṭṭhamattāya kāyadubbalyaṃ  ahosi, athassā
maṅgalasālamūle sirīsayanaṃ paññāpetvā sāṇiyā parikkhipiṃsu. Sā antosāṇiṃ
pavisitvā sālasākhaṃ hatthena gahetvā aṭṭhāsi. Athassā tāvadeva gabbhavuṭṭhānaṃ
ahosi.
@Footnote: 1 Sī.,Ma.,ka. vāsaddo, su.vi. 2/25/32  2 Ma. attano  3 Sī. vāyaṃsu

---------------------------------------------------------------------------------------------
page133.
     Devā naṃ paṭhamaṃ paṭiggaṇhantīti khīṇāsavā suddhāvāsabrahmāno
paṭiggaṇhanti. Kathaṃ? sūtivesaṃ gaṇhitvāti eke. Taṃ pana paṭikkhipitvā idaṃ
vuttaṃ:- tadā bodhisattamātā suvaṇṇakhacitaṃ vatthaṃ nivāsetvā macchakkhisadisaṃ
dukūlapaṭaṃ yāva pādantāva pārupitvā aṭṭhāsi. Athassā sallahukaṃ gabbhavuṭṭhānaṃ
ahosi dhamakarakato udakanikkhamanasadisaṃ. Atha te pakatibrahmaveseneva upasaṅkamitvā
paṭhamaṃ suvaṇṇajālena paṭiggahesuṃ. Tesaṃ hatthato manussā dukūlacumbaṭakena
paṭiggahesuṃ. Tena vuttaṃ "devānaṃ paṭhamaṃ paṭiggaṇhanti pacchā manussā"ti.
     [206] Cattāro naṃ devaputtāti cattāro mahārājāno. Paṭiggahetvāti
ajinappaveṇiyā paṭiggahetvā. Mahesakkhoti mahātejo mahāyaso
lakkhaṇasampannoti attho.
     Visadova nikkhamatīti yathā aññe sattā yonimagge laggantā
bhaggavibhaggā nikkhamanti, evaṃ na nikkhamati, alaggo hutvā nikkhamatīti attho.
Udenāti udakena. Kenaci asucināti yathā aññe sattā kammajavātehi
uddhaṃpādā adhosirā yonimagge pakkhipittā sataporisanarakapapātaṃ patantā viya
tāḷacchiddena nikkaḍḍhiyamānā hatthī viya mahādukkhaṃ anubhavantā nānāasucimakkhitāva
nikkhamanti, na evaṃ bodhisatto. Bodhisattaṃ hi kammajavātā uddhaṃpādaṃ
adhosiraṃ kātuṃ na sakkonti. So dhammāsanato otaranto dhammakathiko viya
nisseṇito otaranto puriso viya ca dve hatthe ca dve pāde ca pasāretvā
ṭhitakova mātukucchisambhavena kenaci asucinā amakkhitova nikkhamati.
     Udakassa dhārāti udakavaṭṭiyo. Tāsu sītā suvaṇṇakaṭāhe patati,
uṇhā rajatakaṭāhe. Idaṃ ca paṭhavītale kenaci asucinā asammissaṃ
tesaṃ pānīyaparibhojanīyaṃ udakañceva aññehi asādhāraṇaṃ kīḷanaudakaṃ ca
dassetuṃ vuttaṃ, aññassa pana suvaṇṇarajataghaṭehi āhariyamānaudakassa ceva
haṃsavaṭṭakādipokkharaṇigatassa ca udakassa paricchedo natthi.
     [207]  Sampatijātoti muhuttajāto. Pāḷiyaṃ pana mātukucchito
nikkhantamatto viya dassito, na pana evaṃ daṭṭhabbaṃ. Nikkhantamattaṃ hi taṃ

---------------------------------------------------------------------------------------------
page134.
Paṭhamaṃ brahmāno suvaṇṇajālena paṭiggaṇhiṃsu, tesaṃ hatthato cattāro
mahārājāno maṅgalasammatāya sukhasamphassāya ajinappaveṇiyā, tesaṃ hatthato
manussā dukūlacumbaṭakena, manussānaṃ hatthato muccitvā paṭhaviyaṃ patiṭṭhito.
     Setamhi chatte anudhāriyamāneti dibbasetacchatte anudhāriyamāne.
Ettha chattassa parivārāni khaggādīni pañca rājakakudhabhaṇḍānipi āgatāneva.
Pāḷiyaṃ pana rājagamane rājā viya chattameva vuttaṃ. Tesu chattameva paññāyati,
na chattaggāhakā. Tathā khaggatālavaṇṭamorahatthakavālavījaniuṇhīsapattāyeva 1-
paññāyanti, na tesaṃ gāhakā. Sabbāni kira tāni adissamānarūpā devatā
gaṇhiṃsu. Vuttampi cetaṃ:-
                  "anekasākhañca  sahassamaṇḍalaṃ
                   chattaṃ maru dhārayumantalikkhe
                   suvaṇṇadaṇḍā vipatanti cāmarā
                   na dissare cāmarachattagāhakā"ti. 2-
     Sabbā ca disāti idaṃ sattapadavītihārūpari ṭhitassa viya sabbadisānuvilokanaṃ
vuttaṃ, na kho panevaṃ 3- daṭṭhabbaṃ. Mahāsatto hi manussānaṃ hatthato
muccitvā puratthimadisaṃ olokesi, anekāni cakkavāḷasahassāni ekaṅgaṇāni
ahesuṃ. Tattha devamanussā gandhamālādīhi pūjayamānā "mahāpurisa idha tumhehi
sadisopi natthi, kuto uttaritaro"ti āhaṃsu. Evaṃ catasso disā, catasso
anudisā, heṭṭhā uparīti dasapi disā anuviloketvā attanā sadisaṃ adisvā
"ayaṃ uttarā disā"ti sattapadavītihārena agamāsīti evamettha attho daṭṭhabbo.
Āsabhinti uttamaṃ. Aggoti guṇehi sabbapaṭhamo. Itarāni dve padāni etasseva
vevacanāni. Ayamantimā jāti, natthi dāni punabbhavoti padadvayena imasmiṃ
attabhāve pattabbaṃ arahattaṃ byākāsi.
     Ettha ca samehi pādehi paṭhaviyaṃ patiṭṭhānaṃ catuiddhipādapaṭilābhassa
pubbanimittaṃ, uttarābhimukhabhāvo mahājanaṃ ajjhottharitvā abhibhavitvā gamanassa
@Footnote: 1 Sī....uṇhisabaddhāyeva    2 khu.su. 25/694/470   3 Sī.,Ma. panetaṃ

---------------------------------------------------------------------------------------------
page135.
Pubbanimittaṃ, sattapadagamanaṃ sattabojjhaṅgaratanapaṭilābhassa pubbanimittaṃ,
dibbasetacchattadhāraṇaṃ vimutticchattapaṭilābhassa pubbanimittaṃ, pañcarājakakudhabhaṇḍāni
pañcahi vimuttīhi vimuccanassa pubbanimittaṃ, disānuvilokanaṃ anāvaraṇañāṇapaṭilābhassa
pubbanimittaṃ, āsabhivācābhāsanaṃ appaṭivattiyadhammacakkappavattanassa
pubbanimittaṃ. "ayamantimā jātī"ti sīhanādo anupādisesāya nibbānadhātuyā
parinibbānassa pubbanimittanti veditabbaṃ. Ime vārā pāḷiyaṃ āgatā,
sambahulavāro pana na āgato āharitvā dīpetabbo.
     Mahāpurisassa hi jātadivase dasasahassīlokadhātu kampi. Dasasahassīlokadhātumhi
devatā ekacakkavāḷe sannipatiṃsu. Paṭhamaṃ devā paṭigaṇhiṃsu, pacchā
manussā. Tantibandhā vīṇā cammabandhā bheriyo ca kenaci avāditā sayameva
vajjiṃsu, manussānaṃ andubandhanādīni 1- khaṇḍākhaṇḍaṃ chijjiṃsu. Sabbarogā ambilena
dhotatambamalā viya vigacchiṃsu, jaccandhā rūpāni passiṃsu. Jaccabadhirā saddaṃ
suṇiṃsu, pīṭhasappī javanasampannā ahesuṃ, jātijalānampi eḷamūgānaṃ sati patiṭṭhāsi,
videsaṃ pakkhandanāvā supaṭṭanaṃ pāpuṇiṃsu, ākāsaṭṭhakabhūmaṭṭhakaratanāni
sakatejobhāsitāni ahesuṃ, verino mettacittaṃ paṭilabhiṃsu, avīcimhi aggi nibbāyi.
Lokantare āloko udapādi, nadīsu jalaṃ na pavattati, mahāsamudde madhusadisaṃ
udakaṃ ahosi, vāto na vāyi, ākāsapabbatarukkhagatā sakuṇā bhassitvā paṭhavīgatā
ahesuṃ, cando atiroci, sūriyo na uṇho na sītalo nimmalo utusampanno
ahosi, devatā attano attano vimānadvāre ṭhatvā apphoṭanaseḷana-
celukkhepādīhi mahākīḷiṃ 2- kīḷiṃsu, cātuddīpikamahāmegho vassi, mahājanaṃ neva
khuddā na pipāsā pīḷesi, dvārakavāṭāni sayameva vivariṃsu, pupphūpagaphalūpagā
rukkhā pupphaphalāni gaṇhiṃsu, dasasahassīlokadhātu ekadhajamālā ahosīti.
     Tatrāpissa dasasahassīlokadhātukampo sabbaññutañāṇapaṭilābhassa
pubbanimittaṃ, devatānaṃ ekacakkavāḷe sannipāto dhammacakkappavattanakāle
ekappahārena sannipatitvā dhammapaṭiggahaṇassa pubbanimittaṃ, paṭhamaṃ devatānaṃ paṭiggahaṇaṃ
@Footnote: 1 Ma. addu....           2 Ma. mahākīḷitaṃ

---------------------------------------------------------------------------------------------
page136.
Catunnaṃ rūpāvacarajjhānānaṃ paṭilābhassa pubbanimittaṃ. Pacchā manussānaṃ paṭiggahaṇaṃ
catunnaṃ arūpāvacarajjhānānaṃ paṭilābhassa pubbanimittaṃ, tantibandhavīṇānaṃ sayaṃ
vajjanaṃ anupubbavihārapaṭilābhassa pubbanimittaṃ cammabaddhabherīnaṃ vajjanaṃ mahatiyā
dhammabheriyā anussāvanassa pubbanimittaṃ, andubandhanādīnaṃ chedo
asmimānasamucchedassa pubbanimittaṃ, sabbarogavigamo sabbakilesavigamassa
pubbanimittaṃ, jaccandhānaṃ rūpadassanaṃ dibbacakkhupaṭilābhassa pubbanimittaṃ,
jaccabadhirānaṃ saddassavanaṃ dibbasotadhātupaṭilābhassa pubbanimittaṃ, pīṭhasappīnaṃ
javanasampadā catuiddhipādādhigamassa pubbanimittaṃ, jaḷānaṃ satipaṭṭhānaṃ
catusatipaṭṭhānapaṭilābhassa pubbanimittaṃ, videsapakkhannanāvānaṃ supaṭṭanasampāpuṇanaṃ
catupaṭisambhidādhigamassa pubbanimittaṃ, ratanānaṃ sakatejobhāsitattaṃ yaṃ lokassa
dhammobhāsaṃ dasseti tassa pubbanimittaṃ.
     Verīnaṃ mettacittapaṭilābho catubrahmavihārapaṭilābhassa pubbanimittaṃ,
avīcimhi agginibbānaṃ ekādasaagginibbānassa pubbanimittaṃ, lokantarāloko
avijjandhakāraṃ vidhamitvā ñāṇālokadassanassa pubbanimittaṃ, mahāsamuddassa
madhuraratā nibbānarasena ekarasabhāvassa pubbanimittaṃ, vātassa avāyanaṃ
dvāsaṭṭhidiṭṭhigatabhindanassa pubbanimittaṃ. Sakuṇānaṃ paṭhavīgamanaṃ mahājanassa ovādaṃ
sutvā pāṇehi saraṇagamanassa pubbanimittaṃ, candassa ativirocanaṃ bahujanakantatāya
pubbanimittaṃ, sūriyassa uṇhasītavivajjanautusukhatā kāyikacetasikasukhuppattiyā
pubbanimittaṃ, devatānaṃ vimānadvāresu apphoṭanādīhi kīḷanaṃ buddhabhāvaṃ patvā
udānaṃ udānassa pubbanimittaṃ, cātuddīpikamahāmeghassa vassanaṃ mahato
dhammavegavassassa pubbanimittaṃ, khudāpīḷanassa abhāvo kāyagatāsatiamatapaṭilābhassa
pubbanimittaṃ, pipāsapīḷanassa abhāvo vimuttisukhena sukhitabhāvassa pubbanimittaṃ,
dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa pubbanimittaṃ,
rukkhānaṃ pupphaphalagahaṇaṃ vimuttipupphehi pupphītassa ca sāmaññaphalabhārabharitabhāvassa
ca pubbanimittaṃ, dasasahassīlokadhātuyā ekadhajamālatā ariyaddhajamālāmālitāya
pubbanimittanti veditabbaṃ. Ayaṃ sambahulavāro nāma.

---------------------------------------------------------------------------------------------
page137.
     Ettha pañhaṃ 1- pucchanti:- "yadā mahāpuriso paṭhaviyaṃ patiṭṭhahitvā
uttarābhimukho gantvā āsabhaṃ vācaṃ bhāsati, tadā kiṃ paṭhaviyā gato, udāhu
ākāsena. Dissamāno gato, udāhu adissamāno. Acelako gato, udāhu
alaṅkatappaṭiyatto. Daharo hutvā gato, udāhu mahallako. Pacchāpi kiṃ
tādisova ahosi, udāhu pana bāladārako"ti. Ayaṃ pana pañho
heṭṭhālohapāsāde saṃghasannipāte tipiṭakacūḷābhayattherena vissajjito. Thero kirettha
niyatipubbekatakammaissaranimmānavādavasena tantaṃ bahulaṃ vatvā avasāne evaṃ
byākāsi "mahāpuriso paṭhaviyaṃ gato, mahājanassa pana ākāse gacchanto viya
ahosi. Dissamāno gato, mahājanassa pana adissamāno viya ahosi.
Acelako gato, mahājanassa pana alaṅkatappaṭiyattova upaṭṭhāsi. Daharova gato,
mahājanassa pana soḷasavassuddesiko viya ahosi. Pacchā pana bāladārakova
ahosi, na tādiso"ti. Evaṃ vutte parisā cassa "buddhena viya hutvā bho
therena pañho kathito"ti attamanā ahosi. Lokantarikavāro vuttanayo eva.
     Viditāti pākaṭā hutvā. Yathā hi sāvakā nhānamukhadhovanakhādanapivanādikāle
anokāsagate atītasaṅkhāre nippadese sammasituṃ na sakkonti,
okāsapatteyeva sammasanti, na evaṃ buddhā. Buddhā hi sattadivasabbhantare
pavattitasaṅkhāre 2- ādito paṭṭhāya sammasitvā tilakkhaṇaṃ āropetvāva
vissajjenti, tesaṃ avipassitadhammo 3- nāma natthi, tasmā "viditā"ti āha.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    acchariyabbhutadhammasuttavaṇṇanā niṭṭhitā.
                         --------------
@Footnote: 1 Sī. pañhe           2 cha.Ma. vavatthitasaṅkhāre     3 Ma. avisayitadhammo

---------------------------------------------------------------------------------------------
page138.
                  4. Bakkulattheracchariyabbhutasuttavaṇṇanā 1-
     [209] Evamme sutanti bakkulattheracchariyabbhutasuttaṃ. Tattha bakkuloti
yathā dvāvīsati dvattiṃsātiādimhi vattabbe bāvīsati bāttiṃsātiādīni
vuccanti, evameva dvikuloti dvakkuloti vā 2- vattabbe bakkuloti vuttaṃ. Tassa
hi therassa dve kulāni ahesuṃ.
     So kira devalokā cavitvā kosambinagare nāma mahāseṭṭhikule
nibbatto. Tamenaṃ pañcame divase sesaṃ nhāpetvā gaṅgākīḷaṃ akaṃsu.
Dhātiyā 3- dārakaṃ udake nimmujjanummujjanavasena kīḷāpentiyā eko maccho
dārakaṃ disvā "bhakkho me ayan"ti maññamāno mukhaṃ vivaritvā upagato,
dhātī 4- dārakaṃ chaḍḍetvā palātā, maccho taṃ gili, puññavā satto dukkhaṃ
na pāpuṇi, sayanagabbhaṃ pavisitvā nipanno viya ahosi. Maccho dārakassa
tejena tattakapālaṃ 5- gilitvā dayhamāno viya vegena tiṃsayojanamaggaṃ 6- gantvā
bārāṇasinagaravāsino macchabandhassa jālaṃ pāvisi, mahāmacchā nāma jāle
baddhā pahariyamānā 7- maranti. Ayaṃ pana dārakassa tejena jālato
nīhatamattova mato. Macchabandhā ca mahantaṃ macchaṃ labhitvā phāletvā
vikkiṇanti, taṃ pana dārakassa ānubhāvena aphāletvā sakalameva kājena
haritvā sahassena demāti vadantā nagare vicariṃsu. Koci na gaṇhāti.
     Tasmiṃ pana nagare aputtakaṃ asītikoṭivibhavaṃ seṭṭhikulaṃ atthi. Tassa
dvāramūlaṃ patvā "kiṃ gahetvā dethā"ti vuttā kahāpaṇanti āhaṃsu. Tehi
kahāpaṇaṃ datvā gahito, seṭṭhibhariyāpi aññesu divasesu macche na kelāyati,
taṃ divasaṃ pana macchaṃ phalake ṭhapetvā sayameva phālesi, macchañca nāma
kucchito phālenti, sā pana piṭṭhito phālentī macchakucchiyaṃ suvaṇṇavaṇṇaṃ
dārakaṃ disvā "macchakucchiyaṃ me putto laddho"ti nādaṃ naditvā dārakaṃ
@Footnote: 1 cha.Ma. bākulasutta...  2 cha.Ma. dvakkuloti vāti pāṭho na dissati    3 Ma. dhātīsu
@4 Ma. dhātiyo         5 Sī. tattaphālaṃ, cha.Ma. tattakapallaṃ      6 Ma. tiyojanamattampi
@7 Sī. māriyamānā, pahariyamānāva (?)

---------------------------------------------------------------------------------------------
page139.
Ādāya sāmikassa santikaṃ agamāsi. Seṭṭhī tāvadeva bheriṃ carāpetvā dārakaṃ
ādāya rañño santikaṃ gantvā "macchakucchiyaṃ me deva dārako laddho, kiṃ
karomī"ti āha. Puññavā esa, yo macchakucchiyaṃ arogo vasi, posehi nanti.
     Assosi kho itaraṃ kulaṃ "bārāṇasiyaṃ kira ekaṃ seṭṭhikulaṃ macchakucchiyaṃ
dārakaṃ labhatī"ti, te tattha agamaṃsu. Athassa mātā dārakaṃ alaṅkaritvā
kīḷāpiyamānaṃ disvāva "manāpo vatāyaṃ dārako"ti gantvā pavattiṃ ācikkhi.
Itarā mayhaṃ puttotiādimāha. Kahante laddhoti. Macchakucchiyanti. No tuyhaṃ
putto, mayhaṃ puttoti. Kahaṃ te laddhoti. Mayā dasa māse kucchiyā dhārito,
atha naṃ nadiyā kīḷāpiyamānaṃ maccho gilīti. Tuyahaṃ putto aññena macchena
gilito bhavissati, ayaṃ pana mayā macchakucchiyaṃ laddhoti ubhopi rājakulaṃ agamaṃsu.
Rājā āha "ayaṃ dasa māse kucchiyā dhāritattā amātā kātuṃ na sakkā,
macchaṃ gaṇhantāpi vakkayakanādīni 1- bahi katvā gaṇhantā nāma natthīti
macchakucchiyaṃ laddhattā ayampi amātā kātuṃ na sakkā, dārako ubhinnampi
kulānaṃ dāyādo hotu, ubhopi naṃ jaggathā"ti ubhopi jaggiṃsu.
     Viññutaṃ pattassa dvīsupi nagaresu pāsādaṃ kāretvā nāṭakāni
paccupaṭṭhāpesuṃ. Ekekasmiṃ nagare cattāro māse vasati, ekasmiṃ nagare
cattāro māse vutthassa saṅghāṭanāvāya maṇḍapaṃ kāretvā tattha naṃ saddhiṃ
nāṭakāhi āropenti, so sampattiṃ anubhavamāno itaraṃ nagaraṃ gacchati. Taṃ
nagaravāsino nāṭakāni upaḍḍhamaggaṃ agamaṃsu. Te paccuggantvā taṃ parivāretvā
attano pāsādaṃ nayanti. Itarāni nāṭakāni nivattitvā attano nagarameva
gacchanti. Tattha cattāro māse vasitvā teneva niyāmena puna itaraṃ nagaraṃ
gacchati. Evamassa sampattiṃ anubhavantassa asīti vassāni paripuṇṇāni.
    Atha bhagavā cārikaṃ caramāno bārāṇasiṃ sampatto, 2- so bhagavato
santike dhammaṃ sutvā paṭiladdhasaddho pabbajito. Pabbajitvā sattāhameva
@Footnote: 1 Ma. vikkayakīṇādīni            2 cha.Ma. patto

---------------------------------------------------------------------------------------------
page140.
Puthujjano ahosi, aṭṭhame pana so 1- saha paṭisambhidāhi arahattaṃ pāpuṇi. 2-
Evamassa dve kulāni ahesuṃ. Tasmā "bakkulo"ti saṅkhaṃ agamāsīti.
     Purāṇagihisahāyoti pubbe gihikāle sahāyo. Ayampi dīghāyukova theraṃ
pabbajitaṃ passituṃ gacchanto asītime vasse gato. Methuno dhammoti bālo
naggasamaṇako bālapucchaṃ pucchati, na sāsanavacanaṃ, idāni therena dinnanaye
ṭhito imehi pana teti pucchi.
     [210] Yampāyasmātiādīni padāni sabbavāresu dhammasaṅgāhakattherehi
niyametvā ṭhapitāni. Tattha saññā uppannamattāva, vitakko kammapathabhedakoti.
Thero panāha "kasmā visuṃ karotha, ubhayampetaṃ kammapathabhedakamevā"ti.
     [211] Gahapaticīvaranti vassāvāsikacīvaraṃ. Satthenāti pipphalikena. 3-
Sūciyāti sūciṃ gahetvā sibbitabhāvaṃ na sarāmīti attho. Kaṭhine cīvaranti
kaṭhinacīvaraṃ, kaṭhinacīvarampi hi vassāvāsikagatikameva. Tasmā tattha sibbetā
.pe. Nābhijānāmīti āha.
     Ettakaṃ panassa kālaṃ gahapaticīvaraṃ asādiyantassa chindanasibbanādīni
akarontassa kuto cīvaraṃ uppajjatīti. Dvīhi nagarehi. Thero hi mahāyasassī,
tassa puttadhītaro nattapanattakā sukhumasāṭakehi cīvarāni kāretvā rajāpetvā
samugge pakkhipitvā pahiṇanti. Therassa nhānakāle nhānakoṭṭhake ṭhapenti.
Thero tāni nivāseti ceva pārupati ca, purāṇacīvarāni sampattapabbajitānaṃ
deti. Thero tāni nivāsetvā ca pārupitvā ca navakammaṃ na karoti, kiñci
āyūhanakammaṃ natthi. Phalasamāpattiṃ appetvā nisīdati. Catūsu māsesu
pattesu lomakiliṭṭhāni honti, athassa puna teneva niyāmena pahiṇitvā denti.
Aḍḍhamāse aḍḍhamāse parivattatītipi vadantiyeva.
     Anacchariyañcetaṃ therassa mahāpuññassa mahābhiññassa 4- satasahassakappe
pūritapāramissa, asokadhammarañño kulūpako nigrodhatthero divasassa tikkhattuṃ
@Footnote: 1 Ma. anulomabalaṃ  2 cha.Ma. pāpuṇīti  3 cha.Ma. pipphalakena  4 Ma. mahāvīriyassa

---------------------------------------------------------------------------------------------
page141.
Cīvaraṃ parivattesi. Tassa hi ticīvaraṃ hatthikkhandhe ṭhapetvā pañcahi ca
gandhasamuggasatehi pañcahi ca mālāsamuggasatehi saddhiṃ pātova āhariyittha, tathā divā
ceva sāyañca. Rājā kira divasassa tikkhattuṃ sāṭake parivattento "therassa
cīvaraṃ nītan"ti pucchitvā "āma nītan"ti sutvāva parivattesi. Theropi na
bhaṇḍikaṃ bandhitvā ṭhapesi, sampattasabrahmacārīnaṃ adāsi. Tadā kira
sakalajambudīpe 1- bhikkhusaṃghassa yebhuyyena nigrodhasseva santakaṃ cīvaraṃ ahosi.
     Aho vata maṃ koci nimanteyyāti kiṃ pana cittassa anuppādanaṃ
bhāriyaṃ, uppannassa pahānanti. Cittaṃ nāma lahukaparivattaṃ, tasmā anuppādanaṃ
bhāriyaṃ, upnappahānampi bhāriyameva. Antaraghareti mahāsakuludāyisutte 2-
indakhīlato paṭṭhāya antaragharaṃ nāma, idha nimbodakapatanaṭṭhānaṃ adhippetaṃ.
Kuto panassa bhikkhā uppajjitthāti. Thero dvīsu nagaresu abhiññāto, gehadvāraṃ
āgatassevassa pattaṃ gahetvā nānārasabhojanassa pūretvā denti. So
laddhaṭṭhānato nivattati, bhattakiccakaraṇaṭṭhānaṃ panassa nibaddhameva ahosi.
Anubyañjanasoti therena kira rūpe nimittaṃ gahetvā mātugāmo na olokitapubbo.
Mātugāmassa dhammanti mātugāmassa chappañcavācāhi dhammaṃ desetuṃ vaṭṭati, pañhaṃ
puṭṭhena gāthāsahassampi vattuṃ vaṭṭatiyeva. Thero pana kappiyameva na akāsi.
Yebhuyyena hi kulūpakattherānametaṃ kammaṃ hoti. Bhikkhunūpassayanti bhikkhuniupassayaṃ.
Taṃ pana gilānapucchakena gantuṃ vaṭṭati, thero pana kappiyameva na akāsi.
Esa nayo sabbattha. Cuṇṇenāti kosambhacuṇṇādinā. Gattaparikammeti
sarīrasambāhanakamme. Vicāritāti payojayitā. Gaddūhanamattanti gāviṃ thane
gahetvā ekaṃ khīrabinduṃ dūhanakālamattampi.
     Kena pana kāraṇena thero nirābādho ahosi. Padumuttare kira
bhagavati satasahassabhikkhuparivāre cārikaṃ caramāne himavati visarukkhā pupphiṃsu.
Bhikkhusatasahassānampi tiṇapupphakarogo uppajjati, thero tasmiṃ samaye iddhimā
tāpaso hoti, so ākāsena gacchanto bhikkhusaṃghaṃ  disvā otaritvā rogaṃ
@Footnote: 1 cha.Ma. jambudīpe          2 Ma.Ma. 13/237-259/212-233

---------------------------------------------------------------------------------------------
page142.
Pucchitvā himavantato osadhaṃ āharitvā adāsi. Upasiṅghanamatteneva rogo
vūpasami. Kassapasammāsambuddhakālepi paṭhamavappadivase vappaṃ ṭhapetvā bhikkhusaṃghassa
paribhogaṃ aggisālaṃ ceva vaccakuṭiṃ ca kāretvā bhikkhusaṃghassa bhesajjavattaṃ
nibandhi, 1- iminā kammena nirābādho ahosi. Ukkaṭṭhanesajjiko panesa
ukkaṭṭhāraññako ca, tasmā "nābhijānāmi apassenakaṃ apassayitā"tiādimāha.
     Saraṇoti sakileso. Aññā udapādīti anupasampannassa aññaṃ
byākātuṃ na vaṭṭati, thero kasmā byākāsi? na thero ahaṃ arahāti āha,
aññā udapādīti panāha. Apica thero arahāti pākaṭo, tasmā evamāha.
     [212] Pabbajjanti thero sayaṃ neva pabbājesi na upasampādesi,
aññehi pana bhikkhūhi evaṃ kārāpesi. Avāpuraṇaṃ ādāyāti kuñcikaṃ gahetvā.
     Nisinnakova parinibbāyīti ahaṃ 2- dharamānopi  na aññassa bhikkhussa
bhāro ahosiṃ, parinibbutassapi me sarīraṃ bhikkhusaṃghassa palibodho mā ahosīti
tejodhātuṃ samāpajjitvā parinibbāyi. Sarīrato jālā uṭṭhahi, chavimaṃsalohitaṃ
sappi viya jhāyamānaṃ parikkhayaṃ gataṃ, sumanamakulasadisā dhātuyova avasesiṃsu. 3- Sesaṃ
sabbattha pākaṭameva. Idaṃ pana suttaṃ dutiyasaṅgahe saṅgītanti.
                    Papañcasūdaniyā majjhimanikāyaṭṭhakathāya
                 bakkulattheracchariyabbhutasuttavaṇṇanā niṭṭhitā.
                         --------------
                        5. Dantabhūmisuttavaṇṇanā
     [213] Evamme sutanti dantabhūmisuttaṃ. Tattha araññakuṭikāyanti
tasseva veḷuvanassa ekasmiṃ vivittaṭṭhāne padhānakammikānaṃ bhikkhūnaṃ atthāya
katasenāsane. Rājakumāroti bimbisārassa putto orasako.
     Phuseyyāti labheyya. Ekaggatanti evaṃ paṭipanno samāpattiṃ nāma
labhati, jhānaṃ nāma labhatīti idaṃ mayā sutanti vadati. Kilamathoti kāyakilamatho.
@Footnote: 1 ka. nibaddhaṃ     2 Ma. ayaṃ     3 Sī. avasissiṃsu

---------------------------------------------------------------------------------------------
page143.
Vihesāti sveva kilamatho vutto. Yathāsake tiṭṭheyyāsīti attano
ajānanakoṭṭhāseyeva tiṭṭheyyāsīti.
     [214] Desesīti cittekaggataṃ nāma evaṃ labhati, samāpattiṃ evaṃ
nibbattetīti appanāupacāraṃ pāpetvā ekakasiṇaparikammaṃ kathesi. Pavedetvāti
pakāsetvā.
     Nekkhammena ñātabbanti kāmato nissaṭaguṇena ñātabbaṃ. Kāmato
nissaṭaguṇe ṭhitena puggalena ekaggaṃ nāma jānitabbanti adhippāyenetaṃ
vuttaṃ. Sesāni tasseva vevacanāni. Kāme paribhuñjantoti duvidhepi kāme
paribhuñjamāno.
     [215] Hatthidammā vā assadammā vā godammā vāti ettha
adantahatthidammādayo viya cittekaggarahitā puggalā daṭṭhabbā. Dantahatthiādayo
viya cittekaggasampannā. Yathā adantahatthidammādayo kūṭāgāraṃ akatvā dhuraṃ
achaḍḍetvā dantagamanaṃ vā gantuṃ, dantehi vā pattabbaṃ bhūmiṃ pāpuṇituṃ na
sakkonti, evameva cittekaggarahitā sampannacittekaggehi nibbattitaguṇaṃ
vā nibbattetuṃ pattabhūmiṃ vā pāpuṇituṃ na sakkonti.
     [216] Hatthavilaṅghakenāti hatthena hatthaṃ  gahetvā.
     Diṭṭheyyanti 1- passitabbayuttakaṃ. Āvuṭoti 2- āvarito. Nivuṭoti 3-
nivārito. Ophuṭoti onaddho.
     [217] Nāgavanikanti hatthipadopame 4- nāgavanacarako puriso
"nāgavaniko"ti vutto, idha hatthisikkhāya kusalo hatthiṃ gahetuṃ samattho.
Atipassitvāti disvā. Etthagedhāti etasmiṃ pavattagedhā. Sarasaṅkappānanti
dhāvanasaṅkappānaṃ. 5- Manussakantesu sīlesu samādapanāyāti ettha yathā nāgo
itthipurisehi kumārakumārikāhi soṇḍādīsu gahetvā upakeḷayamāno vikāraṃ na
karoti sukhāyati, tadānena manussakantāni sīlāni samādinnāni nāma honti.
@Footnote: 1 cha.Ma. daṭṭheyyanti     2 cha.Ma. āvutoti         3 cha.Ma. nivutoti
@4 Ma.mū. 12/288-299-252-261   5 Sī. vacanasaṅkappānaṃ, Ma. bādhanasaṅkappānaṃ

---------------------------------------------------------------------------------------------
page144.
     Pemanīyāti tāta rājā te pasanno maṅgalahatthiṭṭhāneva ṭhapessati,
rājārahāni bhojanādīni labhissasīti evarūpī nāgehi piyāpitabbakathā. Sussūsatīti
taṃ pemanīyakathaṃ sotukāmo hoti. Tiṇaghāsodakanti tiṇaghāsañceva udakañca.
Tiṇaghāsanti ghāsitabbaṃ tiṇaṃ, khāditabbanti attho.
     Paṇḍavoti ḍiṇḍimo. 1- Sabbavaṅkadosanihitaninnītakasāvoti nihitasabbavaṅkadoso
ceva apanītakasāvo ca. Aṅganteva saṅkhaṃ gacchatīti aṅgasamo hoti.
     [219] Gehasitasīlānanti pañcakāmaguṇanissitasīlānaṃ. Ñāyassāti
aṭṭhaṅgikamaggassa.
     [222] Adantamaraṇaṃ mahallako rañño nāgo kālakatoti rañño
mahallako nāgo adantamaraṇaṃ mato kālakato hoti adantamaraṇaṃ kālaṃkiriyaṃ
nāma karīyatīti ayamettha attho. Esa nayo sabbattha. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                      dantabhūmisuttavaṇṇanā niṭṭhitā.
                          -------------
                         6. Bhūmijasuttavaṇṇanā
     [223] Evamme sutanti bhūmijasuttaṃ. Tattha bhūmijoti ayaṃ thero
jayasenarājakumārassa mātulo. Āsañca anāsañcāti kālena āsaṃ kālena anāsaṃ.
Sakeneva thālipākenāti pakatipavattāya bhikkhāya 2- attano niṭṭhitabhattatopi bhattena
parivisi. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                       bhūmijasuttavaṇṇanā niṭṭhitā.
                         --------------
@Footnote: 1 Ma. dindimo     2 Ma. pakatipavattā sikkhā pavattā ca

---------------------------------------------------------------------------------------------
page145.
                        7. Anuruddhasuttavaṇṇanā
     [230] Evamme sutanti anuruddhasuttaṃ. Tattha evamāhaṃsūti tassa
upāsakassa aphāsukakālo ahosi, tadā upasaṅkamitvā evamāhaṃsu. Apaṇṇakanti
avirādhitaṃ. Ekatthāti appamāṇāti vā mahaggatāti vā jhānameva cittekatgatāyeva
evaṃ vuccatīti imaṃ sandhāya evamāha.
     [231] Yāvatā ekaṃ rukkhamūlaṃ mahaggatanti pharitvā adhimuccitvā
viharatīti ekarukkhamūlapamāṇaṭṭhānaṃ kasiṇanimittena ottharitvā tasmiṃ kasiṇanimitte
mahaggatajjhānaṃ pharitvā adhimuccitvā viharati. Mahaggatanti panassa ābhogo natthi,
kevalaṃ mahaggatajjhānappavattivasena panetaṃ vuttaṃ. Esa nayo sabbattha. Iminā kho
etaṃ gahapati pariyāyenāti iminā kāraṇena. Ettha hi appamāṇāti vuttānaṃ
brahmavihārānaṃ nimittaṃ na vaṭṭati, ugghāṭanaṃ na jāyati, tāni jhānāni
abhiññānaṃ vā nirodhassa vā pādakāni na honti, vipassanāpādakāni pana
vaṭṭapādakāni bhavokkamanāni ca honti. "mahaggatā"ti vuttānaṃ pana kasiṇajjhānānaṃ
nimittaṃ vaṭṭati, ugghāṭanaṃ jāyati, samatikkamā honti, abhiññāpādakāni
nirodhapādakāni vaṭṭapādakāni bhavokkamanāni ca honti. Evamime dhammā nānatthā,
appamāṇā mahaggatāti evaṃ nānābyañjanā ca.
     [232] Idāni mahaggatasamāpattito nīharitvā bhavūpapattikāraṇaṃ
dassento catasso kho imātiādimāha. Parittābhāti pharitvā jānantassa
ayamābhogo atthi, parittābhesu pana devesu nibbattikāraṇaṃ jhānaṃ bhāvento
evaṃ vutto. Esa nayo sabbattha. Parittābhā siyā saṅkiliṭṭhābhā honti siyā
parisuddhābhā, appamāṇābhā  siyā saṅkiliṭṭhābhā honti siyā parisuddhābhā. Kathaṃ?
suppamatte vā sarāvamatte vā kasiṇaparikammaṃ katvā parittābhe samāpattiṃ
nibbattetvā pañcahākārehi āciṇṇavasibhāvo paccanīkadhammānaṃ suṭṭhu
aparisodhitattā dubbalameva samāpattiṃ vaḷañjitvā appaguṇajjhāne ṭhito kālaṃ

---------------------------------------------------------------------------------------------
page146.
Katvā parittābhesu nibbattati, vaṇṇo panassa paritto ceva hoti saṅkiliṭṭho
ca. Pañcahi panākārehi āciṇṇavasibhāvo paccanīkadhammānaṃ suṭṭhu parisodhitattā
suvisuddhaṃ samāpattiṃ vaḷañjitvā paguṇajjhāne ṭhito kālaṃ katvā parittābhesu
nibbattati, vaṇṇo panassa paritto ceva hoti parisuddho ca, evaṃ parittābhā
siyā saṅkiliṭṭhābhā honti siyā parisuddhābhā. Kasiṇe pana vipulaparikammaṃ katvā
samāpattiṃ nibbattetvā pañcahākārehi āciṇṇavasibhāvoti sabbaṃ purimasadisameva
veditabbaṃ. Evaṃ appamāṇābhā siyā saṅkiliṭṭhābhā honti siyā parisuddhābhāti.
     Vaṇṇanānattanati sarīravaṇṇassa nānattaṃ. No ca ābhānānattanti
ālokanānattaṃ na paññāyatīti. Accinānattanti dīgharassaaṇuthūlavasena acciyā
nānattaṃ.
     Yattha yatthāti uyyānavimānakapparukkhanadītīrapokkharaṇītīresu yattha yattha.
Abhinivisantīti vasanti. Abhiramantīti ramanti na ukkaṇṭhanti. Kājenāti
yāgubhattatelaphāṇitamacchamaṃsakājesu yena kenaci kājena. "kācenā"tipi pāṭho,
ayameva attho. Piṭakenāti pacchiyā. Tattha tatthevāti sappimadhuphāṇitādīnaṃ
sulabhaṭṭhānato loṇapūtimacchādīnaṃ ussannaṭṭhānaṃ nītā "pubbe amhākaṃ
vasanaṭṭhānaṃ phāsukaṃ, tattha sukhaṃ vasimhā, idha loṇaṃ vā no 1- bādhati,
pūtimacchagandho vā sīsarogaṃ uppādetī"ti evaṃ cittaṃ anuppādetvā tattha
tattheva ramanti.
     [234] Ābhāti ābhāsampannā. Tadaṅgenāti tassā bhavūpapattiyā
aṅgena, bhavūpapattikāraṇenāti attho. Idāni taṃ kāraṇaṃ pucchanto ko nu
kho bhantetiādimāha.
     Kāyaduṭṭhullanti kāyālasiyabhāvo. Jhāyatoti jalato.
     [235] Dīgharattaṃ kho meti thero kira pāramiyo pūrento isipabbajjaṃ
pabbajitvā samāpattiṃ nibbattetvā nirantaraṃ tīṇi attabhāvasatāni brahmaloke
paṭilabhi, taṃ sandhāyevamāha 2- vuttampi cetaṃ:-
@Footnote: 1 Sī. loṇavāto             2 cha.Ma. taṃ saṇdhāyetaṃ

---------------------------------------------------------------------------------------------
page147.
     "avokiṇṇaṃ tīṇi sataṃ     yaṃ pabbajiṃ isipabbajiṃ
      asaṅkhataṃ gavesanto    pubbe sañcaritaṃ maman"ti.
Sesaṃ  sabbattha uttānamevāti.
                    Papañcasūdaniyā majjhimanikāyaṭṭhakathāya
                      anuruddhasuttavaṇṇanā niṭṭhitā.
                          -------------
                       8. Upakkilesasuttavaṇṇanā
     [236] Evamme sutanti upakkilesasuttaṃ. Tattha etadavocāti neva
bhedādhippāyena na piyakamyatāya, athakhvāssa etadahosi "ime bhikkhū mama vacanaṃ
gahetvāna oramissanti, buddhā ca nāma hitānukampakā, addhā nesaṃ 1- bhagavā
ekaṃ kāraṇaṃ kathessati, taṃ sutvā ete oramissanti, tato tesaṃ phāsuvihāro
bhavissatī"ti. Tasmā etaṃ "idha bhante"tiādivacanamavoca. Mā bhaṇḍanantiādīsu
"akatthā"ti pāṭhasesaṃ gahetvā "mā bhaṇḍanaṃ akatthā"ti  evaṃ attho
daṭṭhabbo. Aññataroti so kira bhikkhu bhagavato atthakāmo, ayaṃ kirassa
adhippāyo "ime bhikkhū kodhābhibhūtā satthu vacanaṃ na gaṇhanti, mā bhagavā
ete ovadanto kilamī"ti, tasmā evamāha.
     Piṇḍāya pāvisīti na kevalaṃ pāvisi, yenapi janena na diṭṭho, so
maṃ passatūtipi adhiṭṭhāsi. Kimatthaṃ adhiṭṭhāsīti? tesaṃ bhikkhūnaṃ damanatthaṃ. Bhagavā
hi tadā piṇḍapātapaṭikkanto "puthusaddo samajano"tiādigāthā bhāsitvā
kosambito bālakaloṇakāragāmaṃ gato. Tato pācīnavaṃsamigadāyaṃ, tato
pālileyyakavanasaṇḍaṃ gantvā pālileyyakahatthināgena upaṭṭhahiyamāno temāsaṃ vasi.
Nagaravāsinopi "satthā vihāraṃ gato, gacchāma dhammassavanāyā"ti gandhapupphahatthā
vihāraṃ gantvā "kahaṃ bhante satthā"ti pucchiṃsu. Kahaṃ tumhe satthāraṃ dakkhatha,
satthā `ime bhikkhū samagge karissāmī'ti āgato, samagge kātuṃ asakkonto
@Footnote: 1 Ma. aṭṭhānemaṃ

---------------------------------------------------------------------------------------------
page148.
Nikkhamitvā gato"ti. "mayaṃ satampi sahassampi datvā satthāraṃ ānetuṃ  na sakkoma,
so no ayācito sayameva āgato, mayaṃ ime bhikkhū nissāya satthu sammukhā
dhammakathaṃ sotuṃ na labhimhā. Ime satthāraṃ uddissa pabbajitā, tasmimpi
sāmaggiṃ karonte samaggā  na jātā, kassa 1- vacanaṃ karissanti. Alaṃ na imesaṃ
bhikkhā dātabbā"ti sakalanagare daṇḍaṃ ṭhapayiṃsu. Te punadivase sakalanagaraṃ
piṇḍāya caritvā kaṭacchumattampi bhikkhaṃ alabhitvā vihāraṃ āgamaṃsu. Upāsakāpi
te  puna āhaṃsu "yāva satthāraṃ na khamāpetha, tāva vo idameva 2- daṇḍakamman"ti.
Te "satthāraṃ khamāpessāmā"ti bhagavati sāvatthiyaṃ anuppatte tattha agamaṃsu.
Satthā tesaṃ aṭṭhārasa bhedakaravatthūni desesīti ayametthapāḷimuttakakathā.
     [237] Idāni puthusaddotiādigāthāsu puthu mahāsaddo assāti
puthusaddo. Samajanoti samāno ekasadiso jano, sabbovāyaṃ bhaṇḍanakārakajano
samantato saddaniccharaṇena puthusaddo ceva sadiso cāti vuttaṃ hoti. Na
bālo koci maññathāti tatra koci ekopi ahaṃ bāloti na maññati, sabbepi
paṇḍitamāninoyeva. Nāññaṃ bhiyyo amaññarunti koci ekopi ahaṃ bāloti
ca na maññi, bhiyyo ca saṃghasmiṃ bhijjamāne aññampi ekaṃ "mayhaṃ kāraṇā
saṃgho bhijjatī"ti idaṃ kāraṇaṃ na maññīti attho.
     Parimuṭṭhāti muṭṭhassatino. Vācāgocarabhāṇinoti rākārassa rassādeso
kato, vācāgocarāva, na satipaṭṭhānagocarā, bhāṇino  ca 3- kathaṃ bhāṇino?
yāvicchanti mukhāyāmaṃ yāva mukhaṃ pasāretuṃ icchanti, tāva pasāretvā bhāṇino,
ekopi saṃghagāravena mukhasaṅkocanaṃ na karotīti attho. Yena nītāti yena
kalahena imaṃ nillajjabhāvaṃ nītā. Na taṃ vidūti na taṃ jānanti "evaṃ sādīnavo
ayan"ti.
     Ye ca taṃ upanayhantīti taṃ akkocchi mantiādikaṃ ākāraṃ ye upanayhanti.
Sanantanoti porāṇo.
@Footnote: 1 cha.Ma. kassāṇāssa     2 cha.Ma. tameva   3 Sī. bhāṇinoti

---------------------------------------------------------------------------------------------
page149.
     Pareti paṇḍite ṭhapetvā tato aññe bhaṇḍanakārakā pare nāma.
Te ettha saṃghamajjhe kalahaṃ karontā "mayaṃ yamāmase upayamāma 1- nassāma satataṃ
samitaṃ maccusantikaṃ gacchāmā"ti  na jānanti. Ye ca tattha vijānantīti ye ca
tattha paṇḍitā "mayaṃ maccuno samīpaṃ gacchāmā"ti  vijānanti. Tato sammanti
medhagāti evañhi te jānantā yonisomanasikāraṃ uppādetvā medhagānaṃ
kalahānaṃ vūpasamāya paṭipajjanti.
     Aṭṭhicchinnāti ayaṃ gāthā jātake 2- āgatā, brahmadattañca
dīghāvukumārañca sandhāya vuttā. Ayaṃ hettha attho:- tesampi tathā pavattaverānaṃ
hoti saṅgati, kasmā tumhākaṃ na hoti, yesaṃ vo neva mātāpitūnaṃ aṭṭhīni
chinnāni, na pāṇā haṭā na gvāssadhanāni haṭānīti.
     Sace labhethātiādigāthā paṇḍitasahāyassa ca bālasahāyassa ca
vaṇṇāvaṇṇadīpanatthaṃ vuttā. Abhibhuyya sabbāni parissayānīti pākaṭaparissaye ca
paṭicchannaparissaye ca abhibhavitvā tena saddhiṃ attamano satimā careyyāti.
     Rājāva raṭṭhaṃ vijitanti yathā attano vijitaṃ raṭṭhaṃ mahājanakarājā ca
arindamahārājā ca pahāya ekakā vicariṃsu, evaṃ vicareyyāti attho.
Mātaṅgaraññeva nāgoti mātaṅgo araññe nāgova. Mātaṅgoti hatthī vuccati.
Nāgoti mahantādhivacanametaṃ. Yathā hi mātuposako mātaṅganāgo araññe eko
cari, na ca pāpāni akāsi, yathā ca pālileyyako, evaṃ eko care, na ca
pāpāni kayirāti vuttaṃ hoti.
     [238] Bālakaloṇakāragāmoti upāligahapatissa bhogagāmo. 3- Tenupasaṅkamīti
kasmā upasaṅkami? gaṇe kirassa ādīnavaṃ disvā ekavihāriṃ bhikkhuṃ
passitukāmatā udapādi, tasmā sītādīhi pīḷito uṇhādīni patthayamāno
viya upasaṅkami. Dhammiyā kathāyāti ekībhāve ānisaṃsapaṭisaṃyuttāya. Yena
pācīnavaṃsadāyo, tattha kasmā upasaṅkami? kalahakārake kirassa diṭṭhādīnavattā
samaggavāsino bhikkhū passitukāmatā udapādi, tasmā sītādīhi pīḷito
@Footnote: 1 Sī., ka. uparamāma  2 khu.jā. 27/1222/255 (syā)  3 ka. loṇakāragāmo

---------------------------------------------------------------------------------------------
page150.
Uṇhādīni patthayanto 1- viya tattha upasaṅkami. Āyasmā ca anuruddhotiādi
vuttanayameva.
     [241] Atthi pana voti pacchimapucchāya lokuttaradhammaṃ puccheyya. So
pana therānaṃ natthi, tasmā taṃ pucchituṃ na yuttanti parikammobhāsaṃ pucchati.
Obhāsaṃyeva sañjānāmāti parikammobhāsaṃ sañjānāma. Dassanañca rūpānanti
dibbacakkhunā rūpadassanañca sañjānāma. Tañca nimittaṃ na paṭivijjhāmāti
tañca kāraṇaṃ na jānāma, yena no obhāso ca rūpadassanañca antaradhāyati.
     Taṃ kho pana vo anuruddhā nimittaṃ paṭivijjhitabbanti taṃ vo
kāraṇaṃ jānitabbaṃ. Ahampi sudanti anuruddhā tumhe kiṃ nu āḷulessanti,
ahampi imehi ekādasahi upakkilesehi āḷulitapubboti dassetuṃ imaṃ desanaṃ
ārabhi. Vicikicchā kho metiādīsu mahāsattassa ālokaṃ vaḍḍhetvā
dibbacakkhunā nānāvidhāni rūpāni disvā "idaṃ kho kin"ti vicikicchā udapādi.
Samādhi cavīti parikammasamādhi cavi. Obhāsoti parikammobhāsopi antaradhāyi.
Dibbacakkhunā rūpaṃ na passi. Amanasikāroti rūpāni passato vicikicchā
uppajjati, idāni kiñci na manasikarissāmīti amanasikāro udapādi.
     Thinamiddhanti kiñci amanasikarontassa thinamiddhaṃ udapādi.
     Chambhitattanti himavantābhimukhaṃ ālokaṃ vaḍḍhetvā dānavarakkhasaajagarādayo
addasa, athassa chambhitattaṃ udapādi. Ubbilanti 2- "mayā
diṭṭhabhayaṃ 3- pakatiyā olokiyamānaṃ natthi, adiṭṭhe kinnāma bhayan"ti cintayato
ubbilāvitattaṃ 4- udapādi. Sakidevāti ekappayogeneva pañca nidhikumbhiyopi
passeyya.
     Duṭṭhullanti mayā vīriyaṃ gāḷhaṃ paggahitaṃ, tena me ubbilaṃ
uppannanti vīriyaṃ sithilamakāsi, tato kāyadaratho kāyaduṭṭhullaṃ kāyālasiyaṃ
udapādi.
@Footnote: 1 cha.Ma. patthayamāno   2 cha.Ma. uppilanti  3 Ma. mahatibhayaṃ  4 cha.Ma. uppilāvitattaṃ

---------------------------------------------------------------------------------------------
page151.
     Accāraddhavīriyanti mama vīriyaṃ sithilaṃ karoto duṭṭhullaṃ uppannanti puna
vīriyaṃ paggaṇhato accāraddhavīriyaṃ udapādi. Patameyyāti mareyya.
     Atilīnavīriyanti mama vīriyaṃ paggaṇhato evaṃ jātanti puna vīriyaṃ sithilaṃ
karoto atilīnavīriyaṃ udapādi.
     Abhijappāti devalokābhimukhaṃ ālokaṃ vaḍḍhetvā devasaṅghaṃ passato
taṇhā udapādi. Nānattasaññāti mayhaṃ ekajātikaṃ rūpaṃ manasikarontassa
abhijappā uppannā, nānāvidharūpaṃ manasikarissāmīti kālena devalokābhimukhaṃ
kālena manussalokābhimukhaṃ vaḍḍhetvā nānāvidhāni rūpāni manasikaroto
nānattasaññā udapādi.
     Atinijjhāyitattanti mayhaṃ nānāvidhāni rūpāni manasikarontassa
nānattasaṇñā udapādi, iṭṭhaṃ vā aniṭṭhaṃ vā ekajātikameva manasikarissāmīti
tathā manasikaroto atinijjhāyitattaṃ rūpaṃ udapādi.
     [243] Obhāsanimittaṃ manasi karomīti parikammobhāsameva manasi karomi.
Na ca rūpāni passāmīti dibabacakkhunā rūpāni na passāmi. Rūpanimittaṃ manasi
karomīti dibbacakkhunā visayarūpameva manasikaromi.
     Parittañceva obhāsanti parittakaṭṭhāne obhāsaṃ. Parittāni ca
rūpānīti parittakaṭṭhāne rūpāni. Vipariyāyena dutiyavāro veditabbo. Paritto
samādhīti parittako parikammobhāso, obhāsaparittataṃ 1- hi sandhāya idha
parikammasamādhi "paritto"ti vutto. Parittaṃ me tasmiṃ samayeti tasmiṃ samaye
dibbacakkhupi parittakaṃ hoti. Appamāṇavārepi eseva nayo.
      [245] Avitakkampi vicāramattanti pañcakanaye dutiyajjhānasamādhiṃ
avitakkampi avicāranti catukkanayepi pañcakanayepi jhānattayasamādhiṃ. Sappītikanti
dukatikajjhānasamādhiṃ. Nippītikanti dukajjhānasamādhiṃ. Sātasahagatanti
tikacatukkajjhānasamādhiṃ. Upekkhāsahagatanti catukkanaye catutthajjhānasamādhiṃ pañcakanaye
pañcamajjhānasamādhiṃ.
@Footnote: 1 Ma. obhātaṃ parittaṃ, taṃ

---------------------------------------------------------------------------------------------
page152.
     Kadā pana bhagavā imaṃ tividhaṃ samādhiṃ bhāvesi? mahābodhimūle nisinno
pacchimayāme. Bhagavato hi paṭhamamaggo paṭhamajjhāniko ahosi, dutiyādayo
dutiyatatiyacatutthajjhānikā. Pañcakanaye pañcamajjhānassa maggo natthīti so
lokiyo ahosīti lokiyalokuttaramissakaṃ sandhāyetaṃ vuttaṃ. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                     upakkilesasuttavaṇṇanā niṭṭhitā.
                         ---------------
                       9. Bālapaṇḍitasuttavaṇṇanā
     [246] Evamme sutanti bālapaṇḍitasuttaṃ. Tattha bālalakkhaṇānīti
bālo ayanti etehi lakkhiyati ñāyatīti bālalakkhaṇāni. Tāneva tassa
sañjānanakāraṇānīti bālanimittāni. Bālassa apadānānīti bālāpadānāni.
Duccintitacintīti cintayanto abhijjhābyāpādamicchādassanavasena duccintitameva
cinteti. Dubbhāsitabhāsīti bhāsamānopi musāvādādibhedaṃ dubbhāsitameva bhāsati.
Dukkaṭakammakārīti karontopi pāṇātipātādirasena dukkaṭakammameva karoti. Tatra
ceti yattha nisinno, tassaṃ parisati. Tajjaṃ tassāruppanti tajjātikaṃ
tadanucchavikaṃ, pañcannaṃ verānaṃ diṭṭhadhammikasamparāyikaādīnavappaṭisaṃyuttanti
adhippāyo. Tatrāti tāya kathāya kacchamānāya. Bālantiādīni sāmiatthe
upayogavacanaṃ.
     [248] Olambantīti upaṭṭhahanti. Sesapadadvayaṃ tasseva vevacanaṃ.
Olambanādiākārena hi tāni upaṭṭhahanti, tasmā evaṃ vuttaṃ. Paṭhaviyā
olambantīti paṭhavitale pattharanti. Sesapadadvayaṃ tasseva vevacanaṃ.
Pattharaṇākāroyeva hesa. Tatra bhikkhave bālassāti tasmiṃ upaṭṭhānākāre āpāthagate
bālassa evaṃ hoti.
@Footnote: 1 Sī., ka. caritāpadānānīti

---------------------------------------------------------------------------------------------
page153.
     [249] Etadavocāti anusandhikusalo bhikkhu "nirayassa upamā kātuṃ
na sakkā"ti na bhagavā vadati, "na sukarā"ti pana vadati, na sukaraṃ pana
sakkā hoti kātuṃ, handāhaṃ dasabalaṃ upamaṃ kārāpemīti cintetvā etaṃ
"sakkā bhante"ti vacanaṃ avoca. Haneyyunti vinivijjhitvā gamanavasena yathā
ekasmiṃ ṭhāne dve pahārā nipatanti, evaṃ haneyyuṃ. Tenassa dve
vaṇamukhasatāni honti. Ito uttaripi eseva nayo.
     [250] Pāṇimattanti antomuṭṭhiyaṃ saṇṭhahanamattaṃ. 1- Saṅkhampi na
upetīti gaṇanamattampi na gacchati. Kalabhāgampīti satimaṃ kalaṃ sahassimaṃ kalaṃ
satasahassimaṃ vā kalaṃ upagacchatītipi vattabbataṃ na upeti. Upanidhampīti
upanikkhepanamattampi na upeti, olokentassa olokitamattampi natthi.
Tattaṃ ayokhilanti tigāvutaṃ attabhāvaṃ sampajjalitāya lohapaṭhaviyā uttānakaṃ
nipajjāpetvā tassa dakkhiṇahatthe tālappamāṇaṃ ayasūlaṃ pavesenti, tathā
vāmahatthādīsu. Yathā ca uttānakaṃ nipajjāpetvā, evaṃ urenapi dakkhiṇapassenapi
vāmapassenapi nipajjāpetvā taṃ kammakāraṇaṃ karontiyeva. Saṃvesetvāti
sampajjalitāya lohapaṭhaviyā tigāvutaṃ attabhāvaṃ nipajjāpetvā. Kuṭhārīhīti mahatīhi
gehassa ekapakkhachadanamattāhi kuṭhārīhi tacchanti. Lohitaṃ nadī hutvā sandati,
lohapaṭhavito jālā uṭṭhahitvā tacchitaṭṭhānaṃ gaṇhanti. Mahādukkhaṃ uppajjati,
tacchantā pana suttāhataṃ karitvā dārū viya aṭṭhaṃsampi chaḷaṃsampi karonti.
Vāsīhīti mahāsuppappamāṇāhi vāsīhi. Tāhi tacchantā tacato yāva aṭṭhīni
saṇikaṃ tacchanti, tacchitaṃ tacchitaṃ paṭipākatikaṃ hoti. Rathe yojetvāti saddhiṃ
yugayottapañcaracakkakubbarapācanehi sabbato sampajjalite rathe yojetvā.
Mahantanti mahākūṭāgārappamāṇaṃ. Āropentīti sampajjalitehi ayamuggarehi
pothentā āropenti. Sakimpi uddhanti supakkuthitāya ukkhaliyā pakkhittataṇḍulā
viya uddhaṃ adho tiriyañca gacchati.
@Footnote: 1 cha.Ma. ṭhapanamattaṃ

---------------------------------------------------------------------------------------------
page154.
     Bhāgaso mitoti bhāge ṭhapetvā ṭhapetvā vibhatto. Pariyantoti
parikkhitto. Ayasāti upari ayapaṭṭena chādito.
     Samantā yojanasataṃ pharitvā tiṭṭhatīti evaṃ pharitvā tiṭṭhati, yathā
samantā yojanasate ṭhāne ṭhatvā olokentassa akkhīni yakamagoḷakā viya
nikkhamanti.
     Na sukarā akkhānena pāpuṇitunti nirayo nāma evampi dukkho
evampi dukkhoti vassasataṃ vassasahassaṃ kathentenāpi matthakaṃ pāpetvā kathetuṃ
na sukarāti attho.
     [251] Dantullehakanti dantehi ullehitvā, 1- luñcitvāti vuttaṃ
hoti. Rasādoti  rasagedhena paribhuttaraso.
     [252] Aññamaññakhādikāti aññamaññakhādanaṃ.
     Dubbaṇṇoti durūPo. Duddasikoti dārakānaṃ bhayāpanatthaṃ katayakkho viya
duddaso. Okoṭimakoti lakuṇḍako paviṭṭhagīvo mahodaro. Kāṇoti ekakkhikāṇo
vā ubhayakkhikāṇo vā. Kuṇīti ekahatthakuṇī vā. Pakkhahatoti 2- pīṭhasappi. So
kāyenāti idamassa dukkhānupabandhadassanatthaṃ āraddhaṃ.
     Kaliggahenāti parājayena. Adhibandhaṃ nigaccheyyāti yasmā bahuṃ jito
sabbasāpateyyampissa nappahoti, tasmā attanāpi bandhaṃ nigaccheyya. 3- Kevalā
paripūrā bālabhūmīti bālo tīṇi duccaritāni pūretvā niraye nibbattati, tattha
pakkāvasesena manussattaṃ  āgato pañcasu nīcakulesu nibbattitvā puna tīṇi
duccaritāni pūretvā niraye nibbattatīti ayaṃ sakalā paripuṇṇā bālabhūmi.
     [253] Paṇḍitalakkhaṇānītiādi vuttānusāreneva veditabbaṃ.
Sucintitacintītiādīni cettha manosucaritādīnaṃ vasena yojetabbāni.
                           Cakkaratanavaṇṇanā
     [256] Sīsaṃnhātassāti sīsena saddhiṃ gandhodakena nhātassa.
Uposathikassāti samādinnauposathaṅgassa. Uparipāsādavaragatassāti pāsādavarassa
@Footnote: 1 Ma. ullihitvā   2 Ma. pakkhapādoti     3 Ma. attanopi bandhanaṃ gaccheyya

---------------------------------------------------------------------------------------------
page155.
Upari gatassa. Subhojanaṃ bhuñjitvā pāsādavarassa upari mahātale sirīgabbhaṃ
pavisitvā sīlāni āvajjantassa. Tadā kira rājā pātova satasahassaṃ
vissajjetvā mahādānaṃ datvā punapi soḷasahi gandhodakaghaṭehi sīsaṃ nhāyitvā
katapātarāso suddhaṃ uttarāsaṅgaṃ ekaṃsaṃ katvā upari pāsādassa sirīsayane
pallaṅkaṃ ābhujitvā nisinno attano dānamayapuññasamudayaṃ āvajjetvā
nisīdati, ayaṃ sabbacakkavattīnaṃ dhammatā.
     Tesaṃ taṃ āvajjantānaṃyeva vuttappakārapuññakammapaccayaṃ utusamuṭṭhānaṃ
nīlamaṇisaṅghāṭasadisaṃ pācīnasamuddajalatalaṃ chindamānaṃ viya ākāsaṃ alaṃ kurumānaṃ 1-
viya dibbaṃ cakkaratanaṃ pātubhavati. Tayidaṃ dibbānubhāvayuttattā dibbanti vuttaṃ.
Sahassaṃ assa arānanti sahassāraṃ. Saha nemiyā saha nābhiyā cāti sanemikaṃ
sanābhikaṃ. Sabbehi ākārehi paripūranti sabbākāraparipūraṃ.
     Tattha cakkaṃ ca taṃ ratijananaṭṭhena ratanañcāti cakkaratanaṃ. Yāya pana taṃ
nābhiyā "sanābhikan"ti vuttaṃ, sā indanīlamaṇimayā hoti. Majjhe panassā
rajatamayā panāḷi, yāya suddhasiniddhadantapantiyā hasamānaṃ viya virocati. Majjhe
chiddena viya candamaṇḍalena ubhosupi bāhirantesu rajatapaṭṭena kataparikkhepo
hoti. Tesu panassā nābhipanāḷiparikkhepapaṭṭesu yuttaṭṭhāne paricchedalekhā
suvibhattāva hutvā paññāyanti. Ayaṃ tāvassa nābhiyā sabbākāraparipūratā.
     Yehi pana taṃ arehi "sahassāran"ti vuttaṃ, te sattaratanamayā
sūriyarasmiyo viya pabhāsampannā honti. Tesampi ghaṭamaṇikaparicchedalekhādīni
suvibhattāneva paññāyanti. Ayamassa arānaṃ sabbākāraparipūratā.
     Yāya pana taṃ nemiyā saha "sanemikan"ti  vuttaṃ, sā bālasūriyarasmikalāpasiriṃ
avahasamānā viya surattasuddhasiniddhapavāḷamayā hoti. Sandhīsu panassā
sañjhārāgasassirikarattajambonadapaṭṭā vaṭṭaparicchedalekhā ca suvibhattā
paññāyanti. Ayamassa nemiyā sabbākāraparipūratā.
@Footnote: 1 Ma. alaṃ karamānaṃ

---------------------------------------------------------------------------------------------
page156.
     Nemimaṇḍalapiṭṭhiyaṃ panassa  dasannaṃ dasannaṃ arānamantare dhamanavaṃso
viya anto susiro chiddamaṇḍalacitto vātagāhī pavāḷadaṇḍo hoti, yassa
vātena paharitassa sukusalasamannāhatassa pañcaṅgikassa tūriyassa viya saddo vaggu
ca rajanīyo ca kamaṇīyo hoti. Tassa kho pana pavāḷadaṇḍassa upari setacchattaṃ,
ubhosu passesu samosaritakusumadāmapantiyoti evaṃ samosaritakusumadāmapantisatadvaya-
parivārena setacchattasatadhārinā pavāḷadaṇḍasatena samupasobhitanemiparikkhepassa
dvinnampi nābhipanāḷīnaṃ anto dve sīhamukhāni honti, yehi tālakkhandhappamāṇā
puṇṇacandakiraṇakalāpasassirikā taruṇaravisamānarattakambalageṇḍukapariyantā
ākāsagaṅgāgatisobhaṃ abhibhavamānā viya dve muttakalāpā olambanti, yehi
cakkaratanena saddhiṃ ākāse samparivattamānehi tīṇi cakkāni ekato parivattantāni
viya khāyanti. Ayamassa sabbaso sabbākāraparipūratā.
     Taṃ panetaṃ evaṃ sabbākāraparipūraṃ pakatiyā sāyamāsabhattaṃ bhuñjitvā
attano attano gharadvāre paññattāsanesu nisīditvā pavattakathāsallāpesu
manussesu vīthicatukkādīsu kīḷamāne dārakajane nātiuccena nātinīcena
vanasaṇḍamatthakāsannena ākāsappadesena upasobhayamānaṃ viya rukkhasākhaggāni,
dvādasayojanato paṭṭhāya suyyamānena  madhurassarena sattānaṃ sotāni
odhāpayamānaṃ yojanato paṭṭhāya nānappabhāsamudayasamujjalena vaṇṇena nayanāni
samākaḍḍhantaṃ rañño cakkavattissa puññānubhāvaṃ ugghosayantaṃ viya rājadhāniabhimukhaṃ
āgacchati.
     Atha tassa cakkaratanassa saddassavaneneva "kuto nu kho, kassa
nu kho ayaṃ saddo"ti āvajjitahadayānaṃ puratthimadisaṃ olokayamānānaṃ tesaṃ
manussānaṃ aññataro aññataraṃ evamāha "passa bho acchariyaṃ, ayaṃ puṇṇacando
pubbe 1- eko uggacchati, ajja pana dutiyo uggato, etaṃ hi rājahaṃsamithunaṃ
viya puṇṇacandamithunaṃ pubbāpariyena gaganatalaṃ abhilaṅghatī"ti. Tamañño āha
"kiṃ kathesi samma kahaṃ nāma tayā dve puṇṇacandā ekato uggacchantā
@Footnote: 1 ka. sabbadā

---------------------------------------------------------------------------------------------
page157.
Diṭṭhapubbā, nanu esa tapanīyaraṃsidhāro piñjarakiraṇo divākaro uggato"ti.
Tamañño sitaṃ katvā evamāha "kiṃ ummattosi, nanu kho idānimeva
divākaro atthaṅgato, so kathaṃ imaṃ puṇṇacandaṃ anubandhamāno uggacchissati,
addhā panetaṃ anekaratanappabhāsamujjalaṃ ekassa puññavato vimānaṃ bhavissatī"ti.
Te sabbepi apasādayantā 1- aññe evamāhaṃsu "kiṃ bahuṃ vippalapatha, nevesa
puṇṇacando, na sūriyo na devavimānaṃ. Nahetesaṃ  evarūpā sirisampatti atthi,
cakkaratanena panetena bhavitabban"ti.
     Evaṃ pavattasallāpasseva tassa janassa candamaṇḍalaṃ ohāya taṃ
cakkaratanaṃ abhimukhaṃ hoti. Tato tehi "kassa nu kho idaṃ nibbattan"ti vutte
bhavanti vattāro "na kassaci aññassa, 2- nanu amhākaṃ rājā
pūritacakkavattivatto, tassetaṃ nibbattan"ti. Atha so ca mahājano, yo ca añño
passati, sabbo cakkaratanameva anugacchati. Tampi cakkaratanaṃ raññoyeva atthāya
attano āgatabhāvaṃ ñāpetukāmaṃ viya sattakkhattuṃ pākāramatthakeneva nagaraṃ
anusaṃyāyitvā rañño antepuraṃ padakkhiṇaṃ katvā antepurassa
uttarasīhapañjaraāsanne 3- ṭhāne yathā gandhapupphādīhi sukhena sakkā
hoti pūjetuṃ, evaṃ akkhāhataṃ viya tiṭṭhati.
     Evaṃ ṭhitassa panassa vātapānacchiddādīhi pavisitvā nānāvirāga-
ratanappabhāsamujjalaṃ antopāsādaṃ alaṃ kurumānaṃ pabhāsamūhaṃ disvā dassanatthāya
sañjātābhilāso rājā hoti. Parijanopissa piyavacanapābhatena āgantvā
tamatthaṃ nivedeti. Atha rājā balavapītipāmojjaphuṭṭhasarīro pallaṅkaṃ mocetvā
uṭṭhāyāsanā sīhapañjarasamīpaṃ gantvā taṃ cakkaratanaṃ disvā "sutaṃ kho
pana metan"tiādikaṃ cintanaṃ cintesi. 4- Tena vuttaṃ  "disvāna rañño
khattiyassa .pe. Assaṃ nu kho ahaṃ rājā cakkavattī"ti. Tattha so
hoti rājā cakkavattīti kittāvatā cakkavattī hoti? ekaṅguladvaṅgulamattampi
cakkaratane ākāsaṃ abbhuggantvā pavattate. 5-
@Footnote: 1 Ma. avahasantā  2 Sī.,Ma. kassaññassa   3 ka....sadise    4 ka. taṃ cintayati
@5 ka. pavatteti

---------------------------------------------------------------------------------------------
page158.
     Idāni tassa pattāpanatthaṃ 1- yaṃ kātabbaṃ, taṃ 2- dassento atha kho
bhikkhavetiādimāha. Tattha uṭṭhāyāsanāti nisinnāsanato uṭṭhahitvā
cakkaratanasamīpaṃ āgantvā. Bhiṅgāraṃ gahetvāti hatthisoṇḍasadisapanāḷiṃ
suvaṇṇabhiṅgāraṃ ukkhipitvā vāmena hatthena udakaṃ gahetvā. Pavattatu bhavaṃ
cakkaratanaṃ, abhivijinātu bhavaṃ cakkaratananti. Anvadeva rājā cakkavattī saddhiṃ
caturaṅginiyā senāyāti sabbacakkavattīnaṃ hi udakena abhisiñcitvā "abhivijānātu
bhavaṃ cakkaratanan"ti vacanasamanantarameva vehāsaṃ abbhuggantvā cakkaratanaṃ
pavattati, yassa pavattisamakālameva so rājā cakkavattī nāma hoti.
     Pavatte pana cakkaratane taṃ anubandhamānova rājā cakkavattī yānavaraṃ
āruyha vehāsaṃ abbhuggacchati. Athassa chattacāmarādihattho 3- parijano ceva
antepurajano ca. Tato nānappakārakañcukakavacādisannāhavibhūsitena
vividhābharaṇappabhāsamujjalitena 4- dhajapaṭākapaṭimaṇḍitena attano balakāyena 5- saddhiṃ
uparājasenāpatippabhūtayopi vehāsaṃ abbhuggantvā rājānameva parivārenti.
Rājayuttā pana janasaṅgahatthaṃ nagaravīthīsu bheriyo carāpenti "tātā amhākaṃ
rañño nibbattaṃ cakkaratanaṃ 6- attano attano vibhavānurūpena maṇḍitapasādhitā
sannipatathā"ti. Mahājano pana pakatiyā cakkaratanasaddeneva sabbakiccāni
pahāya gandhapupphādīni ādāya sannipatitova, sopi sabbo vehāsaṃ abbhugganatvā
rājānameva parivāreti. Yassa yassa hi raññā saddhiṃ gantukāmatā uppajjati.
So so ākāsagato hoti. Evaṃ dvādasayojanāyāmavitthārā parisā hoti.
Tattha ekapurisopi chinnabhinnasarīro vā kiliṭṭhavattho vā natthi. Suciparivāro
hi rājā cakkavatti. Cakkavattiparisā nāma vijjādharaparisā 7- viya ākāse
gacchamānā indanīlamaṇitale vippakiṇṇaratanasadisā hoti. Tena vuttaṃ "anvadeva
rājā cakkavattī saddhiṃ caturaṅginiyā senāyā"ti.
@Footnote: 1 ka. pattavidhāne   2 Ma. pavattividhāne kātabbaṃ    3 Ma. chattacāmarihattho
@4 Ma. vividhasaṃhāra...   5 Ma. kāyālaṅkārena    6 cha.Ma. cakkaratanaṃ nibbattaṃ
@7 vijjādharapurisā, su.vi. 2/244/230

---------------------------------------------------------------------------------------------
page159.
     Tampi cakkaratanaṃ rukkhaggānaṃ uparūpari nātiuccena gaganappadesena
pavattati, yathā rukkhānaṃ pupphaphalapallavehi atthikā tāni sukhena gahetuṃ
sakkonti, bhūmiyaṃ ṭhitā "esa rājā, esa uparājā, esa senāpatī"ti
sallakkhetuṃ sakkonti. Ṭhānādīsupi iriyāpathesu yo yena icchati, so teneva
gacchati. Cittakammādisippapasutā cettha attano attano kiccaṃ karontāyeva
gacchanti. Yatheva hi bhūmiyaṃ, tathā nesaṃ sabbakiccāni ākāse ijjhanti. Evaṃ
cakkavattiparisaṃ gahetvā taṃ cakkaratanaṃ vāmapassena sineruṃ pahāya samuddassa
uparibhāgena aṭṭhayojanasahassappamāṇaṃ pubbavidehaṃ gacchati.
     Tattha yo vinibbedhena dvādasayojanāya parikkhepato chattiṃsayojanaparisāya
sannivesakkhamo sulabhāhārūpakaraṇo chāyūdakasampanno sucisamatalo ramaṇīyo
bhūmibhāgo, tassa uparibhāge taṃ cakkaratanaṃ ākāse akkhāhataṃ viya tiṭṭhati.
Atha tena saññāṇena so mahājano otaritvā yathāruci nhānabhojanādīni
sabbakiccāni karonto vāsaṃ kappeti, tena vuttaṃ "yasmiṃ kho pana bhikkhave
padese taṃ cakkaratanaṃ patiṭṭhāti, tattha rājā cakkavattī vāsaṃ upeti saddhiṃ
caturaṅginiyā senāyā"ti.
     Evaṃ vāsaṃ upagate cakkavattimhi ye tattha rājāno, te "paracakkaṃ
āgatan"ti sutvāpi na balakāyaṃ sannipātetvā yuddhasajjā honti.
Cakkaratanassa hi uppattisamanantarameva natthi so satto nāma, yo
paccatthikasaññāya rājānaṃ ārabbha āvudhaṃ ukkhipituṃ visaheyya. Ayaṃ ānubhāvo
cakkaratanassa.
              Cakkānubhāvena hi tassa rañño
              arī asesā damathaṃ upenti
              arindamaṃ nāma narādhipassa
              teneva taṃ vuccati tassa cakkaṃ.
     Tasmā sabbepi te rājāno attano attano rajjasirivibhavānurūpaṃ
pābhataṃ 1- gahetvā taṃ rājānaṃ ārabbha 2- upagamma onatasirā 3- attano
@Footnote: 1 ka. vibhavaṃ       2 cha.Ma. ayaṃ pāṭho na dissati   3 Sī. paṇatasirā

---------------------------------------------------------------------------------------------
page160.
Moḷiyamaṇippabhābhisekenassa pādapūjaṃ karontā "ehi kho mahārājā"tiādīhi
vacanehi tassa kiṅkārappaṭissāvitaṃ āpajjanti. Tena vuttaṃ ye kho pana
bhikkhave puratthimāya anusāsa mahārājāti.
     Tattha svāgatanti suāgamanaṃ. Ekasmiṃ hi āgate socanti, gate nandanti.
Ekasmiṃ āgate nandanti, gate socanti. Tādiso tvaṃ āgatanandano
gamanasocano, tasmā tava āgamanaṃ suāgamananti vuttaṃ hoti. Evaṃ vutte pana
cakkavattī nāpi "ettakaṃ nāma me anuvassaṃ baliṃ upakappethā"ti vadati, nāpi
aññassa bhogaṃ acchinditvā aññassa deti. Attano pana dhammarājabhāvassa
anurūpāya paññāya pāṇātipātādīni upaparikkhitvā pemanīyena mañjunā sarena
"passatha tātā, pāṇātipāto nāmesa āsevito bhāvito bahulīkato nirayasaṃvattaniko
hotī"tiādinā nayena dhammaṃ desetvā "pāṇo na hantabbo"tiādikaṃ
ovādaṃ deti. Tena vuttaṃ rājā cakkavattī evamāha pāṇo na hantabbo
.pe. Yathābhuttañca bhuñjathāti
     kiṃ pana sabbepi rañño imaṃ ovādaṃ gaṇhantīti. Buddhassāpi tāva
sabbe na gaṇhanti, rañño kiṃ gaṇhissanti. Tasmā ye paṇḍitā vibhāvino,
te gaṇhanti. Sabbe pana anuyantā bhavanti. Tasmā "ye kho pana
bhikkhave"tiādimāha.
     Atha taṃ cakkaratanaṃ evaṃ pubbavidehavāsīnaṃ ovāde dinne katapātarāse 1-
cakkavattibalena vehāsaṃ abbhuggantvā puratthimaṃ samuddaṃ ajjhogāhati. Yathā
yathā ca taṃ ajjhogāhati, tathā tathā agadagandhaṃ ghāyitvā saṅkhittaphaṇo
nāgarājā viya saṅkhittaūmivipphāraṃ hutvā ogacchamānaṃ mahāsamuddasalilaṃ
yojanamattaṃ ogantvā antosamudde veḷuriyabhitti viya tiṭṭhati. Taṃkhaṇaññeva
ca tassa rañño puññasiriṃ daṭṭhukāmāni viya mahāsamuddatale vippakiṇṇāni
nānāratanāni tato tato āgantvā taṃ desaṃ pūrayanti. Atha sā rājaparisā
taṃ nānāratanaparipūraṃ mahāsamuddatalaṃ disvā yathāruci ucchaṅgādīhi ādiyati,
@Footnote: 1 Sī.,Ma. katapātarāso

---------------------------------------------------------------------------------------------
page161.
Yathāruci ādinnaratanāya pana parisāya taṃ cakkaratanaṃ paṭinivattati. Paṭinivattamāne
ca tasmiṃ parisā purato 1- hoti, majjhe rājā, ante cakkaratanaṃ. Tampi
jalanidhijalaṃ palobhayamānamiva cakkaratanasiriyā, asahamānamiva ca tena viyogaṃ,
nemimaṇḍalapariyantaṃ atihanantaṃ nirantarameva upagacchati.
     [257] Evaṃ rājā cakkavattī puratthimasamuddapariyantaṃ pubbavidehaṃ
abhivijinitvā dakkhiṇasamuddapariyantaṃ jambudīpaṃ vijetukāmo cakkaratanadesitena
maggena dakkhiṇasamuddābhimukho gacchati. Tena vuttaṃ atha kho taṃ bhikkhave cakkaratanaṃ
puratthimasamuddaṃ ajjhogāhetvā paccuttaritvā dakkhiṇaṃ disaṃ pavattatīti. Evaṃ
pavattamānassa pana tassa parivattanavidhānaṃ senāsanniveso paṭirājagamanaṃ 2- tesaṃ
anusāsanippadānaṃ dakkhiṇasamuddaṃ ajjhogāhanaṃ samuddasalilassa ogacchanaṃ
ratanādānanti sabbaṃ purimanayeneva veditabbaṃ.
     Vijinitvā pana taṃ dasasahassayojanappamāṇaṃ jambudīpaṃ dakkhiṇasamuddatopi
paccuttaritvā sattayojanasahassappamāṇaṃ amaragoyānaṃ vijetuṃ pubbe vuttanayeneva
gantvā tampi samuddapariyantaṃ tatheva abhivijinitvā pacchimasamuddatopi
paccuttaritvā aṭṭhayojanasahassappamāṇaṃ uttarakuruṃ vijetuṃ tatheva gantvā tampi
samuddapariyantaṃ tatheva abhivijiya uttarasamuddatopi paccuttarati.
     Ettāvatā raññā cakkavattinā cāturantāya paṭhaviyā ādhipaccaṃ adhigataṃ
hoti. So evaṃ vijitavijayo attano rajjasirisampattidassanatthaṃ sapariso uddhaṃ
gaganatalaṃ abhilaṅghitvā suvikasitapadumuppalapuṇḍarīkavanavicitte cattāro jātassare
viya pañcasatapañcasataparittadīpaparivāre cattāro mahādīpe oloketvā
cakkaratanadesiteneva 3- maggena yathānukkamaṃ attano rājadhānimeva paccāgacchati.
Atha taṃ cakkaratanaṃ antepuradvāraṃ sobhayamānaṃ viya hutvā tiṭṭhati.
     Evaṃ patiṭṭhite pana tasmiṃ  cakkaratane rājantepure ukkāhi vā
dīpikāhi vā kiñci karaṇīyaṃ na hoti, cakkaratanobhāsoyeva rattiṃ andhakāraṃ
vidhamati. Ye ca pana rattiṃ andhakāratthikā honti, tesaṃ andhakārameva hoti.
@Footnote: 1 cha.Ma. aggato   2 paṭirājāgamanaṃ su.vi. 2/245/233  3 ka. cakkuddesiteneva

---------------------------------------------------------------------------------------------
page162.
Tena vuttaṃ dakkhiṇasamuddaṃ ajjhogāhetvā .pe. Evarūpaṃ cakkaratanaṃ
pātubhavatīti.
                           Hatthiratanavaṇṇanā
     [258] Evaṃ pātubhūtacakkaratanassa panassa cakkavattino amaccā
pakatimaṅgalahatthiṭṭhānaṃ sucibhūmibhāgaṃ kāretvā haricandanādīhi surabhigandhehi
upalimpāpetvā heṭṭhā vicittavaṇṇasurabhikusumasamākiṇṇaṃ upari suvaṇṇatārakānaṃ
antarantarā samosaritamanuññakusumadāmappaṭimaṇḍitavitānaṃ devavimānaṃ viya
abhisaṅkharitvā "evarūpassa nāma deva hatthiratanassa āgamanaṃ cintethā"ti vadanti.
So pubbe vuttanayeneva mahādānaṃ datvā sīlāni samādāya taṃ puññasampattiṃ
āvajjanto nisīdati, athassa puññānubhāvacodito  chaddantakulā vā uposathakulā
taṃ sakkāravisesaṃ anubhavitukāmo taruṇaravimaṇḍalābhirattacaraṇagīvamukhappaṭimaṇḍita-
visuddhasetasarīro sattappatiṭṭho susaṇṭhitaṅgapaccaṅgasanniveso  vikasitarattapaduma-
cārupokkharo iddhimā yogī viya vehāsaṃ gamanasamattho manosilācuṇṇarañjitapariyanto
viya rajatapabbato hatthiseṭṭho tasmiṃ padese patiṭṭhāti. So chaddantakulā
āgacchanto sabbakaniṭṭho āgacchati, uposathakulā sabbaseṭṭho. Pāḷiyaṃ  pana
"uposatho nāgarājā"icceva āgacchati. Svāyaṃ pūritacakkavattivattānaṃ cakkavattīnaṃ
sutte 1- vuttanayeneva cintayantānaṃ āgacchati, na itaresaṃ. Sayameva
pakatimaṅgalahatthiṭṭhānaṃ āgantvā maṅgalahatthiṃ apanetvā tattha tiṭṭhati. Tena
vuttaṃ puna caparaṃ bhikkhave  .pe. Nāgarājāti.
     Evaṃ pātubhūtaṃ pana taṃ hatthiratanaṃ disvā hatthigopakādayo haṭṭhatuṭṭhā
vegena gantvā rañño ārocenti, rājā turitaturitaṃ āgantvā taṃ disvā
pasannacitto "bhaddakaṃ vata bho hatthiyānaṃ, sace damathaṃ upeyyā"ti cintayanto
hatthaṃ pasāreti. Atha so gharadhenuvacchako viya kaṇṇe olambetvā sūratabhāvaṃ 2-
dassento rājānaṃ upasaṅkamati, rājā taṃ abhiruhitukāmo hoti. Athassa parijanā
adhippāyaṃ ñatvā taṃ hatthiratanaṃ sovaṇṇaddhajaṃ sovaṇṇālaṅkāraṃ hemajālapaṭicchannaṃ
@Footnote: 1 Ma. cakkavattisutte   2 Ma. mudutabhāvaṃ

---------------------------------------------------------------------------------------------
page163.
Katvā upanenti. Rājā taṃ anisīdāpetvāva 1- sattaratanamayāya nisseṇiyā
abhiruyha ākāsaṃ gamananinnacitto hoti, tassa saha cittuppādeneva so
hatthirājā rājahaṃso viya indanīlamaṇippabhājālanīlagaganatalaṃ abhilaṅghati, tato
cakkacārikāya vuttanayeneva sakalarājaparisā. Iti sapariso rājā antopātarāseyeva
sakalapaṭhaviṃ anusaṃyāyitvā rājadhāniṃ paccāgacchati, evaṃ mahiddhikaṃ cakkavattino
hatthiratanaṃ hoti. Tena vuttaṃ disvāna rañño cakkavattissa .pe. Evarūpaṃ
hatthiratanaṃ pātubhavatīti.
                           Assaratanavaṇṇanā
     evaṃ pātubhūtahatthiratanassa pana cakkavattino parisā pakatimaṅgalaassaṭṭhānaṃ
sucisamatalaṃ kāretvā alaṅkaritvā ca purimanayeneva rañño tassa
āgamanacintanatthaṃ ussāhaṃ janenti. So purimanayeneva katadānasakkāro
samādinnasīlova pāsādatale nisinno puññasampattiṃ samanussarati, athassa
puññānubhāvacodito sindhavakulato vijjullatāvinaddhasaradakālasetavalāhakarāsisassiriko 2-
rattapādo rattatuṇḍo candappabhāpuñjasadisasuddhasiniddhaghanasaṅghātasarīro kākagīvā
viya ca indanīlamaṇi viya ca kāḷavaṇṇena sīsena samannāgatattā kākasīso
suṭṭhu kappetvā ṭhapitehi viya muñjasadisehi saṇhavaṭṭaujugatigatehi kesehi
samannāgatattā muñjakeso vehāsaṅgamo valāhako nāma assarājā
āgantvā tasmiṃ ṭhāne patiṭṭhāti. Sesaṃ sabbaṃ hatthiratane vuttanayeneva
veditabbaṃ. Evarūpaṃ assaratanaṃ sandhāya bhagavā puna caparantiādimāha.
                           Maṇiratanavaṇṇanā
     evaṃ pātubhūtaassaratanassa pana rañño cakkavattissa catuhatthāyāmaṃ
sakaṭanābhisamappamāṇaṃ ubhosu antesu kaṇṇikapariyantato viniggatasuparisuddha-
muttākalāpehi dvīhi kañcanapadumehi alaṅkataṃ caturāsītimaṇisahassapparivāraṃ
tārāgaṇaparivutassa puṇṇacandassa siriṃ paṭippharamānaṃ viya vepullapabbatato
@Footnote: 1 Ma. asannisīdāpetvā, ka. sannisīdāpetvāva    2 Sī.,Ma....saradakāle...

---------------------------------------------------------------------------------------------
page164.
Maṇiratanaṃ āgacchati. Tassevaṃ āgatassa muttājālake ṭhapetvā veḷuparamparāya
saṭṭhihatthappamāṇaṃ ākāsaṃ āropitassa rattibhāge samantā yojanappamāṇaṃ
okāsaṃ ābhā pharati, yāya sabbo so okāso aruṇuggamanavelā viya
sañjātāloko hoti. Tato kassakā kasikammaṃ, vāṇijā āpaṇugghāṭanaṃ, te
te ca sippino taṃ taṃ kammantaṃ payojenti divāti maññamānā. Tena vuttaṃ
puna caparaṃ bhikkhave .pe. Maṇiratanaṃ pātubhavatīti.
                           Itthiratanavaṇṇanā
     evaṃ pātubhūtamaṇiratanassa pana rañño cakkavattissa visayasukhavisesakāraṇaṃ
itthiratanaṃ pātubhavati. Maddarājakulato vā hissa aggamahesiṃ ānenti,
uttarakuruto vā puññānubhāvena sayaṃ āgacchati. Avasesā panassā sampatti
"puna caparaṃ bhikkhave rañño cakkavattissa itthiratanaṃ pātubhavati abhirūpā
dassanīyā"tiādinā nayena pāḷiyaṃyeva āgatā.
     Tattha saṇṭhānapāripūriyā adhikaṃ rūpaṃ assāti abhirūpā. Dissamānā ca
cakkhūni pīṇayati, tasmā aññaṃ kiccavikkhepaṃ hitvāpi daṭṭhabbāti dassanīyā.
Dissamānā ca somanassavasena cittaṃ pasādetīti pāsādikā. Paramāyāti evaṃ
pasādāvahattā uttamāya. Vaṇṇapokkharatāyāti vaṇṇasundaratāya. Samannāgatāti
upetā. Abhirūpā vā yasmā nātidīghā nātirassā, dassanīyā yasmā nātikisā
nātithūlā, pāsādikā yasmā  nātikāḷikā naccodātā. Paramāya
vaṇṇapokkharatāya samannāgatā yasmā atikkantā mānusaṃ vaṇṇaṃ appattā
dibbavaṇṇaṃ. Manussānaṃ hi vaṇṇābhā bahi na niccharati, devānaṃ atidūraṃ
niccharati, tassā pana dvādasahatthappamāṇaṃ padesaṃ sarīrābhā obhāseti.
     Nātidīghādīsu cassā paṭhamayugaḷena ārohasampatti, dutiyayugaḷena
pariṇāhasamapatti, tatiyayugaḷena vaṇṇasampatti vuttā. Chahi vāpi etehi
kāyavipattiyā abhāvo, atikkantā mānusaṃ vaṇṇanti iminā kāyasampatti vuttaṃ.

---------------------------------------------------------------------------------------------
page165.
     Tūlapicuno vā kappāsapicuno vāti sappimaṇḍe pakkhipitvā ṭhapitassa
satavihatassa tūlapicuno vā satavihatassa kappāsapicuno vā kāyasamphasso hoti.
Sīteti rañño sītakāle. Uṇheti rañño uṇhakāle. Candanagandhoti
niccakālameva supisitassa abhinavassa catujjātisamāyojitassa haricandanassa gandho
kāyato vāyati. Uppalagandhoti hasitakathitakālesu mukhato nikkhanto taṅkhaṇaṃ
vikasitasseva nīluppalassa atisurabhigandho vāyati.
     Evaṃ rūpasamphassagandhasampattiyuttāya 1- panassā sarīrasampattiyā anurūpaṃ
ācāraṃ dassetuṃ taṃ kho panātiādi vuttaṃ. Tattha rājānaṃ disvā
nisinnāsanato aggidaḍḍhā viya paṭhamameva uṭṭhātīti pubbuṭṭhāyinī. Tasmiṃ
nisinne tassa rañño tālavaṇṭena vījanādikiccaṃ katvā pacchā nipatati
nisīdatīti pacchānipātinī. Kiṃ karomi devāti tassa kiṃkāraṃ paṭissāvetīti
kiṃkārapaṭissāvinī. Rañño manāpameva carati karotīti manāpacārinī. Yaṃ rañño
piyaṃ, tadeva vadatīti piyavādinī.
     Idāni svāssā ācāro bhāvasuddhiyā eva, na sāṭheyyenāti dassetuṃ
taṃ kho panātiādimāha. Tattha no aticaratīti na atikkamitvā carati, aññaṃ
purisaṃ cittenapi na patthetīti vuttaṃ hoti. Tattha ye tassā ādimhi
"abhirūpā"tiādayo ante "pubbuṭṭhāyinī"tiādayo guṇā vuttā, te pakatiguṇā
eva. "atikkantā mānusaṃ vaṇṇan"tiādayo pana cakkavattino puññaṃ
upanissāya cakkaratanapātubhāvato paṭṭhāya purimakammānubhāvena nibbattantīti
veditabbā. Abhirūpatādikāpi vā cakkaratanapātubhāvato paṭṭhāya sabbākāraparipūrā
jātā. Tenāha evarūpaṃ itthiratanaṃ pātubhavatīti.
                          Gahapatiratanavaṇṇanā
     evaṃ pātubhūtaitthiratanassa pana rañño cakkavattissa dhanakaraṇīyānaṃ
kiccānaṃ yathāsukhappavattanatthaṃ gahapatiratanaṃ pātubhavati. So pakatiyāva mahābhogo
@Footnote: 1 Sī. evarūpa...

---------------------------------------------------------------------------------------------
page166.
Mahābhogakule jāto rañño dhanarāsivaḍḍhako seṭṭhī  gahapati hoti.
Cakkaratanānubhāvasahitaṃ panassa kammavipākajaṃ dibbacakkhu pātubhavati, yena
antopaṭhaviyaṃ yojanabbhantare nidhiṃ passati. So taṃ sampattiṃ disvā tuṭṭhahadayo
gantvā rājānaṃ dhanena pavāretvā sabbāni dhanakaraṇīyāni sampādeti. Tena
vuttaṃ puna caparaṃ bhikkhave .pe. Evarūpaṃ gahapatiratanaṃ pātubhavatīti
                         pariṇāyakaratanavaṇṇanā
     evaṃ pātubhūtagahapatiratanassa pana rañño cakkavattissa
sabbakiccasaṃvidhānasamatthaṃ pariṇāyakaratanaṃ pātubhavati. So rañño jeṭṭhaputtova hoti,
pakatiyā eva paṇḍito byatto medhāvī, rañño puññānubhāvaṃ nissāya panassa
attano kammānubhāvena paracittañāṇaṃ uppajjati. Yena dvādasayojanāya
rājaparisāya cittavāraṃ 1- ñatvā rañño ahite hite ca vavatthapetuṃ samattho
hoti. Sopi taṃ attano ānubhāvaṃ disvā tuṭṭhahadayo rājānaṃ sabbakiccānusārena 2-
pavāreti. Tena vuttaṃ puna caparaṃ .pe. Pariṇāyakaratanaṃ pātubhavatīti. Tattha
ṭhapetabbaṃ ṭhapetunti tasmiṃ tasmiṃ ṭhānantare ṭhapetabbaṃ ṭhapetuṃ.
     [259] Samavepākiniyātiādi heṭṭhā vuttameva.
     [260] Kaṭaggahenāti jayaggāhena. Mahantaṃ bhogakkhandhanti
ekappahāreneva dve vā tīṇi vā satasahassāni. Kevalā paripūrā paṇḍitabhūmīti
paṇḍito tīṇi sucaritāni pūretvā sagge nibbattati, tato manussalokaṃ
āgacchanto kularūpabhogasampattiyaṃ nibbattati, tattha ṭhito tīṇi ca sucaritāni
pūretvā puna sagge nibbattatīti ayaṃ sakalā paripuṇṇā paṇḍitabhūmi. Sesaṃ
sabbattha uttānamevāti.
                    Papañcasūdaniyā majjhimanikāyaṭṭhakathāya
                     bālapaṇḍitasuttavaṇṇanā niṭṭhitā.
                         --------------
@Footnote: 1 cha.Ma. cittacāraṃ    2 cha. sabbakiccānusāsanena

---------------------------------------------------------------------------------------------
page167.
                        10. Devadūtasuttavaṇṇanā
     [261] Evamme sutanti devadūtasuttaṃ. Tattha dve agārātiādi
assapurasutte vitthāritameva.
     [262] Nirayaṃ upapannāti bhagavā katthaci nirayato paṭṭhāya desanaṃ
devalokena osāpeti, katthaci devalokato paṭṭhāya nirayena osāpeti. Sace
saggasampattiṃ vitthāretvā kathetukāmo hoti. Nirayadukkhaṃ ekadesato katheti
tiracchānayonidukkhaṃ pettivisayadukkhaṃ manussalokasampattiṃ ekadesato katheti,
saggasampattimeva vitthāreti. Sace nirayadukkhaṃ vitthāretvā kathetukāmo hoti,
devalokamanussalokesu sampattiṃ tiracchānayonipettivisayesu ca dukkhaṃ ekadesato
katheti, nirayadukkhameva vitthāreti. So imasmiṃ sutte nirayadukkhaṃ vitthāretukāmo,
tasmā devalokato paṭṭhāya desanaṃ nirayena osāpeti. Devalokamanussalokasampattiyo
tiracchānayonipettivisayadukkhāni ca ekadesato kathetvā nirayadukkhameva
vitthārena kathetuṃ tamenaṃ bhikkhave nirayapālātiādimāha.
     Tattha ekacce therā "nirayapālā nāma natthi, yantarūpaṃ viya kammameva
kāraṇaṃ kāretī"ti vadanti. Tesaṃ taṃ "atthi niraye nirayapālāti, āmantā,
atthi ca kāraṇikā"tiādinā nayena abhidhamme 1- paṭisedhitameva. Yathā hi manussaloke
kammakaraṇakārakā 2- atthi, evameva niraye nirayapālā atthīti. Yamassa raññoti
yamarājā nāma vemānikapetarājā, ekasmiṃ kāle dibbavimāne
dibbakapparukkhadibbauyyānadibbanāṭakādisampattiṃ  anubhavati, ekasmiṃ kāle
kammavipākaṃ, dhammiko rājā. Na cesa ekova hoti, catūsu pana dvāresu cattāro
janā honti. Nāddasanti attano santike pesitassa kassaci devadūtassa abhāvaṃ
sandhāya evaṃ vadati. Atha naṃ yamo "nāyaṃ bhāsitassa atthaṃ sallakkhetī"ti ñatvā
sallakkhāpetukāmo ambhotiādimāha.
     Jātidhammoti jātisabhāvo, aparimutto jātiyā, jāti nāma mayhaṃ
abbhantareyeva atthīti. 3- Parato jarādhammotiādīsupi eseva nayo.
@Footnote: 1 abhi. ka. 37/1818/628 (syā)    2 ka. kammakaraṇakammakaraṇikā  3 ka. pavattatīti

---------------------------------------------------------------------------------------------
page168.
     [263] Paṭhamaṃ devadūtaṃ samanuyuñjitvāti ettha daharakumāro atthato
evaṃ vadati nāma "passatha bho mayhampi tumhākaṃ viya hatthapādā atthi, sake
panamhi muttakarīse palipanno, attano dhammatāya uṭṭhahitvā nhāyituṃ na
sakkomi, ahaṃ kiliṭṭhagattomhi, nhāpetha manti vattumpi na sakkomi, jātitomhi
aparimuttatāya ediso jāto. Na kho panāhameva, tumhepi jātito aparimuttāva.
Yatheva hi mayhaṃ, evaṃ tumhākampi jāti āgamissati, iti tassā pure jātiyā
āgamanāva kalyāṇaṃ karothā"ti. Tenesa devadūto nāma jāto, vacanattho pana
maghadevasutte vuttova.
     Dutiyaṃ devadūtanti etthāpi jarājiṇṇasatto atthato evaṃ vadati nāma
"passatha bho ahampi tumhe viya taruṇo ahosiṃ ūrubalabāhubalajavanasampanno,
tassa me tā balajavanasampattiyo antarahitā, vijjamānāpi me hatthapādā
hatthapādakiccaṃ na karonti, jarāyamhi 1- aparimuttatāya ediso jāto. Na kho
panāhameva, tumhepi jarāya aparimuttāva. Yatheva hi mayhaṃ, evaṃ tumhākampi
jarā āgamissati, iti tassā pure āgamanāva kalyāṇaṃ karothā"ti. Tenesa
devadūto nāma jāto.
     Tatiyaṃ devadūtanti etthapi gilānasatto 2- atthato evaṃ vadati nāma
"passatha bho ahampi tumhe viya nirogo ahosiṃ, somhi etarahi byādhinā
abhihato 3- sake muttakarīse palipanno, uṭṭhātumpi na sakkomi, vijjamānāpi
me hatthapādā hatthapādakiccaṃ na karonti, byādhitomhi aparimuttatāya ediso
jāto. Na kho panāhameva, tumhepi byādhito aparimuttāva. Yatheva hi mayhaṃ,
evaṃ tumhākaṃ byādhi āgamissati, iti tassa pure āgamanāva kalyāṇaṃ
karothā"ti. Tenesa devadūto nāma jāto.
     [265] Catutthaṃ devadūtanti ettha pana kammakaraṇā vā devadūtāti
kātabbā kammakāraṇikā vā. Tattha pana kammakaraṇapakkhe dvattiṃsa tāva
kammakaraṇā atthato evaṃ vadanti nāma "mayaṃ nibbattamānā na rukkhe vā
@Footnote: 1 Ma. jarāya   2 Ma. gilānappatto    3 Sī. abhibhūto

---------------------------------------------------------------------------------------------
page169.
Pāsāṇe vā nibbattāma, tumhādisānaṃ sarīre nibbattāma, iti amhākaṃ pure
nibbattitova kalyāṇaṃ karothā"ti. Tenete devadūtā nāma jātā.
Kammakāraṇikāpi atthato evaṃ vadanti nāma "mayaṃ dvattiṃsa kammakāraṇā
karontā na rukkhādīsu karoma, tumhādisesu sattesuyeva karoma, iti amhākaṃ
tumhesu pure kammakaraṇakaraṇatova 1- kalyāṇaṃ karothā"ti. Tenetepi devadūtā
nāma jātā.
     [266] Pañcamaṃ devadūtanti ettha matakasatto atthato evaṃ vadati
nāma "passatha bho mamaṃ āmakasusāne chaḍḍitaṃ uddhumātakādibhāvappattaṃ,
maraṇatomhi aparimuttatāya ediso jāto. Na kho panāhameva, tumhepi maraṇato
aparimuttāva. Yatheva hi mayhaṃ evaṃ tumhākampi maraṇaṃ āgamissati, iti tassa
pure āgamanāva kalyāṇaṃ karothā"ti. Tenesa devadūto nāma jāto.
     Imaṃ pana devadūtānuyogaṃ ko labhati, ko na labhatīti? yena tāva bahuṃ
Pāpaṃ kataṃ, so gantvā niraye nibbattatiyeva. Yena pana parittaṃ pāpakammaṃ
kataṃ, so labhati. Yathā hi sabhaṇḍaṃ coraṃ gahetvā kattabbameva karonti,
na vinicchinanti. Anuvijjitvā gahitaṃ pana vinicchayaṭṭhānaṃ nayanti, so
vinicchayaṃ labhati. Evaṃsampadametaṃ. Parittapāpakammā hi attano dhammatāyapi
saranti, sāriyamānāpi saranti.
     Tattha dīghajayantadamiḷo nāma attano dhammatāya sari. So kira damiḷo
sumanagirivihāre ākāsacetiyaṃ rattapaṭena pūjesi, atha niraye ussadasāmante
nibbatto aggijālasaddaṃ sutvāva attano pūjitapaṭaṃ anussari, so gantvā
sagge nibbatto. Aparopi puttassa daharabhikkhuno khalisāṭakaṃ dento pādamūle
ṭhapesi, maraṇakālamhi paṭapaṭāti sadde nimittaṃ gaṇhi, sopi ussadasāmante
nibbatto jālasaddena taṃ sāṭakaṃ anussaritvā sagge nibbatto. Evaṃ tāva
attano dhammatāya kusalakammaṃ saritvā sagge nibbattatīti.
@Footnote: 1 Ma. kammakāraṇākaraṇatova

---------------------------------------------------------------------------------------------
page170.
     Attano dhammatāya asarante pana pañca devadūte pucchati. Tattha koci
paṭhamena devadūtena sarati, koci dutiyādīhi. Yo pana pañcahipi na sarati,
taṃ yamo rājā sayaṃ sāreti. Eko kira amacco sumanapupphakumbhena mahācetiyaṃ
pūjetvā yamassa pattiṃ adāsi, taṃ akusalakammena niraye nibbattaṃ yamassa
santikaṃ nayiṃsu. Tasmiṃ pañcahipi devadūtehi kusale asarante yamo sayaṃ
olokento disvā "nanu tvaṃ mahācetiyaṃ sumanapupphakumbhena pūjetvā mayhaṃ
pattiṃ adāsī"ti sāresi, so tasmiṃ kāle saritvā devalokaṃ gato. Yamo pana
sayaṃ oloketvāpi apassanto "mahādukkhaṃ nāma anubhavissati ayaṃ satto"ti
tuṇhī hoti.
     [267] Mahānirayeti avīcimahānirayamhi. Kiṃ panassa pamāṇaṃ? abbhantaraṃ
Āyāmena ca vitthārena ca yojanasataṃ hoti. Lohapaṭhavī lohachadanaṃ ekekā ca
bhitti navanavayojanikā hoti. Puratthimāya bhittiyā acci uṭṭhitā 1- pacchimaṃ
bhittiṃ gahetvā taṃ vinivijjhitvā parato yojanasataṃ gacchati. Sesadisāsupi eseva
nayo. Iti jālapariyantavasena āyāmavitthārato aṭṭhārasayojanādhikāni tīṇi
yojanasatāni, parikkhepato pana navayojanasatāni catupaññāsayojanāni, samantā
pana ussadehi saddhiṃ dasayojanasahassaṃ hoti.
     [268] Ubbhataṃ tādisameva hotīti ettha akkantapadaṃ yāva aṭṭhito
daḍḍhaṃ 2- uddharitumeva na sakkā. Ayaṃ panettha attho:- heṭṭhato paṭṭhāya
ḍayhati, uparito paṭṭhāya jhāyati, 3- iti akkamanakāle ḍayhamānaṃ paññāyati,
uddharaṇakāle tādisameva, tasmā evaṃ vuttaṃ. Bahusampattoti bahūni
vassasatavassasahassāni sampatto.
     Kasmā panesa narako avīcīti saṅkhaṃ gatoti. Vīci nāma antaraṃ vuccati,
tattha ca aggijālānaṃ vā sattānaṃ vā dukkhassa vā antaraṃ natthi. Tasmā
so avīcīti saṅkhaṃ gatoti. Tassa hi puratthimabhittito jālā uṭṭhitā
@Footnote: 1 Ma. uṭṭhahitvā   2 Sī.,ka. daḷhaṃ    3 Ma. jalati

---------------------------------------------------------------------------------------------
page171.
Saṃsibbamānā yojanasataṃ gantvā pacchimabhittiṃ vinivijjhitvā parato yojanasataṃ
gacchati. Sesadisāsupi eseva nayo.
     Imesaṃ channaṃ jālānaṃ majjhe nibbatto devadatto, tassa
yojanasatappamāṇo attabhāvo, dve pādā yāva gopphakā lohapaṭhaviṃ paviṭṭhā,
dve hatthā yāva maṇibandhā lohabhittiyo paviṭṭhā, sīsaṃ yāva bhamukaṭṭhito
lohachadane paviṭṭhaṃ, adhobhāgena ekaṃ lohasūlaṃ pavisitvā kāyaṃ vinivijjhantaṃ
chadane paviṭṭhā, pācīnabhittito nikkhantasūlaṃ hadayaṃ vinivijjhitvā pacchimabhittiṃ
paviṭṭhaṃ, uttarabhittito nikkhantasūlaṃ phāsukā vinivijjhitvā dakkhiṇabhittiṃ
paviṭṭhaṃ. Niccale tathāgatamhi aparaddhattā niccalova hutvā paccatīti kammasarikkhatāya
ediso jāto. Evaṃ jālānaṃ nirantaratāya avīci nāma.
     Abbhantare panassa yojanasatike ṭhāne nāḷiyaṃ koṭṭetvā pūritapiṭṭhaṃ
viya sattā nirantarā, "imasmiṃ ṭhāne satto atthi, imasmiṃ natthī"ti na
vattabbaṃ, gacchantānaṃ ṭhitānaṃ nisinnānaṃ nipannānaṃ anto natthi, gacchantā
vā ṭhite vā nisinane vā nipanne vā aññamaññaṃ na bādhanti. Evaṃ
sattānaṃ nirantarāya avīci.
     Kāyadvāre pana cha upekkhāsahagatāni cittāni uppajjanti, ekaṃ
dukkhasahagataṃ. Evaṃ santepi yathā jivhagge cha madhubindūni ṭhapetvā ekasmiṃ
tambalohabindumhi ṭhapite anudahanabalavatāya tadeva paññāyati, itarāni
abbohārikāni honti, evaṃ anudahanabalavatāya dukkhamevettha nirantaraṃ,
itarāni abbohārikānīti. Evaṃ dukkhassa nirantaratāya avīci.
     [269] Mahantoti yojanasatiko. So tattha patatīti eko pādo
mahāniraye hoti, eko gūthaniraye nipatati. Sūcimukhāti sūcisadisamukhā, te
hatthigīvappamāṇā ekadoṇikanāvappamāṇā vā honti.
     Kukkulanirayoti yojanasatappamāṇova anto kūṭāgāramattavitaccitaṅgārapuṇṇo
ādittachārikanirayo, yattha patitapatitā kudrūsakarāsimhi khittaphālavāsisilādīni 1-
viya heṭṭhimatalameva gaṇhanti.
@Footnote: 1 ka. khittā sāsaparāsimhi siddhatthaphalādīni

---------------------------------------------------------------------------------------------
page172.
      Āropentīti ayadaṇḍehi pothentā āropenti. Tesaṃ ārohanakāle
te kaṇṭakā adhomukhā honti, orohanakāle uddhaṃmukhā.
      Vāteritānīti kammamayena vātena calitāni. Hatthampi chindantīti phalake
maṃsaṃ viya koṭṭayamānāni chindanti. Sace uṭṭhāya palāyati, ayopākāro
samuṭṭhahitvā parikkhipati, heṭṭhā khuradhārā samuṭṭhāti.
      Khārodakā nadīti vettaraṇī nāma tambalohanadī. Tattha ayomayāni
kharavālikāpokkharapattāni, 1- heṭṭhā khuradhārā ubhosu tīresu vettalatā ca
kusatiṇāni ca. So tattha dukkhā tibbā kharāti so tattha uddhañca adho ca
vuyhamāno pokkharapattesu chijjati. Siṅghāṭakasaṇṭhānāya kharavālikāya 2- kaṇṭakehi
vijjhiyati. Khuradhārāhi phāliyati, ubhosu tīresu kusatiṇehi vilekhati. Vettalatāhi
ākaḍḍhiyati, tikkhasattīhi phāliyati.
      [270] Tattena ayosaṅkunāti tena 3- jighacchitomhīti vutte mahantaṃ
lohapacchiṃ lohaguḷānaṃ pūretvā taṃ upagacchanti, so lohaguḷabhāvaṃ ñatvā
dante samphuseti. Athassa te tattena ayosaṅkunā mukhaṃ vivaranti,
tambalohadhārehi mahantena lohakaṭāhena tambalohaṃ upanetvā evamevaṃ
karonti. Puna mahānirayeti evaṃ pañcavidhabandhanato paṭṭhāya yāva tambalohapānā
tambalohapānato paṭṭhāya puna pañcavidhabandhanādīni kāretvā mahāniraye
pakkhipanti. Tattha koci pañcavidhabandhaneneva muccati. Koci dutiyena, koci
tatiyena, koci tambalohapānena muccati, kamme pana aparikkhīṇe puna
mahāniraye pakkhipanti.
      Idaṃ pana suttaṃ gaṇhanto eko daharabhikkhu "bhante ettakaṃ dukkhaṃ
anubhavitasattaṃ 4- punapi mahāniraye pakkhipantī"ti āha. Āma āvuso kamme
aparikkhīṇe punappunaṃ evaṃ karontīti. Tiṭṭhatu bhante uddeso, kammaṭṭhānameva
kathethāti kammaṭṭhānaṃ kathāpetvā sotāpanno hutvā āgamma uddesaṃ
@Footnote: 1 Sī. ayomayā khāravalliyā..., Ma. ayomayāni khuravallika...
@2 Sī. khāravallikāya, Ma. kharavālukāya  3 Sī. tenahi   4 Ma. anubhavitabbaṃ

---------------------------------------------------------------------------------------------
page173.
Aggahesi. Aññesampi imasmiṃ padese uddesaṃ ṭhapetvā arahattaṃ pattānaṃ
gaṇanā natthi. Sabbabuddhānañcetaṃ suttaṃ avijahitameva hoti.
     [271] Hīnakāyūpagāti hīnakāyaṃ upagatā hutvā. Upādāneti
taṇhādiṭṭhiggahaṇe. Jātimaraṇasambhaveti jātiyā ca maraṇassa ca kāraṇabhūte. Anupādāti
catūhi upādānehi anupādiyitvā. Jātimaraṇasaṅkhayeti jātimaraṇasaṅkhayasaṅkhāte 1-
nibbāne vimuccanti.
      Diṭṭhadhammābhinibbutāti diṭṭhadhamme imasmiṃyeva attabhāve
sabbakilesanibbānena nibbutā. Sabbadukkhaṃ upaccagunti sabbadukkhātikkantā nāma
honti.
                    Papañcasūdaniyā majjhimanikāyaṭṭhakathāya
                      devadūtasuttavaṇṇanā niṭṭhitā.
                       Tatiyavaggavaṇṇanā niṭṭhitā.
                          ------------
@Footnote: 1 Ma. jātiyā maraṇassa khayasaṅkhāte

---------------------------------------------------------------------------------------------
page174.
                           4. Vibhaṅgavagga
                       1. Bhaddekarattasuttavaṇṇanā
      [272] Evamme sutanti bhaddekarattasuttaṃ. Tattha bhaddekarattassāti
vipassanānuyogasamannāgatattā bhaddakassa ekarattassa. Uddesanti mātikaṃ.
Vibhaṅganti vitthārabhājanīyaṃ.
      Atītanti atīte pañcakkhandhe. Nānvāgameyyāti taṇhādiṭṭhīhi
nānugaccheyya. Nappaṭikaṅkheti taṇhādiṭṭhīhi na pattheyya. Yadatītanti idamettha
kāraṇavacanaṃ. Yasmā yaṃ atītaṃ, taṃ pahīnaṃ niruddhaṃ atthaṅgataṃ, tasmā taṃ puna
nānugaccheyya. Yasmā ca yaṃ anāgataṃ, taṃ appattaṃ ajātaṃ anibbattaṃ, tasmā
tampi na pattheyya.
      Tattha tatthāti paccuppannampi dhammaṃ yattha yattheva uppanno, tattha
tattheva ca naṃ aniccānupassanādīhi sattahi anupassanāhi yo vipassati,
araññādīsu vā tattha tattheva vipassati. Asaṃhīraṃ asaṅkuppanti idaṃ
vipassanāpaṭivipassanādassanatthaṃ vuttaṃ. Vipassanā hi rāgādīhi na saṃhīrati na
saṅkuppatīti asaṃhīraṃ asaṅkuppaṃ, taṃ anubrūhaye, vaḍḍheyya, paṭivipasseyyāti
vuttaṃ hoti. Atha vā nibbānaṃ rāgādīhi na saṃhīrati na saṅkuppatīti asaṃhīraṃ
asaṅkuppaṃ. Taṃ vidvā paṇḍito bhikkhu anubrūhaye, punappunaṃ tadārammaṇaṃ taṃ
phalasamāpattiṃ appento vaḍḍheyyāti attho.
      Tassa pana anubrūhantassa atthāya:- ajjeva kiccamātappanti
kilesānaṃ ātāpanaparitāpanena ātappanti laddhanāmaṃ vīriyaṃ ajjeva kātabbaṃ.
Ko jaññā maraṇaṃ suveti sve jīvitaṃ vā maraṇaṃ vā ko jānāti. Ajjeva
dānaṃ vā karissāmi, sīlaṃ vā rakkhissāmi, aññataraṃ vā pana kusalaṃ karissāmīti
hi "ajja tāva papañco atthi, sve vā punadivase vā karissāmī"ti cittaṃ
anuppādetvā ajjeva karissāmīti evaṃ vīriyaṃ kātabbanti dasseti. Mahāsenenāti

---------------------------------------------------------------------------------------------
page175.
Aggivisasatthādīni hi anekāni maraṇakāraṇāni tassa senā, tāya mahatiyā
senāya vasena mahāsenena evarūpena maccunā saddhiṃ "katipāhaṃ tāva āgamehi,
yāvāhaṃ buddhapūjādiṃ attano avassayakammaṃ karomī"ti evaṃ mittasanthavākārasaṅakhāto 1-
vā, "idaṃ sataṃ vā sahassaṃ vā gahetvā katipāhaṃ āgamehī"ti
evaṃ lañcānuppadānasaṅkhāto vā, "iminā 2- balarāsinā paṭibāhissāmī"ti evaṃ
balarāsisaṅkhāto vā saṅgaro natthi. Saṅgaroti hi mittasanthavākāralañcānuppadānabala-
rāsīnaṃ nāmaṃ, tasmā ayamattho vutto.
      Atanditanti analasaṃ uṭṭhāhakaṃ. Evaṃ paṭipannattā bhaddo ekaratto
assāti bhaddekaratto. Iti taṃ evaṃ paṭipannaṃ puggalaṃ "bhaddekaratto ayan"ti
rāgādīnaṃ santatāya santo buddhamuni ācikkhati.
      [273] Evaṃrūpotiādīsu kāḷopi samāno indanīlamaṇivaṇṇo ahosinti
vā evaṃ manuññarūpavaseneva evaṃrūpo ahosiṃ. Kusalasukhasomanassavedanāvaseneva
evaṃvedano. Taṃsampayuttānaṃyeva saññādīnaṃ vasena evaṃsañño evaṃsaṅkhāro
evaṃviññāṇo ahosiṃ atītamaddhānanti.
      Tattha nandiṃ samanvānetīti tesu rūpādīsu taṇhaṃ samanvāneti
anupavatteti. Hīnarūpādivasena pana evaṃrūpo ahosiṃ .pe. Evaṃviññāṇo
ahosinti na maññati.
      Nandiṃ na samanvānetīti taṇhaṃ vā taṇhāsampayuttadiṭṭhiṃ vā nānupavattayati.
      [274] Evaṃrūpo siyantiādīsupi paṇītamanuññarūpādivaseneva 3-
taṇhādiṭṭhipavattasaṅkhātā nandisamanvānayanāva veditabbā.
      [275] Kathañca bhikkhave paccuppannesu dhammesu saṃhīratīti idaṃ
"paccuppannañca yo dhammaṃ, tattha tattha vipassati. Asaṃhīraṃ asaṅkuppan"ti
uddesassa niddesatthaṃ vuttaṃ. Kāmañcettha "kathañca bhikkhave paccuppannaṃ
dhammaṃ na vipassatī"tiādi vattabbaṃ siyā, yasmā pana asaṃhīrāti ca asaṅkuppāti
@Footnote: 1 Ma. mittasanthavakaraṇa....   2 cha.Ma. imināhaṃ     3 cha.Ma. taṃmanuñña,...

---------------------------------------------------------------------------------------------
page176.
Ca vipassanā vuttā, tasmā tassā eva abhāvañca bhāvañca dassetuṃ saṃhīratīti
mātikaṃ uddharitvā vitthāro vutto. Tattha saṃhīratīti vipassanāya abhāvato
taṇhādiṭṭhīhi ākaḍḍhiyati. Na saṃhīratīti vipassanāya bhāvena taṇhādiṭṭhīhi na
ākaḍḍhiyati. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     bhaddekarattasuttavaṇṇanā niṭṭhitā.
                           -----------
                    2. Ānandabhaddekarattasuttavaṇṇanā
      [276] Evamme sutanti ānandabhaddekarattasuttaṃ. Tattha paṭisallānā
vuṭṭhitoti phalasamāpattito vuṭṭhito. Ko nu kho bhikkhaveti jānantova
kathāsamuṭṭhāpanatthaṃ pucchi.
      [278] Sādhu sādhūti therassa sādhukāramadāsi. Sādhu kho tvanti
parimaṇḍalehi padabyañjanehi suparisuddhehi 1- kathitattā desanaṃ pasaṃsanto āha.
Sesaṃ sabbattha uttānamevāti,
                    papañcasūdaniyā majjhimanikāyaṭṭhakathāya
                  ānandabhaddekarattasuttavaṇṇanā niṭṭhitā.
                          ------------
                   3. Mahākaccānabhaddekarattasuttavaṇṇanā
      [279] Evamme sutanti mahākaccānabhaddekarattasuttaṃ. Tattha
tapodārāmeti tapodassa 2- tattodakassa rahadassa vasena evaṃladdhanāme ārāme.
Vebhārapabbatassa kira heṭṭhā bhūmaṭṭhakanāgānaṃ pañcayojanasatikaṃ nāgabhavanaṃ
devalokasadisaṃ maṇimayena talena ārāmauyyānehi ca samannāgataṃ, tattha nāgānaṃ
@Footnote: 1 cha.Ma. parisuddhehi                   2 cha.Ma. tapodassāti pāṭho na dissati

---------------------------------------------------------------------------------------------
page177.
Kīḷanaṭṭhāne mahāudakarahado, tato tapodā nāma nadī sandati kuthitā
uṇhodakā. Kasmā pana sā edisā jātā? rājagahaṃ kira parivāretvā
mahāpetaloko, tattha dvinnaṃ mahālohakumbhinirayānaṃ antare ayaṃ tapodā
āgacchati, tasmā sā kuthitā sandati. Vuttamapi cetaṃ "yatāyaṃ bhikkhave tapodā
sandati, so daho acchodako sītodako sātodako setodako suppatittho
ramaṇīyo pahūtamacchakacchapo, cakkamattāni ca padumāni pupphanti. Apicāyaṃ bhikkhave
tapodā dvinnaṃ mahānirayānaṃ antarikāya āgacchati, tenāyaṃ tapodā kuthitā
sandatī"ti. 1- Imassa pana ārāmassa abhisammukhaṭṭhāne tato mahāudakarahado
jāto, tassa nāmavasenāyaṃ vihāro tapodārāmoti vuccati.
      [280] Samiddhīti tassa kira therassa attabhāvo samiddho abhirūpo
pāsādiko, tasmā samiddhitveva saṅkhaṃ gato. Ādibrahmacariyakoti
maggabrahmacariyassa ādi pubbabhāga paṭipattibhūto. Idaṃ vatvāna sugato
uṭṭhāyāsanātiādi madhupiṇḍikasutte 2- vuttanayeneva vitthāretabbaṃ.
      [282] Iti me cakkhunti imasmiṃ kira sutte bhagavā
dvādasāyatanavaseneva mātikaṃ ṭhapesi. Theropi "bhagavatā heṭṭhā dvīsu, upari catutthe
cāti imesu tīsu suttesu pañcakkhandhavasena mātikā ca vibhaṅgo ca kato, idha pana
dvādasāyatanavaseneva vibhajanatthaṃ mātikā ṭhapitā"ti nayaṃ paṭilabhitvā evamāha.
Imaṃ pana nayaṃ labhantena therena bhāriyaṃ kataṃ, apade padaṃ dassitaṃ, ākāse
padaṃ kataṃ, tena naṃ bhagavā imameva suttaṃ sandhāya "etadaggaṃ bhikkhave mama
sāvakānaṃ bhikkhūnaṃ saṅkhittena bhāsitassa vitthārena atthaṃ vibhajantānaṃ yadidaṃ
mahākaccāno"ti 2- etadagge ṭhapesi. Ettha pana cakkhūti cakkhupasādo. Rūpāti
catusamuṭṭhānikā rūpā. Iminā nayena sesāyatanānipi veditabbāni. Viññāṇanti
nikantiviññāṇaṃ. Tadabhinandatīti taṃ cakkhuñceva rūpaṃ ca taṇhādiṭṭhivasena
abhinandati. Anvāgametīti taṇhādiṭṭhīhi anugacchati.
@Footnote: 1 vi mahāvi. 1/231/164   2 Ma. mū. 12/199/168  3 aṅ. ekaka. 20/197/23

---------------------------------------------------------------------------------------------
page178.
      Iti me mano ahosi atītamaddhānaṃ iti dhammāti ettha pana
manoti bhavaṅgacittaṃ. Dhammāti tebhūmakadhammārammaṇaṃ.
      [283] Paṇidahatīti patthanāvasena ṭhapesi. Paṇidhānapaccayāti
patthanāṭṭhapanakāraṇā. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                  mahākaccānabhaddekarattasuttavaṇṇanā niṭṭhitā.
                           -----------
                   4. Lomasakaṅgiyabhaddekarattasuttavaṇṇanā
      [286] Evamme sutanti lomasakaṅgiyabhaddekarattasuttaṃ. Tattha
lomasakaṅgiyoti aṅgatthero kira nāmesa, kāyassa pana īsakalomasākāratāya
lomasakaṅgiyoti pākaṭo jāto. Candano devaputtoti kassapasammāsambuddhakāle
kiresa candano nāma upāsako aḍḍho mahaddhano tīṇi ratanāni catūhi
paccayehi pūjetvā devaloke nibbatto, purimanāmena candano devaputtotveva
saṅkhaṃ gato. Paṇḍukambalasilāyanti rattakambalasilāyaṃ. Tassā kira rattakambalasseva
jayasumanapuppharāsi viya vaṇṇo, tasmā "paṇḍukambalasilā"ti vuccati.
      Kadā pana ca tattha bhagavā vihāsīti? bodhipattito sattame
Saṃvacchare sāvatthiyaṃ āsāḷhīmāsapuṇṇamāya dvādasayojanāya parisāya majjhe
yamakapāṭihāriyaṃ katvā oruyha gaṇḍāmbarukkhamūle 1- paññattabuddhāsane
nisīditvā dhammadesanāya mahājanaṃ mahāviduggato uddharetvā buddhā nāma
yasmā pāṭihāriyaṃ katvā manussapathe na vasanti, tasmā passamānasseva tassa
janassa padavītikkamaṃ katvā tāvatiṃsabhavane pāricchattakamūle paṇḍukambalasilāyaṃ
vassaṃ upagato, tasmiṃ samaye vihāsi.
      Tatra bhagavāti tatra viharanto bhagavā yebhuyyena dasahi cakkavāḷasahassehi
sannipatitāhi devatāhi parivuto mātaraṃ kāyasakkhiṃ katvā abhidhammapiṭakaṃ
@Footnote: 1 cha.Ma. kaṇḍambarukkhamūle

---------------------------------------------------------------------------------------------
page179.
Kathento gambhīraṃ nipuṇaṃ tilakkhaṇāhataṃ rūpārūpaparicchedakathaṃ paṭivijjhituṃ
asakkontānaṃ devānaṃ saṃvegajananatthaṃ antarantarā bhaddekarattassa uddesañca
vibhaṅgañca abhāsi. Tatrāyaṃ devaputto uggaṇhanto imā gāthāyo saddhiṃ
vibhaṅgena uggaṇhi, devattassa 1- pana pamādādhiṭṭhānattā dibbehi ārammaṇehi
nippīḷiyamāno anupubbena suttaṃ sammuṭṭho gāthāmattameva dhāresi. Tenāha
"evaṃ kho ahaṃ bhikkhu dhāremi bhaddekarattiyo gāthā"ti.
      Uggaṇhāhi tvantiādīsu tuṇhībhūto nisīditvā suṇanto uggaṇhāti
nāma, vācāya sajjhāyaṃ karonto pariyāpuṇāti nāma, aññesaṃ vācento
dhāreti nāma. Sesamettha uttānamevāti.
                    Papañcasūdaniyā majjhimanikāyaṭṭhakathāya
                 lomasakaṅgiyabhaddekarattasuttavaṇṇanā niṭṭhitā.
                            ---------
                      5. Cūḷakammavibhaṅgasuttavaṇṇanā
      [289] Evamme sutanti cūḷakammavibhaṅgasuttaṃ. Tattha subhoti so kira
dassanīyo ahosi pāsādiko tenassa aṅgasubhatāya subhotveva nāmaṃ akaṃsu.
Māṇavoti pana taṃ taruṇakāle vohariṃsu, so mahallakakālepi teneva
vohārena vohariyati. Todeyyaputtoti todeyyassa nāma pasenadirañño
purohitabrāhmaṇassa putto. So kira sāvatthiyā avidūre tudigāmo nāma
atthi, tassa adhipatittā todeyyoti saṅkhaṃ gato. Mahādhano pana hoti
sattāsītikoṭivibhavo paramamaccharī, "dadato bhogānaṃ aparikkhayo nāma natthī"ti
cintetvā kassaci kiñci na deti. Vuttampi cetaṃ:-
            "añjanānaṃ khayaṃ disvā     vammikānañca sañcayaṃ
             madhūnañca samāhāraṃ       paṇḍito gharamāvase"ti.
@Footnote: 1 Sī., ka. devaputtassa

---------------------------------------------------------------------------------------------
page180.
      Evaṃ adānameva sikkhāpesi. Dhuravihāre vasato sammāsambuddhassa
yāguuḷuṅkamattaṃ vā bhattakaṭacchumattaṃ vā adatvā dhanalobhena kālaṃ katvā
tasmiṃyeva ghare sunakho hutvā nibbatto. Subho taṃ sunakhaṃ ativiya piyāyati,
attano bhuñjanakabhattaṃyeva bhojeti, ukkhipitvā varasayane sayāpesi. Atha bhagavā
ekadivasaṃ paccūsasamaye lokaṃ volokento taṃ sunakhaṃ disvā "todeyyabrāhmaṇo
dhanalobhena attanova ghare sunakho hutvā nibbatto, ajja mayi subhassa gharaṃ
gate maṃ disvā sunakho bhukkāraṃ karissati, athassāhaṃ ekaṃ vacanaṃ vakkhāmi, so
`jānāti maṃ samaṇo gotamo'ti  gantvā uddhanaṭṭhāne 1- nipajjissati. Tatonidānaṃ
subhassa mayā saddhiṃ eko kathāsallāpo bhavissati, so dhammaṃ sutvā saraṇesu
patiṭṭhahissati, sunakho pana kālaṃ katvā niraye nibbattissatī"ti imaṃ māṇavassa
saraṇesu patiṭṭhānabhāvaṃ ñatvā bhagavā taṃ divasaṃ sarīrapaṭijagganaṃ  katvā ekatova
gāmaṃ pavisitvā nikkhante māṇave taṃ gharaṃ piṇḍāya pāvisi.
      Sunakho bhagavantaṃ disvā bhukkāraṃ karonto bhagavato samīpaṃ gato, tato
naṃ bhagavā etadavoca "todeyya tvaṃ pubbepi maṃ bho bhoti paribhavitvā sunakho
jāto, idānipi bhukkāraṃ katvā avīciṃ gamissasī"ti. Sunakho taṃ sutvā "jānāti
maṃ samaṇo gotamo"ti vippaṭisārī hutvā gīvaṃ onāmetvā uddhanantare 2-
chārikāyaṃ nipanno. Manussā ukkhipitvā varasayane sayāpetuṃ nāsakkhiṃsu. Subho
āgantvā "kenāyaṃ sunakho sayanā oropito"ti āha. Manussā na kenacīti
vatvā taṃ pavattiṃ ārocesuṃ. Māṇavo sutvā "mama pitā brahmaloke nibbatto,
todeyyo nāma sunakho natthi. Samaṇo pana gotamo pitaraṃ sunakhaṃ karoti, yaṃ
kiñci esa mukhāruḷhaṃ bhāsatī"ti kujjhitvā bhagavantaṃ musāvādena niggahetukāmo
vihāraṃ gantvā taṃ pavattiṃ pucchi.
      Bhagavāpissa tatheva vatvā avisaṃvādanatthaṃ āha "atthi pana te māṇava
pitarā anakkhātaṃ dhanan"ti. Atthi bho gotama satasahassagghanikā suvaṇṇamālā
satasahassagghanikā suvaṇṇapādukā satasahassagghanikā suvaṇṇapāti satasahassañca
@Footnote: 1 Sī. uddhanadvāre           2 Ma. uddhanaṭṭhāne

---------------------------------------------------------------------------------------------
page181.
Kahāpaṇanti. Gaccha taṃ 1- sunakhaṃ appodakapāyāsaṃ bhojāpetvā sayane āropetvā
īsakaṃ niddaṃ okkantakāle puccha, sabbante ācikkhissati. Atha naṃ jānenyāsi
"pitā me eso"ti. Māṇavo "sace saccaṃ bhavissati, dhanaṃ lacchāmi, no ce,
samaṇaṃ gotamaṃ musāvādena niggaṇhissāmī"ti dvīhipi kāraṇehi 2- tuṭṭho gantvā
tathā akāsi. Sunakho "ñātomhi iminā"ti roditvā huṃ hunti karonto
dhananidhānaṭṭhānaṃ gantvā pādena paṭhaviṃ khanitvā saññaṃ adāsi, māṇavo dhanaṃ
gahetvā "bhavapaṭicchannaṃ nāma evaṃ sukhumaṃ paṭisandhiantaraṃ pākaṭaṃ samaṇassa
gotamassa, addhā esa sabbaññū"ti bhagavati pasannacitto cuddasapañhe
abhisaṅkhari. Aṅgavijjāpāṭhako kiresa, tenassa etadahosi "idaṃ dhammapaṇṇākāraṃ
gahetvā samaṇaṃ gotamaṃ pañhe pucchissāmī"ti. Dutiyagamanena yena bhagavā
tenupasaṅkami, tena puṭṭhapañhe pana bhagavā ekappahāreneva te vissajjento
kammassakātiādimāha.
      Tattha kammaṃ etesaṃ sakaṃ attano bhaṇḍakanti kammassakā. Kammassa
dāyādāti kammadāyādā, kammaṃ etesaṃ dāyajjaṃ bhaṇḍakanti attho. Kammaṃ
etesaṃ yoni kāraṇanti kammayonī. Kammaṃ etesaṃ bandhūti kammabandhū,
kammañātakāti attho. Kammaṃ etesaṃ paṭissaraṇaṃ patiṭṭhāti kammapaṭisaraṇā. Yadidaṃ
hīnappaṇītatāyāti yaṃ idaṃ "tvaṃ hīno bhava, tvaṃ paṇīto, tvaṃ appāyuko bhava,
tvaṃ dīghāyuko .pe. Tvaṃ duppañño bhava, tvaṃ paññavā"ti evaṃ hīnappaṇītatāya
vibhajanaṃ, taṃ na añño koci karoti, kammameva evaṃ satte vibhajatīti attho.
Na māṇavo kathitassa atthaṃ sañjānāsi, ghanadussapaṭṭenassa mukhaṃ bandhitvā madhuraṃ
purato ṭhapitaṃ viya ahosi. Mānanissito kiresa paṇḍitamānī, attanā samaṃ na
passati. 3- Athassa 4- "kiṃ samaṇo gotamo katheti, yamahaṃ jānāmi, tadeva kathetīti
ayaṃ māno mā ahosī"ti mānabhañjanatthaṃ bhagavā "āditova duppaṭivijjhaṃ
katvā kathessāmi, tato `nāhaṃ bho gotama jānāmi, vitthārena me pākaṭaṃ
@Footnote: 1 Ma. gaccha tvaṃ   2 Ma. dvīhākārehi   3 Sī. attanā samanupassati
@4 tenassa (?)

---------------------------------------------------------------------------------------------
page182.
Katvā kathethā'ti maṃ yācissati, athassāhaṃ yācitakāle kathessāmi, evaṃ cassa
sātthakaṃ bhavissatī"ti duppaṭivijjhaṃ katvā kathesi.
      Idāni so attano appaṭividdhabhāvaṃ pakāsento na kho ahantiādimāha.
      [290] Samattenāti paripuṇṇena. Samādinnenāti gahitena parāmaṭṭhena.
Appāyukasaṃvattanikā esā māṇava paṭipadā yadidaṃ pāṇātipātīti yaṃ idaṃ
pāṇātipātakammaṃ, esā appāyukasaṃvattanikā paṭipadāti.
      Kathaṃ panesā appāyukataṃ karoti? cattāri hi kammāni upapīḷakaṃ
Upacchedakaṃ janakaṃ upatthambhakanti. Balavakammena hi nibbattaṃ pavatte upapīḷakaṃ
āgantvā atthato evaṃ vadati nāma "sacāhaṃ paṭhamataraṃ jāneyyaṃ, na te idha
nibbattituṃ dadeyyaṃ, catūsuyeva taṃ apāyesu nibbattāpeyyaṃ. Hotu, tvaṃ yattha
katthaci nibbatto, 1- ahaṃ upapīḷakakammaṃ nāma taṃ pīḷitvā nirojaṃ niyūsaṃ kasaṭaṃ
karissāmī"ti. Tato paṭṭhāya taṃ tādisaṃ karoti. Kiṃ karoti? parissayaṃ upaneti,
bhoge vināseti.
      Tattha dārakassa mātukucchiyaṃ nibbattakālato paṭṭhāya mātu assādo 2-
vā sukhaṃ vā na hoti, mātāpitūnaṃ pīḷāva uppajjati. Evaṃ parissayaṃ upaneti.
Dārakassa pana mātukucchimhi nibbattakālato paṭṭhāya gehe bhogā udakaṃ
patvā loṇaṃ viya rājādīnaṃ vasena nassanti, kumbhadohanadhenuyo khīraṃ na denti,
sūratā goṇā 3- caṇḍā honti, kāṇā honti, khujjā honti, gomaṇḍale
rogo patati, dāsādayo vacanaṃ na karonti, vāpitaṃ sassaṃ na jāyati, gehagataṃ
gehe, araññagataṃ araññe nassati, anupubbena ghāsacchādanamattaṃ dullabhaṃ hoti,
gabbhaparihāro na hoti, vijātakāle mātuthaññaṃ chijjati, dārako parihāraṃ
alabhanto pīḷito nirojo niyūso kasaṭo hoti idaṃ upapīḷakakammaṃ nāma.
      Dīghāyukakammena pana nibbattassa upacchedakakammaṃ āgantvā āyuṃ
chindati. Yathā hi puriso aṭṭhusabhagamanaṃ katvā saraṃ khipeyya, tamañño dhanuto
vimuttamattaṃ muggarena paharitvā tattheva pāteyya, evaṃ dīghāyukakammena
@Footnote: 1 Ma. nibbattaṃ, cha. nibbattaṃ    2 Sī. assāso      3 Ma. sudantagoṇā

---------------------------------------------------------------------------------------------
page183.
Nibbattassa upacchedakakammaṃ āyuṃ chindati. Kiṃ karoti? corānaṃ 1- aṭaviṃ
paveseti, vālamacchodakaṃ otāreti, aññataraṃ vā pana saparissayaṭṭhānaṃ
upaneti, idaṃ upacchedakakammaṃ nāma, "upaghāṭakan"tipi etasseva nāmaṃ.
      Paṭisandhinibbattakaṃ pana kammaṃ janakakammaṃ nāma. Appabhogakulādīsu
nibbattassa bhogasampadādikaraṇena upatthambhakakammaṃ upatthambhakakammaṃ nāma.
      Imesu catūsu purimāni dve akusalāneva, janakaṃ kusalampi akusalampi,
upatthambhakaṃ kusalameva. Tattha pāṇātipātakammaṃ upacchedakakammena
appāyukasaṃvattanikaṃ hoti. Pāṇātipātinā vā kataṃ kusalakammaṃ uḷāraṃ na hoti,
dīghāyukaṃ paṭisandhiṃ janetuṃ na sakkoti. Evaṃ pāṇātipāto appāyukasaṃvattaniko
hoti. Paṭisandhimeva vā niyāmetvā appāyukaṃ karoti, sanniṭṭhānacetanāya vā
niraye nibbattati, pubbāparacetanāhi vuttanayena appāyuko hoti.
      Dīghāyukasaṃvattanikā esā māṇava paṭipadāti ettha parittakammenapi
nibbattaṃ pavatte etaṃ pāṇātipātā viratikammaṃ āgantvā atthato evaṃ
vadati nāma "sacāhaṃ paṭhamataraṃ jāneyyuṃ, na te idha nibbattituṃ dadeyyuṃ,
devalokeyeva taṃ nibbattāpeyyaṃ. Hotu, tvaṃ yattha katthaci nibbatto ahaṃ
upatthambhakakammaṃ nāma thambhaṃ te karissāmī"ti upatthambhaṃ karoti, kiṃ karoti?
parissayaṃ nāseti, bhoge uppādeti.
      Tattha dārakassa mātukucchiyaṃ nibbattakālato paṭṭhāya mātāpitūnaṃ
sukhameva sātameva hoti. Yepi pakatiyā manussāmanussaparissayā 2- honti, te
sabbe apagacchanti. Evaṃ parissayaṃ nāseti. Dārakassa pana mātukucchimhi
nibbattakālato paṭṭhāya gehe bhogānaṃ pamāṇaṃ na hoti, nidhikumbhiyo puratopi
pacchatopi gehaṃ pavattamānā pavisanti. Mātāpitaro parehi ṭhapitadhanassāpi
sammukhībhāvaṃ gacchanti. Dhenuyo bahukhīrā honti, goṇā sukhasīlā honti,
vappaṭṭhāne sassāni sampajjanti, vaḍḍhiyā vā sampayuttaṃ, tāvakālikaṃ vā
dinnaṃ dhanaṃ acoditā sayameva āharitvā denti, dāsādayo suvacā honti,
@Footnote: 1 Sī. corāṭaviṃ       2 Sī. manussānaṃ parissayā, Ma. manussānaṃ manussaparissayā

---------------------------------------------------------------------------------------------
page184.
Kammantā na parihāyanti, dārako gabbhato paṭṭhāya parihāraṃ labhati, komārikavejjā
sannipatitāva honti. Gahapatikule jāto seṭṭhiṭṭhānaṃ, amaccakulādīsu jāto
senāpatiṭṭhānādīni labhati. Evaṃ bhoge uppādeti. So aparissayo sabhogo
ciraṃ jīvatīti. Evaṃ apāṇātipātakammaṃ dīghāyukasaṃvattanikaṃ hoti.
      Apāṇātipātinā vā kataṃ aññampi kusalaṃ uḷāraṃ hoti, dīghāyukapaṭisandhiṃ
janetuṃ sakkoti, evampi dīghāyukasaṃvattanikaṃ hoti. Paṭisandhimeva vā niyāmetvā
dīghāyukaṃ karoti. Sanniṭṭhānacetanāya vā devaloke nibbattati, pubbāparacetanāhi
vuttanayena dīghāyuko hoti. Iminā nayena sabbapañhavissajjanesu
attho veditabbo.
      Viheṭhanakammādīnipi hi pavatte āgantvā atthato tatheva vadamānāni viya
upapīḷanena nibbhogataṃ āpādetvā paṭijagganaṃ alabhantassa roguppādanādīhi
vā, viheṭhakādīhi katassa kusalassa anuḷāratāya vā, āditova paṭisandhiniyāmanena
vā, vuttanayeneva pubbāparacetanāvasena vā bahvābādhatādīni
karonti, apāṇātipāto viya ca aviheṭhanādīnipi appābādhatādīnīti.
      [293] Ettha pana issāmanakoti issāsampayuttacitto. Upadussatīti
issāvaseneva upakkosanto dussati. Issaṃ bandhatīti yavakalāpaṃ bandhanto
viya yathā na nassati, evaṃ bandhitvā viya ṭhapeti. Appesakkhoti apparivāro,
rattiṃ khitto viya saro na paññāyati, ucchiṭṭhahattho nisīditvā udakadāyakampi
na labhati.
      [294] Na dātā hotīti macchariyavasena na dātā hoti. Tena
kammenāti tena macchariyakammena.
      [295] Abhivādetabbanti abhivādanārahaṃ buddhaṃ vā paccekabuddhaṃ vā
ariyasāvakaṃ vā. Paccuṭṭhātabbādīsupi eseva nayo. Imasmiṃ pana pañhavissajjane
upapīḷakaupatthambhakakammāni na gahetabbāni. Na hi pavatte nīcakulinaṃ vā
uccākulinaṃ vā sakkā kātuṃ, paṭisandhiṃyeva pana niyametvā nīcakuliyaṃ kammaṃ
nīcakule nibbatteti, uccākuliyaṃ kammaṃ uccākule.

---------------------------------------------------------------------------------------------
page185.
      [296] Na paripucchitā hotīti ettha pana aparipucchanena niraye
na nibbattati. Aparipucchako pana "idaṃ kātabbaṃ, idaṃ na kātabban"ti na
jānāti, ajānanto kātabbaṃ na karoti, akātabbaṃ karoti. Tena niraye
nibbattati, itaro sagge. Iti kho māṇava .pe. Yadidaṃ hīnappaṇītatāyāti
satthā desanaṃ yathānusandhiṃ pāpesi. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    cūḷakammavibhaṅgasuttavaṇṇanā niṭṭhitā.
                         Subhasuttantipi vuccati.
                           ----------
                      6. Mahākammavibhaṅgasuttavaṇṇanā
      [298] Evamme sutanti mahākammavibhaṅgasuttaṃ. Tattha moghanti tucchaṃ
aphalaṃ. Saccanti tathaṃ bhūtaṃ. Idañca etena na sammukhā sutaṃ. Upālisutte 1-
pana "manokammaṃ mahāsāvajjataraṃ paññapemi pāpassa kammassa kiriyāya
pāpassa kammassa pavattiyā, no tathā kāyakammaṃ no tathā vacīkamman"ti
bhagavatā vuttaṃ atthi, sā kathā titthiyānaṃ antare pākaṭā jātā, taṃ
gahetvā esa vadati. Atthi ca sā samāpattīti idaṃ "kathaṃ nu kho bho
abhisaññānirodho hotī"ti poṭṭhapādasutte 2- uppannaṃ abhisaññānirodhakathaṃ
sandhāya vadati. Na kiñci vediyatīti ekavedanampi na vediyati. Atthi ca
khoti thero nirodhasamāpattiṃ sandhāya anujānāti. Parirakkhitabbanti garahato
mocanena rakkhitabbaṃ. Sañcetanā assa atthīti sañcetanikaṃ, sābhisandhikaṃ
sañcetanikakammaṃ katvāti attho. Dukkhaṃ soti thero "akusalameva sandhāya
paribbājako pucchatī"ti saññāya evaṃ vadati.
      Dassanampi kho ahanti bhagavā caturaṅgepi andhakāre samantā
yojanaṭṭhāne tilamattampi saṅkhāraṃ maṃsacakkhunāva passati, ayañca paribbājako
@Footnote: 1 Ma.Ma. 13/57/39           2 dī.Sī. 9/411/177

---------------------------------------------------------------------------------------------
page186.
Na dūre gāvutamattabbhantare vasati, kasmā bhagavā evamāhāti? samāgamadassanaṃ
sandhāyevamāha.
      [299] Udāyīti loludāyī. 1- Taṃ dukkhasminti sabbantaṃ dukkhameva. Iti
imaṃ vaṭṭadukkhaṃ kilesadukkhaṃ saṅkhāradukkhaṃ sandhāya "sace bhāsitaṃ bhaveyya
bhagavā"ti vuccati.
      [300] Ummaṅganti pañhāummaṅgaṃ. 2- Ummujjamānoti sīsaṃ nīharamāno.
Ayoniso ummujjissatīti anupāyena sīsaṃ nīharissati. Idañca pana bhagavā
jānanto neva dibbacakkhunā na cetopariyañāṇena na sabbaññutañāṇena ca
jāni, adhippāyeneva pana aññāsi. Kathentassa hi pana adhippāyo nāma
suvijāno hoti, kathetukāmo gīvaṃ paggaṇhāti, hanukaṃ cāleti, mukhamassa phandati,
sannisīdituṃ na sakkoti. Bhagavā tassa taṃ ākāraṃ disvā "ayaṃ udāyī sannisīdituṃ
na sakkoti, yaṃ abhūtaṃ, tadeva kathessatī"ti oloketvāva aññāsi. Ādiṃyevāti
ādimhiyeva. Tisso vedanāti "kiṃ so vediyatī"ti pucchantena "tisso vedanā
pucchāmī"ti evaṃ vavatthapetvāva tisso vedanā pucchitā. Sukhavedaniyanti
sukhavedanāya paccayabhūtaṃ. Sesesupi eseva nayo.
      Ettha ca kāmāvacarakusalato somanassasahagatacittasampayuttā catasso
cetanā, heṭṭhā tikajjhānacetanāti evaṃ paṭisandhipavattesu sukhavedanāya jananato
sukhavedaniyakammaṃ nāma. Kāmāvacarañcettha paṭisandhiyaṃyeva ekantena sukhaṃ janeti,
pavatte iṭṭhamajjhattārammaṇe adukkhamasukhampi.
      Akusalacetanā paṭisandhipavattesu dukkhasseva jananato dukkhavedaniyaṃ
nāma. Kāyadvāre pavatteyeva cetaṃ ekantena dukkhaṃ janeti, aññattha
adukkhamasukhampi, sā pana vedanā aniṭṭhāniṭṭhamajjhattesuyeva ārammaṇesu
uppajjanato dukkhātveva saṅkhaṃ gatā.
      Kāmāvacarakusalato pana upekkhāsahagatacittasampayuttā catasso cetanā.
Rūpāvacarakusalato catutthajjhānacetanāti evaṃ paṭisandhipavattesu tatiyavedanāya
@Footnote: 1 cha.Ma. lāludāyī                2 Sī. ummagganti pañhāummaggaṃ

---------------------------------------------------------------------------------------------
page187.
Jananato adukkhamasukhavedaniyakammaṃ nāma. Ettha ca kāmāvacaraṃ paṭisandhiyaṃyeva
ekantena adukkhamasukhaṃ janeti pavatte iṭṭhārammaṇe sukhampi. Apica
sukhavedaniyakammaṃ paṭisandhipavattivasena vattati, tathā adukkhamasukhavedaniyaṃ, dukkhavedaniyaṃ
pavattivaseneva pavattati. Etassa pana vasena sabbaṃ pavattivaseneva vattati.
      Etassa bhagavāti thero tathāgatena mahākammavibhaṅgakathanatthaṃ ālayo
dassito, tathāgataṃ yācitvā mahākammavibhaṅgañāṇaṃ bhikkhusaṃghassa pākaṭaṃ karissāmīti
cintetvā anusandhikusalatāya evamāha. Tattha mahākammavibhaṅganti mahākammavibhajanaṃ. 1-
Katame cattāro idhānanda ekacco puggalo .pe. Nirayaṃ upapajjatīti idaṃ
mahākammavibhaṅgañāṇabhājanaṃ, mahākammavibhaṅgañāṇabhājanatthāya pana mātikāṭṭhapanaṃ.
      [301] Idhānanda ekacco samaṇo vāti pāṭiyekko anusandhi.
Idañhi bhagavā "dibbacakkhukā samaṇabrāhmaṇā idaṃ ārammaṇaṃ katvā imaṃ
paccayaṃ labhitvā idaṃ dassanaṃ gaṇhantī"ti pakāsanatthaṃ ārabhi. Tattha ātappantiādīni
pañcapi vīriyasseva nāmāni. Cetosamādhinti dibbacakkhusamādhiṃ. Passatīti
"so satto kuhiṃ nibbatto"ti olokento passati. Ye aññathāti ye
"dasannaṃ kusalānaṃ kammapathānaṃ pūritattā nirayaṃ upapajjatī"ti jānanti, micchā
tesaṃ ñāṇanti vadati. Iminā nayena sabbavāresu attho veditabbo. Viditanti
pākaṭaṃ. Thāmasāti diṭṭhithāmena. Parāmāsāti diṭṭhiparāmāsena. Abhinivissa voharatīti
adhiṭṭhahitvā ādiyitvā voharati.
      [302] Tatrānandāti idampi na mahākammavibhaṅgañāṇassa bhājanaṃ,
athakhvassa mātikāṭṭhapanameva. Ettha pana etesaṃ dibbacakkhukānaṃ vacanena
ettakā anuññātā ettakā ananuññātāti idaṃ dassitaṃ. Tattha tatrāti tesu
catūsu samaṇabrāhmaṇesu. Idamassāti idaṃ vacanaṃ assa. Aññathāti aññenākārena.
Iti imesaṃ samaṇabrāhmaṇānaṃ vāde dvīsu ṭhānesu anuññātā,
tīsu ananuññātāti evaṃ sabbattha anuññā nānuññā 2- veditabbā.
@Footnote: 1 Sī. mahākammavibhattaṃ        2 Ma., ka. anuññātā nānuññātā

---------------------------------------------------------------------------------------------
page188.
      [303] Evaṃ dibbacakkhukānaṃ vacanena 1- anuññā ca ananuññā ca
dassetvā idāni mahākammavibhaṅgañāṇaṃ vibhajanto tatrānanda yvāyaṃ puggalotiādimāha.
      Pubbe vāssa taṃ kataṃ hotīti yaṃ iminā dibbacakkhukena kammaṃ karonto
diṭṭho, tato pubbe kataṃ, pubbe katenapi hi niraye nibbattati, pacchā
katenapi nibbattati, maraṇakāle vā pana "khandho seṭṭho sivo seṭṭho,
pitāmaho seṭṭho, issarādīhi vā loko visaṭṭho"tiādinā micchādassanepi
nibbattateva. Diṭṭheva dhammeti yaṃ tattha diṭṭhadhammavedanīyaṃ hoti, tassa
diṭṭheva dhamme, yaṃ upapajjavedanīyaṃ, tassa upapajjitvā, yaṃ aparāpariyavedanīyaṃ,
tassa aparasmiṃ pariyāye vipākaṃ paṭisaṃvedeti.
      Iti ayaṃ samaṇo vā brāhmaṇo vā ekaṃ kammarāsiṃ ekañca vipākarāsiṃ
addasa, sammāsambuddho iminā adiṭṭhe tayo kammarāsī, dve ca vipākarāsī
addasa. Iminā pana diṭṭhe ca cattāro kammarāsī tayo ca vipākarāsī addasa.
Imāni sattaṭṭhānāni jānanañāṇaṃ tathāgatassa mahākammavibhaṅgañāṇaṃ nāma.
Dutiyavāre dibbacakkhukena kiñci na diṭṭhaṃ, tathāgatena pana tayo kammarāsī,
dve ca vipākarāsī diṭṭhāti. Imināpi paccaṭṭhānāni 2- jānanañāṇaṃ tathāgatassa
mahākammavibhaṅgañāṇaṃ nāma. Sesavāradvayepi eseva nayo.
      Abhabbanti bhūtavirahitaṃ akusalaṃ. Abhabbābhāsanti abhabbaṃ ābhāsati
abhibhavati paṭibāhatīti attho. Bahukasmiṃ hi akusalakamme āyūhite balavakammaṃ
dubbalakammassa vipākaṃ paṭibāhitvā attano vipākassa okāsaṃ karoti idaṃ
abhabbañceva abhabbābhāsañca 3- kusalaṃ 4- pana āyūhitvā āsanne akusalaṃ 5- kataṃ
hoti, taṃ kusalassa 6- vipākaṃ paṭibāhitvā attano vipākassa okāsaṃ karoti,
idaṃ abhabbaṃ bhabbābhāsannāma. 7- Bahumhi kusale āyūhitepi balavakammaṃ
@Footnote: 1 Ma. ca vasena, cha. vacane     2 Ma. pañcattaṭṭhānāni
@3 Sī. idaṃ abhabbaṃ abhabbābhāsaṃ nāma   4 Sī., Ma. akusalaṃ   5 Sī., Ma. kusalaṃ
@6 Sī., Ma. akusalassa     7 cha.Ma. bhabbābhāsaṃ

---------------------------------------------------------------------------------------------
page189.
Dubbalakammassa vipākaṃ paṭibāhitvā attano vipākassa okāsaṃ karoti, idaṃ
bhabbañceva bhabbābhāsañca. Akusalaṃ 1- pana āyūhitvā āsanne kusalaṃ 2- kataṃ
hoti, taṃ akusalassa vipākaṃ paṭibāhitvā attano vipākassa obhāsaṃ karoti,
idaṃ bhabbañceva 3- abhabbābhāsañca.
      Apica upaṭṭhānākārenapettha attho veditabbo. Idaṃ hi vuttaṃ hoti,
abhabbato ābhāsati upaṭṭhātīti abhabbābhāsaṃ. Tattha "yvāyaṃ puggalo idha
pāṇātipātī"ti ādinā nayena cattāro 4- puggalā vuttā, tesu paṭhamassa
kammaṃ abhabbaṃ abhabbābhāsaṃ, taṃ hi akusalattā abhabbaṃ, tassa ca niraye
nibbattattā tattha nibbattikāraṇabhūtaṃ akusalaṃ hutvā upaṭṭhāti. Dutiyassa kammaṃ
abhabbaṃ bhabbābhāsaṃ, taṃ hi akusalattā abhabbaṃ. Tassa pana sagge nibbattattā
aññatitthiyānaṃ sagge nibbattikāraṇabhūtaṃ kusalaṃ hutvā upaṭṭhāti. Itarasmimpi
kammadvaye eseva nayo. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    mahākammavibhaṅgasuttavaṇṇanā niṭṭhitā.
                         --------------
                      7. Saḷāyatanavibhaṅgasuttavaṇṇanā
      [304] Evamme sutanti saḷāyatanavibhaṅgasuttaṃ. Tattha veditabbānīti
savipassanena maggena jānitabbāni. Manopavicārāti vitakkavicāRā. Vitakkuppādako 5-
hi mano idha manoti adhippeto, 6- manassa upavicārāti manopavicāRā.
Sattapadāti vaṭṭavivaṭṭanissitānaṃ sattānaṃ padā. Ettha hi aṭṭhārasa vaṭṭapadā
nāma, aṭṭhārasa vivaṭṭapadā nāma, tepi sahavipassanena maggeneva veditabbā.
Yogācariyānanti hatthiyogādiācārasikkhāpakānaṃ, dametabbadamakānanti attho.
Sesaṃ vibhaṅgeyeva āvibhavissati. Ayamuddesoti idaṃ mātikāṭṭhapanaṃ.
@Footnote: 1 Sī. kusalaṃ            2 Sī. akusalaṃ      3 cha.Ma. bhabbaṃ     4 Ma. abhabbatā
@5 cha.Ma. vitakkuppādakaṃ    6 cha.Ma. adhippetaṃ

---------------------------------------------------------------------------------------------
page190.
      [305] Cakkhāyatanādīni visuddhimagge vitthāritāni. Cakkhuviññāṇanti
kusalākusalakammavipākato dve cakkhuviññāṇāni. Sesapasādaviññāṇesupi eseva
nayo. Imāni pana pañca ṭhapetvā sesaṃ idha manoviññāṇaṃ nāma.
      Cakkhusamphassoti cakkhumhi samphasso. Cakkhuviññāṇasampayuttasamphassassetaṃ
adhivacanaṃ. Sesesupi eseva nayo.
      Cakkhunā rūpaṃ disvāti cakkhuviññāṇena rūpaṃ disvā. Eseva nayo
sabbattha. Somanassaṭṭhāniyanti somanassassa ārammaṇavasena kāraṇabhūtaṃ. Upavicaratīti
tattha vicārapavattanena upavicarati, vitakko taṃsampayutto cāti iminā nayena
aṭṭhārasa vitakkavicārasaṅkhātā manopavicārā veditabbā. Cha somanassūpavicārāti
ettha pana somanassena saddhiṃ upavicarantīti somanassūpavicāRā. Sesapadadvayepi
eseva nayo.
      [306] Gehasitānīti kāmaguṇanissitāni. Nekkhammasitānīti vipassanānissitāni.
Iṭṭhānanti pariyesitāni. Kantānanti kāmitānaṃ. Manoramānanti
mano etesu ramatīti manoramāni, tesaṃ manoramānaṃ. Lokāmisapaṭisaṃyuttānanti
taṇhāpaṭisaṃyuttānaṃ. Atītanti paṭiladdhaṃ. Tāva paccuppannaṃ ārabbha somanassaṃ
uppajjatu, atīte kathaṃ uppajjatīti. Atītepi "yathā ahaṃ etarahi iṭṭhārammaṇaṃ
anubhavāmi, evaṃ pubbepi anubhavin"ti anussarantassa balavasomanassaṃ uppajjati.
      Aniccatanti aniccākāraṃ. Vipariṇāmavirāganirodhanti pakativijahanena
vipariṇāmaṃ vigacchanena virāgaṃ nirujjhanena nirodhaṃ. Sammappaññāyāti
vipassanāpaññāya. Idaṃ vuccati nekkhammasitasomanassanti idaṃ rañño viya
attano sirisampattiṃ olokentassa vipassanaṃ paṭṭhapetvā nisinnassa saṅkhārānaṃ
bhedaṃ passato saṅkhāragatamhi tikkhe sūre vipassanāñāṇe vahante uppannaṃ
somanassaṃ "nekkhammasitaṃ somanassan"ti vuccati. Vuttampi cetaṃ:-
             "suññāgāraṃ paviṭṭhassa    santacittassa bhikkhuno
              amānusī ratī hoti      sammā dhammaṃ vipassato.

---------------------------------------------------------------------------------------------
page191.
              Yato yato sammasati      khandhānaṃ udayabbayaṃ
              labhatī pītipāmojjaṃ       amatantaṃ vijānatan"ti. 1-
      Imānīti imāni chasu dvāresu iṭṭhārammaṇe āpāthagate aniccādivasena
vipassanaṃ paṭṭhapetvā nisinnassa uppannāni cha nekkhammanissitāni somanassāni.
      [307] Atītanti paccuppannaṃ tāva patthetvā alabhantassa domanassaṃ
uppajjatu, atīte kathaṃ uppajjatīti. Atītepi "yathā ahaṃ etarahi iṭṭhārammaṇaṃ
patthetvā na labhāmi, evaṃ pubbepi patthetvā na labhin"ti anussarantassa
balavadomanassaṃ uppajjati.
      Anuttaresu vimokkhesūti anuttaravimokkho nāma arahattaṃ, arahatte
patthanaṃ ṭhapentassāti attho. Āyatananti arahattāyatanaṃ. Pīhaṃ upaṭṭhāpayatoti
patthanaṃ ṭhapentassa. Taṃ panetaṃ panetaṃ patthanaṃ ṭhapentassa uppajjati, iti
patthanāmūlakattā "pihaṃ upaṭṭhāpayato"ti vuttaṃ. Imāni cha nekkhammasitāni
domanassānīti imāni evaṃ chasu dvāresu iṭṭhārammaṇe āpāthagate arahatte pihaṃ
upaṭṭhapetvā tadadhigamāya aniccādivasena vipassanaṃ upaṭṭhapetvā ussukkāpetuṃ
asakkontassa "imampi pakkhaṃ imampi māsaṃ imampi saṃvaccharaṃ arahattaṃ pāpuṇituṃ
pāpuṇituṃ nāsakkhin"ti anusocato gāmantapabbhāravāsimahāsivattherassa viya
assudhārāpavattanavasena uppannadomanassāni cha nekkhammasitadomanassānīti
veditabbāni. Vatthu pana sumaṅgalavilāsiniyā dīghanikāyaṭṭhakathāya sakkapañhavaṇṇanāyaṃ 2-
vitthāritaṃ, icchantena tato gahetabbaṃ.
      [308] Uppajjati upekkhāti ettha upekkhā nāma aññāṇupekkhā.
Anodhijinassāti kilesodhiṃ jinitvā ṭhitattā khīṇāsavo odhijino nāma, tasmā
akhīṇāsavassāti attho. Avipākajinassāti etthāpi āyatiṃ vipākaṃ jinittā
ṭhitatvā khīṇāsavova vipākajino nāma, tasmā akhīṇāsavassevāti attho.
Anādīnavadassāvinoti anādīnavato upaddavato apassantassa. Imā cha gehasitā
upekkhāti imā evaṃ chasu dvāresu iṭṭhārammaṇe āpāthagate guḷapiṇḍake
@Footnote: 1 khu. dha. 25/373,374/82               2 su.vi. 2/312

---------------------------------------------------------------------------------------------
page192.
Nilīnamakkhikā viya rūpādīni anativattamānā tattha laggitā hutvā uppannā
upekkhā cha gehasitā upekkhāti veditabbā.
      Rūpaṃ sā nātivattatīti 1- rūpaṃ sā na atikkamati, 2- na tattha nibbidāvasena
tiṭṭhati. Imā cha nekkhammasitā upekkhāti imā evaṃ chasu dvāresu
iṭṭhādiārammaṇe āpāthagate iṭṭhe arajjantassa aniṭṭhe adussantassa
asamapekkhane asammuyhantassa uppannavipassanāñāṇasampayuttā cha nekkhammasitā
upekkhāti veditabbā.
      [309] Tatra idaṃ nissāya idaṃ pajahathāti tesu chattiṃsasattapadesu
aṭṭhārasa nissāya aṭṭhārasa pajahathāti attho. Teneva "tatra bhikkhave yāni
cha nekkhammasitānī"tiādimāha. Nissāya āgammāti pavattanavasena nissāya
ceva āgamma ca. Evametetaṃ samatikkamo hotīti evaṃ nekkhammasitānaṃ pavattanena
gehasitāni atikkantāni nāma honti.
      Evaṃ sarikkhakeneva sarikkhakaṃ jahāpetvā idāni balavatā dubbalaṃ
jahāpento "puna tatra bhikkhave yāni cha nekkhammasitāni somanassānī"tiādimāha.
Evaṃ nekkhammasitasomanassehi nekkhammasitadomanassāni, nekkhammasitaupekkhāhi
ca nekkhammasitasomanassāni jahāpentena balavatā dubbalappahānaṃ
kathitaṃ.
      Ettha pana ṭhatvā upekkhākathā kathetabbā:- aṭṭhasu hi samāpattīsu
paṭhamādīni ca tīṇi jhānāni, suddhasaṅkhāre ca pādake katvā vipassanaṃ āraddhānaṃ
catunnaṃ bhikkhūnaṃ pubbabhāgavipassanā somanassasahagatā vā hoti upekkhāsahagatā
vā, vuṭṭhānagāminī pana somanassasahagatāva. Catutthajjhānādīni pādakāni katvā
vipassanaṃ āraddhānaṃ pañcannaṃ pubbabhāgavipassanā purimasadisāva, vuṭṭhānagāminī
pana upekkhāsahagatā hoti. Idaṃ sandhāya "yā cha nekkhammasitā upekkhā,
tā nissāya tā āgamma, yāni cha nekkhammasitāni somanassāni, tāni
pajahathā"ti vuttaṃ. Na kevalañca evaṃpaṭipannassa bhikkhuno ayaṃ vipassanāya
@Footnote: 1 cha.Ma. ativattatīti   2 cha.Ma. anatikkamati

---------------------------------------------------------------------------------------------
page193.
Vedanāvasena visesova 1- hoti, ariyamaggepi pana jhānaṅgabojjhaṅgamaggaṅgānampi
viseso hoti.
      Ko panetaṃ visesaṃ niyameti? keci tāva therā vipassanāpādakajjhānaṃ
Niyametīti vadanti, keci vipassanāya ārammaṇabhūtā khandhā niyamentīti vadanti,
keci puggalajjhāsayo niyametīti vadanti. Tesampi vāde ayameva pubbabhāge
vuṭṭhānagāminīvipassanā niyametīti veditabbā. Vinicchayakathā panettha visuddhimagge
saṅkhārupekkhāniddese vuttāva.
      [310] Nānattāti nānā bahū anekappakāRā. Nānattasitāti
nānārammaṇanissitā. Ekattāti ekā. Ekattasitāti ekārammaṇanissitā.
Katamā panāyaṃ upekkhāti? heṭṭhā tāva aññāṇupekkhā vuttā, upari
Chaḷaṅgupekkhā vakkhati, idha samathaupekkhā, vipassanupekkhāti dve upekkhā gahitā.
      Tattha yasmā aññāva rūpe upekkhā, aññāva 2- saddādīsu, na hi
yā rūpe upekkhā, sā saddādīsu hoti. Rūpe upekkhā ca rūpameva ārammaṇaṃ
karoti, na saddādayo. 3- Rūpe upekkhābhāvañca aññā samathaupekkhā 3-
paṭhavīkasiṇaṃ ārammaṇaṃ katvā uppajjati, aññā āpokasiṇādīni. Tasmā
nānattaṃ 4- nānattasitaṃ 5- vibhajanto atthi bhikkhave upekkhā rūpesūtiādimāha.
Yasmā pana dve tīṇi vā ākāsānañcāyatanāni vā viññāṇañcāyatanādīni
vā natthi, tasmā ekattaṃ ekattasitaṃ vibhajanto atthi bhikkhave upekkhā
ākāsānañcāyatananissitātiādimāha.
      Tattha ākāsānañcāyatanupekkhā sampayuttavasena ākāsānañcāyatananissitā,
ākāsanañcāyatanakkhandhe vipassantassa vipassanupekkhā ārammaṇavasena
ākāsānañcāyatananissitā. Sesāsupi eseva nayo.
      Taṃ pajahathāti ettha arūpāvacarasamāpattiupekkhāya rūpāvacarasamāpattiupekkhaṃ
pajahāpeti, arūpāvacaravipassanupekkhāya rūpāvacaravipassanupekkhaṃ.
@Footnote: 1 cha.Ma. vedanāviseso      2 Ma. yasmā aññāṇupekkhā aññā
@3-3 Sī. rūpe upekhā evañca aññañca, rūpe upekkhā eva ca aññā (?)
@4 Sī. nānattā ca, Ma. nānattabhāvaṃ     5 Sī., ka. nānattasitañca

---------------------------------------------------------------------------------------------
page194.
      Atammayatanti ettha tammayatā nāma taṇhā, tassā pariyādānato
vuṭṭhānagāminī vipassanā atammayatāti vuccati. Taṃ pajahathāti idha
vuṭṭhānagāminīvipassanāya arūpāvacarasamāpattiupekkhañca vipassanupekkhañca pajahāpeti.
      [311] Yadariyoti ye satipaṭṭhāne ariyo sammāsambuddho sevati.
Tattha tīsu ṭhānesu satiṃ paṭṭhapento satipaṭṭhāne sevatīti veditabbo. Na
sussūsantīti saddahitvā sotuṃ na icchanti. Na aññāti jānanatthāya cittaṃ na
upaṭṭhapenti. Vokkammāti atikkamitvā. Satthu sāsanāti satthuovādaṃ gahetabbaṃ
pūretabbaṃ na maññantīti attho. Na ca attamanoti na sakamano. Ettha ca
gehasitadomanassavasena appatīto hotīti na evamattho daṭṭhabbo, appaṭipannakesu
pana attamanatākāraṇassa 1- abhāvenetaṃ vuttaṃ. Anavassutoti paṭighaavassavena
anavassuto. Sato sampajānoti satiyā ca ñāṇena ca samannāgato.
Upekkhakoti chaḷaṅgupekkhāya upekkhako. Attamanoti idhāpi gehasitasomanassavasena
uppilāvinoti na evamattho daṭṭhabbo. Paṭipannakesu pana
anattamanatākāraṇassa 2- abhāvenetaṃ vuttaṃ. Anavassutoti rāgaavassavena
anavassuto.
      [312] Sāritoti damito. Ekaṃyeva disaṃ dhāvatīti anivattitvā
dhāvanto ekaṃyeva disaṃ dhāvati, nivattetvā pana aparaṃ dhāvituṃ sakkoti.
Aṭṭha disā vidhāvatīti ekapallaṅkena nisinno kāyena anivattitvāva
vimokkhavasena ekappahāreneva aṭṭha disā vidhāvati, puratthābhimukho vā dakkhiṇādīsu
aññataradisābhimukho vā nisīditvā aṭṭha samāpattiyo samāpajjatiyevāti
attho. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    saḷāyatanavibhaṅgasuttavaṇṇanā niṭṭhitā.
                          -------------
@Footnote: 1 Ma. anattamanatākāraṇassa        2 Ma. attamanatākāraṇassa

---------------------------------------------------------------------------------------------
page195.
                      8. Uddesavibhaṅgasuttavaṇṇanā
      [313] Evamme sutanti uddesavibhaṅgasuttaṃ. Tattha uddesavibhaṅganti
uddesañca vibhaṅgañca, mātikañca vibhajanañcāti attho. Upaparikkheyyāti
tuleyya tīreyya pariggaṇheyya paricchindeyya. Bahiddhāti bahiddhārammaṇesu.
Avikkhittaṃ avisaṭanti nikantivasena ārammaṇe tiṭṭhamānaṃ vikkhittaṃ visaṭaṃ
nāma hoti, taṃ paṭisedhento evamāha. Ajjhattaṃ asaṇṭhitanti gocarajjhatte
nikantivasena asaṇṭhitaṃ. Anupādāya na paritasseyyāti anupādiyitvā
agahetvā taṃ viññāṇaṃ na paritasseyya. Yathā viññāṇaṃ bahiddhā avikkhittaṃ
avisaṭaṃ, ajjhattaṃ asaṇṭhitaṃ anupādāya na paritasseyya, evaṃ bhikkhu
upaparikkheyyāti vuttaṃ hoti. Jātijarāmaraṇadukkhasamudayasambhavoti jātijarāmaraṇassa
ceva avasesassa ca dukkhassa nibbatti na hotīti attho.
      [316] Rūpanimittānusārīti rūpanimittaṃ anussarati anudhāvatīti
rūpanimittānusārī.
      [318] Evaṃ kho āvuso ajjhattaṃ cittaṃ 1- asaṇṭhitanti nikantivasena
asaṇṭhitaṃ. Nikantivasena hi atiṭṭhamānaṃ hānabhāgiyaṃ na hoti, visesabhāgiyameva
hoti.
      [320] Anupādāparitassanāti satthārā khantiyavagge "upādāparitassanañca
vo bhikkhave desessāmi anupādāparitassanañcā"ti 2- evaṃ
gahetvā paritassanā, aggahetvāva aparitassanā ca kathitā, taṃ mahāthero
upādāparitassanameva anupādāparitassananti katvā dassento evamāha.
Kathaṃ panesā anupādāparitassanā hotīti. Upādātabbassa abhāvato. Yadi hi
koci saṅkhāro nicco vā dhuvo vā attā vā attaniyo vāti gahetabbayuttako
abhavissa, ayaṃ paritassanā upādāparitassanāva assa. Yasmā pana evaṃ
upādātabbo saṅkhāro nāma natthi, tasmā rūpaṃ attātiādinā nayena
rūpādayo upādinnāpi anupādinnāva honti. Evameva sā diṭṭhivasena
@Footnote: 1 cha.Ma. ayaṃ pāṭho na dissati     2 saṃ. kha. 17/7/14

---------------------------------------------------------------------------------------------
page196.
Upādāparitassanāpi samānā atthato anupādāparitassanāyeva nāma hotīti
veditabbā.
      Aññathā hotīti parivattati pakatijahanena pana nassati, rūpavipariṇāmānuparivattīti
"mama rūpaṃ vipariṇatan"ti vā, "yaṃ ahu. Taṃ vata me natthī"ti 1-
vā ādinā nayena kammaviññāṇaṃ rūpassa bhedānuparivatti hoti.
Vipariṇāmānuparivattajāti vipariṇāmassa anuparivattanato vipariṇāmārammaṇacittato jātā.
Paritassanā dhammasamuppādāti taṇhāparitassanā ca akusaladhammasamuṭṭhānā ca.
Cittaṃ pariyādāya tiṭṭhantīti kusalacittaṃ pariyādiyitvā gahetvā khepetvā
tiṭṭhanti. Uttāsavāti bhayatāsenapi sauttāso taṇhātāsenapi sauttāso.
Vighāvatāti savighāto sadukkho. Apekkhavāti sālayo sasineho. Evaṃ kho
āvuso anupādāparitassanā hotīti evaṃ maṇikaraṇḍakasaññāya tucchakaraṇḍakaṃ
gahetvā tasmiṃ naṭṭhe pacchā vighātaṃ āpajjantassa pacchā viya agahetvā
paritassanā hoti.
      [321] Na ca rūpavipariṇāmānuparivattīti khīṇāsavassa kammaviññāṇameva
natthi, tasmā rūpabhedānuparivatti na hoti. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    uddesavibhaṅgasuttavaṇṇanā niṭṭhitā.
                           -----------
                       9. Araṇavibhaṅgasuttavaṇṇanā
      [323] Evamme sutanti araṇavibhaṅgasuttaṃ. Tattha nevussādeyya na
apasādeyyāti gehasitavasena kiñci puggalaṃ neva ukkhipeyya na avakkhipeyya.
Dhammameva deseyyāti sabhāvameva katheyya. Sukhavinicchayanti vinicchitasukhaṃ. Raho
vādanti parammukhā avaṇṇaṃ pisuṇavācanti attho. Sammukhā na khīṇanti sammukhā
khīṇaṃ ākiṇṇaṃ kiliṭṭhaṃ vācaṃ na bhaṇeyya. Nābhiniveseyyāti na adhiṭṭhahitvā
@Footnote: 1 Ma. mū. 12/242/204

---------------------------------------------------------------------------------------------
page197.
Ādāya vohareyya. Samaññanti lokasamaññaṃ lokapaññattiṃ. Nātidhāveyyāti
nātikkameyya.
      [324] Kāmapaṭisandhisukhinoti kāmapaṭisandhinā kāmūpasaṃhitena sukhena
sukhitassa. Sadukkhoti vipākadukkhenapi saṅkilesadukkhenapi sadukkho. Suupaghātoti
vipākūpaghātakilesūpaghāteheva saupaghāto. Tathā sapariḷāho. Micchāpaṭipadāti
ayāthāvapaṭipadā akusalapaṭipadā.
      [326] Ittheke apasādetīti evaṃ gehasitavasena ekacce puggale
apasādeti. Ussādanepi eseva nayo. Bhavasaṃyojananti bhavabandhanaṃ, taṇhāyetaṃ
nāmaṃ.
      Subhūtitthero kira imaṃ catukkaṃ nissāya etadagge ṭhapito. Bhagavato hi
dhammaṃ desentassa puggalānaṃ ussādanāpasādanā paññāyanti, tathā
sāriputtattherādīnaṃ. Subhūtittherassa pana dhammadesanāya "ayaṃ puggalo appaṭipannako
anārādhako"ti vā, "ayaṃ sīlavā guṇavā lajjī pesalo ācārasampanno"ti vā,
natthi, dhammadesanāya panassa "ayaṃ micchāpaṭipadā, ayaṃ sammāpaṭipadā"tveva
paññāyati. Tasmā bhagavā "etadaggaṃ bhikkhave mama sāvakānaṃ bhikkhūnaṃ
araṇavihārīnaṃ yadidaṃ subhūtī"ti 1- āha.
      [329] Kālaññū assāti asampatte ca atikkante ca kāle
akathetvā "idāni vuccamānaṃ mahājano gaṇhissatī"ti yuttapayuttakālaṃ ñatvāva
parammukhā avaṇṇaṃ bhāseyya. Khīṇāvādepi eseva nayo.
      [330] Upahaññatīti ghāṭiyati. Saropi upahaññatīti saddopi bhijjati.
Āturīyatīti āturo hoti. Gelaññappatto sābādho hoti. 2- Avisaṭṭhanti
vissaṭṭhaṃ apalibuddhaṃ na hoti.
      [331] Tadevāti taṃ yeva bhājanaṃ. Abhinivissa voharatīti pattanti
sañjānanajanapadaṃ gantvā "pattaṃ āharatha dhovathā"ti sutvā "andhabālaputhujjano,
@Footnote: 1 aṅ. ekaka. 20/201/24      2 cha.Ma. ayaṃ pāṭho na dissati

---------------------------------------------------------------------------------------------
page198.
Nayidaṃ pattaṃ, pāti nāmesā, evaṃ vadāhī"ti abhinivissa voharati. Evaṃ
sabbattha padehi yojetabbaṃ. Atisāroti ativādanaṃ.
      [332] Tathā tathā voharati aparāparanti amhākaṃ janapade bhājanaṃ
pātīti vuccati, ime pana naṃ pattanti vadanti tato paṭṭhāya janapadavohāraṃ
muñcetvā pattaṃ pattanteva aparāmasanto voharati. Sesapadesupi eseva nayo.
      [333] Idāni mariyādabhājanīyaṃ karonto tatra bhikkhavetiādimāha.
Tattha saraṇoti sarajo sakileso. Araṇoti arajo nikkileso. Subhūti ca pana
bhikkhaveti ayaṃ thero dvīsu ṭhānesu etadaggaṃ āruḷho "araṇavihārīnaṃ yadidaṃ
subhūti, dakkhiṇeyyānaṃ yadidaṃ subhūtī"ti. 1- Dhammasenāpati kira vatthuṃ sodheti,
subhūtitthero dakkhiṇaṃ sodheti. Tathā hi dhammasenāpati piṇḍāya caranto
gehadvāre ṭhito yāva bhikkhaṃ āharanti, tāva pubbabhāge paricchinditvā
nirodhaṃ samāpajjati, nirodhā vuṭṭhāya deyyadhammaṃ paṭiggaṇhāti. Subhūtitthero ca
tatheva mettājhānaṃ samāpajjati, mettājhānā vuṭṭhāya deyyadhammaṃ paṭiggaṇhāti.
Evaṃ pana kātuṃ sakkāti. Āma sakkā, neva acchariyañcetaṃ, yaṃ mahābhiññappattā
sāvakā evaṃ kareyyuṃ. Tasmimpi hi tambapaṇṇidīpe porāṇakarājakāle
piṅgalabuddharakkhitatthero nāma uttaragāmaṃ nissāya vihāsi. Tattha satta
kulasatāni honti, ekampi taṃ kuladvāraṃ natthi, yattha thero samāpattiṃ na
samāpajji. Sesaṃ sabbattha uttānamevāti.
                    Papañcasūdaniyā  majjhimanikāyaṭṭhakathāya
                     araṇavibhaṅgasuttavaṇṇanā niṭṭhitā.
                           ----------
                       10. Dhātuvibhaṅgasuttavaṇṇanā
      [342] Evamme sutanti dhātuvibhaṅgasuttaṃ. Tattha cārikanti
turitagamanacārikaṃ. Sace te bhaggava agarūti sace tuyhaṃ bhāriyaṃ aphāsukaṃ kiñci natthi.
@Footnote: 1 aṅ ekaka. 20/201, 202/24

---------------------------------------------------------------------------------------------
page199.
Sace so anujānātīti bhaggavassa kira etadahosi "pabbajitā nāma
nānājjhāsayā, eko gaṇābhirato hoti, eko ekābhirato. Sace so
ekābhirato bhavissati, `āvuso mā pāvisi, mayā sālā laddhā'ti vakkhati. Sace
ayaṃ ekābhirato bhavissati, `āvuso nikkhama, mayā sālā laddhā'ti vakkhati. Evaṃ
sante ahaṃ ubhinnaṃ vivādaṃ kāretā nāma bhavissāmi, dinnaṃ nāma dinnameva
vaṭṭati, kataṃ katamevā"ti. Tasmā evamāha.
      Kulaputtoti jātikulaputtopi ācārakulaputtopi. Vāsūpagatoti vāsaṃ
upagato. Kuto āgantvāti? takkasīlānagarato.
      Tatrāyaṃ anupubbikathā:- majjhimadese kira rājagahanagare bimbisāre
rajjaṃ kārente paccante takkasīlanagare pukkusāti rājā rajjaṃ kāresi. Atha
takkasīlato bhaṇḍaṃ gahetvā vāṇijā rājagahaṃ āgatā paṇṇākāraṃ gahetvā
rājānaṃ addasaṃsu. Rājā te vanditvā ṭhite "kattha vāsino tumhe"ti pucchi.
Takkasīlavāsino devāti. Atha ne rājā janapadassa khemasubhikkhatādīni
nagarassa ca pavattiṃ pucchitvā "ko nāma tumhākaṃ rājā"ti pucchi. Pukkusāti
nāma devāti. Dhammikoti? āma deva dhammiko, catūhi saṅgahavatthūni janaṃ
saṅgaṇhāti, lokassa mātāpitiṭṭhāne ṭhito, aṅke nipannaṃ dārakaṃ viya janaṃ
tosetīti. Katarasmiṃ vaye vattatīti. Athassa vayaṃ ācikkhiṃsu. Vayesupi bimbisārena
samavayo jāto. Atha te rājā āha "tātā tumhākaṃ rājā dhammiko, ca
vayena ca me samāno, sakkuṇeyyātha tumhākaṃ rājānaṃ mama mittaṃ kātun"ti.
Sakkoma devāti. Rājā tesaṃ suṅkaṃ vissajjetvā gehaṃ ca dāpetvā "gacchatha
bhaṇḍaṃ vikkiṇitvā gamanakāle maṃ disvā gaccheyyāthā"ti āha. Te tathā
katvā gamanakāle rājānaṃ addasaṃsu. Rājā "gacchatha tumhākaṃ mama vacanena
punappunaṃ ārogyaṃ pucchitvā `rājā tumhehi saddhiṃ mittabhāvaṃ icchatī'ti
vadathā"ti āha.
      Te sādhūti paṭissuṇitvā gantvā bhaṇḍaṃ paṭisāmetvā bhuttapātarāsā
rājānaṃ upasaṅkamitvā vandiṃsu. Rājā "kahaṃ bhaṇe tumhe ettake ime

---------------------------------------------------------------------------------------------
page200.
Divase na dissathā"ti pucchi. Te sabbaṃ pavuttiṃ ārocesuṃ. Rājā "sādhu
tātā tumhe nissāya majjhimadese rājā mitto laddho"ti attamano ahosi.
Aparabhāge rājagahavāsinopi vāṇijā takkasīlaṃ agamaṃsu. Te paṇṇākāraṃ
gahetvā āgate pukkusātirājā "kuto āgatatthā"ti pucchitvā "rājagahato"ti
sutvā "mayhaṃ sahāyassa nagarato āgatā tumhe"ti. Āma devāti. Ārogyaṃ
me sahāyassāti ārogyaṃ pucchitvā "ajjato paṭṭhāya ye mayhaṃ sahāyassa
nagarato jaṅghasatthena vā sakaṭasatthena vā vāṇijā āgacchanti, sabbesaṃ mama
visayaṃ paviṭṭhakālato paṭṭhāya vasanagehāni, rājakoṭṭhāgārato nivāpañca
dentu, suṅkaṃ vissajjentu, kiñci upaddavaṃ mā karontū"ti bheriñcarāpesi.
Bimbisāropi attano nagare tatheva bheriñcarāpesi.
       Atha bimbisāro pukkusātissa paṇṇaṃ pahiṇi "paccantadese nāma
maṇimuttādīni ratanāni uppajjanti, yaṃ mayhaṃ sahāyassa rajje dassanīyaṃ vā
savanīyaṃ vā ratanaṃ uppajjati, tattha me mā maccharāyatū"ti. Pukkusātipi
"majjhimadeso nāma mahājanapado, yaṃ tattha evarūpaṃ ratanaṃ uppajjati, tattha
me sahāyo mā maccharāyatū"ti paṭipaṇṇaṃ pahiṇi. Evaṃ te gacchante gacchante
kāle aññamaññaṃ adisvāpi daḷhamittā ahesuṃ.
      Evaṃ tesaṃ kathitaṃ katvā vasantānaṃ paṭhamataraṃ pukkusātissa paṇṇākāro
uppajjati. Rājā kira aṭṭha pañcavaṇṇe anagghe kambale labhi, so
"atisundarā ime kambalā, ahaṃ sahāyassa me pesissāmī"ti lākhāguḷamatte
aṭṭhasārakaraṇḍake likhāpetvā tesu te kambale pakkhipetvā lākhāya
vaṭṭāpetvā setavatthena veṭhetvā samugge pakkhipetvā vatthena veṭhetvā
rājamuddikāya lañcitvā "mayhaṃ sahāyassa dethā"ti amacce pesesi. Sāsanañca
adāsi "ayaṃ paṇṇākāro nagaramajjhe amaccādiparivutena daṭṭhabbo"ti. Te
gantvā bimbisārassa adaṃsu.
      So sāsanaṃ sutvā amaccādayo sannipatantūti bheriñcarāpetvā
nagaramajjhe amaccādiparivuto setacchattena dhāriyamānena pallaṅkavare nisinno

Page 201-260.

page201.
Lañcanaṃ bhinditvā vatthaṃ apanetvā samuggaṃ vivaretvā anto bhaṇḍikaṃ
muñcetvā lākhāguḷe disvā "mayhaṃ sahāyo pukkusāti `jutavittako 1- me
sahāyo'ti maññamāno maññe imaṃ paṇṇākāraṃ pahiṇī"ti ekaṃ guḷaṃ gahetvā
hatthena vaṭṭetvā tulayantova anto dussabhaṇḍikaṃ atthīti aññāsi. Atha naṃ
pallaṅkapāde paharitvā tāvadeva lākhā paripati. So nakhena karaṇḍakaṃ vivaretvā
anto kambalaratanaṃ disvā itarepi vivarāpesi, sabbepi kambalā ahesuṃ. Atha
ne pattharāpesi, te vaṇṇasampannā phassasampannā dīghato soḷasahatthā
tiriyaṃ aṭṭhahatthā ahesuṃ. Mahājano disvā aṅguliyo poṭhesi, celukkhepaṃ
akāsi, "amhākaṃ rañño adiṭṭhasahāyo pukkusāti adisvāva evarūpaṃ
paṇṇākāraṃ pesesi, yuttaṃ evarūpaṃ mittaṃ kātun"ti attamanā ahosi rājā
ekamekaṃ kambalaṃ agghāpesi, sabbe anagghā ahesuṃ. Tesu cattāro
sammāsambuddhassa pesesi, cattāro attano ghare akāsi. Tato cintesi "pacchā
pesentena paṭhamaṃ pesitapaṇṇākārato atirekaṃ pesetuṃ vaṭṭati, sahāyena ca
me anaggho paṇṇākāro pesito, kiṃ nu kho pesemī"ti.
      Kiṃ pana rājagahe tato adhikaṃ ratanaṃ natthīti? no natthi, mahāpuñño
Rājā, apica kho panassa sotāpannakālato paṭṭhāya ṭhapetvā tīṇi ratanāni
aññataraṃ somanassaṃ janetuṃ samatthaṃ nāma natthīti. 2- So ratanaṃ vicinituṃ
āraddho:- ratanaṃ nāma saviññāṇakaṃ aviññāṇakanti duvidhaṃ, tattha aviññāṇakaṃ
suvaṇṇarajatādi, saviññāṇakaṃ indriyabaddhaṃ, aviññāṇakaṃ saviññāṇakassevaṃ
alaṅkārādivasena paribhogaṃ hoti, iti imesu dvīsu ratanesu saviññāṇakaṃ seṭṭhaṃ.
Saviññāṇakampi duvidhaṃ tiracchānaratanaṃ manussaratananti. Tattha tiracchānaratanaṃ,
tampi manussānaṃ upabhogatthameva nibbattati, iti imesupi dvīsu manussaratanaṃ
seṭṭhaṃ. Manussaratanampi duvidhaṃ itthiratanaṃ purisatarananti. Tattha cakkavattino
rañño uppannaṃ itthiratanampi purisasseva upabhogaṃ, iti imesupi dvīsu
purisaratanameva seṭṭhaṃ.
@Footnote: 1 Sī. dutamittako          2 cha.Ma. natthi

---------------------------------------------------------------------------------------------
page202.
      Purisaratanampi duvidhaṃ agāriyaratanaṃ anagāriyaratanañca. Tattha agāriyaratanesupi
cakkavattirājā 1- ajja pabbajitasāmaṇeraṃ pañcapatiṭṭhitena vandati,
iti imesupi dvīsu anagāriyaratanameva seṭṭhaṃ. Anagāriyaratanampi duvidhaṃ
sekkharatanañca asekkharatanañca. Tattha satasahassampi sekkhānaṃ asekkhassa
padesaṃ na pāpuṇāti, iti imesupi dvīsu asekkharatanameva seṭṭhaṃ. Tampi duvidhaṃ
buddharatanaṃ sāvakaratananti. Tattha satasahassampi sāvakaratanānaṃ buddharatanassa
padesaṃ na pāpuṇāti, iti imesupi dvīsu buddharatanameva seṭṭhaṃ.
      Buddharatanampi duvidhaṃ paccekabuddhānaṃ sabbaññubuddharatananti. Tattha
satasahassampi paccekabuddhānaṃ sabbaññubuddhassa padesaṃ na pāpuṇāti, iti imesupi
dvīsu sabbaññubuddharatanaṃyeva seṭṭhaṃ. Sadevakasmiṃ hi loke buddharatanasamaṃ
ratanaṃ nāma natthi. Tasmā asadisameva ratanaṃ mayhaṃ sahāyassa pesessāmīti
cintetvā takkasīlavāsino pucchi "tātā tumhākaṃ janapade buddho dhammo
saṃghoti imāni tīṇi ratanāni dissantī"ti. 2- Ghosopi mahārāja tāva natthi
dassanaṃ pana kutoti.
      "sundaraṃ tātā"ti rājā tuṭṭho cintesi "sakkā bhaveyya janasaṅgahatthāya
mayhaṃ sahāyassa vasanaṭṭhānaṃ sammāsambuddhaṃ pesetuṃ, buddhā pana paccantimesu
janapadesu na aruṇaṃ uṭṭhapenti. Tasmā satthārā gantuṃ na sakkā.
Sāriputtamoggallānādayo mahāsāvake pesetuṃ sakkā bhaveyya. 3- Mayā pana `therā
paccante vasantī'ti sutvāpi manusse pesetvā te attano samīpaṃ āṇāpetvā
upaṭṭhātumeva yuttaṃ. Tasmā na therehipi sakkā gantuṃ. Yena panākārena
sāsane pesite satthā ca mahāsāvakā ca gatā viya honti, tenākārena
sāsanaṃ pahiṇissāmī"ti cintetvā caturatanāyāmaṃ vidatthimattaṃ puthulaṃ nātitanuṃ
nātibahalaṃ suvaṇṇapaṭṭaṃ kārāpetvā "tattha ajja akkharāni likhissāmī"ti
pātova sīsaṃ nhāyitvā uposathaṅgāni adhiṭṭhāya bhuttapātarāso apanītagandhamālābharaṇo
suvaṇṇasarakena jātihiṅgulikaṃ ādāya heṭṭhato paṭṭhāya dvārāni
@Footnote: 1 agāriyaratanesu api cakkavattirājā (?)     2 Ma. nibbattantīti   3 Ma. bhaveyyuṃ

---------------------------------------------------------------------------------------------
page203.
Pidahanto pāsādaṃ āruyha pubbadisābhimukhaṃ sīhapañjaraṃ vivaritvā ākāsatale
nisīditvā suvaṇṇapaṭṭe akkharāni likhanto "idha tathāgato loke uppanno
arahaṃ sammāsambuddho vijjācaraṇasampanno sugato lokavidū anuttaro
purasadammasārathi satthā devamanussānaṃ buddho bhagavā"ti buddhaguṇe tāva
ekadesena likhi.
      Tato "evaṃ dasa pāramiyo pūretvā tusitabhavanato cavitvā mātukucchimhi
paṭisandhiṃ gaṇhi, evaṃ lokavivaraṇaṃ ahosi, mātukucchiyaṃ vasamāne idaṃ nāma
ahosi, agāramajjhe vasamāne idaṃ nāma ahosi, evaṃ mahābhinikkhamanaṃ nikkhanto
evaṃ mahāpadhānaṃ padahi, evaṃ dukkarakārikaṃ katvā mahābodhimaṇḍaṃ āruyha
aparājitapallaṅke nisinno sabbaññutaññāṇaṃ paṭivijjhi, sabbaññutaññāṇaṃ
paṭivijjhantassa evaṃ lokavivaraṇaṃ ahosi. Sadevake loke aññaṃ evarūpaṃ ratanaṃ
nāma natthīti.
                 "yaṅkiñci vittaṃ idha vā huraṃ vā
                  saggesu vā yaṃ ratanaṃ paṇītaṃ
                  na no samaṃ atthi tathāgatena
                  idampi buddhe ratanaṃ paṇītaṃ.
                  Etena saccena suvatthi hotū"ti 1-
      evaṃ ekadesena buddhaguṇepi likhitvā dutiyaṃ dhammaratanaṃ thomento
"svākkhāto bhagavatā dhammo .pe. Paccattaṃ veditabbo viññūhī"ti. "cattāro
satipaṭṭhānā .pe. Ariyo aṭṭhaṅgiko maggo"ti. "satthārā desitadhammo nāma
evarūpo ca evarūpo cā"ti sattatiṃsabodhipakkhiye ekadesena likhitvā:-
                 "yambuddhaseṭṭho parivaṇṇayī suciṃ
                  samādhimānantarikaññamāhu
                  samādhinā tena samo na vijjati
                  idampi dhamme ratanaṃ paṇītaṃ
@Footnote: 1 khu.khu. 25/3/5, khu.su. 25/226/377

---------------------------------------------------------------------------------------------
page204.
                Etena saccena suvatthi hotū"ti 1-
      evaṃ ekadesena dhammaguṇe likhitvā tatiyaṃ saṃgharatanaṃ thomento
"supaṭipanno bhagavato sāvakasaṃgho .pe. Puññakkhettaṃ lokassā"ti "kulaputtā
nāma satthu dhammakathaṃ sutvā evaṃ nikkhamitvā pabbajanti, keci setacchattaṃ
pahāya pabbajanti, keci uparajjaṃ, keci senāpatiṭṭhānādīni pahāya pabbajanti.
Pabbajitvā ca pana imañca paṭipattiṃ pūrentī"ti cūḷasīlamajjhimasīlamahāsīlādīni
ekadesena likhitvā chadvārasaṃvaraṃ satisampajaññaṃ catupaccayasantosaṃ navavidhaṃ,
nīvaraṇappahānaṃ parikammaṃ jhānābhiññā aṭṭhatiṃsa kammaṭṭhānāni yāva āsavakkhayā
ekadesena likhi, soḷasavidhaṃ ānāpānassatikammaṭṭhānaṃ vitthāreneva likhitvā
"satthu sāvakasaṃgho nāma evarūpehi ca evarūpehi ca guṇehi samannāgato.
                Ye puggalā aṭṭhasataṃ pasaṭṭhā
                cattāri etāni yugāni honti
                te dakkhiṇeyyā sugatassa sāvakā
                etesu dinnāni mahapphalāni
                idampi saṃghe ratanaṃ paṇītaṃ
                etena saccena suvatthi hotū"ti 2-
     evaṃ ekadesena saṃghaguṇe likhitvā "bhagavato sāsanaṃ svākkhātaṃ
niyyānikaṃ, sace mayhaṃ sahāyo sakkoti, nikkhamitvā pabbajatū"ti likhitvā
suvaṇṇapaṭṭaṃ saṃharitvā sukhumakambalena veṭhetvā sārasamugge pakkhipitvā taṃ
samuggaṃ suvaṇṇamaye suvaṇṇamayaṃ rajatamaye, rajatamayaṃ maṇimaye, maṇimayaṃ pavāḷamaye,
pavāḷamayaṃ lohitaṅkamaye, lohitaṅkamayaṃ, masāragallamaye, masāragallamayaṃ phalikamaye,
phalikamayaṃ dantamaye, dantamayaṃ sabbaratanamaye, sabbaratanamayaṃ kilañjamaye,
kilañjamayaṃ samuggaṃ sārakaraṇḍake ṭhapesi.
     Puna sārakaraṇḍakaṃ suvaṇṇakaraṇḍaketi purimanayeneva haritvā sabbaratanamayaṃ
karaṇḍakaṃ kilañjamaye karaṇḍake ṭhapesi. Tato kilañjamayakaraṇḍakaṃ sāramayapeḷāyāti
@Footnote: 1 khu.khu. 25/3/5, khu.su. 25/226/377   2 khu.khu. 25/5/6, khu.su. 25/228/377

---------------------------------------------------------------------------------------------
page205.
Puna vuttanayeneva haritvā sabbaratanamayapeḷaṃ kilañjamayapeḷāya ṭhapetvā
bahivatthena veṭhetvā rājamuddikāya lañchetvā amacce āṇāpesi "mama
āṇāpavattiṭṭhāne maggaṃ alaṅkārāpetha, maggo aṭṭhausabhavitthato hotu,
majjhe catuusabhaṃ rājānubhāvena paṭiyādethā"ti. Tato maṅgalahatthiṃ alaṅkārāpetvā
tassa upari pallaṅkaṃ paññapetvā setacchattaṃ ussāpetvā nagaravīthiyo
vicittasamuṭṭhā 1- samussitadhajapaṭākā kadalipuṇṇaghaṭagandhadhūpapupphādīhi supaṭimaṇḍitā
kāretvā "attano attano visayappadese evarūpaṃ pūjaṃ kārentū"ti
antarabhogikānaṃ javanadūte pesetvā sayaṃ sabbālaṅkārena alaṅkāretvā
"sabbatāḷāvacarasammissabalakāyaparivuto paṇṇākāraṃ pesemī"ti attano visayapariyantaṃ
gantvā amaccassa mukhasāsanaṃ adāsi "tāta mayhaṃ sahāyo pukkusāti imaṃ
paṇṇākāraṃ paṭicchanto orodhamajjhe apaṭicchitvā pāsādaṃ āruyha paṭicchatū"ti
āha. Evaṃ sāsanaṃ datavā paccantadesaṃ satthā gacchatīti pañcapatiṭṭhitena
vanditvā nivatti. Antarabhogikā ca teneva niyāmena maggaṃ paṭiyādetvā
paṇṇākāraṃ nayiṃsu.
     Pukkusātipi attano rajjasīmato paṭṭhāya teneva niyāmena maggaṃ
paṭiyādetvā nagaraṃ alaṅkārāpetvā paṇṇākārassa paccuggamanaṃ akāsi.
Paṇṇākāro takkasīlaṃ pāpuṇanto uposathadivase pāpuṇi, paṇṇākāraṃ gahetvā
gataamaccopi rañño vuttasāsanaṃ ārocesi. Rājā taṃ sutvā paṇṇākārena
saddhiṃ āgatānaṃ kattabbakiccaṃ vicāretvā paṇṇākāraṃ ādāya pāsādaṃ āruyha
"mā idha koci pavisatū"ti dvāre ārakkhaṃ kāretvā sīhapañjaraṃ vivaritvā
paṇṇākāraṃ uccāsayane ṭhapetvā sayaṃ nīcāsane nisinno lañchanaṃ bhinditvā
nivāsanaṃ apanetvā kilañjapeḷato paṭṭhāya anupubbena vivaranto sāramayaṃ
samuggaṃ disvā cintesi "mahāparivāro nāyaṃ na aññassa ratanassa bhavissati,
addhā majjhimadese sotabbayuttakaṃ ratanaṃ uppannan"ti. Atha taṃ samuggaṃ
vivaritvā rājalañchanaṃ bhinditvā sukhumakambalaṃ ubhato viyūhitvā suvaṇṇapaṭṭaṃ
addasa.
@Footnote: 1 cha.Ma. sittasapmuṭṭhā

---------------------------------------------------------------------------------------------
page206.
     So taṃ pasāretvā 1- "manāpāni vata 2- akkharāni samasīsāni samapantīni
caturassānī"tiādito paṭṭhāya vācetuṃ ārabhi. Tassa "idha tathāgato loke
uppanno"ti buddhaguṇe vācentassa balavasomanassaṃ uppajji, navanavutilomakūpasahassāni
uddhaggalomāni ahesuṃ. Attano ṭhitabhāvaṃ vā nisinnabhāvaṃ
vā na jānāti. Athassa "kappakoṭisatasahassehipi etaṃ dullabhasāsanaṃ sahāyaṃ
nissāya sotuṃ labhāmīti bhiyyo balavapīti udapādi. So hi vācetuṃ asakkonto
yāva pītivegapassaddhiyā nisīditvā purato 3- "svākkhāto bhagavatā dhammo"ti
dhammaguṇe ārabhi. Tatrāpissa tatheva ahosi. So puna yāva pītivegapassaddhiyā
nisīditvā purato 3- supaṭipanno"ti  saṃghaguṇe ārabhi. Tatrāpissa tatheva ahosi.
Atha sabbapariyante ānāpānasatikammaṭṭhānaṃ vācetvā catukkapañcakajjhānāni
nibbattesi, so jhānasukheneva vītināmesi, añño koci daṭṭhuṃ na labhati, ekova
cūḷupaṭṭhāko pavisati. Evaṃ aḍḍhamāsamattaṃ vītināmesi.
     Nāgarā rājaṅgaṇe sannipatitvā ukkuṭṭhiṃ akaṃsu "paṇṇākāraṃ
paṭicchitadivasato paṭṭhāya nagaradassanaṃ vā nāṭakadassanaṃ vā natthi, vinicchayadānaṃ
natthi, rājā sahāyena pahitapaṇṇākāraṃ yassicchasi, 4- tassa dassetu, rājāno
nāma ekaccassa paṇṇākāravasenapi vañcetvā rajjaṃ attano kātuṃ vāyamanti.
Kiṃ nāma amhākaṃ rājā karotī"ti rājā ukkuṭṭhisaddaṃ sutvā "rajjaṃ nu kho
dhāremi, udāhu satthāran"ti cintesi. Athassa etadahosi "rajjakāritaattabhāvo
nāma neva gaṇakena, na gaṇakamahāmattena gaṇetuṃ sakkā satthu sāsanaṃ dhāressāmī"ti.
Sayane ṭhapitaṃ asiṃ gahetvā kese chinditvā sīhapañjaraṃ vivaritvā  "etaṃ gahetvā
rajjaṃ kārethā"ti saddhiṃ cūḷāmaṇinā kesakalāpaṃ parisamajjhe pātesi, mahājano
taṃ ukkhipitvā "sahāyasantikā laddhapaṇṇākārā nāma rājāno tumhādisā
honti devā"ti ekappahāreneva vivari. Raññopi dvaṅgulamattaṃ kesamassu ahosi.
Bodhisattassa pabbajjāsadisameva kira jātaṃ.
@Footnote: 1 Ma. paharitvā    2 Ma. tattha    3 cha.Ma. parato   4 ka. yaṃ paṭicchati

---------------------------------------------------------------------------------------------
page207.
     Tato cūḷupaṭṭhākaṃ pesetvā antarāpaṇā dve kāsāvavatthāni mattikāpattañca
āharāpetvā "ye loke arahanto, te uddissa mayhaṃ pabbajjā"ti satthāraṃ
uddissa ekaṃ kāsāvaṃ nivāsetvā ekaṃ pārupitvā pattaṃ vāmaaṃsakūṭe katvā
kattaradaṇḍaṃ gahetvā "sobhati vā nu kho me pabbajjā no vā"ti mahātale
katipaye vāre aparāparaṃ caṅkamitvā "sobhati me pabbajjā"ti dvāraṃ vivaritvā
pāsādā otari. Otarantaṃ pana naṃ tīsu dvāresu 1- ṭhitanāṭakādīni disvā na
sañjāniṃsu. "eko paccekabuddho amhākaṃ rañño dhammakathaṃ kathetuṃ āgato"ti
kira cintayiṃsu. Uparipāsādaṃ pana āruyha rañño ṭhitanisinnaṭṭhānādīni disvā
rājā gatoti ñatvā samuddamajjhe osīdamānāya nāvāya jano viya ekappahāreneva
viraviṃsu. Kulaputtaṃ bhūmitalaṃ otiṇṇamattaṃ aṭṭhārasaseniyo sabbe nāgarā
balakāyā ca parivāretvā mahāviravaṃ viraviṃsu. Amaccāpi taṃ etadavocuṃ "deva
majjhimappadese rājāno nāma bahumāyā, sāsanaṃ pesetvā buddharatanaṃ nāma
loke uppannaṃ vā no vāti ñatvā gamissatha, nivattatha devā"ti. Saddahāmahaṃ
mayhaṃ sahāyakassa, tassa mayā saddhiṃ dvejjhavacanaṃ nāma natthi, tiṭṭhatha tumheti.
Te anugacchantiyeva,
     kulaputto kattaradaṇḍena lekhaṃ katvā "idaṃ rajjaṃ kassā"ti āha.
Tumhākaṃ devāti. Yo imaṃ lekhaṃ antaraṃ karoti, rājāṇāya kāretabboti.
Mahājanakajātake bodhisattena katalekhaṃ sīvalidevī antaraṃ kātuṃ avisahantī
vivattamānā agamāsi. Tassā gatamaggena mahājano agamāsi. Taṃ pana lekhaṃ
mahājano antaraṃ kātuṃ na visahi, lekhaṃ ussīsakaṃ katvā vivattamānā viraviṃsu.
Kulaputto "ayaṃ me gataṭṭhāne dantakaṭṭhaṃ vā mukhodakaṃ vā dassatī"ti
antamaso ekaceṭakampi aggahetvā pakkāmi. Evaṃ kirassa ahosi "mama satthā
ca mahābhinikkhamanaṃ nikkhamitvā ekakova pabbajito"ti ekakova agamāsi. "satthu
lajjāmī"ti ca "satthā kira me pabbajitvā yānaṃ nāruḷho"ti ca antamaso
ekatalikampi upāhanaṃ nāruḷhi, paṇṇacchattakampi na dhāresi. Mahājano
@Footnote: 1 Sī. vayesu

---------------------------------------------------------------------------------------------
page208.
Rukkhapākāraṭṭālakādīni āruyha esa amhākaṃ rājā gacchatīti olokesi.
Kulaputto "dūraṃ gantabbaṃ, na sakkā ekena maggo nittharitun"ti ekaṃ
satthavāhaṃ anubandhi. Sukhumālassa kulaputtassa kaṭhinatattāya paṭhaviyā gacchantassa
pādatalesu phoṭā uṭṭhahitvā bhijjanti, dukkhā vedanā uppajjanti. Satthavāhe
khandhāvāraṃ bandhitvā nisinne kulaputto maggā okkamma ekasmiṃ rukkhamūle
nisīdati. Nisinnaṭṭhāne pādaparikammaṃ vā piṭṭhiparikammaṃ vā kattā nāma
natthi, kulaputto ānāpānacatutthajjhānaṃ samāpajjitvā maggadarathakilamathapariḷāhaṃ
vikkhambhitvā jhānaratiyā vītināmeti.
     Punadivase uṭṭhite aruṇe sarīrapaṭijagganaṃ katvā puna satthavāhaṃ
anubandhati, pātarāsakāle kulaputtassa pattaṃ gahetvā khādanīyabhojanīyaṃ
patte pakkhipitvā denti. Taṃ uttaṇḍulampi hoti kilinnampi samasakkharampi
aloṇātiloṇampi, kulaputto pavisanaṭṭhānaṃ paccavekkhitvā amataṃ viya paribhuñjitvā
etena niyāmena aṭṭhahi ūnakāni dveyojanasatāni gato. Jetavanadvārakoṭṭhakassa
pana samīpena gacchantopi "kahaṃ satthā vasatī"ti na pucchi, kasmā? satthugāravena
ceva rañño pesitasāsanavasena ca. Rañño hi "idha tathāgato loke uppajjatī"ti
satthāraṃ rājagahe uppannaṃ viya katvā sāsanaṃ pesitaṃ, tasmā naṃ apucchitvā
imaṃ pañcacattālīsayojanamattaṃ magagaṃ atikkanto. So sūriyatthaṅgamanavelāya rājagahaṃ
patvā satthā kahaṃ vasatīti pucchi. Kuto nu bhante āgatoti. Ito uttaratoti.
Satthā tuyhaṃ āgatamagge ito pañcacattālīsayojanamatte sāvatthi nāma atthi,
tattha vasatīti. Kulaputto cintesi "idāni akālo na sakkā gantuṃ ajja idheva
vasitvā sve satthu santikaṃ gamissāmī"ti. Tato "vikāle sampattapabbajitā kahaṃ
vasantī"ti pucchi. Imāya kumbhakārasālāya bhanteti. Atha so taṃ kumbhakāraṃ yācitvā
tattha vāsatthāya pavisitvā nisīdi.
     Bhagavāpi taṃdivasaṃ paccūsakāle lokaṃ volokento pukkusātiṃ disvā
cintesi "ayaṃ kulaputto sahāyena pesitaṃ sāsanamattakaṃ vācetvā atirekayojanasatikaṃ
mahārajjaṃ pahāya maṃ uddissa pabbajitvā aṭṭhahi ūnakāni dviyojanasatāni

---------------------------------------------------------------------------------------------
page209.
Atikkamma rājagahaṃ pāpuṇissati, mayi agacchante pana tīṇi sāmaññaphalāni
appaṭivijjhitvā ekarattivāsena anāthakālakiriyaṃ karissati, mayi pana gate tīṇi
sāmaññaphalāni paṭivijjhissati. Janasaṅgahatthāyeva pana mayā satasahassakappādhikāni
cattāri asaṅkhyeyyāni pāramiyo pūritā, karissāmi tassa saṅgahan"ti  pātova
sarīrapaṭijagganaṃ katvā bhikkhusaṃghaparivuto sāvatthiyaṃ piṇḍāya caritvā pacchābhattaṃ
piṇḍapātapaṭikkanto gandhakuṭiṃ pavisitvā muhuttaṃ attadarathakilamathaṃ 1-
paṭipassambhetvā "kulaputto mayi gāravena dukkaraṃ akāsi, atirekatiyojanasataṃ 2- rajjaṃ
pahāya antamaso mukhadhovanadāyakampi ceṭakaṃ aggahetvā ekakova nikkhanto"ti
sāriputtamoggallānādīsu kañci anāmantetvā sayameva attano pattacīvaraṃ gahetvā
ekakova nikkhanto. Gacchanto ca neva ākāse uppati, na paṭhaviṃ saṅkhipi,
"kulaputto mama lajjamāno hatthiassarathasuvaṇṇasivikādīsu ekayānepi anisīditvā
antamaso ekapaṭalikaṃ upāhanampi anāruyha paṇṇacchattakampi aggahetvā
nikkhanto, mayāpi padasāva gantuṃ vaṭṭatī"ti puna cintetvā padasāva agamāsi.
     So asīti anubyañjanāni byāmappabhā dvattiṃsa mahāpurisalakkhaṇānīti
imaṃ buddhasiriṃ paṭicchādetvā balāhakapaṭicchanno puṇṇacando viya aññatarabhikkhuvesena
gacchanto ekapacchābhatteneva pañcacattālīsa yojanāni atikkamma
sūriyatthaṅgamanavelāya kulaputte paviṭṭhamatteyeva taṃ kumbhakārasālaṃ pāpuṇi. Taṃ
sandhāya vuttaṃ "tena kho pana samayena pukkusāti nāma kulaputto bhagavantaṃ
uddissa saddhāya agārasmā anagāriyaṃ pabbajito, so tasmiṃ kumbhakārānivesane
paṭhamaṃ vāsūpagato hotī"ti.
     Evaṃ gantvāpi pana bhagavā "ahaṃ sammāsambuddho"ti pasayha kumbhakārasālaṃ
pavisitvā dvāre ṭhitakova kulaputtaṃ okāsaṃ kārento sace te bhikkhūtiādimāha.
Urundanti vivittaṃ asambādhaṃ. Viharatāyasmā yathāsukhanti yena yena iriyāpathena
phāsu hoti, tena tena yathāsukhaṃ āyasmā viharatūti okāsaṃ akāsi.
Atirekayojanasataṃ hi rajjaṃ pahāya pabbajito kulaputto parassa chaḍḍitapatitaṃ
@Footnote: 1 ka. maggakilamathaṃ               2 ka. atirekayojanasataṃ

---------------------------------------------------------------------------------------------
page210.
Kumbhakārasālaṃ kiṃ aññassa brahmacārino maccharāyissati. 1- Ekacce pana
moghapurisā sāsane pabbajitvā āvāsamacchariyādīhi abhibhūtā attano vasanaṭṭhāne
mayhaṃ kuṭi mayhaṃ pariveṇanti aññesaṃ avāsāya parakkamanti. Nisīdīti
accantasukhumālo lokanātho devavimānasadisaṃ gandhakuṭiṃ pahāya tattha tattha
vippakiṇṇachārikāya bhinnabhājanatiṇapalāsakukkuṭasūkaravaccādisaṅkiliṭṭhāya
saṅkāraṭṭhānasadisāya kumbhakārasālāya tiṇasanthāraṃ santharitvā paṃsukūlacīvaraṃ paññapetvā
devavimānasadisaṃ dibbagandhasugandhaṃ gandhakuṭiṃ pavisitvā nisīdanto viya nisīdi.
     Iti bhagavāpi asambhinnamahāsammatavaṃse uppanno, kulaputtopi khattiyagabbhe
vaḍḍhito. Bhagavāpi abhinīhārasampanno, kulaputtopi abhinīhārasampanno. Bhagavāpi
rajjaṃ pahāya pabbajito, kulaputtopi. Bhagavāpi suvaṇṇavaṇṇo, kulaputtopi.
Bhagavāpi samāpattilābhī, kulaputtopi. Iti dvepi khattiyā dvepi abhinīhārasampannā
dvepi rājapabbajitā dvepi suvaṇṇavaṇṇā dvepi samāpattilābhino kumbhakārasālaṃ
pavisitvā nisinnāti tehi kumbhakārasālā ativiya sobhati, dvīhi sīhādīhi
paviṭṭhaguhādīni āharitvā dīpetabbaṃ. Tesu pana dvīsu bhagavā "sukhumālo ahaṃ
paramasukhumālo ekapacchābhattena pañcacattālīsa yojanāni āgato, muhuttaṃ tāva
sīhaseyyaṃ kappetvā maggadarathaṃ paṭipassambhemī"ti cittampi anuppādetvā
nisīdantova phalasamāpattiṃ samāpajji. Kulaputtopi "dvānavutiyojanasataṃ āgatomhi,
muhuttaṃ tāva nipajjitvā maggadarathaṃ vinodemī"ti cittaṃ anuppādetvā
nisīdamānova ānāpānacatutthajjhānaṃ samāpajji. Idaṃ sandhāya atha kho bhagavā
bahudeva rattintiādi vuttaṃ.
     Nanu ca bhagavā kulaputtassa dhammaṃ desessāmīti āgato, kasmā na
desesīti. Kulaputtassa maggadaratho appaṭipassaddho, na sakkhissati dhammadesanaṃ
sampaṭicchituṃ, so tāvassa paṭipassambhatūti na desesi. Apare "rājagahaṃ nāma
ākiṇṇamanussaṃ avivittaṃ dasahi saddehi, so saddo diyaḍḍhayāmamattena
sannisīdati, taṃ āgamento na desesī"ti vadanti. Taṃ akāraṇaṃ,
@Footnote: 1 Ma. macchariyāyati

---------------------------------------------------------------------------------------------
page211.
Brahmalokappamāṇampi hi saddaṃ bhagavā attano ānubhāvena vūpasametuṃ sakkoti,
maggadarathavūpasamaṃ āgamentoyeva pana na desesi.
     Tattha bahudeva rattinti diyaḍḍhayāmamattaṃ. Etadahosīti bhagavā
phalasamāpattito vuṭṭhāya suvaṇṇavimāne maṇisīhapañjaraṃ vivaranto viya
pañcapasādappaṭimaṇḍitāni akkhīni ummīletvā olokesi, athassa hatthakukkuccapāda-
kukkuccasīsakampanavirahitaṃ sunikhātaindakhīlaṃ viya niccalaṃ avibbhantaṃ suvaṇṇapaṭimaṃ
viya nisinnaṃ kulaputtaṃ disvā etaṃ "pāsādikaṃ kho"tiādimāha. 1- Tattha pāsādikanti
pāsādāvahaṃ. Bhāvanapuṃsakaṃ panetaṃ, pāsādikena iriyāpathena iriyati. Yathā iriyato
iriyāpatho pāsādiko hoti, evaṃ iriyatīti ayamettha attho. Catūsu hi iriyāpathesu
tayo iriyāpathā na sobhanti. Gacchantassa hi bhikkhuno hatthā calanti, pādā
calanti, sīsaṃ calati, ṭhitassa kāyo thaddho 2- hoti, nipannassapi iriyāpatho
amanāpo hoti, pacchābhatte pana divāṭṭhānaṃ sammajjitvā cammakkhaṇḍaṃ
paññapetvā sudhotahatthapādassa catusandhikapallaṅkaṃ ābhujitvā nisinnasseva
iriyāpatho sobhati. Ayañca kulaputto pallaṅkaṃ ābhujitvā ānāpānacatutthajjhānaṃ
appetvā nisīdi. Itissa iriyāpatheneva sampanno bhagavā "pāsādikaṃ kho"ti
parivitakkesi. Yannūnāhaṃ puccheyyanti kasmā pucchati? kiṃ bhagavā attānaṃ
uddissa pabbajitabhāvaṃ na jānātīti. No na jānāti, apucchite pana kathā na
patiṭṭhāti, appatiṭṭhitāya kathāya kathā na sañjāyatīti kathāpatiṭṭhāpanatthaṃ pucchi.
     Disvā ca pana jāneyyāsīti tathāgataṃ buddhasiriyā virocantaṃ ayaṃ
buddhoti sabbe jānanti. Anacchariyametaṃ jānanaṃ, buddharaṃsiṃ pana paṭicchādetvā
aññatarapiṇḍapātikavasena caranto dujjāno hoti. Iccāyasmā pukkusāti "na
jāneyyan"ti sabhāvameva katheti. Tathā hi naṃ ekakumbhakārasālāya nisinnampi na
jānāti.
     Etadahosīti maggadarathassa vūpasamabhāvaṃ ñatvā ahosi. Evamāvusoti
kulaputto sahāyena pesitaṃ sāsanamattaṃ 3- vācetvā rajjaṃ pahāya pabbajanto 4-
@Footnote: 1 cha.Ma. ahosi  2 Ma. baddho   3 Sī. sāsanapattaṃ   4 cha.Ma. pabbajamāno

---------------------------------------------------------------------------------------------
page212.
"dasabalassa madhuradhammadesanaṃ sotuṃ labhissāmī"ti pabbajito, pabbajitvā ettakaṃ
addhānaṃ āgacchanto "dhammaṃ te bhikkhu desessāmī"ti padamattassa vattāraṃ
nālattha, so "dhammaṃ te bhikkhu desessāmī"ti vuttaṃ kiṃ 1- sakkaccaṃ na suṇissati.
Pipāsitasoṇḍo viya hi pipāsitahatthī viya cāyaṃ, tasmā sakkaccaṃ savanaṃ
paṭijānanto "evamāvuso"ti āha.
     [343] Chadhāturo ayanti bhagavā kulaputtassa pubbabhāgapaṭipadaṃ akathetvā
āditova arahattassa padaṭṭhānabhūtaṃ accantasuññataṃ vipassanālakkhaṇameva
ācikkhituṃ āraddho. Yassa hi pubbabhāgapaṭipadā aparisuddhā hoti, tassa
paṭhamameva sīlasaṃvaraṃ indriyesu guttadvārataṃ bhojane mattaññutaṃ jāgariyānuyogaṃ
satta saddhamme cattāri jhānānīti imaṃ pubbabhāgapaṭipadaṃ ācikkhati. Yassa
panesā parisuddhā, tassa taṃ 2- akathetvā arahattassa padaṭṭhānabhūtaṃ vipassanameva
ācikkhati. Kulaputtassa ca pubbabhāgapaṭipadā parisuddhā. Tathā hi anena sāsanaṃ
vācetvā pāsādavaragateneva ānāpānacatutthajjhānaṃ nibbattitaṃ, yadassa 3-
dvānavutiyojanasataṃ āgacchantassa yānakiccaṃ sādheti, sāmaṇerasīlampissa paripuṇṇaṃ.
Tasmā pubbabhāgapaṭipadaṃ akathetvā arahattassa padaṭṭhānabhūtaṃ accantasuññataṃ
vipassanālakkhaṇamevassa ācikkhituṃ āraddho.
     Tattha chadhāturoti cha dhātuyo vijjamānā, puriso avijjamāno. Bhagavā
hi katthaci vijjamānena avijjamānaṃ dasseti, katthaci avijjamānena vijjamānaṃ,
katthaci vijjamānena vijjamānaṃ, katthaci avijjamānena avijjamānanti sabbāsave
vuttanayeneva vitthāretabbaṃ. Idha pana vijjamānena avijjamānaṃ dassento
evamāha. Sace hi bhagavā purisoti paṇṇattiṃ vissajjetvā dhātuyoicceva
vatvā cittaṃ ṭhapāpeyya, 4- kulaputto sandehaṃ kareyya, sammohaṃ āpajjeyya,
desanaṃ sampaṭicchituṃ na sakkuṇeyya. Tasmā tathāgato anupubbena purisoti
paṇṇattiṃ pahāya "sattoti vā purisoti vā puggaloti vā paṇṇattimattameva,
@Footnote: 1 Ma. vutte taṃ  2 Sī. taṃ kathaṃ  3 Ma. tañca tassa   4 cha.Ma. upaṭṭhāpeyya

---------------------------------------------------------------------------------------------
page213.
Paramatthato satto nāma natthi, dhātumatteyeva cittaṃ ṭhapāpetvā tīṇi phalāni
paṭivijjhāpessāmī"ti anaṅgaṇasutte 1- vuttabhāsantarakusalo tāya tāya bhāsāya 2-
sippaṃ uggaṇhāpento ācariyo viya evamāha.
     Tattha cha dhātuyo assāti chadhāturo. Idaṃ vuttaṃ hoti:- yaṃ tvaṃ
purisoti sañjānāsi, so chadhātuko, 3- na cettha paramatthato puriso atthi,
purisoti pana paṇṇattimattamevāti. Sesapadesupi eseva nayo. Caturādhiṭṭhānoti
ettha adhiṭṭhānaṃ vuccati patiṭṭhā, catupatiṭṭhānoti attho. Idaṃ vuttaṃ hoti:-
svāyaṃ bhikkhu puriso chadhāturo chaphassāyatano aṭṭhārasamanopavicāroti, so
ettova vivaṭṭitvā  uttamasiddhibhūtaṃ arahattaṃ gaṇhamāno imesu catūsu ṭhānesu
patiṭṭhāya gaṇhātīti caturādhiṭṭhānoti. Yatthaṭṭhitanti yesu adhiṭṭhānesu patiṭṭhitaṃ.
Maññassa vā nappavattantīti maññassa vā mānassa vā nappavattanti. Muni
santoti vuccatīti khīṇāsavamuni upasanto nibbutoti vuccati. Paññaṃ
nappamajjeyyāti arahattaphalapaññāya paṭivijjhanatthaṃ āditova samādhivipassanāpaññaṃ
nappamajjeyya. Saccamanurakkheyyāti  paramatthasaccassa nibbānassa sacchikiriyatthaṃ
āditova vacīsaccaṃ rakkheyya. Cāgamanubrūheyyāti arahattamaggena
sabbakilesapariccāgakaraṇatthaṃ āditova kilesapariccāgaṃ brūheyya. Santimeva so
sikkheyyāti arahattamaggena sabbakilesavūpasamanatthaṃ āditova kilesavūpasamanaṃ
sikkheyya. Iti paññādhiṭṭhānādīnaṃ adhigamanatthāya imāni samathavipassanāpaññādīni
pubbabhāgādhiṭṭhānāni vuttāni.
     [345] Phassāyatananti phassassa āyatanaṃ, ākaroti attho.
Paññādhiṭṭhānantiādīni pubbe vuttānaṃ arahattaphalapaññādīnaṃ vasena veditabbāni.
     [348] Idāni nikkhittamātikāvasena "yatthaṭṭhitaṃ maññassa vā
nappavattantī"ti vattabbaṃ bhaveyya, arahatte pana patte puna "paññaṃ
nappamajjeyyā"tiādīhi kiccaṃ natthi. Iti bhagavā mātikaṃ uppaṭipāṭidhātukaṃ
@Footnote: 1 Ma.mū. 12/57/32  2 Ma.,ka. vuttabhāsantarakusalatāya bhāsāya  3 Ma. so ca chamātumattameva

---------------------------------------------------------------------------------------------
page214.
Ṭhapetvāpi yathādhammavaseneva 1- vibhaṅgaṃ vibhajanto paññaṃ nappamajjeyyātiādimāha.
Tattha ko paññaṃ pamajjati, ko nappamajjati? yo tāva imasmiṃ sāsane
Pabbajitvā vejjakammādivasena ekavīsatividhāya anesanāya jīvikaṃ kappento
pabbajjānurūpena cittuppādaṃ ṭhapetuṃ na sakkoti, ayaṃ paññaṃ pamajjati nāma.
Yo pana sāsane pabbajitvā sīle patiṭṭhāya buddhavacanaṃ uggaṇhitvā sappāyaṃ
dhutaṅgaṃ samādāya cittarucitaṃ kammaṭṭhānaṃ gahetvā vivittaṃ senāsanaṃ nissāya
kasiṇaparikammaṃ katvā samāpattiṃ nibbattetvā 2- ajjeva arahattanti vipassanaṃ
vaḍḍhetvā vicarati, ayaṃ paññaṃ nappamajjati nāma. Imasmiṃ pana sutte
dhātukammaṭṭhānavasena esa paññāya appamādo vutto. Dhātukammaṭṭhāne
panettha yaṃ vattabbaṃ, taṃ heṭṭhā hatthipadopamasuttādīsu vuttameva.
     [354] Athāparaṃ viññāṇaṃyeva avasissatīti ayampettha pāṭiyekko
anusandhi. Heṭṭhato hi rūpakammaṭṭhānaṃ kathitaṃ, idāni arūpakammaṭṭhānaṃ
vedanāvasena nibbattetvā 2- dassetuṃ ayaṃ desanā āraddhā. Yaṃ vā panetaṃ
imassa bhikkhuno paṭhavīdhātuādīsu āgamaniyavipassanāvasena kammakārakaviññāṇaṃ,
taṃ viññāṇadhātuvasena bhājetvā dassentopi imaṃ desanaṃ ārabhi. Tattha
avasissatīti kimatthāya avasissati? satthu kathanatthāya kulaputtassa ca
paṭivijjhanatthāya avasissati. Parisudadhanti nirupakkilesaṃ. Pariyodātanti pabhassaraṃ.
Sukhantipi pajānātīti sukhavedanaṃ vedayamāno sukhavedanaṃ vedayāmīti pajānāti.
Sesapadadvayesupi eseva nayo. Sace panāyaṃ vedanākathā heṭṭhā na kathitā
bhaveyya, idha ṭhatvā kathetuṃ vaṭṭeyya. Satipaṭṭhāne panesā  kathitāvāti tattha
kathitanayeneva veditabbā. Sukhavedaniyantievamādi paccayavasena udayatthaṅgamanadassanatthaṃ
vuttaṃ. Tattha sukhavedaniyanti sukhavedanāya paccayabhūtaṃ. Sesapadesupi
eseva nayo.
     [360] Upekkhāyeva avasissatīti ettāvatā hi yathā nāma chekena
maṇikārācariyena vajirasūciyā vijjhitvā cammakkhaṇḍe pātetvā pātetvā dinnaṃ
@Footnote: 1 Sī. yathādhammaraseneva           2 Sī. nibbeṭhetvā

---------------------------------------------------------------------------------------------
page215.
Muttaṃ antevāsiko gahetvā gahetvā luttagataṃ karonto muttolambakamuttajālādīni
karoti, evameva bhagavatā kathetvā kathetvā dinnaṃ kammaṭṭhānaṃ ayaṃ kulaputto
manasi karonto manasi karonto paguṇaṃ akāsīti rūpakammaṭṭhānampi arūpakammaṭṭhānampi
paguṇaṃ jātaṃ, atha bhagavā "athāparaṃ upekkhāyeva avasissatī"ti āha.
     Kimatthaṃ pana avasissatīti. Satthu kathanatthaṃ. Kulaputtassa ca 1- paṭivijjhanatthantipi
vadanti, taṃ na gahetabbaṃ. Kulaputtena hi sahāyassa sāsanaṃ vācetvā
pāsādatale ṭhiteneva ānāpānacatutthajjhānaṃ nibbattitaṃ, yadassa 2- ettakaṃ maggaṃ
āgacchantassa yānakiccaṃ sādheti. Tasmā 3- satthu kathanatthaṃyeva avasissati. Imasmiṃ
hi ṭhāne satthā kulaputtassa rūpāvacarajjhāne vaṇṇaṃ kathesi. Idañhi vuttaṃ
hoti "bhikkhu paguṇaṃ tāva idaṃ rūpāvācaracatutthajjhānan"ti. Parisuddhātiādi
tassāyeva upekkhāya vaṇṇabhaṇanaṃ. Ukkaṃ bandheyyāti aṅgārakapallaṃ sajjeyya.
Ālimpeyyāti tattha aṅgāre pakkhipitvā aggiṃ datvā nāḷikāya dhamento
aggiṃ jāleyya. Ukkāmukhe pakkhipeyyāti aṅgāre viyūhitvā aṅgāramatthake vā
ṭhapeyya, tattake vā pakkhipeyya. Nīhaṭanti 4- nīhaṭadosaṃ. Ninnītakasāvanti
apanītakasāvaṃ evameva khoti yathā taṃ suvaṇṇaṃ icchiticchitāya piḷandhanavikatiyā
saṃvattati, evameva ayaṃ tāva catutthajjhānupekkhā vipassanā abhiññā nirodho
bhavokkantīti imesu yaṃ icchati, tassatthāya 5- hotīti vaṇṇaṃ kathesi.
     Kasmā pana bhagavā imasmiṃ rūpāvacaracatutthajjhāne nikantipariyādānatthaṃ
avaṇṇaṃ akathetvā vaṇṇaṃ kathesīti. Kulaputtassa hi catutthajjhāne
nikantipariyuṭṭhānaṃ balavaṃ. Sace avaṇṇaṃ katheyya, "mayhaṃ pabbajitvā dvānavutiyojanasataṃ
āgacchantassa idaṃ catutthajjhānaṃ yānakiccaṃ sādheti, ahaṃ ettakaṃ maggaṃ
āgacchanto jhānasukhena jhānasukharatiyā 6- āgato, evarūpassa nāma paṇītadhammassa
avaṇṇaṃ katheti, jānaṃ nu kho katheti ajānan"ti kulaputto saṃsayaṃ sammohaṃ
āpajjeyya, tasmā bhagavā vaṇṇaṃ kathesi.
@Footnote: 1 cha.Ma. casaddo na dissati   2 ka. taṃ panassa       3 cha.Ma. ayaṃ pāṭho na dissati
@4 ṭīkā. nihatanti          5 Ma. tadatthāya       6 cha.Ma. jhānaratiyā

---------------------------------------------------------------------------------------------
page216.
     [361] Tadanudhammanti ettha arūpāvacarajjhānaṃ dhammo nāma, taṃ anugatattā
rūpāvacarajjhānaṃ anudhammoti vuttaṃ. Vipākajjhānaṃ vā dhammo, kusalajjhānaṃ
anudhammo. Tadupādānāti taggahaṇā. Ciraṃ dīghamaddhānanti vīsatikappasahassāni.
Vipākavasena hetaṃ vuttaṃ. Ito uttarampi eseva nayo.
     [362] Evaṃ catūhi vārehi arūpāvacarajjhānassa vaṇṇaṃ kathetvā
idāni tasseva ādīnavaṃ dassento so evaṃ pajānātītiādimāha. Tattha
saṅkhatametanti kiñcāpi ettha vīsatikappasahassāni āyu atthi, etaṃ pana saṅkhataṃ
pakappitaṃ āyūhitaṃ, karontena karīyati, aniccaṃ adhuvaṃ asassataṃ tāvakālikaṃ,
cavanaparibhedanaviddhaṃsanadhammaṃ, jātiyā anugataṃ, jarāya anusaṭaṃ, maraṇena abbhāhataṃ,
dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtanti. Viññāṇāyatanādīsupi
eseva nayo.
     Idāni arahattanikūṭena desanaṃ gaṇhanto so neva abhisaṅkharotītiādimāha.
Yathā hi cheko bhisakko visavikāraṃ disvāva manaṃ kāretvā visaṃ ṭhānato
cāvetvā upari āropetvā khandhaṃ vā sīsaṃ gahetuṃ adatvā visaṃ otāretvā
paṭhaviyaṃ pāteyya, evameva bhagavā kulaputtassa arūpāvacarajjhāne vaṇṇaṃ kathesi.
Taṃ sutvā kulaputto rūpāvacarajjhāne nikantiṃ pariyādāya arūpāvacarajjhāne
patthanaṃ ṭhapesi.
     Bhagavā taṃ ñatvā taṃ asampattassa appaṭiladdhasseva bhikkhuno
"atthesā ākāsānañcāyatanādīsu sampatti nāma. Tesaṃ hi paṭhamabrahmaloke
vīsatikappasahassāni āyu, dutiye cattālīsaṃ, tatiye saṭṭhi, catutthe
caturāsītikappasahassāni āYu. Taṃ pana aniccaṃ adhuvaṃ asassataṃ tāvakālikaṃ,
cavanaparibhedanaviddhaṃsanadhammaṃ, jātiyā anugataṃ, jarāya anusaṭaṃ, maraṇena abbhāhataṃ,
dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtaṃ, ettakaṃ kālaṃ tattha
sampattiṃ anubhavitvāpi puthujjanakālakiriyaṃ katvā puna catūsu apāyesu
patitabban"ti sabbametaṃ ādīnavaṃ ekapadeneva "saṅkhatametan"ti kathesi.

---------------------------------------------------------------------------------------------
page217.
Kulaputto taṃ sutvā arūpāvacarajjhāne nikantiṃ pariyādiyi. Bhagavā tassa
rūpāvacarārūpāvacaresu nikantiyā pariyādinnabhāvaṃ ñatvā arahattanikūṭaṃ "so neva
taṃ abhisaṅkharotī"tiādimāha.
     Yathā vā paneko mahāyodho ekaṃ rājānaṃ ārādhetvā satasahassuṭṭhānakaṃ
gāmavaraṃ labheyya, puna rājā tassānubhāvaṃ saritvā "mahānubhāvo yodho, appakaṃ
tena laddhan"ti "nāyaṃ tāta gāmo tuyhaṃ anucchaviko, aññaṃ catusata-
sahassuṭṭhānakaṃ gaṇhāhī"ti dadeyya. So sādhu devāti taṃ vissajjetvā itaraṃ
gāmaṃ gaṇheyya. Rājā asampattameva ca naṃ pakkosāpetvā "kinte tena,
ahivātakarogo ettha uppajjati, asukasmiṃ pana ṭhāne mahantaṃ nagaraṃ atthi,
tattha chattaṃ ussāpetvā rajjaṃ kārehī"ti pahiṇeyya, so tathā kāreyya.
     Tattha rājā viya sammāsambuddho daṭṭhabbo, mahāyodho viya pukkusāti
kulaputto. Paṭhamaladdhagāmo viya ānāpānacatutthajjhānaṃ, taṃ vissajjetvā itaraṃ
gāmaṃ gaṇhāhīti vuttakālo viya ānāpānajjhāne nikantipariyādānaṃ kāretvā
āruppakathanaṃ, taṃ  gāmaṃ asampattameva pakkosāpetvā "kiṃ te tena, ahivātakarogo
ettha uppajjati, asukasmiṃ ṭhāne nagaraṃ atthi, tattha chattaṃ ussāpetvā
rajjaṃ kārehī"ti vuttakālo viya āruppe saṅkhatametanti ādīnavakathanena tena
appattāsuyeva tāsu samāpattīsu patthanaṃ nivattāpetvā upari arahattanikūṭena
desanāgahaṇaṃ.
     Tattha neva abhisaṅkharotīti na āyūhati na rāsiṃ karoti. Na abhisañcetayatīti
na kappeti. Bhavāya vā vibhavāya vāti vuḍḍhiyā vā parihāniyā vā.
Sassatucchedavasenapi yojetabbaṃ. Na kiñci loke upādiyatīti loke rūpādīsu kiñci
ekadhammampi taṇhāya na gaṇhāti, na parāmasati. Nāparaṃ itthattāyāti pajānātīti
bhagavā attano buddhavisaye ṭhatvā desanāya arahattanikūṭaṃ gaṇhi. Kulaputto
pana attano yathopanissayena tīṇi sāmaññaphalāni paṭivijjhi. Yathā nāma rājā
suvaṇṇabhājanena nānārasabhojanaṃ bhuñjanto attano pamāṇena piṇḍaṃ
vaṭṭetvā aṅke nisinnena rājakumārena piṇḍamhi ālaye dassite taṃ piṇḍaṃ

---------------------------------------------------------------------------------------------
page218.
Upanāmeyya, kumāro attano mukhappamāṇena kabaḷaṃ kareyya, sesaṃ rājā
sayaṃ vā bhuñjeyya, pātiyaṃ vā pakkhipeyya, evaṃ dhammarājā tathāgato attano
pamāṇena arahattanikūṭaṃ gaṇhanto desanaṃ desesi, kulaputto attano
yathopanissayena tīṇi sāmaññaphalāni paṭivijjhi.
     Ito pubbe panassa khandhā dhātuyo āyatanānīti evarūpaṃ accantasuññataṃ
tilakkhaṇāhataṃ kathaṃ kathentassa neva kaṅkhā, na vimati, nāpi "evaṃ kira taṃ
evaṃ me ācariyena vuttan"ti iti kira na dandhāyitattaṃ vitthāyitattaṃ atthi.
Ekaccesu ca kira ṭhānesu buddhā aññātakavesena vicaranti, sammāsambuddho nu
kho esoti ahudeva saṃsayo, ahu vimati. Yato anena anāgāmiphalaṃ paṭividdhaṃ, atha
ayaṃ me satthāti niṭṭhaṃ gato. Yadi evaṃ kasmā accayaṃ na desesīti. Okāsābhāvato.
Bhagavā hi yathānikkhittāya mātikāya acchinnadhāraṃ katvā ākāsagaṅgaṃ
otārento viya desanaṃ desesiyeva.
     [363] Soti arahā. Anajjhositāti gilitvā pariniṭṭhāpetvā gahetuṃ
na yuttāti pajānāti. Anabhinanditāti taṇhādiṭṭhivasena abhinandituṃ na
yuttāti pajānāti.
     [364] Visaṃyutto naṃ vedetīti sace hissa sukhavedanaṃ ārabbha
rāgānusayo, dukkhavedanaṃ ārabbha paṭighānusayo, itaraṃ ārabbha avijjānusayo
uppajjeyya, saṃyutto vediyeyya nāma. Anuppajjanato pana visaṃyutto naṃ
vedeti nissaṭo 1- vippamutto. Kāyapariyantikanti kāyakoṭikaṃ. Yāva kāyappavattā
uppajjitvā tato paraṃ anuppajjanavedananti attho. Dutiyapadepi eseva nayo.
Anabhinanditāni sītībhavissantīti dvādasasu āyatanesu kilesānaṃ visevanassa 2-
natthitāya anabhinanditāni hutvā idha dvādasasuyeva āyatanesu nirujjhissanti.
Kilesā hi nibbānaṃ āgamma niruddhāpi yattha natthi, tattha niruddhātipi
vuccanti. Svāyamattho "etthesā taṇhā nirujjhamānā nirujjhatī"ti samudayapañhena
dīpetabbo. Tasmā bhagavā nibbānaṃ āgamma sītibhūtānipi idheva sītībhavissantīti
@Footnote: 1 Ma. niyutto               2 Ma. visesanassa

---------------------------------------------------------------------------------------------
page219.
Āha. Nanu  ca idha vedayitāni vuttāni, na kilesāti. Vedayitānipi
kilesābhāveneva sītībhavanti. Itarathā nesaṃ sītibhāvo nāma natthīti suvuttametaṃ.
     [365] Evameva khoti ettha idaṃ opammasaṃsandanaṃ:- yathā hi eko
puriso telappadīpassa jhāyato tele khīṇe telaṃ āsiñcati, vaṭṭiyā khīṇāya
vaṭṭiṃ pakkhipati, evaṃ dīpasikhāya anupacchedova hoti, evameva puthujjano ekasmiṃ
bhave ṭhito kusalākusalaṃ karoti, so tena sugatiyañca apāyesu ca nibbattatiyeva,
evaṃ vedanānaṃ anupacchedova hoti. Yathā paneko dīpasikhāya ukkaṇṭhito "imaṃ
purisaṃ āgamma dīpasikhā na upacchijjatī"ti nilīno tassa sīsaṃ chindeyya,
evaṃ vaṭṭiyā ca telassa ca anupahārā dīpasikhā anāhārā nibbāyati, evameva
pavatte ukkaṇṭhito yogāvacaro arahattamaggena kusalākusalaṃ samucchindati,
tassa samucchinnattā khīṇāsavassa bhikkhuno kāyassa bhedā puna vedayitāni na
uppajjantīti.
     Tasmāti yasmā ādimhi samādhivipassanāpaññāhi arahattaphalapaññā
uttaritarā, tasmā. Evaṃ samannāgatoti iminā uttamena arahattaphalapaññādhiṭṭhānena
samannāgato. Sabbadukkhakkhaye ñāṇaṃ nāma arahattamagge ñāṇaṃ,
imasmiṃ pana sutte arahattaphale ñāṇaṃ adhippetaṃ. Tenevāha tassa sā vimuttisacce
ṭhitā akuppā hotīti.
     [366] Ettha hi vimuttīti arahattaphalavimutti. Saccanti paramatthasaccaṃ
nibbānaṃ. Iti akuppārammaṇakaraṇena akuppāti vuttā. Musāti vitathaṃ. Mosadhammanti
nassanasabhāvaṃ. Taṃ saccanti taṃ avitathaṃ sabhāvo. Amosadhammanti anassanasabhāvaṃ.
Tasmāti yasmā ādito samathavipassanāvasena vacīsaccato dukkhasaccasamudayasaccehipi
paramatthasaccaṃ nibbānameva uttaritaraṃ, tasmā. Evaṃ samannāgatoti iminā uttamena
paramatthasaccādhiṭṭhānena samannāgato.
     [367] Pubbeti puthujjanakāle. Upadhī hontīti khandhūpadhi kilesūpadhi
abhisaṅkhārūpadhi pañcakāmaguṇūpadhīti ime upadhayo honti. Samattā samādinnāti
paripūrā gahitā parāmaṭṭhā. Tasmāti yasmā ādito samathavipassanāvasena

---------------------------------------------------------------------------------------------
page220.
Kilesapariccāgato, sotāpattimaggādīhi ca kilesapariccāgato arahattamaggeneva
kilesapariccāgo uttaritaro, tasmā. Evaṃ samannāgatoti iminā uttamena
cāgādhiṭṭhānena samannāgato.
     [368] Āghātotiādīsu āghātakaraṇavasena āghāto, byāpajjhanavasena
byāpādo, sampadussanavasena sampadosoti tīhi padehi dosākusalamūlameva vuttaṃ.
Tasmāti yasmā ādito samathavipassanāvasena kilesavūpasamato, sotāpattimaggādīhi
ca kilesavūpasamato arahattamaggeneva kilesavūpasamo uttaritaro, tasmā. Evaṃ
samannāgatoti iminā uttamena upasamādhiṭṭhānena samannāgato.
     [369] Maññitametanti taṇhāmaññitaṃ mānamaññitaṃ diṭṭhimaññitanti
tividhampi vaṭṭati. Ayamahamasmīti ettha pana ayamahanti ekaṃ taṇhāmaññitameva
vaṭṭati. Rogotiādīsu ābādhaṭṭhena rogo, antodosaṭṭhena gaṇḍo,
anupavisanaṭṭhena sallaṃ. Muni santoti vuccatīti khīṇāsavamuni santo nibbutoti
vuccati. Yattha ṭhitanti yasmiṃ ṭhāne ṭhitaṃ. Saṅkhittenāti buddhānaṃ kira sabbāpi
dhammadesanā saṅkhittāva, vitthāradesanā nāma natthi, samantapaṭṭhānakathāpi
saṅkhittāyeva. Iti bhagavā desanaṃ yathānusandhiṃ pāpesi. Ugghaṭitaññūtiādīsu pana
catūsu puggalesu pukkusāti kulaputto vipañcitaññū, iti vipañcitaññuvasena
bhagavā imaṃ dhātuvibhaṅgasuttaṃ kathesi.
     [370] Na kho me bhante paripuṇṇaṃ pattacīvaranti kasmā kulaputtassa
iddhimayapattacīvaraṃ na nibbattanti. Pubbe aṭṭhannaṃ parikkhārānaṃ adinnattā.
Kulaputto hi dinnadāno katābhinīhāro, na dinnattāti na vattabbaṃ.
Iddhimayapattacīvaraṃ pana pacchimabhavikānaṃyeva nibbattati, ayañca puna paṭisandhiko tasmā na
nibbattanti. Atha bhagavā sayaṃ pariyesetvā kasmā na upasampādesīti. Okāsābhāvato.
Kulaputtassa āyu parikkhīṇaṃ, suddhāvāsiko anāgāmī mahābrahmā kumbhakārasālaṃ
āgantvā nisinno viya ahosi. Tasmā sayaṃ na pariyesesi.
     Pattacīvarapariyesanaṃ pakkāmīti tāya velāya pakkāmi? uṭṭhite
Aruṇe. Bhagavato kira dhammadesanāpariniṭṭhānañca aruṇuṭṭhānañca rasmivissajjanañca

---------------------------------------------------------------------------------------------
page221.
Ekakkhaṇe ahosi, bhagavā kira desanaṃ niṭṭhapetvāva chabbaṇṇā rasmiyo vissajji,
sakalakumbhakāranivesanaṃ  ekappajjotaṃ ahosi, chabbaṇṇarasmiyo jālajālā
puñjapuñjā hutvā vidhāvantiyo sabbadisābhāge suvaṇṇapaṭipariyonaddhe viya
nānāvaṇṇakusumaratanavisalasamujjale viya ca akaṃsu. Bhagavā "nagaravāsino maṃ
passantū"ti  adhiṭṭhāsi. Nagaravāsino bhagavantaṃ disvāva "satthā kira āgato,
kumbhakārasālāya kira nisinno"ti aññamaññassa ārocetvā rañño ārocesuṃ.
     Rājā āgantvā satthāraṃ vanditvā "bhante kāya velāya āgatatthā"ti
pucchi. Hiyyo sūriyatthaṅgamanavelāya mahārājāti. Kena kammena bhagavāti. Tumhākaṃ
sahāyo pukkusāti rājā tumhehi pahitasāsanaṃ sutvā nikkhamitvā pabbajitvā maṃ
uddissa āgacchanto sāvatthiṃ atikkamma pañcacattālīsa yojanāni āgantvā
imaṃ kumbhakārasālaṃ pavisitvā nisīdi, ahaṃ tassa saṅgahatthaṃ  āgantvā dhammakathaṃ
kathesiṃ, kulaputto tīṇi phalāni paṭivijjhi mahārājāti. Idāni kahaṃ bhanteti.
Upasampadaṃ yācitvā aparipuṇṇapattacīvaratāya pattacīvaraṃ pariyesanatthaṃ gato mahārājāti
āha. Rājā kulaputtassa gatadisābhāgena agamāsi. Bhagavāpi ākāsenāgantvā
jetavanagandhakuṭimhiyeva pāturahosi.
     Kulaputtopi pattacīvaraṃ pariyesamāno neva bimbisārarañño na takkasīlakānaṃ
jaṅghavāṇijānaṃ santikaṃ agamāsi. Evaṃ kirassa ahosi "na kho me kukkuṭassa
viya tattha tattha manāpāmanāpameva vicinitvā pattacīvaraṃ pariyesituṃ yuttaṃ, mahantaṃ nagaraṃ
vajjitvā udakatitthasusānasaṅkāraṭṭhānaantaravīthīsu pariyesissāmī"ti antaravīthiyaṃ
saṅkārakūṭesu tāva pilotikaṃ pariyesituṃ āraddho.
     Jīvitā voropesīti ekasmiṃ saṅkārakūṭe pilotikaṃ olokentaṃ vibbhantā
taruṇavacchā gāvī upadhāvitvā upadhāvitvā siṅgena vijjhitvā ghātesi,
chātakajjhatto kulaputto ākāseyeva āyukkhayaṃ patvā patito, saṅkāraṭṭhāne
adhomukhaṭṭhapito suvaṇṇapaṭimā viya ahosi, kālakato ca pana avihābrahmaloke
nibbatti, nibbattamattova arahattaṃ pāpuṇi. Avihābrahmaloke kira nibbattamattāva
satta janā arahattaṃ pāpuṇiṃsu. Vuttaṃ hetaṃ;-

---------------------------------------------------------------------------------------------
page222.
       "avihaṃ upapannāse            vimuttā satta bhikkhavo
        rāgadosaparikkhīṇā            tiṇṇā loke visattikaṃ.
        Ke ca te ataruṃ paṅkaṃ         maccudheyyaṃ suduttaraṃ
        ke hitvā mānusaṃ dehaṃ        dibbayogaṃ upajjhaguṃ.
        Upako palagaṇḍo ca           pukkusāti ca te tayo
        bhaddiyo khaṇḍadevo ca         bāhuraggi ca piṅgiyo
        te hitvā mānusaṃ dehaṃ        dibbayogaṃ upaccagun"ti. 1-
     Bimbisāropi "mayhaṃ sahāyo mayā pesitasāsanamattaṃ vācetvā hatthagataṃ
rajjaṃ pahāya ettakaṃ addhānaṃ āgato, dukkaraṃ kataṃ kulaputtena,
pabbajitasakkārena taṃ sakkarissāmī"ti "pariyesatha me sahāyakan"ti tattha tattha pesesi.
Pesitā taṃ addasaṃsu saṅkāraṭṭhāne patitaṃ, disvā āgamma rañño ārocesuṃ.
Rājā gantvā kulaputtaṃ disvā "na vata bho labhimhā sahāyassa sakkāraṃ
kātuṃ, anātho me jāto sahāyako"ti  paridevitvā kulaputtaṃ mañcakena
gaṇhāpetvā yuttokāse ṭhapetvā anupasampannassa sakkāraṃ kātuṃ jānanabhāvena
nhāpakakappakādayo pakkosāpetvā kulaputtaṃ sīsaṃ nhāpetvā suddhavatthādīni 2-
nivāsāpetvā rājavesena  alaṅkārāpetvā sovaṇṇasivikaṃ āropetvā
sabbatāḷāvacaragandhamālādīhi pūjaṃ karonto nagarā nīharitvā bahūhi gandhakaṭṭhehi
mahācitakaṃ kāretvā kulaputtassa sarīrakiccaṃ katvā dhātuyo ādāya cetiyaṃ
patiṭṭhapesi. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     dhātuvibhaṅgasuttavaṇṇanā niṭṭhitā.
                        ----------------
@Footnote: 1 saṃ.sa.  15/105/71            2 cha.Ma. suddhavatthāni

---------------------------------------------------------------------------------------------
page223.
                       11. Saccavibhaṅgasuttavaṇṇanā
     [371] Evamme sutanti saccavibhaṅgasuttaṃ. Tattha ācikkhanāti idaṃ
dukkhaṃ ariyasaccaṃ nāma  .pe. Ayaṃ dukkhanirodhagāminī paṭipadā ariyasaccaṃ nāmāti.
Sesapadesupi eseva nayo. Apicettha paññāpanā nāma dukkhasaccādīnaṃ ṭhapanā.
Āsanaṃ ṭhapento hi āsanaṃ paññapetīti vuccati. Paṭṭhapanāti paññāpanā.
Vivaraṇāti vivaṭṭakaraṇā. Vibhajanāti vibhāgakiriyā. Uttānīkammanti pākaṭabhāvakaraṇaṃ.
     Anuggāhakāti āmisasaṅgahena dhammasaṅgahenāti dvīhipi saṅgahehi
anuggāhakā. Janetāti 1- janikā mātā. Āpādetāti posetā. Posikamātā
viya moggallānoti dīpeti. Janikamātā hi nava vā dasa vā māse loṇambilādīni
pariharamānā kucchiyā dārakaṃ dhāretvā kucchito nikkhantaṃ  posikamātaraṃ  dhātiṃ
paṭicchāpeti, sā  khīranavanītādīhi dārakaṃ posetvā 2- vaḍḍheti. So vuḍḍhimāgamma
yathāsukhaṃ vicarati. Evameva sāriputto attano vā paresaṃ vā santike pabbajite
dvīhi saṅgahehi saṅgaṇhanto gilāne paṭijagganto kammaṭṭhāne yojetvā
sotāpannabhāvaṃ ñatvā apāyabhayehi vuṭṭhitakālato paṭṭhāya "idāni
paccattapurisakārena uparimagge nibbattessantī"ti tesu anapekkho hutvā aññe
nave nave ovadati. Mahāmoggallānopi attano vā paresaṃ vā santike
pabbajite tatheva saṅgaṇhitvā kammaṭṭhāne yojetvā heṭṭhā tīṇi phalāni
pattesupi anapekkhataṃ na āpajjati. Kasmā? evaṃ kirassa hoti:- vuttaṃ
bhagavatā "seyyathāpi bhikkhave appamattakopi gūtho duggandho hoti .pe.
Appamattakampi muttaṃ, kheḷo, pubbo, lohitaṃ duggandhaṃ hoti, evameva kho ahaṃ
bhikkhave appamattakampi bhavaṃ na vaṇṇemi antamaso accharāsaṅghāṭamattampīti. 3-
Tasmā yāva arahattaṃ na pāpuṇanti, tāva tesu anapekkhataṃ anāpajjitvā
arahattaṃ pattesuyeva āpajjati. Tenāha bhagavā "seyyathāpi bhikkhave janetā
evaṃ sāriputto. Seyyathāpi jātassa āpādetā evaṃ moggallāno. Sāriputto
bhikkhave sotāpattiphale vineti, moggallāno uttamatthe"ti. Pahotīti sakkoti.
@Footnote: 1 Sī. janettīti     2 Sī. pāyetvā    3 aṅ. ekaka. 20/320-321/36

---------------------------------------------------------------------------------------------
page224.
     Dukkhe ñāṇanti savanasammasanapaṭivedhañāṇaṃ, tathā dukkhasamudaye.
Dukkhanirodhe savanapaṭivedhañāṇaṃ vaṭṭati, tathā dukkhanirodhagāminiyā paṭipadāya.
Nekkhammasaṅkappādīsu kāmapaccanīkaṭṭhena kāmato nissaṭabhāvena vā, kāmaṃ
sammasantassa uppannoti vā, kāmapadaghātaṃ kāmavūpasamaṃ karonto uppannoti
vā, kāmavivittante uppannoti vā nekkhammasaṅkapPo. Sesapadadvayepi eseva
nayo. Sabbepi cete pubbabhāge nānācittesu, maggakkhaṇe ekacitte labbhanti.
Tatra hi micchāsaṅkappacetanāya samugghātako ekova saṅkappo labbhati, na
nānā labbhati. Sammāvācādayopi pubbabhāge nānācittesu, vuttanayeneva
maggakkhaṇe ekacitte labbhanti. Ayamettha saṅkhepo, vitthārena pana
saccakathāvisuddhimagge ca sammādiṭṭhisutte 1- ca vuttāyevāti.
                    Papañcasūdaniyā majjhimanikāyaṭṭhakathāya
                     saccavibhaṅgasuttavaṇṇanā niṭṭhitā.
                        ----------------
                      12. Dakkhiṇāvibhaṅgasuttavaṇṇanā
     [376] Evamme sutanti dakkhiṇāvibhaṅgasuttaṃ. Tattha mahāpajāpatigotamīti
gottaṃ. Nāmakaraṇadivase panassā laddhasakkārā brāhmaṇā lakkhaṇasampattiṃ
disvā "sace ayaṃ dhītaraṃ labhissati, cakkavattirañño aggamahesī bhavissati sace
puttaṃ labhissati, cakkavattirājā bhavissatīti ubhayathāpi mahatīyevassā pajā
bhavissatī"ti byākariṃsu. Athassā mahāpajāpatī nāmaṃ akaṃsu. Idha pana gottena
saddhiṃ saṃsanditvā mahāpajāpatigotamīti vuttaṃ. Navanti ahataṃ. Sāmaṃ vāyitanti
sahattheneva vāyitaṃ. Ekadivasaṃ pana dhātigaṇaparivutā sippikānaṃ vāyanaṭṭhānaṃ
āgantvā vemakoṭiṃ gahetvā vāyanākāraṃ akāsi. Taṃ sandhāyetaṃ vuttaṃ.
     Kadā pana gotamiyā bhagavato dussayugaṃ dātuṃ cittaṃ uppannanti.
Abhisambodhiṃ patvā paṭhamagamanena kapilapuraṃ āgatakāle. Tathāhi piṇḍāya paviṭṭhaṃ
@Footnote: 1 Ma.mū. 12/89 ādi/63

---------------------------------------------------------------------------------------------
page225.
Satthāraṃ gahetvā suddhodanamahārājā sakaṃ nivesanaṃ pavesesi, atha bhagavato
rūpasobhaggaṃ disvā mahāpajāpatigotamī cintesi "sobhati vata me puttassa
attabhāvo"ti. Athassā balavasomanassaṃ uppajji. Tato cintesi "mama puttassa
ekūnatiṃsavassāni agāramajjhe vasantassa antamaso  mocaphalamattampi 1- mayā
dinnakameva nāhosi, idānipissa cīvarasāṭakaṃ dassāmī"ti. "imasmiṃ kho pana
rājagehe bahūni mahagghāni vatthāni atthi, tāni maṃ na tosenti, sahatthā
katameva maṃ toseti, sahatthā katvā dassāmī"ti cittaṃ uppādesi.
     Athantarāpaṇā kappāsaṃ āharāpetvā sahattheneva pisitvā pothetvā
sukhumasuttaṃ kantitvā antovatthusmiṃyeva sālaṃ kārāpetvā sippike pakkosāpetvā
sippikānaṃ attano paribhogakhādanīyabhojanīyameva datvā vāyāpesi, kālānukālañca
dhātigaṇaparivutā gantvā vemakoṭiṃ aggahesi. Niṭṭhitakāle sippikānaṃ mahāsakkāraṃ
katvā dussayugaṃ gandhasamugge pakkhipetvā vāsaṃ gāhāpetvā "mayhaṃ puttassa
cīvarasāṭakaṃ gahetvā gamissāmī"ti rañño ārocesi. Rājā maggaṃ paṭiyādāpesi,
vīthiyo sammajjetvā puṇṇaghaṭe ṭhapetvā dhajapaṭākā ussāpetvā  rājagharadvārato
paṭṭhāya yāva nigrodhārāmā maggaṃ paṭiyādāpetvā pupphābhikiṇṇaṃ akaṃsu.
Mahāpajāpatipi sabbālaṅkāraṃ alaṅkaritvā dhātigaṇaparivutā samuggaṃ sīse ṭhapetvā
bhagavato santikaṃ gantvā idaṃ me bhante navaṃ dussayugantiādimāha.
     Dutiyampi khoti "saṃghe gotami dehī"ti vutte "pahomahaṃ bhante
dussakoṭṭhāgārato bhikkhusatassāpi bhikkhusahassassāpi cīvaradussāni dātuṃ, idaṃ
pana me bhagavantaṃ uddissa sāmaṃ kantaṃ sāmaṃ vāyitaṃ, taṃ me bhante bhagavā
paṭiggaṇhātū"ti nimantayamānā āha. Evaṃ yāva tatiyaṃ yāci, bhagavāpi
paṭikkhipiyeva.
     Kasmā pana attano diyyamānaṃ bhikkhusaṃghassa dāpetīti? mātari
Anukampāya. Evaṃ kirassa ahosi "imissā maṃ ārabbha pubbacetanā
muñcanacetanā aparāparacetanāti tisso cetanā uppannā, bhikkhusaṃghampissā
@Footnote: 1 Sī. pūgaphalamattampi

---------------------------------------------------------------------------------------------
page226.
Ārabbha uppajjantu, evamassā cha cetanā ekato hutvā dīgharattaṃ hitāya
sukhāya pavattissantī"ti. Vitaṇḍavādī panāha "saṃghe dinnaṃ mahapphalanti
kasmā 1- evaṃ vuttan"ti. So vattabbo "kiṃ tvaṃ satthu dinnato saṃghe dinnaṃ
mahapphalataraṃ vadasī"ti. Āma vadāmīti. Suttaṃ āharāti. Saṃghe gotami dehi,
saṃghe te dinne ahañceva pūjito bhavissāmi saṃgho cāti. Kiṃ panassa
suttassa ayameva atthoti. Āma ayamevāti. Yadi evaṃ "tenahānanda
vighāsādānaṃ pūvaṃ  dehī"ti 2- ca "tenahi tvaṃ kaccāna vighāsādānaṃ guḷaṃ
dehī"ti 3- ca vacanato vighāsādānaṃ dinnaṃ mahapphalataraṃ bhaveyya. Evampi hi
"satthā attano diyyamānaṃ dāpesī"ti rājarājamahāmattādayopi ca attano
āgataṃ paṇṇākāraṃ hatthigopakādīnaṃ dāpenti, te rājādīhi mahantatarā
bhaveyyuṃ. Tasmā mā evaṃ gaṇha.
                  "nayimasmiṃ loke parasmiṃ vā pana
                   buddhena seṭṭho sadiso vā vijjati
                   yamāhuneyyānamaggataṃ gato
                   puññatthikānaṃ vipulaphalesinan"ti
     vacanato hi satthārā uttaritaro dakkhiṇeyyo nāma natthi. Evamassā
cha cetanā ekato hutvā dīgharattaṃ hitāya sukhāya bhavissantīti. Sandhāya 4-
yāvatatiyaṃ paṭibāhitvā saṃghassa dāpesi.
     Pacchimāya janatāya saṃghe cittīkārajananatthañcāpi 5- evamāha. Evaṃ
kirassa ahosi "ahaṃ na ciraṭṭhitiko, mayhaṃ pana sāsanaṃ bhikkhusaṃghe patiṭṭhahissati,
pacchimā janatā saṃghe cittīkāraṃ janetū"ti yāvatatiyaṃ paṭibāhitvā saṃghassa
dāpesi. Evaṃ hi sati "satthā attano diyyamānampi saṃghassa dāpesi, saṃgho
nāma dakkhiṇeyyo"ti pacchimā janatā saṃghe cittīkāraṃ uppādetvā cattāro
paccaye dātabbe maññissati, saṃgho catūhi paccayehi akilamanto buddhavacanaṃ
@Footnote: 1 Ma. tasmā      2 vi. mahāvi. 2/269/244   3 vi. mahā. 5/284/58
@4 Sī. kiṃ pana sandhāya   5 Sī. cittīkārajananatthaṃ vāti

---------------------------------------------------------------------------------------------
page227.
Uggahetvā samaṇadhammaṃ karissati. Evaṃ mama sāsanaṃ pañcavassasahassāni ṭhassatīti.
"paṭiggaṇhātu bhante bhagavā"ti vacanatopi cetaṃ veditabbaṃ "satthārā uttaritaro
dakkhiṇeyyo nāma natthī"ti. Na hi ānandattherassa mahāpajāpatiyā āghāto
vā veraṃ vā atthi. Na thero "tassā dakkhiṇā mā mahapphalā ahosī"ti
icchati. Paṇḍito hi thero bahussuto sekkhapaṭisambhidāppatto, so satthu
dinnassa mahapphalabhāve sampassamānova paṭiggaṇhātu bhante bhagavāti gahaṇatthaṃ
yāci.
     Puna vitaṇḍavādī āha:- "saṃghe te dinne ahañceva pūjito
bhavissāmi saṃgho cā"ti vacanato satthā saṃghapariyāpannovāti. So vattabbo
"jānāsi pana tvaṃ kati saraṇāni, kati  aveccappasādā"ti. Jānanto tīṇīti
vakkhati. Tato vattabbo:- tava laddhiyā satthu saṃghapariyāpannattā dveyeva
honti. Evaṃ sante ca "anujānāmi bhikkhave imehi tīhi saraṇagamanehi
pabbajjaṃ upasampadan"ti 1- evaṃ anuññātā pabbajjāpi upasampadāpi na
ruhati. Tato tvaṃ neva pabbajito asi, na gihī. Sammāsambuddhe ca gandhakuṭiyaṃ
nisinne bhikkhū uposathampi pavāraṇampi saṃghakammānipi karonti, tāni satthu
saṃghapariyāpannattā kuppāni bhaveyyuṃ, na ca honti. Tasmā na vattabbametaṃ
"satthā saṃghapariyāpanno"ti.
     [377] Āpādikāti saṃvaḍḍhikā, tumhākaṃ hatthapādesu hatthapādakiccaṃ
asādhentesu hatthe ca pāde ca vaḍḍhetvā paṭijaggikāti attho. Posikāti
divasassa dveā tayo vāre ca nhāpetvā bhojetvā pāyetvā tumhe posesi.
Thaññaṃ pāyesīti nandakumāro kira bodhisatto katipāheneva daharo, tasmiṃ
jāte mahāpajāpati attano puttaṃ dhātīnaṃ datvā sayaṃ bodhisattassa dhātikiccaṃ
sādhayamānā attano thaññaṃ pāyesi. Taṃ sandhāya thero evamāha. Iti
mahāpajāpatiyā bahūpakārataṃ kathetvā idāni tathāgatassa bahūpakārataṃ dassento
@Footnote: 1 vi. mahā. 4/39/30

---------------------------------------------------------------------------------------------
page228.
Bhagavāpi bhantetiādimāha. Tattha bhagavantaṃ bhante āgammāti bhagavantaṃ paṭicca
nissāya sandhāya.
     [378] Atha bhagavā dvīsu upakāresu atirekataraṃ anumodento
evametantiādimāha. Tattha yaṃ hānanda puggalo puggalaṃ āgammāti yaṃ ācariyapuggalaṃ
antevāsikapuggalo āgamma. Imassānanda puggalassa iminā puggalenāti
imassa ācariyapuggalassa iminā antevāsikapuggalena. Na suppaṭikāraṃ vadāmīti
paccūpakāraṃ 1- na sukaraṃ vadāmi, abhivādanādīsu ācariyaṃ disvā abhivādanakaraṇaṃ
abhivādanaṃ nāma. Yasmiṃ vā disābhāge ācariyo vasati, iriyāpathe vā kappento
tadabhimukho vanditvā gacchati, vanditvā nisīdati, vanditvā nipajjati, ācariyaṃ
pana dūratova disvā paccuṭṭhāya paccuggamanakaraṇaṃ paccuṭṭhānaṃ nāma. Ācariyaṃ
pana disvā añajaliṃ paggayha sīse ṭhapetvā ācariyaṃ namassati, yasmiṃ vā
disābhāge so vasati, tadabhimukhopi tatheva namassati, gacchantopi ṭhitopi
nisinnopi añjaliṃ paggayha namassatiyevāti idaṃ añjalikammaṃ nāma.
Anucchavikakammassa pana karaṇaṃ sāmīcikammaṃ nāma. Cīvarādīsu cīvaraṃ dento
na yaṃ vā taṃ vā deti, mahagghaṃ satamūlikampi pañcasatamūlikampi sahassamūlikampi
detiyeva. Piṇḍapātādīsupi eseva nayo. Kiṃ bahunā, catūhi paṇītapaccayehi
cakkavāḷantaraṃ pūretvā sinerupabbatena kūṭaṃ gahetvā dentopi ācariyassa
anucchavikaṃ kiriyaṃ kātuṃ na sakkotiyeva.
     [379] Cuddasa kho panimāti kasmā ārabhi? idaṃ suttaṃ pāṭipuggalikaṃ
Dakkhiṇaṃ ārabbha samuṭṭhitaṃ, ānandattheropi "paṭiggaṇhātu bhante bhagavā"ti
pāṭipuggalikadakkhiṇaṃyeva samādapeti, cuddasasu ca ṭhānesu dinnadānaṃ pāṭipuggalikaṃ
nāma hotīti dassetuṃ imaṃ desanaṃ ārabhi. Ayaṃ paṭhamāti ayaṃ dakkhiṇā
guṇavasenapi paṭhamā jeṭṭhakavasenapi. Ayaṃ hi paṭhamā aggā jeṭṭhikā,
imissā dakkhiṇāya pamāṇaṃ nāma natthi. Dutiyatatiyāpi paramadakkhiṇāyeva,
sesā paramadakkhiṇabhāvaṃ na pāpuṇanti. Bāhirake kāmesu vītarāgeti
@Footnote: 1 Ma. paccupaṭṭhākāraṃ

---------------------------------------------------------------------------------------------
page229.
Kammavādikiriyavādimhi lokiyapañcābhiññe. Puthujjanasīlavanteti puthujjanasīlavā
nāma gosīladhātuko hoti, asaṭho amāyāvī paraṃ apīḷetvā dhammena samena
kasiyā vā vaṇijjāya vā jīvikaṃ kappetā. Puthujjanadussīleti puthujjanadussīlā
nāma kevaṭṭamacchabandhādayo paraṃ pīḷāya jīvikaṃ kappetā.
     Idāni pāṭipuggalikadakkhiṇāya vipākaṃ paricchindanto tatrānandātiādimāha.
Tattha tiracchānagateti yaṃ guṇavasena upakāravasena posanatthaṃ dinnaṃ,
idaṃ na gahitaṃ. Yampi ālopaaḍḍhaālopamattaṃ dinnaṃ, tampi na gahitaṃ. Yaṃ pana
sunakhasūkarakukkuṭakākādīsu yassa kassaci sampattassa phalaṃ paṭikaṅkhitvā yāvadatthaṃ
dinnaṃ, idaṃ sandhāya vuttaṃ "tiracchānagate dānaṃ datvā"ti. Sataguṇāti
satānisaṃsā, paṭikaṅkhitabbāti icchitabbā. Idaṃ vuttaṃ hoti:- ayaṃ dakkhiṇā
āyusataṃ vaṇṇasataṃ sukhasataṃ paṭibhānasatanti pañca ānisaṃsasatāni deti, attabhāvasate
āyuṃ deti, vaṇṇaṃ, sukhaṃ, balaṃ, paṭibhānaṃ deti, nipparitasaṃ 1- karoti. Bhavasatepi
vutte ayamevattho. Iminā upāyena sabbattha nayo veditabbo.
     Sotāpattiphalasacchikiriyāya paṭipanneti ettha heṭṭhimakoṭiyā tisaraṇaṃ
gato upāsakopi sotāpattiphalasacchikiriyāya paṭipanno nāma, tasmiṃ dinnadānampi
asaṅkhyeyyaṃ appameyyaṃ. Pañcasīle patiṭṭhitassa pana tato uttariṃ mahapphalaṃ,
dasasīle patiṭṭhitassa tato uttariṃ, tadahupabbajitassa sāmaṇerassa tato uttariṃ,
upasampannassa bhikkhuno tato uttariṃ, upasampannasseva vattasampannassa tato
uttariṃ, vipassakassa tato uttariṃ, āraddhavipassakassa tato uttariṃ, uttamakoṭiyā
pana maggasamaṅgī sotāpattiphalasacchikiriyāya paṭipanno nāma. Etassa dinnadānaṃ
tato uttariṃ mahapphalameva.
     Kiṃ pana maggasamaṅgissa sakkā dānaṃ dātunti. Āma sakkā. Āraddhavipassako
hi pattacīvaramādāya gāmaṃ piṇḍāya pavisati, tassa gehadvāre ṭhitassa hatthato
pattaṃ gahetvā khādanīyabhojanīyaṃ pakkhipanti, tasmiṃ khaṇe bhikkhuno maggavuṭṭhānaṃ
hoti, idaṃ dānaṃ maggasamaṅgino dinnaṃ nāma hoti. Atha vā panesa āsanasālāya
@Footnote: 1 Sī. nipparitassaṃ

---------------------------------------------------------------------------------------------
page230.
Nisinno hoti, manussā gantvā patte khādanīyabhojanīyaṃ ṭhapenti, tasmiṃ khaṇe
tassa maggavuṭṭhānaṃ hoti, idampi dānaṃ maggasamaṅgino dinnaṃ nāma. Atha vā
panassa vihāre vā āsanasālāyaṃ vā nisinnassa upāsakā pattaṃ ādāya
attano gharaṃ gantvā khādanīyabhojanīyaṃ pakkhipanti, tasmiṃ khaṇe tassa maggavuṭṭhānaṃ
hoti, idampi dānaṃ maggasamaṅgino dinnaṃ nāma. Tattha soṇḍiyaṃ udakassa 1-
viya sotāpattiphalasacchikiriyāya paṭipanne dinnadānassa asaṅkhyeyyatā veditabbā.
Tāsu tāsu mahānadīsu mahāsamudde ca udakassa viya sotāpannādīsu dinnadānassa
uttaritaravasena asaṅkhyeyyatā veditabbā, paṭhaviyā khalamaṇḍalamatte padese paṃsuṃ
ādiṃ katvā yāva paṭhaviyā paṃsuno appameyyatāyapi ayamattho dīpetabbo.
     [380]  Satta kho panimāti kasmā ārabhi? "saṃghe gotami dehi, saṃghe
Te dinne ahaṃ ceva pūjito bhavissāmi. Saṃgho cā"ti hi vuttaṃ, tattha sattasu
ṭhānesu dinnadānaṃ saṃghe dinnaṃ nāma hotīti dassetuṃ imaṃ desanaṃ ārabhi. Tattha
buddhappamukhe ubhatosaṃgheti ekato bhikkhusaṃgho ekato bhikkhunisaṃgho, satthā
majjhe nisinno hotīti ayaṃ buddhappamukho ubhatosaṃgho nāma. Ayaṃ paṭhamāti
imāya dakkhiṇāya samappamāṇā dakkhiṇā nāma natthi. Dutiyadakkhiṇādayo pana
etaṃ paramadakkhiṇaṃ na pāpuṇanti.
     Kiṃ pana tathāgate parinibbute buddhappamukhassa ubhatosaṃghassa dānaṃ dātuṃ
sakkāti? sakkā. Kathaṃ? ubhatosaṃghassa hi pamukhe sadhātukaṃ paṭimaṃ āsane ṭhapetvā
ādhārakaṃ ṭhapetvā dakkhiṇodakaṃ ādiṃ katvā sabbaṃ satthu paṭhamaṃ datvā ubhatosaṃghassa
dātabbaṃ, evaṃ buddhappamukhassa ubhatosaṃghassa dānaṃ dinnaṃ nāma hoti. Tattha
yaṃ satthu dinnaṃ, taṃ kiṃ kātabbanti? yo satthāraṃ paṭijaggati vattasampanno
bhikkhu, tassa dātabbaṃ. Pitusantakañhi puttassa pāpuṇāti, bhikkhusaṃghassa dānaṃ
dātumpi vaṭṭati, sappitelāni pana gahetvā dīpā jalitabbā, sāṭakaṃ gahetvā
paṭākā āropetabbāti. Bhikkhusaṃgheti aparicchinnakamahābhikkhusaṃghe. Bhikkhunisaṃghepi
eseva nayo.
@Footnote: 1 Sī. loṇiyaṃ

---------------------------------------------------------------------------------------------
page231.
     Gotrabhunoti gottamattakameva anubhavamānā, nāmamattasamaṇāti attho.
Kāsāvakaṇṭhāti kāsāvakaṇṭhanāmakā. Te kira ekaṃ kāsāvakkhaṇḍaṃ hatthe vā gīvāya
vā bandhitvā vicarissanti. Gharadvāraṃ pana tesaṃ puttabhariyākasivaṇijjādikammāni ca
pākatikāneva bhavissanti. Tesu dussīlesu saṃghaṃ  uddissa  dānaṃ dassantīti ettha
dussīlasaṃghanti na vuttaṃ. Saṃgho hi dussīlo nāma natthi. Dussīlā nāma pana
upāsakā tesu dussīlesu saṃghaṃ uddissa demāti dānaṃ dassanti. Iti
bhagavatā buddhappamukhe saṃghe dinnadakkhiṇāpi guṇasaṅkhāya asaṅkhyeyyāti vuttā.
Kāsāvakaṇṭhasaṃghe dinnadakkhiṇāpi guṇasaṅkhāyeva asaṅkhyeyyāti vuttā. Saṃghagatā
dakkhiṇā hi saṃghe cittīkāraṃ kātuṃ sakkontassa hoti, saṃghe pana cittīkāro
dukkaro hoti.
     Yo hi saṃghagataṃ dakkhiṇaṃ dassāmīti deyyadhammaṃ paṭiyādetvā vihāraṃ gantvā
"bhante saṃghaṃ uddissa ekaṃ theraṃ dethā"ti vadati, atha saṃghato sāmaṇeraṃ
labhitvā "sāmaṇero me laddho"ti aññathattaṃ āpajjati, tassa dakkhiṇā
saṃghagatā na hoti. Mahātheraṃ labhitvā "mahāthero me laddho"ti somanassaṃ
uppādentassāpi na hotiyeva. Yo pana sāmaṇeraṃ vā upasampannaṃ vā daharaṃ
vā theraṃ vā bālaṃ vā paṇḍitaṃ vā yaṅkiñci saṃghato labhitvā nibbematiko
hutvā saṃghassa demīti saṃghe cittīkāraṃ kātuṃ sakkoti, tassa dakkhiṇā saṃghagatā
nāma hoti, parasamuddavāsino kira evaṃ karonti.
     Tattha hi eko vihārasāmī kuṭumbiko "saṃghagataṃ dakkhiṇaṃ dassāmī"ti
saṃghato uddisitvā ekaṃ bhikkhuṃ dethāti yāci, so ekaṃ dussīlabhikkhuṃ labhitvā
nisinnaṭṭhānaṃ opuñjāpetvā āsanaṃ paññāpetvā upari vitānaṃ bandhitvā
gandhadhūpapupphehi pūjitvā pāde dhovitvā telena makkhitvā buddhassa nipaccakāraṃ
karonto viya saṃghe cittīkārena deyyadhammaṃ adāsi, so bhikkhu pacchābhattaṃ
vihārajagganatthāya kudālakaṃ dethāti gharadvāraṃ āgato, upāsako nisinnova
kudālaṃ pādena khipitvā "gaṇhā"ti adāsi. Tamenaṃ manussā āhaṃsu "tumhehi
pātova etassa katasakkāro vattuṃ na sakkā, idāni upacāramattakampi natthi,

---------------------------------------------------------------------------------------------
page232.
Kiṃ nāmetan"ti. Upāsako "saṃghassa so ayyā cittīkāro, na etassā"ti āha.
Kāsāvakaṇṭhasaṃghassa dinnadakkhiṇaṃ pana ko sodhetīti? sāriputtamoggallānādayo
Asītimahātherā sodhentīti. Apica therā ciraparinibbutā, there ādiṃ katvā
yāvajja dharamānā khīṇāsavā sodhentiyeva.
     Na tvevāhaṃ ānanda kenaci pariyāyena saṃghagatāya dakkhiṇāyāti
ettha atthi buddhappamukho saṃgho, atthi etarahi saṃgho, atthi anāgate
kāsāvakaṇṭhasaṃgho. Buddhappamukhasaṃgho etarahi saṃghena saddhiṃ na upanetabbo,
etarahi saṃgho anāgate kāsāvakaṇṭhasaṃghena saddhiṃ na upanetabbo. Tena
teneva samayena kathetabbaṃ. Saṃghato uddisitvā gahitasamaṇaputhujjano hi
pāṭipuggaliko sotāpanno, saṃgho cittīkāraṃ kātuṃ sakkontassa puthujjanasamaṇe
dinnaṃ mahapphalataraṃ. Uddisitvā gahito sotāpanno pāṭipuggaliko
sakadāgāmītiādīsupi eseva nayo. Saṃghe cittīkāraṃ kātuṃ sakkontassa hi
khīṇāsave dinnadānato uddisitvā gahite dussīlepi dinnaṃ mahapphalatarameva.
Yaṃ pana vuttaṃ "sīlavato kho mahārāja dinnaṃ mahapphalaṃ, no tathā dussīle"ti,
taṃ imaṃ nayaṃ pahāya "catasso kho imānanda dakkhiṇāvisuddhiyo"ti imasmiṃ
catukke daṭṭhabbaṃ.
     [381] Dāyakato visujjhatīti mahapphalabhāvena visujjhati, mahapphalā
hotīti attho. Kalyāṇadhammoti sucidhammo, na pāpadhammoti dāyakato
visujjhatīti cettha vessantaramahārājā kathetabbo. So hi jūjakabrāhmaṇassa
dārake datvā paṭhaviṃ kampesi.
     Paṭiggāhakato visujjhatīti ettha kalyāṇīnadīmukhadvāravāsī kevaṭṭo
kathetabbo. So kira dīghasomattherassa tikkhattuṃ piṇḍapātaṃ datvā maraṇamañce
nipanno "ayyassa maṃ dīghasomattherassa dinnapiṇḍapāto uddharatī"ti āha.
     Neva dāyakatoti ettha vaḍḍhamānavāsī luddako kathetabbo. So kira
petadakkhiṇaṃ dento ekassa dussīlasseva tayo vāre adāsi, tatiyavāre

---------------------------------------------------------------------------------------------
page233.
"amanusso dussīlo maṃ vilumpatī"ti viravi, ekassa sīlavantassa bhikkhuno datvā
pāpitakāleyevassa pāpuṇi.
     Dāyakato ceva visujjhatīti ettha asadisadānaṃ kathetabbaṃ.
     Sā dakkhiṇā dāyakato visujjhatīti ettha yathā nāma cheko kassako
asātampi khettaṃ labhitvā samaye kasitvā paṃsuṃ apanetvā sārabījāni
patiṭṭhapetvā rattindivaṃ ārakkhe pamādaṃ anāpajjanto aññassa sārakhettato
adhikataraṃ dhaññaṃ labhati, evaṃ sīlavā dussīlassa datvāpi phalaṃ mahantaṃ
adhigacchatīti. Iminā upāyena sabbapadesu dānavisujjhanaṃ veditabbaṃ.
     Vītarāgo vītarāgesūti ettha vītarāgo nāma anāgāmī, arahā pana
ekantavītarāgova, tasmā arahatā arahato dinnaṃ dānameva aggaṃ. Kasmā?
bhavālayassa bhavapatthanāya abhāvato. Nanu khīṇāsavo dānaphalaṃ na saddahatīti.
Dānaphalaṃ saddahantā khīṇāsavasadisā na honti. Khīṇāsavena katakammaṃ pana
nicchandarāgattā kusalaṃ vā akusalaṃ vā na hoti, kiriyaṭṭhāne tiṭṭhati,
tenevassa dānaṃ aggaṃ hotīti vadanti.
     Kiṃ pana sammāsambuddhena sāriputtattherassa dinnaṃ mahapphalaṃ, udāhu
sāriputtattherena sammāsambuddhassa dinnanti. Sammāsambuddhena sāriputtattherassa
dinnaṃ mahapphalanti vadanti. Sammāsambuddhaṃ hi ṭhapetvā añño dānassa
vipākaṃ jānituṃ samattho nāma natthi. Dānaṃ hi catūhi sampadāhi kātuṃ
sakkontassa tasmiṃyeva attabhāve vipākaṃ deti. Tatrimā sampadā:- deyyadhammassa
dhammena samena paraṃ apīḷetvā uppannatā, pubbacetanādivasena cetanāya
mahattatā, khīṇāsavabhāvena guṇātirekatā, taṃdivasaṃ nirodhato vuṭṭhitabhāvena
vatthusampannatāti.
                    Papañcasūdaniyā majjhimanikāyaṭṭhakathāya
                    dakkhiṇāvibhaṅgasuttavaṇṇanā niṭṭhitā.
                       Catutthavaggavaṇṇanā niṭṭhitā
                         --------------

---------------------------------------------------------------------------------------------
page234.
                          5. Saḷāyatanavagga
                     1. Anāthapiṇḍikovādasuttavaṇṇanā
     [383] Evamme sutanti anāthapiṇḍikovādasuttaṃ. Tattha bāḷhagilānoti
adhimattagilāno maraṇaseyyaṃ upagato. Āmantesīti gahapatissa kira yāva pādā
vahiṃsu, tāva divase sakiṃ vā dvikkhattuṃ vā tikkhattuṃ vā buddhupaṭṭhānaṃ akhaṇḍaṃ
akāsi. Yattakaṃ cassa satthu upaṭṭhānaṃ ahosi, tattakaṃyeva mahātherānaṃ. So
ajja gamanapādassa pacchinnattā anuṭṭhānaseyyaṃ upagato sāsanaṃ pesetukāmo
aññataraṃ purisaṃ āmantesi. Tenupasaṅkamīti bhagavantaṃ āpucchitvā
sūriyatthaṅgamanavelāya upasaṅkami.
     [384] Paṭikkamantīti osakkanti, tanukā bhavanti. Abhikkamantīti
abhivaḍḍhanti ottharanti, balavatiyo honti.
     Abhikkamosānaṃ paññāyati no paṭikkamoti yasmiṃ hi samaye māraṇantikā
vedanā uppajjati, uparivāte jalitaggi  viya hoti, yāva usmā na pariyādiyati,
tāva mahatāpi  upakkamena na sakkā vūpasametuṃ, usmāya pana pariyādinnāya
vūpasamati.
     [385] Athāyasmā  sāriputto cintesi "ayaṃ mahāseṭṭhissa vedanā
māraṇantikā, na sakkā paṭibāhituṃ, avasesā kathā niratthakā, dhammakathamassa
kathessāmī"ti. Atha naṃ taṃ kathento tasmā tihātiādimāha. Tattha tasmāti
yasmā cakkhuṃ tīhi gāhehi gaṇhanto uppannaṃ māraṇantikaṃ vedanaṃ paṭibāhituṃ
samattho nāma natthi, tasmā. Na cakkhuṃ upādiyissāmīti cakkhuṃ tīhi gāhehi  na
gaṇhissāmi. Na ca me cakkhunissitanti 1- viññāṇañcāpi  me cakkhunissitaṃ na
bhavissati. Na rūpanti heṭṭhā āyatanarūpaṃ kathitaṃ, imasmiṃ ṭhāne sabbampi
kāmabhavarūpaṃ kathento evamāha.
@Footnote: 1 cha.Ma. cakkhunissitaṃ viññāṇanti

---------------------------------------------------------------------------------------------
page235.
     [386] Na idhalokanti vasanaṭṭhānaṃ vā ghāsacchādanaṃ vā na
upādiyissāmīti attho. Idaṃ hi paccayesu aparitassanatthaṃ kathitaṃ. Na paralokanti
ettha pana manussalokaṃ ṭhapetvā sesā paralokā nāma. Idaṃ "asukadevaloke
nibbattitvā asukaṭṭhāne bhavissāmi, idaṃ nāma khādissāmi bhuñjissāmi
nivāsessāmi pārupissāmī"ti evarūpāya paritassanāya pahānatthaṃ vuttaṃ. Tampi na
upādiyissāmi, na ca me tannissitaṃ viññāṇaṃ bhavissatīti evaṃ tīhi gāhehi
parimocetvā thero desanaṃ arahattanikūṭena niṭṭhapesi.
     [387] Olīyasīti attano sampattiṃ disvā ārammaṇesu bajjhasi
allīyasīti. Iti āyasmā ānando "ayampi nāma gahapati evaṃ saddho pasanno
maraṇabhayassa bhāyati, añño ko na bhāyissatī"ti maññamāno tassa gāḷhaṃ
katvā ovādaṃ dento evamāha. Na ca me evarūpī dhammīkathā sutapubbāti
ayaṃ upāsako "satthu santikāpi me evarūpī dhammakathā na sutapubbā"ti vadati,
kiṃ satthā evarūpiṃ sukhumaṃ gambhīrakathaṃ na kathetīti. No  na katheti, evaṃ pana cha
ajjhattikāni āyatanāni cha bāhirāni cha viññāṇakāye cha phassakāye cha
vedanākāye cha dhātuyo pañcakkhandhe cattāro arūpe idhalokaparalokaṃ dassetvā
diṭṭhasutamutaviññātavasena arahatte pakkhipitvā kathitakathā etena na sutapubbā,
tasmā evaṃ vadati.
     Apicāyaṃ upāsako dānādhimutto dānābhirato buddhānaṃ santikaṃ gacchanto
tucchahattho na gatapubbo. Purebhattaṃ gacchanto yāgukhajjakādīni gāhāpetvā
gacchati, pacchābhattaṃ sappimadhuphāṇitādīni. Tasmiṃ asati vālikaṃ gāhāpetvā
gandhakuṭipariveṇe okirāpeti, dānaṃ datvā sīlaṃ rakkhitvā gehaṃ gato.
Bodhisattagatiko kiresa upāsako, tasmā bhagavā catuvīsati saṃvaccharāni upāsakassa
yebhuyyena dānakathameva kathesi "upāsaka idaṃ dānaṃ nāma bodhisattānaṃ gatamaggo,
mayhampi gatamaggo, mayā satasahassakappādhikāni cattāri asaṅkhyeyyāni dānaṃ
dinnaṃ, tvaṃ me gatamaggameva anugacchasī"ti. Dhammasenāpatiādayo mahāsāvakāpi

---------------------------------------------------------------------------------------------
page236.
Attano attano santikaṃ āgatakāle dānakathamevassa kathenti. Tenevāha
na kho gahapati gihīnaṃ odātavasanānaṃ evarūpī dhammīkathā paṭibhātīti. Idaṃ
vuttaṃ hoti:- gahapati gihīnaṃ nāma khettavatthuhiraññadāsīdāsaputtabhariyādīsu tibbo
ālayo tibbaṃ nikantipariyuṭṭhānaṃ, tesaṃ "ettha ālayo na kātabbo, nikanti
na kātabbā"ti kathā na paṭibhāti na ruccatīti.
     Yena bhagavā tenupasaṅkamīti kasmā upasaṅkami? tusitabhavane kirassa
Nibbattamattakasseva tigāvutappamāṇaṃ suvaṇṇakkhandhaṃ viya vijjotamānaṃ attabhāvaṃ
uyyānavimānādisampattiṃ ca disvā "mahatī ayaṃ mayhaṃ sampatti, kiṃ nu kho me
manussapathe kammaṃ katan"ti olokento tīsu ratanesu adhikāraṃ disvā cintesi
"pamādaṭṭhānamidaṃ devattaṃ nāma, imāya hi me sampattiyā modamānassa
satisammosopi siyā, handāhaṃ gantvā mama jetavanassa ceva bhikkhusaṃghassa ca
tathāgatassa ca ariyamaggassa ca sāriputtattherassa ca vaṇṇaṃ kathetvā tato
āgantvā sampattiṃ anubhavissāmī"ti. So tathā akāsi. Taṃ dassetuṃ atha kho
anāthapiṇḍikotiādi vuttaṃ.
     Tattha isisaṃghanisevitanti bhikkhusaṃghanisevitaṃ. Evaṃ paṭhamagāthāya jetavanassa
vaṇṇaṃ kathetvā idāni ariyamaggassa vaṇṇaṃ kathento kammaṃ vijjā cātiādimāha.
Tattha kammanti maggacetanā. Vijjāti maggapaññā. Dhammoti samādhipakkhiko
dhammo. Sīlaṃ jīvitamuttamanti sīle patiṭṭhitassa jīvitaṃ uttamanti dasseti. Atha vā
vijjāti diṭṭhisaṅkapPo. Dhammoti vāyāmasatisamādhayo. Sīlanti vācākammantājīvā.
Jīvitamuttamanti etasmiṃ  sīle patiṭṭhitassa jīvitaṃ nāma uttamaṃ. Etena maccā
sujjhantīti etena aṭṭhaṅgikena maggena sattā visujjhanti.
     Tasmāti yasmā maggena sujjhanti, na gottadhanehi, tasmā. Yoniso
vicine dhammanti upāyena samādhipakkhiyadhammaṃ vicineyya. Evaṃ tattha visujjhatīti
evaṃ tasmiṃ ariyamagge visujjhati. Atha vā yoniso vicine dhammanti upāyena
pañcakkhandhadhammaṃ vicineyya. Evaṃ tattha visujjhatīti evaṃ tesu catūsu saccesu
visujjhati.

---------------------------------------------------------------------------------------------
page237.
     Idāni sāriputtattherassa vaṇṇaṃ kathento sāriputtovātiādimāha.
Tattha sāriputtovāti avadhāraṇavacanaṃ. Etehi paññādīhi sāriputtova seyyoti
vadati. Upasamenāti kilesaupasamena. Pāraṅgatoti nibbānaṃ gato. Yo koci
nibbānaṃ patto bhikkhu, so etāvaparamo siyā, na therena uttaritaro nāma
atthīti vadati. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                   anāthapiṇḍikovādasuttavaṇṇanā niṭṭhitā.
                       -------------------
                       2. Channovādasuttavaṇṇanā
     [389] Evamme sutanti channovādasuttaṃ. Tattha channoti evaṃnāmako
thero, na abhinikkhamanaṃ nikkhantatthero. Paṭisallānāti phalasamāpattito.
Gilānapucchakāti  gilānupaṭṭhānaṃ nāma buddhavaṇṇitaṃ, tasmā evamāha. Satthanti
jīvitahārakasatthaṃ nāma. Nāvakaṅkhāmīti na icchāmi.
     [390] Anupavajjanti anuppattikaṃ appaṭisandhikaṃ.
     [391] Etaṃ manantiādīni taṇhāmānadiṭṭhigāhavasena vuttāni. Nirodhaṃ
disvāti khayavayaṃ ñatvā. Netaṃ mama nesohamasmi na me so samanupassāmīti
aniccaṃ dukkhaṃ anattāti samanupassāmi.
     [393] Tasmāti yasmā māraṇantikavedanaṃ adhivāsetuṃ asakkonto satthaṃ
āharāmīti vadati, tasmā. Puthujjano āyasmā, tena idampi manasikarohīti dīpeti.
Niccakappanti niccakālaṃ. Nissitassāti taṇhādiṭṭhīhi nissitassa. Calitanti
vipphanditaṃ hoti. Passaddhīti kāyacittapassaddhi, kilesapassaddhi nāma hotīti attho.
Natīti taṇhānati. Natiyā asatīti bhavatthāya ālayanikantipariyuṭṭhānesu asati.
Āgatigati na hotīti paṭisandhivasena āgati nāma na hoti, cutivasena gamanaṃ
nāma na hoti. Cutūpapātoti cavanavasena cuti, upapajjanavasena upapāto.
Nevidha na huraṃ na ubhayamantarenāti nevidha loke. Na paraloke, na ubhayattha hoti.

---------------------------------------------------------------------------------------------
page238.
Esevanto dukkhassāti vaṭṭadukkhakilesadukkhassa ayameva anto ayaṃ pacchedo
parivaṭumabhāvo 1- hoti. Ayameva hi ettha attho. Ye pana "na ubhayamantarenā"ti
vacanaṃ gahetvā antarābhavaṃ icchanti, tesaṃ uttaraṃ heṭṭhā vuttameva.
     [394] Satthaṃ āharesīti jīvitahārakasatthaṃ āhari, kaṇṭhanāḷiṃ chindi.
Athassa tasmiṃ khaṇe maraṇabhayaṃ okkami, gatinimittaṃ upaṭṭhāsi. So attano
puthujjanabhāvaṃ ñatvā saṃviggo vipassanaṃ paṭṭhapetvā saṅkhāre pariggaṇhanto
arahattaṃ patvā samasīsī hutvā parinibbāyi. Sammukhāyeva anupavajjatā byākatāti
kiñcāpi idaṃ therassa puthujjanakāle byākaraṇaṃ hoti, etena pana byākaraṇena
anantarāyamassa parinibbānaṃ ahosi. Tasmā bhagavā tameva byākaraṇaṃ
gahetvā kathesi. Upavajjakulānīti upasaṅkamitabbakulāni. Iminā thero "bhante
evaṃ upaṭṭhākesu ca upaṭṭhāyikāsu ca vijjamānāsu so bhikkhu tumhākaṃ sāsane
parinibbāyissatī"ti pucchati. Athassa bhagavā kulesu saṃsaggābhāvaṃ dīpento honti
hete sāriputtātiādimāha. Imasmiṃ kira ṭhāne therassa kulesu asaṃsaṭṭhabhāvo
pākaṭo ahosi. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     channovādasuttavaṇṇanā niṭṭhitā.
                        -----------------
                       3. Puṇṇovādasuttavaṇṇanā
     [395] Evamme sutanti puṇṇovādasuttaṃ. Tattha paṭisallānāti ekībhāvā.
Tañceti taṃ cakkhuñceva rūpañca. Nandīsamudayā dukkhasamudayoti nandiyā taṇhāya
samodhānena pañcakkhandhadukkhassa samodhānaṃ hoti. Iti chasu dvāresu dukkhaṃ samudayoti
dvinnaṃ saccānaṃ vasena vaṭṭaṃ matthakaṃ pāpetvā dassesi. Dutiyanaye nirodho
maggoti dvinnaṃ saccānaṃ vasena vivaṭṭaṃ matthakaṃ pāpetvā dassesi. Iminā
ca tvaṃ puṇṇāti pāṭiyekko anusandhi. Evaṃ tāva vaṭṭavivaṭṭavasena desanaṃ
@Footnote: 1 ka. pārimavaṭumabhāvo

---------------------------------------------------------------------------------------------
page239.
Arahatte pakkhipitvā idāni puṇṇattheraṃ sattasu ṭhānesu sīhanādaṃ nadāpetuṃ
iminā ca tvantiādimāha.
     [396] Caṇḍāti duṭṭhā kibbisā. Pharusāti kakkhaḷā. Akkosissantīti
dasahi akkosavatthūhi akkosissanti. Paribhāsissantīti kiṃ samaṇo nāma tvaṃ,
idañca idañca te karissāmāti tajjessanti. Evametthāti evaṃ mayhaṃ ettha
bhavissati.
     Daṇḍenāti catuhatthena daṇḍena vā ghaṭikamuggarena vā. Satthenāti
ekatodhārādinā. Satthahārakaṃ pariyesantīti jīvitahārakaṃ satthaṃ pariyesanti. Idaṃ
thero tatiyapārājikavatthusmiṃ asubhakathaṃ sutvā attabhāvena jigucchantānaṃ bhikkhūnaṃ
satthahārakapariyesanaṃ sandhāyāha. Damūpasamenāti ettha damoti indriyasaṃvarādīnaṃ
etaṃ nāmaṃ. "saccena danto damasā upeto, vedantagū vusitabrahmacariyo"ti 1-
ettha hi indriyasaṃvaro damoti vutto. "yadi saccā damā cāgā, khantyā
bhiyyodha vijjatī"ti 2- ettha paññā damoti vuttā. "dānena damena saṃyamena
saccavajjenā"ti 3- ettha uposathakammaṃ damoti vuttaṃ. Imasmiṃ  pana sutte khanti
damoti veditabbā. Upasamoti tasseva vevacanaṃ.
     [397] Atha kho āyasmā puṇṇoti ko panesa puṇṇo, kasmā panettha
gantukāmo ahosīti. Sunāparantavāsiko eva eso, sāvatthiyaṃ pana asappāyavihāraṃ
sallakkhetvā tattha gantukāmo ahosi.
     Tatrāyaṃ anupubbikathā:- sunāparantaraṭṭhe kira ekasmiṃ vāṇijakagāme
ete dve bhātaro. Tesu kadāci jeṭṭho pañca sakaṭasatāni gahetvā janapadaṃ
gantvā bhaṇḍaṃ āharati, kadāci kaniṭṭho. Imasmiṃ pana samaye kaniṭṭhaṃ ghare
ṭhapetvā jeṭṭhabhātiko pañca sakaṭasatāni gahetvā janapadacārikaṃ caranto
anupubbena sāvatthiṃ patvā jetavanassa nātidūre sakaṭasatthaṃ nivāsetvā
bhuttapātarāso parijanaparivuto phāsukaṭṭhāne nisīdi.
@Footnote: 1 saṃ.sa. 15/195/201, khu.su. 25/468/422  2 saṃ.sa. 15/246/259, khu.su. 25/191/370
@3 dī.Sī. 9/065/53, Ma.Ma. 13/226/200

---------------------------------------------------------------------------------------------
page240.
     Tena ca samayena sāvatthivāsino bhuttapātarāsā uposathaṅgāni adhiṭṭhāya
suddhuttarāsaṅgā gandhapupphādihatthā yena buddho yena dhammo yena saṃgho,
tanninnā tappoṇā tappabbhārā hutvā dakkhiṇadvārena nikkhamitvā jetavanaṃ
gacchanti. So te disvā "kahaṃ ime gacchantī"ti ekaṃ manussaṃ pucchi. Kiṃ tvaṃ
ayya na jānāsi, loke buddhadhammasaṃgharatanāni nāma uppannāni, iccesa
mahājano satthu santike dhammakathaṃ sotuṃ gacchatīti. Tassa buddhoti vacanaṃ chavicammādīni
chinditvā aṭṭhimiñjaṃ āhacca aṭṭhāsi. Atha attano parijanaparivuto tāya
parisāya saddhiṃ vihāraṃ gantvā satthu madhurassarena dhammaṃ desentassa parisapariyante
ṭhito dhammaṃ sutvā pabbajjāya cittaṃ uppādesi. Atha tathāgatena kālaṃ viditvā
parisāya uyyojitāya satthāraṃ upasaṅkamitvā vanditvā svātanāya nimantetvā
dutiyadivase maṇḍapaṃ kāretvā āsanāni paññapetvā buddhappamukhassa saṃghassa
mahādānaṃ datvā bhuttapātarāso uposathaṅgāni adhiṭṭhāya bhaṇḍāgārikaṃ
pakkosāpetvā ettakaṃ bhaṇḍaṃ vissajjitaṃ, ettakaṃ na vissajjitaṃ sabbaṃ
ācikkhitvā "imaṃ sāpateyyaṃ mayhaṃ kaniṭṭhassa dehī"ti sabbaṃ niyyātetvā
satthu santike pabbajitvā kammaṭṭhānaparāyano ahosi.
     Athassa kammaṭṭhānaṃ manasikarontassa kammaṭṭhānaṃ na upaṭṭhāti. Tato
cintesi "ayaṃ janapado mayhaṃ asappāyo, yannūnāhaṃ satthu santike kammaṭṭhānaṃ
gahetvā sakaṭṭhānameva gaccheyyan"ti. Atha pubbaṇhasamaye piṇḍāya caritvā
sāyanhasamaye paṭisallānā vuṭṭhahitvā bhagavantaṃ upasaṅkamitvā kammaṭṭhānaṃ
kathāpetvā satta sīhanāde naditvā pakkāmi. Tena vuttaṃ "atha kho āyasmā
puṇṇo .pe. Viharatī"ti.
     Kattha panāyaṃ vihāsīti. Catūsu ṭhānesu vihāsi, sunāparantaraṭṭhaṃ tāva
pavisitvā ambahaṭṭhapabbate 1- nāma pavisitvā vāṇijagāmaṃ piṇḍāya pāvisi.
@Footnote: 1 cha.Ma. ajjuhatthapabbate

---------------------------------------------------------------------------------------------
page241.
Atha naṃ kaniṭṭhabhātā sañjānitvā bhikkhaṃ datvā "bhante aññattha agantvā
idheva vasathā"ti paṭiññaṃ kāretvā tattheva vasāpesi.
     Tato samuddagirivihāraṃ nāma agamāsi. Tattha ayakantapāsāṇehi
paricchinditvā katacaṅkamo atthi, taṃ koci caṅkamituṃ samattho nāma natthi. Tattha
samuddavīciyo āgantvā ayakantapāsāṇesu  paharitvā mahāsaddaṃ karonti. Thero
"kammaṭṭhānaṃ manasikarontānaṃ phāsuvihāro hotū"ti samuddaṃ nissaddaṃ katvā
adhiṭṭhāsi.
     Tato mātulagiriṃ nāma agamāsi. Tattha sakuṇasaṅgho ussanno, rattiñca
divā ca saddo ekabaddhova ahosi. Thero idaṃ ṭhānaṃ aphāsukanti tato
makulakārāmavihāraṃ nāma gato. So vāṇijagāmassa nātidūro nāccāsanno
gamanāgamanasampanno vivitto appasaddo, thero idaṃ ṭhānaṃ phāsukanti tattha
rattiṭṭhānadivāṭṭhānacaṅkamanādīni kāretvā vassaṃ upagacchi. Evaṃ catūsu ṭhānesu
vihāsi.
     Athekadivasaṃ tasmiṃyeva antovasse pañca vāṇijakasatāni parasamuddaṃ
gacchāmāti nāvāya bhaṇḍaṃ pakkhipiṃsu. Nāvārohanadivase therassa kaniṭṭhabhātā
theraṃ bhojetvā therassa santike sikkhāpadāni gahetvā vanditvā gacchanto
"bhante mahāsamuddo nāma appameyyo anekantarāyo amhe āvajjeyyāthā"ti
vatvā nāvaṃ āruhi. Nāvā uttamajavena gacchamānā aññataraṃ dīpakaṃ pāpuṇi.
Manussā pātarāsaṃ karissāmāti dīpake otiṇṇā. Tasmiṃ dīpake 1- aññaṃ kiñci
natthi, candanavanameva ahosi.
     Atheko vāsiyā rukkhaṃ ākoṭetvā lohitacandanabhāvaṃ ñatvā āha
"bho mayaṃ lābhatthāya parasamuddaṃ gacchāma, ito ca uttari lābho nāma natthi,
caturaṅgulamattā ghaṭikā satasahassaṃ agghati, hāretabbakayuttaṃ bhaṇḍaṃ hāretvā
candanassa pūremā"ti. Te tathā kariṃsu. Candanavane adhivatthā amanussā kujjhitvā
"imehi amhākaṃ candanavanaṃ nāsitaṃ, ghātessāma ne"ti cintetvā "idheva
@Footnote: 1 cha.Ma. dīpe

---------------------------------------------------------------------------------------------
page242.
Ghātitesu sabbaṃ vanaṃ ekaṃ kuṇapaṃ bhavissati, samuddamajjhe nesaṃ nāvaṃ
osīdāpessāmā"ti āhaṃsu. Atha tesaṃ nāvaṃ āruyha muhuttaṃ gatakāleyeva uppādikaṃ
uṭṭhapetvā sayampi te amanussā bhayānakāni  rūpāni dassayiṃsu. Bhītā manussā
attano attano devatā namassanti. Therassa kaniṭṭho cūḷapuṇṇakuṭumbiko
"mayhaṃ bhātā avassayo hotū"ti therassa namassamāno aṭṭhāsi.
     Theropi kira tasmiṃyeva khaṇe āvajjitvā tasaṃ byasanuppattiṃ ñatvā
vehāsaṃ uppatitvā abhimukhe aṭṭhāsi. Amanussā theraṃ disvā "ayyo
puṇṇatthero etī"ti pakkamiṃsu, uppādikaṃ sannisīdi. Thero mā bhāyathāti te
assāsetvā "kahaṃ gantukāmatthā"ti pucchi. Bhante amhākaṃ sakaṭṭhānameva
gacchāmāti āhaṃsu. Thero nāvaṃ phale akkamitvā "etesaṃ icchitaṭṭhānaṃ
gacchatū"ti adhiṭṭhāsi, vāṇijā sakaṭṭhānaṃ gantvā taṃ pavuttiṃ puttadārassa
ārocetvā "etha theraṃ saraṇaṃ gacchāmā"ti pañcasatā attano
pañcamātugāmasatehi saddhiṃ tīsu saraṇesu patiṭṭhāya upāsakattaṃ paṭivedesuṃ. Tato nāvāya
bhaṇḍaṃ otāretvā therassekaṃ koṭṭhāsaṃ katvā "ayaṃ bhante tumhākaṃ
koṭṭhāso"ti āhaṃsu. Thero "mayhaṃ visuṃ koṭṭhāsakiccaṃ natthi, satthā pana
tumhehi diṭṭhapubbo"ti. Na diṭṭhapubbo bhanteti. Tena hi iminā satthu
maṇḍalamāḷaṃ karotha, evaṃ satthāraṃ passissathāti. Te sādhu bhanteti tena ca
koṭṭhāsena attano ca koṭṭhāsehi maṇḍalamāḷaṃ kātuṃ ārabhiṃsu.
     Satthāpi kira āraddhakālato paṭṭhāya paribhogaṃ akāsi. Ārakkhamanussā
rattiṃ obhāsaṃ disvā "mahesakkhā devatā atthī"ti saññaṃ kariṃsu. Upāsakā
maṇḍalamālañca bhikkhusaṃghassa ca senāsanāni niṭṭhapetvā dānasambhāraṃ sajjetvā
"kataṃ bhante amhehi attano kiccaṃ, satthāraṃ pakkosathāti therassa ārocesuṃ.
Thero sāyanhasamaye iddhiyā sāvatthiṃ patvā "bhante bāṇijagāmavāsino tumhe
daṭṭhukāmā, tesaṃ anukampaṃ karothā"ti bhagavantaṃ yāci. Bhagavā adhivāsesi. Thero
bhagavato adhivāsanaṃ viditvā sakaṭṭhānameva paccāgato.

---------------------------------------------------------------------------------------------
page243.
     Bhagavāpi ānandattheraṃ āmantesi "ānanda sveva sunāparante
vāṇijagāme piṇḍāya carissāma, tvaṃ  ekūnapañcasatānaṃ bhikkhūnaṃ salākaṃ dehī"ti.
Thero sādhu bhanteti bhikkhusaṃghassa ārocetvā na piṇḍāya nabhacārikā 1- bhikkhū
salākaṃ gaṇhantūti āha. Taṃ divasaṃ kuṇḍadhānatthero paṭhamaṃ salākaṃ aggahesi.
Vāṇijagāmavāsinopi "sveva kira satthā āgamissatī"ti gāmamajjhe maṇḍapaṃ
katvā dānaggaṃ sajjayiṃsu. Bhagavā pātova sarīrapaṭijagganaṃ katvā gandhakuṭiṃ
pavisitvā phalasamāpattiṃ appetvā nisīdi. Sakkassa paṇḍukambalasilāsanaṃ
uṇhamahosi. So kiṃ idanti āvajjetvā satthu sunāparantagamanaṃ disvā
vissukammaṃ 2- āmantesi "tāta ajja bhagavā timattāni 3- yojanasatāni piṇḍācāraṃ
karissati, pañca kūṭāgārasatāni māpetvā jetavanadvārakoṭṭhakamatthake gamanasajjāni katvā
ṭhapehī"ti. So tathā akāsi. Bhagavato kūṭāgāraṃ catumukhaṃ ahosi, dvinnaṃ
aggasāvakānaṃ dvimukhāni, sesāni ekamukhāni. Satthā gandhakuṭito nikkhamma
paṭipāṭiyā ṭhapitakūṭāgāresu varakūṭāgāraṃ pāvisi. Dve aggasāvake ādiṃ katvā
ekūnapañcabhikkhusatānipi kūṭāgāraṃ gantvā nisinnā ahesuṃ. Ekaṃ tucchakūṭāgāraṃ
ahosi, pañcapi kūṭāgārasatāni ākāse uppatiṃsu.
     Satthā saccabandhapabbataṃ nāma patvā kūṭāgāraṃ ākāse ṭhapesi. 4-
Tasmiṃ pabbate saccabandho nāma micchādiṭṭhikatāpaso mahājanaṃ micchādiṭṭhiṃ
uggaṇhāpento lābhaggayasaggappatto hutvāva vasati, abbhantare cassa antocāṭiyaṃ
padīpo viya arahattassa upanissayo  jalati. Taṃ disvā dhammassa kathessāmīti
gantvā dhammaṃ desesi. Tāpaso desanāpariyosāne arahattaṃ pāpuṇi, maggenevāssa
abhiññā āgatā, ehibhikkhu hutvā iddhimayapattacīvaradharo kūṭāgāraṃ pāvisi.
     Bhagavā kūṭāgāragatehi pañcabhikkhusatehi saddhiṃ vāṇijagāmaṃ gantvā
kūṭāgārāni adissamānakāni katvā vāṇijagāmaṃ pāvisi. Vāṇijā buddhappamukhassa
bhikkhusaṃghassa mahādānaṃ datvā satthāraṃ makulakārāmaṃ nayiṃsu. Satthā maṇḍalamāḷaṃ
@Footnote: 1 Ma. na piṇḍacārikā   2 Ma. visukammaṃ, cha. vissakammaṃ   3 Ma. tiṃsamattāni
@4 Sī.,Ma. ṭhapetvā

---------------------------------------------------------------------------------------------
page244.
Pāvisi. Mahājano yāva satthā bhattadarathaṃ paṭipassambheti, tāva pātarāsaṃ katvā
uposathaṅgāni samādāya bahuṃ gandhañca pupphañca ādāya dhammassavanatthāya
ārāmaṃ paccāgamāsi. Satthā dhammaṃ desesi, mahājanassa bandhanamokkho jāto,
mahantaṃ buddhakolāhalaṃ ahosi.
      Satthā mahājanassa saṅgahatthaṃ katipāhaṃ tattheva vasi, aruṇaṃ pana
mahāgandhakuṭiyaṃyeva uṭṭhapesi. Tattha katipāhaṃ vasitvā vāṇijagāme piṇḍāya
caritvā "tvaṃ idheva vasāhī"ti puṇṇattheraṃ nivattetvā antarena nimmadānadī 1-
nāma atthi, tassā tīraṃ agamāsi. Nimmadānāgarājā 2- satthu paccuggamanaṃ katvā
nāgabhavanaṃ pavesetvā tiṇṇaṃ ratanānaṃ sakkāraṃ akāsi. Satthā tassa dhammaṃ
kathetvā nāgabhavanā nikkhami, so "mayhaṃ bhante paricaritabbaṃ dethā"ti yāci,
bhagavā nimmadānadītīre padacetiyaṃ dassesi. Taṃ vīcīsu āgatāsu pithīyati, 3- gatāsu
vivarīyati, 4- mahāsakkārappattaṃ ahosi. Satthā tato nikkhamma saccabandhapabbataṃ
gantvā saccabandhaṃ āha "tayā mahājano apāyamagge otārito, tvaṃ idheva
visatvā etesaṃ laddhiṃ vissajjāpetvā nibbānamagge patiṭṭhāpehī"ti. Sopi
paricaritabbaṃ yāci. Satthā ghanapiṭṭhipāsāṇe allamattikapiṇḍamhi lañchanaṃ viya padacetiyaṃ
dassesi, tato jetavanameva gato. Etamatthaṃ sandhāya tenevantaravassenātiādi
vuttaṃ.
      Parinibbāyīti anupādisesāya nibbānadhātuyā parinibbāyi. Mahājano
therassa satta divasāni sarīrapūjaṃ katvā bahūni gandhakaṭṭhāni samodhānetvā
sarīraṃ jhāpetvā dhātuyo ādāya cetiyaṃ akāsi. Sambahulā bhikkhūti therassa
āḷāhane ṭhitabhikkhū. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     puṇṇovādasuttavaṇṇanā niṭṭhitā.
                        ----------------
@Footnote: 1 cha.Ma. antare nammadānadī  2 cha.Ma. nammadā....evamuparipi  3 cha.Ma. pidhīyati
@4 Ma. dissata

---------------------------------------------------------------------------------------------
page245.
                       4. Nandakovādasuttavaṇṇanā
     [398] Evamme sutanti nandakovādasuttaṃ. Tattha tena kho pana samayenāti
bhagavā mahāpajāpatiyā yācito bhikkhunisaṃghaṃ uyyojetvā bhikkhusaṃghaṃ sannipātetvā
"therā bhikkhū vārena bhikkhuniyo ovadantū"ti saṃghassa bhāraṃ akāsi. Taṃ sandhāyetaṃ
vuttaṃ. Tattha pariyāyenāti vārena. Na icchatīti attano vāre sampatte dūraṃ
gāmaṃ vā gantvā sūcikammādīni vā ārabhitvā "ayaṃ nāmassa papañco"ti 1-
vadāpesi. Imaṃ pana pariyāyena ovādaṃ bhagavā nandakattherasseva kāraṇā akāsi.
Kasmā? imāsaṃ hi bhikkhunīnaṃ theraṃ disvā cittaṃ ekaggaṃ hoti pasīdati,   tena
Tā therassa ovādaṃ sampaṭicchitukāmā, dhammakathaṃ sotukāmā. Tasmā bhagavā "nandako
attano vāre sampatteva ovādaṃ dassati, dhammakathaṃ kathessatī"ti vārena ovādaṃ
akāsi. Thero pana attano vāraṃ na karoti, kasmāti ce. Tā kira bhikkhuniyo pubbe
therassa jambudīpe rajjaṃ kārentassa orodhā ahesuṃ. Thero pubbenivāsañāṇena
kāraṇaṃ ñatvā cintesi "maṃ imassa bhikkhunisaṃghassa majjhe nisinnaṃ upamāyo ca
kāraṇāni ca āharitvā dhammaṃ kathayamānaṃ disvā añño pubbenivāsañāṇalābhī bhikkhu
imaṃ kāraṇaṃ oloketvā `āyasmā nandako yāvajjadivasāpi orodhe na vissajjeti,
sobhatāyasmā orodhaparivuto'ti vattabbaṃ maññeyyā"ti. Etamatthaṃ sampassamāno
thero attano vāraṃ na karoti.  imāsañca kira bhikkhunīnaṃ therasseva dhammadesanā
sappāyā bhavissatīti ñatvā atha kho bhagavā āyasmantaṃ nandakaṃ āmantesi.
     Tāsaṃ pana bhikkhunīnaṃ pubbe  tassa orodhabhāvajānanatthaṃ idaṃ vatthu:-
pubbe kira bārāṇasiyaṃ pañca dāsasatāni ca pañca dāsisatāni cāti jaṅghasahassaṃ
ekatova kammaṃ katvā ekasmiṃ ṭhāne vasi. Ayaṃ nandakatthero tasmiṃ kāle
jeṭṭhakadāso hoti,  gotamī jeṭṭhakadāSī. Sā jeṭṭhakadāsassa pādaparicārikā
ahosi paṇḍitā byattā. Jaṅghasahassampi puññakammaṃ karontaṃ ekato  karoti.
Atha vassūpanāyikasamaye pañca paccekabuddhā chandamūlakapabbhārato isipatane
otaritvā nagare piṇḍāya caritvā isipatanameva gantvā "vassūpanāyikakuṭiyā
@Footnote: 1 Ma.  sampattoti

---------------------------------------------------------------------------------------------
page246.
Atthāya hatthakammaṃ yācissāmā"ti cīvaraṃ pārupitvā sāyanhasamaye nagaraṃ pavisitvā
seṭṭhissa gharadvāre aṭṭhaṃsu. Jeṭṭhakadāsī kuṭiṃ gahetvā udakatitthaṃ gacchantī
paccekabuddhe nagaraṃ pavisante addasa. Seṭṭhī tesaṃ āgatakāraṇaṃ sutvā "amhākaṃ
okāso natthi, gacchantū"ti āha.
     Atha te nagarā nikkhamante jeṭṭhakadāsī kuṭaṃ gahetvā pavisantī
disvā kuṭaṃ otāretvā  vanditvā onametvā mukhaṃ pidhāya "ayyā nagaraṃ
paviṭṭhamattāva  nikkhantā, kiṃ nu kho"ti pucchi. Vassūpanāyikakuṭiyā hatthakammaṃ
yācituṃ āgamimhāti. Laddhaṃ bhanteti. Na laddhaṃ upāsiketi. Kiṃ panesā kuṭi
issareheva kātabbā, duggatehi sakkā kātunti. Yena kenaci sakkāti. Sādhu
bhante mayaṃ karissāma, sve mayhaṃ bhikkhaṃ gaṇhathāti nimantetvā udakaṃ netvā
puna kuṭiṃ gahetvā āgamma titthamagge ṭhatvā āgatā avasesadāsiyo "ettheva
hothā"ti vatvā sabbāsaṃ āgatakāle āha "ammā kiṃ niccameva parassa
dāsakammaṃ karissatha, udāhu dāsabhāvato muccituṃ icchathā"ti. Ajjeva
muccitumicchāma ayyeti. Yadi evaṃ mayā pañca paccekabuddhā hatthakammaṃ alabhantā
svātanāya nimantitā, tumhākaṃ sāmikehi ekadivasaṃ hatthakammaṃ dāpethāti. Tā
sādhūti sampaṭicchitvā sāyaṃ aṭavito āgatakāle sāmikānaṃ ārocesuṃ. Te sādhūti
jeṭṭhakadāsassa gehadvāre sannipatiṃsu.
     Atha ne jeṭṭhakadāsī svātanāya 1- paccekabuddhānaṃ hatthakammaṃ dethāti
ānisaṃsaṃ ācikkhitvā yepi na kātukāmā, te gāḷhena ovādena tajjetvā
paṭicchāpesi. Sā punadivase paccekabuddhānaṃ bhattaṃ datvā sabbesaṃ dāsaputtānaṃ
saññaṃ adāsi. Te tāvadeva araññaṃ pavisitvā dabbasambhāre samodhānetvā
sataṃ sataṃ hutvā ekekakuṭiṃ ekekacaṅkamanādiparivāraṃ katvā mañcapīṭhapānīya-
paribhojanīyādīni ṭhapetvā paccekabuddhe temāsaṃ tattha vasanatthāya paṭiññaṃ
kāretvā vārabhikkhaṃ paṭṭhapesuṃ. Yo attano vāradivase na sakkoti, tassa
jeṭṭhakadāsī sakagehato āharitvā deti. Evaṃ temāsaṃ  jaggitvā jeṭṭhakadāsī
@Footnote: 1 cha.Ma. sve tātā

---------------------------------------------------------------------------------------------
page247.
Ekekaṃ dāsaṃ ekekaṃ sāṭakaṃ vissajjāpesi. Pañca thūlasāṭakasatāni ahesuṃ. Tāni
parivattāpetvā pañcannaṃ paccekabuddhānaṃ ticīvarāni katvā adāsi. Paccekabuddhā
yathāphāsukaṃ agamaṃsu. Tampi  jaṅghasahassaṃ ekato kusalaṃ katvā kāyassa bhedā
devaloke nibbatti. Tāni pañca mātugāmasatāni kālena kālaṃ tesaṃ pañcannaṃ
purisasatānaṃ gehe honti, athekasmiṃ kāle jeṭṭhakadāsaputto devalokato
cavitvā rājakule nibbatto, tāpi pañcasatā devakaññā mahābhogakulesu
nibbattitvā tassa rajje ṭhitassa gehaṃ agamaṃsu. Etena niyāmena saṃsarantiyo
amhākaṃ bhagavato kāle koliyanagare ca devadahanagare ca khattiyakulesu nibbattā.
     Nandakatthero pabbajitvā arahattaṃ patto, jeṭṭhakadāsidhītā vayaṃ
āgamma suddhodanamahārājassa aggamahesiṭṭhāne ṭhitā, itarāpi tesaṃ tesaṃ
rājaputtānaṃyeva gharaṃ gatā. Tāsaṃ sāmikā pañcasatā rājakumārā udakacumbaṭakalahe
satthu dhammadesanaṃ sutvā pabbajitā, rājadhītaro tesaṃ ukkaṇṭhanatthaṃ sāsanaṃ
pesesuṃ. Te ukkaṇṭhite bhagavā kuṇāladahaṃ netvā sotāpattiphale patiṭṭhāpetvā
mahāsamayadivase arahatte patiṭṭhāpesi. Tāpi pañcasatā rājadhītaro nikkhamitvā
mahāpajāpatiyā santike pabbajiṃsu. Ayamāyasmā nandako etāva tā bhikkhuniyoti
evametaṃ vatthu dīpetabbaṃ.
     Rājakārāmoti pasenadinā kārito nagarassa dakkhiṇadisābhāge thūpārāmasadise
ṭhāne vihāro.
     [399] Sammappaññāya sudiṭṭhanti hetunā kāraṇena vipassanāpaññāya
yāthāvasarasato diṭṭhaṃ.
     [401] Tajjaṃ  tajjanti taṃsabhāvaṃ taṃsabhāvaṃ, atthato pana taṃ taṃ paccayaṃ
paṭicca tā tā vedanā uppajjantīti vuttaṃ hoti.
     [412] Pagevassa chāyāti mūlādīni nissāya nibbattā chāyā paṭhamataraṃyeva
aniccā.

---------------------------------------------------------------------------------------------
page248.
     [413] Anupahaccāti anupahanitvā. Tattha maṃsaṃ piṇḍaṃ piṇḍaṃ katvā
cammaṃ alliyāpento maṃsakāyaṃ upahanati nāma. Cammaṃ baddhaṃ baddhaṃ katvā 1- maṃse
alliyāpento maṃsakāyaṃ upahanati nāma. Evaṃ akatvā. Vilimaṃsanhārubandhananti
sabba sabbacamme laggavilīpanamaṃsameva. Antarākilesasaṃyojanabandhananti sabbaṃ
antarakilesameva 2- sandhāya vuttaṃ.
     [414] Satta kho panimeti kasmā āhāti. Yā hi esā paññā
kilese chindatīti vuttā, sā na ekikāva attano dhammatāya chindituṃ sakkoti.
Yathā pana kuṭhārī na attano dhammatāya chejjaṃ chindati, purisassa tajjaṃ vāyāmaṃ
paṭicceva chindati, evaṃ na vinā chahi bojjhaṅgehi paññā kilese chindituṃ
sakkoti. Tasmā evamāha. Tena hīti yena kāraṇena tayā cha ajjhattikāni
āyatanāni, cha bāhirāni, cha viññāṇakāye, dīpopamaṃ, rukkhopamaṃ, gāvūpamañca
dassetvā sattahi bojjhaṅgehi āsavakkhayena  desanā niṭṭhapitā, tena kāraṇena
tvaṃ svepi tā bhikkhuniyo teneva ovādena ovadeyyāsīti.
     [415] Sā sotāpannāti yā sā guṇehi sabbapacchimikā, sā
sotāpannā. Sesā pana sakadāgāmianāgāminiyo ca khīṇāsavā ca. Yadi evaṃ kathaṃ
paripuṇṇasaṅkappāti. Ajjhāsayapāripūriyā. Yassā hi bhikkhuniyā evamahosi
"kadā nu kho ahaṃ ayyassa nandakassa dhammadesanaṃ suṇantī tasmiññeva
āsane sotāpattiphalaṃ sacchikareyyan"ti, sā sotāpattiphalaṃ sacchākāsi. Yassā
ahosi "sakadāgāmiphalaṃ anāgāmiphalaṃ arahattan"ti, sā arahattaṃ sacchākāsi. Tenāha
bhagavā "attamanā ceva paripuṇṇasaṅkappā cā"ti.
                    Papañcasūdaniyā majjhimanikāyaṭṭhakathāya
                     nandakovādasuttavaṇṇanā niṭṭhitā.
                       ------------------
@Footnote: 1 Sī. vaṭṭaṃ katvā, ṭīkā. baddhaṃ katvā
@2 Sī. antarākilesameva, Ma.,ka. antaraṃ kilesameva

---------------------------------------------------------------------------------------------
page249.
                       5. Rāhulovādasuttavaṇṇanā
     [416] Evamme sutanti rāhulovādasuttaṃ. 1- Tattha vimuttiparipācanīyāti
vimuttiṃ paripācentīti vimuttiparipācanīyā. Dhammāti paṇṇarasa dhammā. Te
saddhindriyādīnaṃ visuddhikāraṇavasena veditabbā. Vuttaṃ hetaṃ:-
      "assaddhe puggale parivajjayato saddhe puggale sevato bhajato
       payirupāsato pasādanīye suttante paccavekkhato imehi tīhākārehi
       saddhindriyaṃ visujjhati. Kusīte puggale parivajjayato āraddhavīriye
       puggale sevato bhajato payirupāsato sammappadhāne paccavekkhato
       imehi tīhākārehi vīriyindriyaṃ visujjhati. Muṭṭhassatipuggale parivajjayato
       upaṭṭhitassati puggale sevato bhajato payirupāsato satipaṭṭhāne
       paccavekkhato imehi tīhākārehi satindriyaṃ visujjhati. Asamāhite
       puggale parivajjayato samāhite puggale sevato bhajato payirupāsato
       jhānavimokkhe paccavekkhato imehi tīhākārehi samādhindriyaṃ  visujjhati.
       Duppaññe puggale parivajjayato paññavante puggale sevato bhajato
       payirupāsato gambhīrañāṇacariyaṃ paccavekkhato imehi tīhākārehi
       paññindriyaṃ visujjhati. Iti ime pañca puggale parivajjayato pañca
       puggale sevato bhajato payirupāsato suttantakkhandhe paccavekkhato
       imehi paṇṇarasahi ākārehi imāni pañcindriyāni visujjhantī"ti. 2-
     Aparepi paṇṇarasadhammā vimuttiparipācanīyā:- saddhādīni pañcimāni
indriyāni, aniccasaññā, anicce dukkhasaññā, dukkhe anattasaññā, pahānasaññā,
virāgasaññāti imā pañca nibbedhabhāgiyā saññā, meghiyattherassa kathitā
kalyāṇamittatādayo pañcadhammāti. Kāya pana velāya bhagavato etadahosīti.
Paccūsasamaye lokaṃ volokentassa.
     [419] Anekānaṃ devatāsahassānanti 3- āyasmatā rāhulena padumuttarassa
bhagavato pādamūle pālitanāgarājakāle patthanaṃ paṭṭhapentena saddhiṃ patthanaṃ
@Footnote: 1 cūḷarāhulovādasuttanti pāḷiyaṃ  2 khu. paṭi. 31/184/214
@3 Sī., ka. anekāni devatāsahassānīti

---------------------------------------------------------------------------------------------
page250.
Paṭṭhapentena saddhiṃ patthanaṃ paṭṭhapitadevatāyeva. Tāsu pana kāci bhūmaṭṭhakā devatā,
kāci antalikkhakā, kāci cātumahārājikā, kāci devaloke, kāci brahmaloke
nibbattā, imasmiṃ pana divase sabbā ekaṭṭhāne andhavanasmiññeva sannipatitā.
Dhammacakkhunti upāliovāda 1- dīghanakhasuttesu 2- (3)- paṭhamamaggo dhammacakkhunti
vutto, brahmāyusutte 4- tīṇi phalāni, imasmiṃ sutte cattāro maggā cattāri ca
phalāni dhammacakkhunti veditabbāni. Tattha hi kāci devatā sotāpannā ahesuṃ, kāci
sakadāgāmī,  anāgāmī, khīṇāsavā. Tāsañca pana devatānaṃ ettakāti gaṇanavasena
paricchedo natthi. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     rāhulovādasuttavaṇṇanā niṭṭhitā.
                         ---------------
                         6. Chachakkasuttavaṇṇanā
     [420] Evamme sutanti chachakkasuttaṃ. Tattha ādikalyāṇanti ādimhi
kalyāṇaṃ bhaddakaṃ niddosaṃ katvā desessāmi. Majjhapariyosānesupi eseva nayo.
Iti bhagavā ariyavaṃsaṃ navahi, mahāsatipaṭṭhānaṃ sattahi, mahāassapuraṃ sattahi padehi
thomesi, imaṃ pana suttaṃ navahi padehi thomesi.
     Veditabbānīti saha vipassanāmaggena jānitabbāni. Manāyatanena
tebhūmakacittameva kathitaṃ, dhammāyatanena bahiddhā tebhūmakadhammā ca, manoviññāṇeneva
ṭhapetvā dvipañcaviññāṇāni sesaṃ bāvīsatividhaṃ lokiyavipākacittaṃ. Phassavedanā
yathāvuttavipākaviññāṇasampayuttāva. Taṇhāti vipākavedanāpaccayā javanakkhaṇe
uppannataṇhā.
     [422] Cakkhu attāti pāṭiyekko anusandhi. Heṭṭhā kathitānaṃ hi dvinnaṃ
saccānaṃ anattabhāvadassanatthaṃ ayaṃ desanā āraddhā. Tatta na upapajjatīti na
yujjati. Vetīti vigacchati nirujjhati.
@Footnote: 1 Ma.Ma. 13/69/46  2 Ma.Ma. 13/206/182   3 Ma. (āsivisūpamasuttesu)
@4 Ma.Ma. 13/395/378

---------------------------------------------------------------------------------------------
page251.
     [424] Ayaṃ kho pana bhikkhaveti ayampi pāṭiyekko anusandhi. Ayaṃ hi
desanā tiṇṇaṃ gāhānaṃ vasena vaṭṭaṃ dassetuṃ āraddhā. Dukkhaṃ samudayoti dvinnaṃ
saccānaṃ vasena vaṭṭaṃ dassetuntipi vadantiyeva. Etaṃ mamātiādīsu
taṇhāmānadiṭṭhigāhāva veditabbā. Samanupassatīti gāhattayavasena passati.
     Evaṃ vaṭṭaṃ dassetvā idāni tiṇṇaṃ gāhānaṃ paṭipakkhavasena, nirodho
maggoti imesaṃ vā dvinnaṃ saccānaṃ vasena vivaṭṭaṃ dassetuṃ ayaṃ kho panātiādimāha.
Netaṃ mamātiādīni taṇhādīnaṃ paṭisedhavacanāni. Samanupassatīti aniccaṃ dukkhaṃ
anattāti passati.
     [425] Evaṃ vivaṭṭaṃ dassetvā idāni tiṇṇaṃ anusayānaṃ vasena puna vaṭṭaṃ
dassetuṃ cakkhuñca bhikkhavetiādimāha. Tattha abhinandatītiādīni taṇhādiṭṭhivaseneva
vuttāni. Anusetīti appahīno hoti. Dukkhassāti vaṭṭadukkhakilesadukkhassa.
     [426] Evaṃ tiṇṇaṃ anusayānaṃ vasena vaṭṭaṃ kathetvā idāni tesaṃ
paṭikkhepavasena vivaṭṭaṃ dassento puna cakkhuñcātiādimāha. Avijjaṃ pahāyāti
vaṭṭamūlikaṃ avijjaṃ pajahitvā vijjanti arahattamaggavijjaṃ uppādetvā.
     [427] Ṭhānametaṃ vijjatīti ettakeneva kathāmaggena vaṭṭavivaṭṭavasena
desanaṃ matthakaṃ pāpetvā puna tadeva sampiṇdetvā dassento evaṃ passaṃ
bhikkhavetiādimāha. Saṭṭhimattānaṃ bhikkhūnanti  ettha anacchariyametaṃ, yaṃ sayameva
tathāgate desente saṭṭhi bhikkhū arahattaṃ pattā. Imaṃ hi suttaṃ dhammasenāpatimhi
kathentepi saṭṭhi bhikkhū arahattaṃ pattā, mahāmoggallāne kathentepi, asītimahātheresu
kathentesupi pattā eva. Etampi  anacchariyaṃ. Mahābhiññappattā hi te sāvakā.
     Aparabhāge pana tāmbapaṇṇidīpe māleyyadevatthero 1-  nāma heṭṭhā
lohapāsāde imaṃ suttaṃ kathesi. Tadāpi saṭṭhi bhikkhū arahattaṃ pattā. Yathā ca
lohapāsāde evaṃ thero mahāmaṇḍapepi imaṃ suttaṃ kathesi. Mahāvihārā nikkhamitvā
pana cetiyapabbataṃ gato, tatthāpi  kathesi. Tato sākiyavaṅkavihāre, 2- kūṭālivihāre,
@Footnote: 1 Sī. maliyadevatthero         2 Ma.  sākiyacaṅkavihāre, cha. sākiyavaṃsavihāre

---------------------------------------------------------------------------------------------
page252.
Antarasobbhe, muttaṅgaṇe, 1- pātakapabbate, 2- pācinagharake, dīghavāpiyaṃ, lokandare,
nomaṇḍalatale 3- kathesi. Tesupi ṭhānesu saṭṭhi saṭṭhi bhikkhū arahattaṃ pattā.
Tato  nikkhamitvā pana thero cittalapabbataṃ gato. Tadā ca cittalapabbatavihāre
atirekasaṭṭhivasso mahāthero, pokkharaṇiyaṃ kuruvakatitthaṃ nāma paṭicchannaṭṭhānaṃ
atthi, tattha thero nhāyissāmīti otiṇṇo. Devatthero tassa santikaṃ gantvā
nhāpemi bhanteti āha. Thero paṭisanthāreneva "māleyyadevo nāma atthīti vadanti,
so ayaṃ bhavissatī"ti ñatvā tvaṃ devoti āha. Āma bhanteti. Saṭṭhivassasaddhānaṃ me
āvuso koci sarīraṃ hatthena phusituṃ nāma na labhati, tvaṃ pana nhāpehīti
uttaritvā tīre nisīdi.
     Thero sabbampi hatthapādādiparikammaṃ katvā mahātheraṃ  nhāpesi.
Taṃdivasañca dhammassavanadivaso hoti. Atha mahāthero "deva amhākaṃ dhammadānaṃ
dātuṃ vaṭṭatī"ti āha. Thero sādhu bhanteti sampaṭicchi. Atthaṅgate sūriye
dhammassavanaṃ ghosesuṃ. Atikkantasaṭṭhivassāva saṭṭhi mahātherā dhammassavanatthaṃ
āgamiṃsu. Devatthero sarabhāṇāvasāne imaṃ suttaṃ ārabhi, suttantapariyosāne
saṭṭhi mahātherā arahattaṃ pāpuṇiṃsu. Tato tissamahāvihāraṃ gantvā kathesi,
tasmimpi saṭṭhi theRā. Tato nāgamahāvihāre kāḷakacchagāme kathesi, tasmimpi
saṭṭhi theRā. Tato kalyāṇiṃ gantvā tattha cātuddase heṭṭhāpāsāde kathesi,
tasmimpi saṭṭhi theRā. Uposathadivase uparipāsāde kathesi, tasmimpi saṭṭhi therāti
evaṃ devatthereyeva idaṃ suttaṃ kathente saṭṭhiṭṭhānesu saṭṭhi  saṭṭhi janā
arahattaṃ pattā.
     Ambilakāḷakavihāre pana tipiṭakacūḷanāgatthere imaṃ suttaṃ kathente
manussaparisā gāvutaṃ ahosi, devaparisā yojanikā. Suttapariyosāne sahassabhikkhū
arahattaṃ pattā, devesu pana gato tato ekekova 4- puthujjano ahosīti.
                    Papañcasūdaniyā majjhimanikāyaṭṭhakathāya
                       chachakkasuttavaṇṇanā niṭṭhitā.
                         ---------------
@Footnote: 1 Sī. mutiṅgaṇe   2 Ma. hitaṅkapabbate   3 Sī. gameṇḍavāle    4 ṭīkā. ekova

---------------------------------------------------------------------------------------------
page253.
                      7. Mahāsaḷāyatanikasuttavaṇṇanā
     [428] Evamme sutanti mahāsaḷāyatanikasuttaṃ. Tattha mahāsaḷāyatanikanti
mahantānaṃ channaṃ āyatanānaṃ jotakaṃ dhammapariyāyaṃ.
     [429] Ajānanti sahavipassanena maggena ajānanto. Upacayaṃ
gacchantīti vuḍḍhiṃ gacchanti, vasibhāvaṃ gacchantīti attho. Kāyikāti
pañcadvārikadarathā. Cetasikāti manodvārikadarathā. Santāpādīsupi eseva nayo.
     [430] Kāyikasukhanti pañcadvārikasukhaṃ. Cetosukhanti manodvārikasukhaṃ.
Ettha ca pañcadvārikajavanena samāpajjanaṃ vā vuṭṭhānaṃ vā natthi,
uppannamattakameva hoti. Manodvārikena sabbaṃ hoti. Ayañca maggavuṭṭhānassa
paccayabhūtā balavavipassanā, sāpi manodvārikeneva hoti.
     [431] Tathābhūtassāti 1- kusalacittasampayuttacetosukhasamaṅgībhūtassa. Pubbeva
kho panassāti  assa bhikkhuno vācākammantājīvā pubbasuddhikā nāma ādito
paṭṭhāya parisuddhāva honti. Diṭṭhisaṅkappavāyāmasatisamādhisaṅkhātāni pana
pañcaṅgāni sabbatthakakārāpakaṅgāni nāma. Evaṃ lokuttaramaggo aṭṭhaṅgiko
vā sattaṅgiko vā hoti.
     Vitaṇḍavādī pana "yā tathābhūtassa diṭṭhī"ti imameva suttappadesaṃ
gahetvā "lokuttaramaggo pañcaṅgiko nāma natthī"ti 2- vadati. So "evamassāyaṃ
ariyo aṭṭhaṅgiko maggo bhāvanāpāripūriṃ gacchatī"ti  iminā antaravacaneneva
paṭisedhitabbo. Uttari ca evaṃ saññāpetabbo:- so lokuttaramaggo
pañcaṅgiko nāma natthi, imāni pana pañca sabbatthakakārāpakaṅgāni maggakkhaṇe
virativasena pūrenti. "yā catūhi vacīduccaritehi ārati viratī"ti evaṃ vuttaviratīsu
hi micchāvācaṃ pajahati, sammāvācaṃ bhāveti, evaṃ sammāvācaṃ bhāventassa imāni
pañcaṅgāni na vinā, saheva viratiyā pūrenti. Sammākammantājīvesupi eseva
nayo. Iti vacīkammādīni ādito paṭṭhāya parisuddhāneva vattanti. Imāni
@Footnote: 1 Sī.  yathābhūtassāti          2 cha.Ma. pañcaṅgikoti

---------------------------------------------------------------------------------------------
page254.
Pana pañca  sabbatthakakārāpakaṅgāni virativasena paripūrentīti pañcaṅgiko maggo
nāma natthi. Subhaddasuttepi 1- cetaṃ vuttaṃ "yasmiṃ kho subhadda dhammavinaye
ariyo aṭṭhaṅgiko  maggo"ti. Aññesu ca anekesu suttasatesu aṭṭhaṅgikova
maggo āgatoti.
     [433] Cattāropi satipaṭṭhānāti maggasampayuttāva cattāro satipaṭṭhānā.
Sammappadhānādīsupi eseva nayo. Yuganandhāti 2- ekakkhaṇikayuganandhā.
Ete hi aññasmiṃ khaṇe samāpatti, aññasmiṃ vipassanāti evaṃ nānākkhaṇikāpi
honti, ariyamagge pana ekakkhaṇikā.
     Vijjā ca vimutti cāti arahattamaggavijjā ca phalavimutti ca. Sesaṃ
sabbattha uttānamevāti.
                    Papañcasūdaniyā majjhimanikāyaṭṭhakathāya
                    mahāsaḷāyatanikasuttavaṇṇanā niṭṭhitā.
                       -------------------
                      8. Nagaravindeyyasuttavaṇṇanā
     [435] Evamme sutanti nagaravindeyyasuttaṃ. 4- Tattha samavisamaṃ
carantīti kālena samaṃ caranti, kālena visamaṃ. Samacariyampi hetanti samacariyampi
hi etaṃ.
     [437] Ke ākārāti kāni kāraṇāni. Ke anvayāti kā anubuddhiyo.
Natthi kho pana tatthāti kasmā āha, nanu araññe haritatiṇacampakavanādivasena
atimanuññā rūpādayo pañcakāmaguṇā atthīti. No natthi, na panetaṃ
vanasaṇḍena kathitaṃ, itthirūpādīni pana sandhāyetaṃ kathitaṃ. Tāni hi purisassa
cittaṃ pariyādāya tiṭṭhanti. Yathāha "nāhaṃ bhikkhave aññaṃ ekarūpampi
samanupassāmi, yaṃ evaṃ purisassa cittaṃ pariyādāya tiṭṭhati, yathayidaṃ bhikkhave
@Footnote: 1 dī. mahā. 10/214/132   2 Ma. yuganaddhāti    3 Ma. nagaravindiyasuttaṃ

---------------------------------------------------------------------------------------------
page255.
Itthirūpaṃ. Itthirūpaṃ bhikkhave purisassa cittaṃ pariyādāya tiṭṭhatī"ti 1-
vitthāretabbaṃ. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    nagaravindeyyasuttavaṇṇanā niṭṭhitā.
                        -----------------
                     9. Piṇḍapātapārisuddhisuttavaṇṇanā
     [438] Evamme sutanti piṇḍapātapārisuddhisuttaṃ. Tattha paṭisallānāti
phalasamāpattito.
     Vippasannānīti obhāsavasenetaṃ vuttaṃ. Phalasamāpattito hi vuṭṭhitassa
pañcahi pasādehi patiṭṭhitobhāso vippasanno hoti, chavivaṇṇo parisuddho.
Tasmā evamāha. Suññatavihārenāti suññataphalasamāpattivihārena.
Mahāpurisavihāroti buddhapaccekabuddhatathāgatamahāsāvakānaṃ mahāpurisānaṃ vihāro. Yena
cāhaṃ maggenātiādīsu  vihārato paṭṭhāya yāva gāmassa indakhīlā esa
paviṭṭhamaggo nāma, antogāmaṃ pavisitvā gehapaṭipāṭiyā caritvā yāva
nagaradvārena nikkhamanā esa caritabbapadeso nāma, bahi indakhīlato paṭṭhāya
yāva vihārā esa paṭikkantamaggo nāma. Paṭighaṃ vāpi cetasoti citte
paṭihaññanakilesajātaṃ kiñci atthi natthīti. Ahorattānusikkhināti divasañca
rattiñca anusikkhantena.
     [440] Pahīnā nu kho me pañca kāmaguṇātiādīsu ekabhikkhussa
paccavekkhaṇā nānā, nānābhikkhūnaṃ paccavekkhaṇā nānāti. Kathaṃ? eko hi
bhikkhu pacchābhattaṃ piṇḍapātapaṭikkanto pattacīvaraṃ paṭisāmetvā pavivittokāse
nisinno paccavekkhati "pahīnā nu kho me pañcakāmaguṇā"ti. So "appahīnā"ti
ñatvā vīriyaṃ paggayha anāgāmimaggena pañcakāmaguṇikaṃ rāgaṃ samugghāṭetvā
maggānantaraṃ phalaṃ phalānantaraṃ maggaṃ tato vuṭṭhāya paccavekkhantova "pahīnā"ti
@Footnote: 1 aṅ. ekaka. 20/1/1

---------------------------------------------------------------------------------------------
page256.
Pajānāti. Nīvaraṇādīsupi eseva nayo. Etesaṃ pana arahattamaggena pahānādīni
honti, evaṃ ekabhikkhussa nānāpaccavekkhaṇā hoti. Etāsu pana paccavekkhaṇāsu
añño bhikkhu ekaṃ paccavekkhaṇaṃ paccavekkhati. Añño ekanti evaṃ
nānābhikkhūnaṃ nānāpaccavekkhaṇā hoti. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                   piṇḍapātapārisuddhisuttavaṇṇanā niṭṭhitā.
                       ------------------
                     10. Indriyabhāvanāsuttavaṇṇanā
     [453] Evamme sutanti indriyabhāvanāsuttaṃ. Tattha gajaṅgalāyanti 1-
evaṃnāmake nigame. Suveḷuvaneti suveḷu nāma ekā rukkhajāti, tehi
sañchanno mahāvanasaṇḍo, tattha viharati. Cakkhunā rūpaṃ na passati, sotena
saddaṃ na suṇātīti cakkhunā rūpaṃ na passitabbaṃ, sotena saddo na  sotabboti
evaṃ desetīti adhippāyena vadati.
     Aññathā ca ariyassa vinayeti iminā bhagavā attano sāsane asadisāya
indriyabhāvanāya kathanatthaṃ ālayaṃ akāsi. Athāyasmā ānando "satthā ālayaṃ
dasseti, handāhaṃ imissaṃ parisati bhikkhusaṃghassa indriyabhāvanākathaṃ kāremī"ti
satthāraṃ yācanto etassa bhagavātiādimāha. Athassa bhagavā indriyabhāvanaṃ
kathento tena hānandātiādimāha.
     [454] Tattha yadidaṃ upekkhāti yā esā vipassanūpekkhā nāma, esā
santā esā paṇītā, atappikāti attho. Iti ayaṃ bhikkhu cakkhudvāre rūpārammaṇamhi
iṭṭhe ārammaṇe manāpaṃ, aniṭṭhe amanāpaṃ, majjhatte manāpāmanāpañca cittaṃ,
tassa rajjituṃ vā dussituṃ vā muyhituṃ vā adatvāva pariggahetvā vipassanaṃ
majjhatte ṭhapeti. Cakkhumāti sampannacakkhu visuddhanetto. Cakkhābādhikassa hi
uddhaṃ ummīlananimmīlanaṃ na hoti, tasmā so na gahito.
@Footnote: 2 Sī. kajaṅgalāyanti

---------------------------------------------------------------------------------------------
page257.
     [456] Īsakaṃpoṇeti 1- rathīsā viya uṭṭhahitvā ṭhite.
     [461] Paṭikūle appaṭikūlasaññītiādīsu paṭikūle mettāpharaṇena vā
dhātuso upasaṃhārena vā appaṭikūlasaññī viharati. Appaṭikūle asubhapharaṇena vā
aniccato upasaṃhārena vā paṭikūlasaññī viharati. Sesapadesupi eseva nayo.
Tadubhayaṃ abhinivajjetvā majjhatto hutvā viharitukāmo pana kiṃ karotīti.
Iṭṭhāniṭṭhesu āpāthagatesu neva somanassiko na domanassiko hoti. Vuttaṃ hetaṃ:-
                kathaṃ paṭikūle appaṭikūlasaññī viharati, aniṭṭhasmiṃ vatthusmiṃ
         mettāya vā pharati, dhātuto vā upasaṃharati, evaṃ paṭikūle
         appaṭikūlasaññī viharati.  kathaṃ appaṭikūle paṭikūlasaññī viharati,
         iṭṭhasmiṃ  vatthusmiṃ asubhāya vā pharati, aniccato vā upasaṃharati,
         evaṃ appaṭikūle paṭikūlasaññī viharati. Kathaṃ paṭikūle ca appaṭikūle
         ca appaṭikūlasaññī viharati, aniṭṭhasmiñca iṭṭhasmiñca vatthusmiṃ
         mettāya vā pharati, dhātuto vā upasaṃharati, evaṃ paṭikūle ca
         appaṭikūle ca appaṭikūlasaññī viharati. Kathaṃ appaṭikūle ca paṭikūle
         ca paṭikūlasaññī viharati, iṭṭhasmiñca aniṭṭhasmiñca vatthusmiṃ
         asubhāya vā pharati, aniccato vā upasaṃharati, evaṃ appaṭikūle ca
         paṭikūle ca paṭikūlasaññī viharati. Kathaṃ paṭikūle ca appaṭikūle ca
         tadubhayaṃ abhinivajjetvā upekkhako viharati sato sampajāno,
         idha bhikkhu cakkhunā rūpaṃ disvā neva sumano hoti na dummano,
         upekkhako viharati sato sampajāno .pe. Manasā dhammaṃ viññāya
         neva sumano hoti na dummano, upekkhako viharati sato
         sampajāno. Evaṃ paṭikūle ca appaṭile ca tadubhayaṃ abhinivajjetvā
         upekkhako viharati sato sampajānoti. 2-
@Footnote: 1 Sī. īsakaṃpoṇeti          2 khu. paṭi. 31/17/424

---------------------------------------------------------------------------------------------
page258.
     Imesu ca tīsu nayesu paṭhamanaye manāpaṃ amanāpaṃ manāpāmanāpanti
saṅkilesaṃ vaṭṭati, nikkilesaṃ vaṭṭati. Dutiyanaye saṅkilesaṃ, tatiyanaye
saṅkilesanikkilesaṃ vaṭṭati, puna vuttaṃ "paṭhamaṃ saṅkilesaṃ vaṭṭati, dutiyaṃ
saṅkilesampi nikkilesampi, tatiyaṃ nikkilesameva vaṭṭatī"ti. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                    indriyabhāvanāsuttavaṇṇanā niṭṭhitā.
                    Pañcamavaggavaṇṇanā niṭṭhitā.
                               Iti
             papañcasūdaniyā majjhimanikāyaṭṭhakathāya uparipaṇṇāsakavaṇṇanā
                             niṭṭhitā.
              Pañcavaggapaṭimaṇḍitā dvipaṇṇāsakasuttantasaṅgahaṭṭhakathā
                             niṭṭhitā.
       Yo cāyaṃ "sabbadhammamūlapariyāyaṃ vo bhikkhave desessāmī"ti āraddhattā
ādikalyāṇo, majjhe "suttaṃ geyyaṃ veyyākaraṇaṃ gāthā udānaṃ itivuttakaṃ
jātakaṃ abbhutadhammaṃ vedallan"ti vacanato majjhekalyāṇo, sanniṭṭhāne "ariyo
bhāvitindriyo"ti vacanato pariyosānakalyāṇoti tividhakalyāṇo majjhimanikāyo
"mahāvipassanā nāmāyan"ti vutto, so vaṇṇanāvasena samatto hoti.

---------------------------------------------------------------------------------------------
page259.
                             Nigamanakathā
ettāvatā ca:-
                āyācito sumatinā therena bhadantabuddhamittena 1-
                pubbe mayūradūtapaṭṭanamhi saddhiṃ nivasantena.
                Paravādavidhaṃsanassa 2- majjhimanikāyaseṭṭhassa
                yamahaṃ papañcasūdanimaṭṭhakathaṃ kātumārabhiṃ.
                Sā hi mahāaṭṭhakathāya sāramādāya niṭṭhitā esā
                sattuttarasatamattāya pāḷiyā bhāṇavārehi.
                Ekūnasaṭṭhimatto visuddhamaggopi bhāṇavārehi
                atthappakāsanatthāya āgamānaṃ kato yasmā.
                Tasmā tena sahā'yaṃ gāthāgaṇanānayena  aṭṭhakathā
                samadhikachasaṭṭhisatamiti 3- viññeyyā bhāṇavārānaṃ. 4-
                Samadhichasaṭṭhisatapamāṇamiti bhāṇavārato esā
                samayaṃ pakāsayantī 5- mahāvihārādhivāsīnaṃ. 6-
                Mūlaṭṭhakathāsāraṃ ādāya mayā imaṃ karontena
                yaṃ puññamupacitaṃ tena hotu loko sadā sukhitoti.
     Paramavisuddhasaddhābuddhivīriyappaṭimaṇḍitena sīlācārajjavamaddavādi-
guṇasamudayasamuditena sakasamayasamayantaragahanajjhogāhanasamatthena paññāveyyattiya-
samannāgatena tipiṭakapariyattippabhede sāṭṭhakathe satthu sāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena
yuttamuttavādinā vādivarena mahākavinā
@Footnote: 1 Ma. bhadantabuddhaputtena  2 Sī. paravādavādi...   3 Ma.,ka....sataṃ  4 Ma.,ka. bhāṇavārehi
@5 ka. pakāsayantiṃ    6 Ma.,ka. mahāvihāravāsīnaṃ

---------------------------------------------------------------------------------------------
page260.
Pabhinnapaṭisambhidāparivāre chaḷabhiññādippabhedaguṇappaṭimaṇḍite uttarimanussadhamme
supatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena
vipulavisuddhabuddhinā buddhaghosoti garūhi gahitanāmadheyyena therena katāyaṃ papañcasūdanī
nāma majjhimanikāyaṭṭhakathā:-
        tāva tiṭṭhatu lokasmiṃ             lokanittharaṇesinaṃ
        dassentī kulaputtānaṃ             nayaṃ diṭṭhivisuddhiyā.
        Yāva buddhoti nāmampi            suddhacittassa tādino
        lokamhi lokajeṭṭhassa            pavattati mahesinoti.
        Antarāyaṃ vinā esā            suddhiṭṭhānamupāgatā
        tathā sijjhantu saṅkappā           sattānaṃ dhammanissitāti.
                        Papañcasūdanī nāma
               majjhimanikāyaṭṭhakathā sabbākārena niṭṭhitā.

			   