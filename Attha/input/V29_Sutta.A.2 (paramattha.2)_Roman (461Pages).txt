AṬṬHAKATHĀ Book 29 : PĀḶI ROMAN
Sutta.A.2 (paramattha.2)

Page 1-100.

page1.
                   Paramatthajotikā nāma khuddakanikāyaṭṭhakathā
                          suttanipātavaṇṇanā
                           (dutiyo bhāgo)
                         --------------
                namo tassa bhagavato arahato sammāsambuddhassa.
                            2.  Cūḷavagga
                         1. Ratanasuttavaṇṇanā
     yānīdha bhūtānīti ratanasuttaṃ. Kā uppatti? atīte kira vesāliyaṃ
dubbhikkhādayo upaddavā uppajjiṃsu, tesaṃ vūpasamanatthāya licchavino 1- rājagahaṃ
gantvā yācitvā bhagavantaṃ vesāliṃ ānayiṃsu. Evaṃ ānīto bhagavā tesaṃ upaddavānaṃ
vūpasamanatthāya imaṃ 2- suttamabhāsi. Ayaṃ tattha 3- saṅkhepo, porāṇā panassa
vesālivatthuto pabhuti uppattiṃ  vaṇṇayanti. Sā evaṃ veditabbā:- bārāṇasiyaṃ
kira rañño 4- aggamahesiyā kucchimhi gabbho saṇṭhāsi, sā taṃ ñatvā rañño
nivedesi, rājā gabbhaparihāraṃ adāsi. Sā sammā parihariyamānagabbhā
gabbhaparipākakāle vijāyanagharaṃ pāvisi. Puññavantīnaṃ 5- paccūsasamaye gabbhavuṭṭhānaṃ hoti,
sā ca tāsaṃ aññatarā, tena paccūsasamaye alattakapaṭalabandhujīvakapupphasadisaṃ
maṃsapesiṃ vijāyi. Tato "aññā deviyo suvaṇṇabimbasadise putte vijāyanti,
aggamahesī maṃsapesinti rañño purato mama avaṇṇo uppajjeyyā"ti cintetvā
tena avaṇṇabhayena taṃ maṃsapesiṃ ekasmiṃ bhājane pakkhipitvā aññena 6- bhājanena
paṭikujjitvā rājamuddikāya lañchetvā gaṅgāya sote pakkhipāpesi, manussehi
chaḍḍitamatte devatā ārakkhaṃ saṃvidahiṃsu. Suvaṇṇapaṭṭikaṃ cettha jātihiṅgulakehi 7-
@Footnote: 1 cha.Ma. licchavayo, i. licchaviyo  2 cha.Ma.,i. idaṃ  3 cha.Ma. ayamettha
@4 cha.Ma. bārāṇasirañño kira  5 cha.Ma. puññavatīnaṃ
@6 ka. aññatarena  7 cha.Ma. jātihiṅgulakena

---------------------------------------------------------------------------------------------
page2.
"bārāṇasirañño aggamahesiyā pajā"ti likhitvā bandhiṃsu. Tato taṃ bhājanaṃ
ūmibhayādīhi anupaddutaṃ gaṅgāya sotena pāyāsi.
      Tena ca samayena aññataro tāpaso gopālakulaṃ nissāya gaṅgāya tīre
vasati, so pātova gaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya
aggahesi. Tato tattha taṃ akkharapaṭṭikaṃ rājamuddikāya lañchanañca disvā
muñcitvā taṃ maṃsapesiṃ addasa. Disvānassa etadahosi "siyā gabbho, tathāhissa
duggandhapūtibhāvo natthī"ti taṃ assamaṃ netvā suddhe okāse ṭhapesi. Atha
aḍḍhamāsaccayena dve maṃsapesiyo ahesuṃ, tāpaso taṃ 1- disvā sādhukataraṃ ṭhapesi.
Tato puna aḍḍhamāsaccayena ekamekissā maṃsapesiyā  2- hatthapādasīsānamatthāya
pañca pañca piḷakā uṭṭhahiṃsu. 3- Tāpaso disvā puna sādhutaraṃ ṭhapesi. 3- Atha
tato aḍḍhamāsaccayena ekā maṃsapesi suvaṇṇabimbasadiso dārako. Ekā dārikā
ahosi. Tesu tāpasassa puttasineho uppajji, aṅguṭṭhato cassa khīraṃ nibbatti.
Tato pabhuti yadā 4- khīrabhattaṃ labhati. Tadā so bhattaṃ bhuñjitvā khīraṃ dārakānaṃ
mukhe āsiñcati. Tesaṃ yaṃ yaṃ udaraṃ pavisati, taṃ sabbaṃ maṇibhājanagataṃ viya dissati,
evaṃ nicchavī ahesuṃ. Apare pana āhu "sibbitvā ṭhapitā viya nesaṃ aññamaññaṃ
līnā chavi ahosī"ti. Evaṃ te nicchavitāya vā līnacchavitāya vā licchavīti
paññāyiṃsu.
      Tāpaso dārake posento ussūre gāmaṃ piṇḍāya pavisati, atidivā
paṭikkamati. Tassa taṃ byāpāraṃ ñatvā gopālakā āhaṃsu "bhante pabbajitānaṃ
dārakaposanaṃ palibodho, amhākaṃ dārake detha, mayaṃ posissāma, 5-  tumhe attano
samaṇadhammaṃ 6- karothā"ti. Tāpaso "sādhū"ti paṭissuṇi. Gopalakā dutiyadivase maggaṃ  samaṃ
@Footnote: 1 cha.Ma. tanti na dissati  2 cha.Ma. pesiyā  3-3 cha.Ma. ime pāṭhā na dissanti
@4 cha.Ma. ca  5 cha.Ma. posessāma  6 cha.Ma. kammaṃ

---------------------------------------------------------------------------------------------
page3.
Katvā pupphehi okiritvā dhajapaṭākā ussāpetvā turiyehi vajjamānehi assamaṃ
āgatā. Tāpaso "mahāpuññā dārakā, appamādeneva 1- vaḍḍhetha, vaḍḍhetvā
ca aññamaññaṃ āvāhavivāhaṃ karotha, pañcagorasena rājānaṃ tosetvā bhūmibhāgaṃ
gahetvā nagaraṃ māpetha, tatra kumāraṃ abhisiñcathā"ti vatvā dārake adāsi. Te
"sādhū"ti paṭissuṇitvā dārake netvā posesuṃ
      dārakā vuḍḍhimanvāya kīḷantā vivādaṭṭhānesu aññe gopālakadārake
hatthenapi pādenapi paharanti, te rodanti. "kissa rodathā"ti ca mātāpitūhi
puṭṭhā 2- "ime nimmātāpitikā tāpasapositā amhe atipaharantīti 3- vadanti.
Tato tesaṃ mātāpitaro "ime dārakā aññe dārake viheṭhenti dukkhāpenti,
na ime saṅgahetabbā, vajjitabbā ime"ti āhaṃsu. Tato pabhuti kira so
padeso "vajjī"ti vuccati yojanasataparimāṇena. Atha naṃ padesaṃ gopālakā
rājānaṃ  tosetvā aggahesuṃ. Tattheva nagaraṃ māpetvā soḷasavassuddesikaṃ
kumāraṃ abhisiñcitvā rājānaṃ akaṃsu. Tāya cassa dārikāya saddhiṃ vāreyyaṃ katvā
katikaṃ akaṃsu  "bāharito dārikā na ānetabbā, ito dārikā kassaci na
dātabbā"ti. Tesaṃ paṭhamasaṃvāsena dve dārakā jātā dhītā ca putto ca,
evaṃ soḷasakkhattuṃ dve dve jātā. Tato tesaṃ dārakānaṃ yathākkamaṃ vaḍḍhantānaṃ
ārāmuyyānanivāsanaṭṭhānaparivārasampattiṃ gahetuṃ appahontaṃ taṃ nagaraṃ tikkhattuṃ
gāvutantarena gāvutantarena pākārena parikkhipiṃsu, tassa punappunaṃ visālikatattā
vesālītveva nāmaṃ jātaṃ.  idaṃ vesālivatthu.
      Ayaṃ pana vesālī bhagavato uppannakāle iddhā vepullappattā ahosi.
Tattha hi rājūnaṃyeva satta sahassāni satta ca satāni satta ca rājāno
ahesuṃ, tathā yuvarājasenāpatibhaṇaḍāgārikappabhutīnaṃ. Yathāha:-
@Footnote: 1 cha.Ma. appamādena  2 cha.Ma. vuttā  3 cha.Ma. atīva paharantīti

---------------------------------------------------------------------------------------------
page4.
        "tena kho pana samayena vesālī iddhā cevahoti phītā ca
     bahujanā ākiṇṇamanussā subhikkhā ca, satta ca pāsādasahassāni
     satta ca pāsādasatāni satta ca pāsādā satta ca kūṭāgārasahassāni
     satta ca kūṭāgārasatāni satta ca kūṭāgārāni, satta ca ārāmasahassāni
     satta ca ārāmasatāni satta ca ārāmā, satta ca pokkharaṇisahassāni
     satta ca pokkharaṇisatāni satta ca pokkharaṇiyo"ti. 1-
      Sā aparena samayena dubbhikkhā ahosi dubbuṭṭhikā dussassā. Paṭhamaṃ
duggatamanussā maranti, te bahiddhā chaḍḍenti. Matamanusasānaṃ kuṇapagandhena
amanussā nagaraṃ pavisiṃsu, tato bahutarā mīyanti, tāya paṭikūlatāya ca sattānaṃ
ahivātakarogo uppajji. Iti tīhi dubbhikkhaamanussarogabhayehi upaddutāya
vesāliyā nagaravāsino upasaṅkamitvā rājānamāhaṃsu "mahārāja imasmiṃ nagare
tividhaṃ bhayuppannaṃ, ito pubbe yāva sattamā rājakulaparivaṭṭā evarūpaṃ
anuppannapubbaṃ, tumhākaṃ maññe adhammikattena etarahi uppannan"ti. Rājā
sabbe saṇṭhāgāre sannipātāpetvā "mayhaṃ adhammikabhāvaṃ vicinathā"ti āha. Te
sabbaṃ paveṇiṃ vicinantā na kiñci addasaṃsu.
      Tato rañño dosaṃ adisvā "idaṃ bhayaṃ amhākaṃ kathaṃ vūpasameyyā"ti
cintesuṃ. Tattha ekacce cha satthāro apadisiṃsu "etehi okkantamatte
vūpasamissatī"ti. Ekacce āhaṃsu "buddho kira loke uppanno, so bhagavā
sabbasattahitāya dhammaṃ deseti mahiddhiko mahānubhāvo, tena okkantamatte
sabbabhayāni vūpasameyyun"ti. Tena te attamanā hutvā "kahaṃ pana so bhagavā
etarahi viharati, amhehi pesite 2-  āgaccheyyā"ti āhaṃsu. Athāpare āhaṃsu
"buddhā nāma anukampakā, kissa nāgaccheyyuṃ, so pana bhagavā etarahi
@Footnote: 1 vi.mahā. 5/326/123  2 cha.Ma. vā pesite

---------------------------------------------------------------------------------------------
page5.
Rājagahe viharati, rājā ca taṃ bimbisāro upaṭṭhahati, kadāci so āgantuṃ na
dadeyyā"ti. "tena hi rājānaṃ saññāpetvā āneyyāthā"ti 1- dve licchavirājāno
mahatā balanikāyena pahūtaṃ paṇṇākāraṃ datvā rañño santikaṃ pesesuṃ "bimbisāraṃ
saññāpetvā bhagavantaṃ ānethā"ti. Te gantvā rañño paṇṇākāraṃ datvā
taṃ pavattiṃ nivedetvā "mahārāja bhagavantaṃ amhākaṃ nagaraṃ pesehī"ti āhaṃsu.
Rājā na sampaṭicchi, "tumhe eva jānāthā"ti āha. Te bhagavantaṃ upasaṅkamitvā
vanditvā evamāhaṃsu "bhante amhākaṃ nagare tīṇi bhayāni uppannāni, sace
bhagavā āgaccheyya, sotthi no bhaveyyā"ti. Tato 2- bhagavā āvajjitvā "vesāliyaṃ
ratanasutte vutte sārakkhā koṭisatasahassacakkavāḷāni pharissati, suttapariyosāne
caturāsītiyā pāṇasahassānaṃ dhammābhisamayo bhavissatī"ti adhivāsesi. Atha rājā
bimbisāro bhagavato adhivāsanaṃ sutvā "bhagavatā vesāligamanaṃ adhivāsitan"ti
nagare ghosanaṃ kārāpetvā bhagavantaṃ upasaṅkamitvā āha "kiṃ bhante sampaṭicchittha
vesāligamanan"ti āma mahārājāti. Tena hi bhante āgametha, yāva maggaṃ
paṭiyādemīti.
      Atha kho rājā bimbisāro rājagahassa ca gaṅgāya ca antarā pañcayojanaṃ
bhūmiṃ samaṃ katvā yojane yojane vihāraṃ māpetvā bhagavato gamanakālaṃ paṭivedesi,
bhagavā pañcahi bhikkhusatehi parivuto pāyāsi. Rājā pañcayojanamaggaṃ pañcavaṇṇehi
pupphehi jāṇumattaṃ okirāpetvā dhajapaṭākapuṇṇaghaṭakadaliādīni ussāpetvā bhagavato
dve setacchattāni, ekamekassa ca bhikkhussa ekamekaṃ ukkhipāpetvā saddhiṃ
attano parivārena pupphagandhādīhi pūjaṃ karonto ekekasmiṃ vihāre bhagavantaṃ
vasāpetvā mahādānāni datvā pañcahi divasehi gaṅgātīraṃ nesi. Tattha
@Footnote: 1 cha.Ma. ānessāmāti  2 cha.Ma. tatoti na dissati

---------------------------------------------------------------------------------------------
page6.
Sabbālaṅkārena 1- nāvaṃ alaṅkaronto vesālikānaṃ sāsanaṃ pesesi "āgato
bhagavā, maggaṃ paṭiyādetvā sabbe bhagavato paccuggamanaṃ karothā"ti. Te "diguṇaṃ
pūjaṃ karissāmā"ti vesāliyā ca gaṅgāya ca antarā tiyojanaṃ bhūmiṃ samaṃ katvā
bhagavato cattāri, ekekassa ca bhikkhussa dve dve setacchattāni sajjetvā
pūjaṃ kurumānā gaṅgātīre āgantvā aṭṭhaṃsu.
      Bimbisāro dve nāvāyo saṅghāṭetvā maṇḍapaṃ katvā pupphadāmādīhi
alaṅkaritvā tattha sabbaratanamayaṃ buddhāsanaṃ paññāpesi, bhagavā tasmiṃ nisīdi.
Pañcasatā bhikkhūpi nāvaṃ abhiruhitvā yathānurūpaṃ nisīdiṃsu. Rājā bhagavantaṃ anugacchanto
galappamāṇaṃ udakaṃ orohitvā "yāva bhante bhagavā āgacchati, tāvāhaṃ idheva
gaṅgātīre vasissāmī"ti vatvā nivatto  upari devatā yāva akaniṭṭhabhavanaṃ pūjamakaṃsu,
heṭṭhā gaṅgānivāsino kambalassatarādayo nāgā pūjamakaṃsu. Evaṃ mahatiyā pūjāya
bhagavā yojanamattaṃ addhānaṃ gaṅgāyaṃ gantvā vesālikānaṃ sīmantaraṃ paviṭṭho.
      Tato licchavirājāno tena bimbisārena katapūjāya diguṇaṃ karontā
galappamāṇe udake bhagavantaṃ paccuggacchiṃsu. Teneva khaṇena tena muhuttena
vijjuppabhāvinaddhandhakāravisaṭakūṭo gaḷagaḷāyanto catūsu disāsu mahāmegho vuṭṭhāsi.
Atha bhagavato 2- paṭhamapāde gaṅgātīre nikkhittamatte pokkharavassaṃ vassi. Ye
temitukāmā te eva tementi, atemitukāmā na tementi. Sabbattha jāṇumattaṃ
ūrumattaṃ kaṭimattaṃ galappamāṇaṃ udakaṃ vahati, sabbakuṇapāni udakena gaṅgaṃ
pavesitāni, parisuddho bhūmibhāgo ahosi.
     Licchavirājāno bhagavantaṃ antarā yojane vāsāpetvā mahādānāni
datvā tīhi divasehi diguṇaṃ pūjaṃ karontā vesāliṃ nayiṃsu. Vesāliṃ sampatte
@Footnote: 1 cha.Ma. sabbālaṅkārehi  2 cha.Ma. bhagavatā

---------------------------------------------------------------------------------------------
page7.
Bhagavati sakko devānamindo devasaṅghapurakkhato āgacchi, mahesakkhānaṃ devānaṃ
sannipātena amanussā yebhuyyena palāyiṃsu bhagavā nagaradvāre ṭhatvā
ānandattheraṃ āmantesi "imaṃ ānanda ratanasuttaṃ uggahetvā balikammūpakaraṇāni
gahetvā licchavikumārehi saddhiṃ vesāliyā tīsu pākārantaresu vicaranto parittaṃ
karohī"ti ratanasuttaṃ abhāsi. Evaṃ "kena panetaṃ suttaṃ vuttaṃ, 1- kadā kattha
kasmā ca vuttan"ti etesaṃ pañhānaṃ vissajjanā vitthārena vesālivatthuto
pabhuti porāṇehi vaṇṇiyati.
      Evaṃ bhagavato vesāliṃ anuppattadivaseyeva vesālinagaradvāre tesaṃ
upaddavānaṃ paṭighātatthāya vuttamidaṃ ratanasuttaṃ uggahetvā āyasmā ānando
parittatthāya bhāsamāno bhagavato pattena udakaṃ ādāya sabbanagaraṃ abbhukkiranto
anuvicari. "yaṃ kiñcī"ti vuttamatteyeva ca therena ye pubbe apalātā
saṅkārakūṭabhittippadesādinissitā amanussā. Te catūhi dvārehi palāyiṃsu, dvārāni
anokāsāni ahesuṃ. Tato ekacce dvāresu okāsaṃ alabhamānā pākāraṃ
bhinditvā palātā. Amanussesu gatesu 2- manussānaṃ gattesu rogo vūpasanto, te
nikkhamitvā sabbagandhapupphādīhi theraṃ pūjesuṃ mahājano nagaramajjhe saṇṭhāgāraṃ
sabbagandhehi 3- vilimpitvā ratanakhacitaṃ vitānaṃ 3- katvā sabbālaṅkārehi
alaṅkaritvā tattha buddhāsanaṃ paññāpetvā bhagavantaṃ ānesi.
      Bhagavā saṇṭhāgāraṃ pavisitvā paññatte āsane nisīdi. Bhikkhusaṃghopi kho
rājāno manussā ca patirūpe okāse nisīdiṃsu. Sakkopi devānamindo dvīsu
devalokesu devaparisāya saddhiṃ upanisīdi aññe ca devā, ānandattheropi
@Footnote: 1 cha.Ma. vuttanti natthi  2 cha.Ma. gatamattesu
@3-3 cha.Ma. limpitvā vitānaṃ

---------------------------------------------------------------------------------------------
page8.
Sabbampi 1- vesālimanuvicaranto ārakkhaṃ katvā vesālinagaravāsīhi saddhiṃ āgantvā
ekamantaṃ nisīdi. Tattha bhagavā sabbesaṃ tadeva ratanasuttaṃ abhāsi. 2-
      [224] Tattha yānīdha bhūtānīti paṭhamagāthāya yānīti yādisāni appesakkhāni vā
mahesakkhāni vā. Idhāti imasmiṃ padese, tasmiṃ khaṇe sannipatitaṭṭhānaṃ sandhāyāha.
Bhūtānīti kiñcāpi bhūtasaddo "bhūtasmiṃ pācittiyan"tievamādīsu  3- vijjamāne,
"bhūtamidanti bhikkhave samanupassathā"tievamādīsu  5- khandhapañcake, "cattāro kho
bhikkhu mahābhūtā hetū"tievamādīsu 5- catubbidhe pathavīdhātvādirūpe, "yo ca kālaghaso
bhūto"tievamādīsu  6- khīṇāsave, "sabbeva nikkhipissanti, bhūtā loke samussayan"ti
evamādīsu  7- sabbasatte, "bhūtagāmapātabyatāya pācittiyan"tievamādīsu  8-
rukkhādike, "bhūte bhūtato sañjānātī"tievamādīsu 9- cātumahārājikānaṃ heṭṭhā
sattanikāyaṃ upādāya vattati, idha pana avisesato amanussesu daṭṭhabbo.
      Samāgatānīti sannipatitāni, bhummānīti bhūmiyaṃ nibbattāni. Vā iti vikappane.
Tena yānīdha bhummāni vā bhūtāni samāgatānīti imaṃ ekaṃ vikappaṃ katvā puna
dutiyaṃ vikappaṃ kātuṃ "yāni va antalikkhe"ti āha. Antalikkhe vā yāni bhūtāni
nibbattāni, tāni sabbāni idha samāgatānīti attho. Ettha ca yāmato yāva
akaniṭṭhaṃ, tāva nibbattāni bhūtāni ākāse pātubhūtavimānesu nibbattattā
"antalikkhe bhūtānī"ti veditabbāni. Tato heṭṭhā sineruto pabhuti yāva bhūmiyaṃ
rukkhalatādīsu adhivatthāni pathaviyañca nibbattāni bhūtāni, tāni sabbāni bhūmiyaṃ
bhūmipaṭibaddhesu ca rukkhalatāpabbatādīsu nibbattattā "bhummāni bhūtānī"ti
veditabbāni.
@Footnote: 1 cha.Ma. sabbaṃ  2 cha.Ma. abhāsīti  3 vi.mahāvi. 2/69/143
@4 Ma.mū. 12/401/358  5 Ma.u. 14/86/68  6 khu.jā. 27/340/95 (syā)
@7 dī.mahā. 10/220/137  8 vi.mahāvi. 2/90/160  9 Ma.mū. 12/3/2

---------------------------------------------------------------------------------------------
page9.
      Evaṃ bhagavā sabbāneva amanussabhūtāni "bhummāni vā yāni va antalikkhe"ti
dvīhi padehi vikappetvā puna ekena padena pariggahetvā "sabbeva bhūtā
sumanā bhavantū"ti āha. Sabbeti anavasesā. Evāti avadhāraṇe, ekampi
anapanetvāti adhippāyo. Bhūtāti amanussā. Sumanā bhavantūti sukhitamanā,
pītisomanassajātā bhavantu. 1- Athopiti kiccantarasanniyojanatthaṃ vākyopādāne
nipātadvayaṃ. Sakkacca suṇantu bhāsitanti aṭṭhikatvā  2- manasikatvā sabbacetaso
samannāharitvā dibbasampattilokuttarasukhāvahaṃ mama desanaṃ suṇantu.
      Evamettha bhagavā "yānīdha bhūtāni samāgatānī"ti aniyamitavacanena bhūtāni
pariggahetvā puna "bhummāni vā yāni va antalikkhe"ti dvidhā vikappetvā
tato "sabbeva bhūtā"ti puna ekajjhaṃ katvā "sumanā bhavantū"ti iminā vacanena
āsayasampattiyaṃ niyojento "sakkacca suṇantu bhāsitan"ti payogasampattiyaṃ, tathā
yonisomanasikārasampattiyaṃ parato ghosasampattiyañca, tathā attasammāpaṇidhi-
sappurisūpanissayasampattīsu samādhipaññāhetusampattīsu ca niyojento gāthaṃ samāpesi,
      [225] Tasmā hi bhūtāti dutiyagāthā. Tattha tasmāti kāraṇavacanaṃ.
Bhūtāti āmantanavacanaṃ. Nisāmethāti suṇātha. Sabbeti anavasesā. Kiṃ vuttaṃ
hoti? yasmā tumhe dibbaṭṭhānāni tattha upabhogaparibhogasampadañca
pahāya dhammassavanatthaṃ idha samāgatā, na naṭanāṭakādidassanatthaṃ, 3- tasmā hi
bhūtā nisāmetha sabbeti. Atha vā "sumanā bhavantu sakkacca suṇantū"ti vacanena
tesaṃ sumanabhāvaṃ sakkaccaṃ sotukamyataṃ ca disvā āha:- yasmā tumhe
sumanabhāvena attasammāpaṇidhiyonisomanasikārāsayasuddhīhi yuttā 4- sakkaccaṃ
sotukamyatāya sappurisūpanissayaparatoghosapadaṭṭhānato payogasuddhīhi ca yuttā,
@Footnote: 1 cha.Ma. bhavantūti attho  2 cha.Ma. aṭṭhiṃ katvā
@3 cha.Ma. naṭanaccanādidassanatthaṃ  4 cha.Ma. ayaṃ pāṭho na dissati

---------------------------------------------------------------------------------------------
page10.
Tasmā hi bhūtā nisāmetha sabbeti. Atha vā yaṃ purimagāthāya ante "bhāsitan"ti
vuttaṃ, taṃ kāraṇabhāvena apadisanto āha "yasmā mama bhāsitaṃ nāma atidullabhaṃ
sabbakkhaṇaparivajjitassa khaṇassa dullabhattā, anekānisaṃsañca paññākaruṇāguṇena
pavattattā, taṃ cāhaṃ vattukāmo `suṇantu bhāsitan'ti avocaṃ, tasmā hi bhūtā
nisāmetha sabbe"ti idaṃ iminā gāthāpadena vuttaṃ hoti.
      Evametaṃ kāraṇaṃ niropento attano bhāsitanisāmane niyojetvā
nisāmetabbaṃ vattumāraddho "mettaṃ karotha mānusiyā pajāyā"ti. Tassattho:-
yāyaṃ tīhi upaddavehi upaddutā mānusī pajā, tassā mānusiyā pajāya
mettaṃ 1- mittabhāvaṃ hitajjhāsayataṃ paccupaṭṭhāpethāti. Keci pana "mānusikaṃ pajan"ti 2-
paṭhanti, taṃ bhummaṭṭhāsambhavā na yujjati. Yampi caññe atthaṃ vaṇṇayanti, sopi
na yujjati. Adhippāyo panettha:- nāhaṃ buddhoti issariyabalena vadāmi, apica
pana yaṃ 3- tumhākañca imissā ca mānusiyā pajāya 4- hitaṃ taṃ 4- vadāmi "mettaṃ
karotha mānusiyā pajāyā"ti. Ettha ca
               ye sattasaṇḍaṃ paṭhaviṃ vijetvā
               rājissayo yajamānānupariyagā
               assamedhaṃ purisamedhaṃ
               sammāpāsaṃ vājapeyyaṃ niraggaḷaṃ.
               Mettassa cittassa subhāvitassa
               kalampi te nānubhavanti soḷasiṃ
               ekampi ce pāṇamaduṭṭhacitto
               mettāyati kusalī tena hoti.
@Footnote: 1 cha.Ma. mettanti na dissati  2 Sī. mānusiyanti, cha.Ma. mānusiyaṃ pajanti
@3 cha.Ma. yanti na dissati  4-4 cha.Ma. hitatthaṃ

---------------------------------------------------------------------------------------------
page11.
              Sabbe ca pāṇe manasānukampi
              pahūtamariyo pakaroti puññanti 1-
evamādīnaṃ suttānaṃ ekādasānisaṃsānañca vasena ye mettaṃ karonti, tesaṃ
mettā hitāti veditabbā.
             "devatānukampito poso sadā bhadrāni passatī"ti- 2-
          evamādīnaṃ vasena yesu kayirati, tesampi hitāti veditabbā.
          Evaṃ ubhayesaṃ 3- hitabhāvaṃ dassento "mettaṃ karotha mānusiyā pajāyā"ti
vatvā idāni upakāraṃ 4- dassento āha:-
                  "divā ca ratto ca haranti ye baliṃ
                   tasmā hi ne rakkhatha appamattā"ti.
      Tassattho:- ye manussā cittakammarūpakammādīhipi 5- devatā katvā
cetiyarukkhādīni ca upasaṅkamitvā devatā uddissa divā baliṃ karonti,
kāḷapakkhādīsu ca 6- rattiṃ baliṃ karonti. Salākabhattādīni vā datvā ārakkhadevatā
upādāya yāva brahmadevatānaṃ pattidānaniyyātanena divā baliṃ karonti,
chattāropanadīpamālāya 7- sabbarattiṃ  dhammassavanādīni kārāpetvā
pattidānaniyyātanena ca rattiṃ baliṃ karonti, te kathaṃ na rakkhitabbā, yato evaṃ divā ca
ratto ca tumhe uddissa karontiyeva baliṃ, tasmā hi ne rakkhathāti 8- tasmā
balikammakāraṇāpi ne manusse rakkhatha gopetha, 9- ahitañca 10- tesaṃ apanetha, hitaṃ
upanetha appamattā hutvā taṃ kataññubhāvaṃ hadaye katvā niccamanussarantāti.
@Footnote: 1 aṅ.aṭṭhaka. 23/91/152 (syā)  2 vi.mahā. 5/276/64, dī.mahā. 10/153/81,
@3 cha.Ma. ubhayesampi  khu.u. 25/76/224
@4 cha.Ma. upakārampi  5 cha.Ma. cittakammakaṭṭhakammādīhipi
@6 Sī.,Ma. dīpapūjañca kāḷapakkhādīsu  7 cha.Ma..... dīpamālā
@8 cha.Ma. tasmā hi ne rakkhatha  9 cha.Ma. gopayatha  10 cha.Ma. ahitaṃ

---------------------------------------------------------------------------------------------
page12.
      [226] Evaṃ devatāsu manussānaṃ upakārabhāvaṃ dassetvā tesaṃ
upaddavavūpasamanatthaṃ buddhādiguṇappakāsanena ca devamanussānaṃ dhammassavanatthaṃ
"yaṃ kiñci vittan"tiādinā nayena saccavacanaṃ upayuñjitumāraddho. 1- Tattha yaṃ
kiñcīti aniyamitavasena anavasesaṃ pariyādiyati yaṃ kiñci tattha tattha vohārupagaṃ.
Vittanti dhanaṃ. Taṃ hi vittiṃ janetīti vittaṃ. Idha vāti manussalokaṃ niddisati,
huraṃ vāti tato paraṃ avasesalokaṃ. Tena ca ṭhapetvā manusse sabbalokaggahaṇe sampatte 2-
"saggesu vā"ti parato vuttattāva 3- ṭhapetvā manusse ca sagge ca avasesānaṃ
nāgasupaṇṇādīnaṃ gahaṇaṃ veditabbaṃ. Evamimehi dvīhi padehi yaṃ manussānaṃ
vohārūpataṃ alaṅkāraparibhogūpatañca jātarūparajatamuttāmaṇiveḷuriyapavāḷa-
lohitaṅkamasāragallādikaṃ, yaṃ ca muttāmaṇivālukatthatāya bhūmiyā ratanamayavimānesu
anekayojanasatavitthatesu bhavanesu uppannānaṃ nāgasupaṇṇādīnaṃ vittaṃ, taṃ niddiṭṭhaṃ
hoti.
      Saggesu vāti kāmāvacararūpāvacaradevalokesu. Te hi sobhanena kammena
irīyanti 4- gammantīti saggā, suṭṭhu vā aggātipi saggā. Yanti yaṃ sassāmikaṃ
vā assāmikaṃ vā. Ratananti ratiṃ nayati vahati janayati vaḍḍhetīti ratanaṃ, yaṃ kiñci
cittīkataṃ mahagghaṃ atulaṃ dullabhadassanaṃ anomasattaparibhogañca, tassetaṃ adhivacanaṃ.
Yathāha:-
            "cittīkataṃ mahagghañca      atulaṃ dullabhadassanaṃ
            anomasattaparibhogaṃ       ratanaṃ tena vuccatī"ti.
      Paṇītanti 5- seṭṭhaṃ uttamaṃ anappakaṃ manāpaṃ. 5- Evaṃ iminā gāthāpadena
yaṃ saggesu  anekayojanasatappamāṇasabbaratanamayavimānasudhammavejayantappabhutīsu
@Footnote: 1 cha.Ma. payujjitumāraddho  2 cha.Ma. patte  3 cha.Ma. vuttattā  4 cha.Ma. ajīyanti
@5-5 cha. paṇītanti uttamaṃ seṭṭhaṃ atappakaṃ, Ma. uttamaṃ seṭṭhaṃ anagghakaṃ,
@Sī. uttamaṃ seṭṭhaṃ anappakaṃ

---------------------------------------------------------------------------------------------
page13.
Sassāmikaṃ, yaṃ ca buddhuppādavirahena apāyameva paripūrentesu sattesu suññavimāna-
paṭibaddhaṃ assāmikaṃ, yaṃ vā pana aññampi paṭhavīmahāsamuddahimavantādinissitaṃ
assāmikaṃ ratanaṃ, taṃ niddiṭṭhaṃ hoti.
     Na no samaṃ atthi tathāgatenāti nāti paṭisedhe, noti avadhāraṇe.
Samanti tulyaṃ. Atthīti vijjati. Tathāgatenāti buddhena. Kiṃ vuttaṃ hoti? yaṃ etaṃ
Vittañca ratanañaca pakāsitaṃ, ettha ekampi buddharatanena sadisaṃ ratanaṃ nevatthi.
Yampi hi taṃ cittīkataṭṭhena ratanaṃ seyyathidaṃ? rañño cakkavattissa cakkaratanaṃ
Maṇiratanañca, yamhi uppanne mahājano na aññattha cittīkāraṃ karoti. Na koci
pupphagandhādīni gahetvā yakkhaṭṭhānaṃ vā bhūtaṭṭhānaṃ vā gacchati, sabbopi jano
cakkaratanaṃ maṇiratanameva cittiṃ karoti pūjeti taṃ taṃ varaṃ pattheti, patthitapatthitañcassa
ekaccaṃ samijjhati, tampi ratanaṃ buddharatanena samaṃ natthi. Yadi hi
cittīkataṭṭhena ratanaṃ, tathāgatova ratanaṃ.  tathāgate hi uppanne ye keci
mahesakkhā devamanussā, na te aññatra cittīkāraṃ karonti, na kañci aññaṃ
pūjenti. Tathā hi brahmā sahampati sinerumattena ratanadāmena tathāgataṃ pūjesi,
yathābalañca aññe devā manussā ca bimbisārakosalarājaanāthapiṇḍikādayo.
Parinibbutampi ca 1- bhagavantaṃ uddissa channavutikoṭidhanaṃ vissajjetvā
asokamahārājā sakalajambudīpe caturāsīti vihārasahassāni patiṭṭhāpesi, ko pana vādo
aññesaṃ cittīkārānaṃ. Apica kassapassa 2- parinibbutassāpi jātibodhidhamma-
cakkappavattanaparinibbānaṭṭhānāni paṭimācetiyādīni vā uddissa evaṃ
cittīkāragarukāro vattati yathā bhagavato. Evaṃ cittīkataṭṭhenāpi tathāgatasamaṃ ratanaṃ natthi.
     Tathā yampi taṃ mahagghaṭṭhena ratanaṃ seyyathidaṃ? kāsikaṃ vatthaṃ. Yathāha
"jiṇṇampi bhikkhave kāsikaṃ vatthaṃ vaṇṇavantañceva hoti sukhasamphassañca
@Footnote: 1 ka. casaddo na dissati  2 cha.Ma. kassaññassa

---------------------------------------------------------------------------------------------
page14.
Mahagghañcā"ti, 1- tampi buddharatanena samaṃ natthi. Yadi hi mahagghaṭṭhena ratanaṃ,
tathāgatova ratanaṃ. Tathāgato hi yesaṃ paṃsukampi 2- paṭiggaṇhāti, tesaṃ taṃ mahapphalaṃ
hoti mahānisaṃsaṃ seyyathāpi asokassa rañño. Idamassa mahagghatāya. 3- Evaṃ
mahagghaṭṭhenāpi tathāgatasamaṃ ratanaṃ natthi. 3- Evaṃ mahagghatāvacanena 4- cettha
dosābhāvasādhakaṃ idaṃ tāva 5- suttapadaṃ veditabbaṃ:-
        "yesaṃ kho pana paṭiggaṇhāti cīvarapiṇḍapātasenāsanagilānapaccaya-
     bhesajjaparikkhāraṃ tesaṃ taṃ mahapphalaṃ hoti mahānisaṃsaṃ. Idamassa mahagghatāya
     vadāmi. Seyyathāpi taṃ bhikkhave kāsikavatthaṃ mahagghaṃ, tathūpamāhaṃ
     bhikkhave imaṃ puggalaṃ vadāmī"ti. 6-
Evaṃ mahagghaṭṭhenāpi tathāgatasamaṃ ratanaṃ natthi.
     Tayā yampi taṃ atulaṭṭhena ratanaṃ. Seyyathidaṃ? rañño cakkavattissa
Cakkaratanaṃ uppajjati indanīlamaṇimayanābhi sattaratanamayasahassāraṃ pavāḷamayanemi
rattasuvaṇṇamayasandhi, yassa dasannaṃ dasannaṃ arānaṃ upari ekaṃ muṇḍāraṃ 7-
hoti vātaṃ gahetvā saddakaraṇatthaṃ, yena kato saddo sukusalappatāḷitapañcaṅgika-
turiyasaddo viya hoti,  yassa nābhiyā ubhosu passesu dve sīhamukhāni
honti, abbhantaraṃ sakaṭacakkasseva susiraṃ, tassa kattā vā kāretā
vā natthi. Kammapaccayena ututo samuṭṭhāti. Yaṃ rājā dasavidhaṃ cakkavattivattaṃ
pūretvā tadahuposathe pannarase puṇṇamidivase sīsaṃnhāto uposathiko
uparipāsādavaragato sīlāni āvajjento 8- nisinno puṇṇacandaṃ viya sūriyaṃ viya
ca uṭṭhentaṃ passati, yassa dvādasayojanato pabhuti 9- saddo suyyati,
@Footnote: 1 aṅ.tika. 20/100/241  2 Sī. paṃsukūlampi  3-3 cha.Ma. ime pāṭhā na dissanti
@4 cha.Ma. mahagghatāvacane  5 ka. tāvasaddo na dissati  6 aṅ.tika. 20/100/242
@7 Sī. muddhāraṃ, Ma. pavāḷadaṇḍaṃ  8 cha.Ma. sodhento  9 cha.Ma. pabhutīti na dissati

---------------------------------------------------------------------------------------------
page15.
Tiyojanato 1- vaṇṇo dissati, yaṃ mahājanena "dutiyo maññe cando vā
sūriyo vā uṭṭhito"ti ativiya kotūhalajātena dissamānaṃ nagarassa upari
āgantvā rañño antepurassa pācīnassa passena 2- nātiuccaṃ nātinīcaṃ hutvā
mahājanassa gandhapupphādīhi pūjetuṃ yuttaṭṭhāne akkhāhataṃ viya tiṭṭhati.
     Tadeva anubandhamānaṃ hatthiratanaṃ uppajjati, sabbaseto rattapādo
sattappatiṭṭho iddhimā vehāsaṅgamo uposathakulā vā chaddantakulā vā
āgacchati. 3- Uposathakulā ce āgacchanto sabbajeṭṭho 3- āgacchati, chaddantakulā
ce 4- sabbakaniṭṭho sikkhitasikkho damathūpeto, so dvādasayojanaṃ parisaṃ gahetvā
sakalajambudīpaṃ anupariyāyitvā 5- purepātarāsameva sakarājadhāniṃ āgacchati.
     Tampi anubandhamānaṃ assaratanaṃ uppajjati, sabbaseto rattapādo kākasīso
muñjakeso valāhakassa rājakulā āgacchati. Sesamettha hatthiratanasadisameva.
     Tampi anubandhamānaṃ maṇiratanaṃ uppajjati, so hoti maṇi veḷuriyo
subho jotimā 6- aṭṭhaṃso suparikammakato āyāmato cakkanābhisadiso, vepullapabbatā
āgacchati, so caturaṅgasamannāgatepi andhakāre rañño dhajaggaṃ gato yojanaṃ
obhāseti, yassobhāsena manussā "divā"ti maññamānā kammante payojenti,
antamaso kunthakipillikaṃ upādāya passanti.
     Tampi anubandhamānaṃ itthiratanaṃ uppajjati, pakatiaggamahesī vā hoti,
uttarakuruto vā āgacchati maddarājakulato vā, atidīghādichadosavivajjitā
atikkantā mānusikavaṇṇaṃ  7- appattā dibbavaṇṇaṃ, yassā rañño sītakāle
uṇhāni gattāni honti, uṇhakāle sītāni, satadhā pothitatūlapicuno 8- viya
@Footnote: 1 cha.Ma. yojanato  2 cha.Ma. pācīnapasse  3-3 cha.Ma. uposathakulā āgacchato hi sabbajeṭṭho
@4 ka. ce chaddantakulā  5 cha.Ma. anusaṃyāyitvā
@6 cha.Ma. jātimā  7 cha.Ma. mānusaṃ vaṇṇaṃ  8 cha.Ma. phoṭitatūlapicuno

---------------------------------------------------------------------------------------------
page16.
Samphassova 1- hoti, kāyato candanagandho vāyati, mukhato uppalagandho,
pubbuṭṭhāyikādianekaguṇasamannāgatāva 2- hoti.
     Tampi anubandhamānaṃ gahapatiratanaṃ uppajjati rañño pakatikammakaro seṭṭhī,
yassa cakkaratane uppannamatte dibbacakkhuṃ pātubhavati, yena samannāgato 3-
samantato yojanamatte nidhiṃ passati sassāmikampi assāmikampi, so rājānaṃ
upasaṅkamitvā pavāreti "appossukko tvaṃ deva hohi, ahante dhanena
dhanakaraṇīyaṃ karissāmī"ti.
     Tampi anubandhamānaṃ pariṇāyakaratanaṃ uppajjati rañño pakatijeṭṭhaputto,
cakkaratane uppannamatte atirekapaññāveyyattiyena samannāgato hoti, so 4-
dvādasayojanāya parisāya cetasā cittaṃ parijānitvā niggahapaggahakaraṇasamattho 5-
hoti, so rājānaṃ upasaṅkamitvā pavāreti "appossukko tvaṃ deva hohi,
ahante rajjaṃ anusāsissāmī"ti. Yaṃ vā panaññampi evarūpaṃ atulaṭṭhena ratanaṃ,
yassa na sakkā tulayitvā tīrayitvā aggho kātuṃ "sataṃ vā sahassaṃ vā agghati
koṭiṃ vā"ti. Tattha ekaratanampi buddharatanena samaṃ natthi. Yadi hi atulaṭṭhena
ratanaṃ, tathāgatova ratanaṃ. Tathāgato hi na sakkā sīlato vā samādhito vā
paññādīnaṃ vā aññatarato kenaci tulayitvā tīrayitvā "ettako guṇo 6- iminā
samo vā 7- sappaṭibhāgo vā"ti paricchindituṃ. Evaṃ atulaṭṭhenāpi tathāgatasamaṃ
ratanaṃ natthi.
     Tathā yampi taṃ dullabhadassanaṭṭhena ratanaṃ seyyathidaṃ? dullabhapātubhāvo 8-
Rājā cakkavatti cakkādīni ca tassa ratanāni, taṃ buddharatanena samaṃ natthi.
@Footnote: 1 cha.Ma. samphasso  2 cha.Ma. ca  3 cha.Ma. samannāgatoti na dissati
@4 cha.Ma. ayaṃ pāṭho na dissati  5 cha.Ma. niggahapaggahasamattho  6 cha.Ma. ettakaguṇo vā
@7 Sī. samodhānetvā  8 Sī. dullabhapātubhāvato

---------------------------------------------------------------------------------------------
page17.
Yadi hi dullabhadassanaṭṭhena ratanaṃ, tathāgatova ratanaṃ, kuto cakkavattiādīnaṃ
ratanaṃ, 1- yāni ekasmiṃyeva kappe anekāni uppajjanti. Yasmā pana asaṅkhyeyyepi
kappe tathāgatasuñño loko hoti, tasmā tathāgato eva kadāci karahaci uppajjanato
dullabhadassano. Vuttampi 2- cetaṃ bhagavatā parinibbānasamaye:-
           "devatā ānanda ujjhāyanti `dūrā ca vatamhā 3- āgatā
       tathāgatassa dassanāya, kadāci karahaci tathāgatā loke
       uppajjanti arahanto sammāsambuddhā, ajjeva rattiyā pacchimayāme
       tathāgatassa parinibbānaṃ bhavissati, ayañca mahesakkho bhikkhu bhagavato
       purato ṭhito ovārento, na mayaṃ labhāma pacchime kāle tathāgataṃ
       dassanāyā'ti". 4-
Evaṃ dullabhadassanaṭṭhenāpi tathāgatasamaṃ ratanaṃ natthi.
     Tathā yampi taṃ anomasattaparibhogaṭṭhena ratanaṃ. Seyyathidaṃ? rañño
Cakkavattissa cakkaratanādi. Tañhi koṭisatasahassadhanānampi sattabhūmikapāsādavaratale
nivasantānampi caṇḍālavenanesādarathakārapukkusādīnaṃ nīcakulikānaṃ omakapurisānaṃ
supinantepi paribhogatthāya na nibbattati. Ubhato sujātassa pana rañño
khattiyasseva paripūritadasavidhacakkavattivattassa paribhogatthāya nibbattanato
anomasattaparibhogaṃyeva hoti, tampi buddharatanena samaṃ natthi. Yadi hi anomasatta-
paribhogaṭṭhena ratanaṃ, tathāgatova ratanaṃ. Tathāgato hi loke anomakasattasammatānampi 5-
anupanissayasampannānaṃ viparītadassanānaṃ pūraṇakassapādīnaṃ channaṃ satthārānaṃ
aññesañca evarūpānaṃ supinantepi aparibhogo, upanissayasampannānañca pana
@Footnote: 1 cha.Ma. ratanattaṃ  2 cha.Ma. vuttaṃ  3 cha.Ma. vatamha
@4 dī.mahā. 10/200/122  5 Ma.,ka. omaka.....

---------------------------------------------------------------------------------------------
page18.
Catuppadāyapi gāthāya pariyosāne arahattamadhigantuṃ samatthānaṃ nibbedhikañāṇa-
dassanānaṃ bāhiyadārucīriyappabhutīnaṃ 1- aññesañca mahākulappasutānaṃ mahāsāvakānaṃ
paribhogo. Te hi taṃ dassanānuttariyasavanānuttariyapāricariyānuttariyādīni sādhentā
tathā tathā paribhuñjanti. Evaṃ anomasattaparibhogaṭṭhenāpi tathāgatasamaṃ ratanaṃ natthi.
     Yampi taṃ avisesato ratijananaṭṭhena ratanaṃ. Seyyathāpi? rañño cakkavattissa
Cakkaratanaṃ. Tañhi disvāva 2- rājā cakkavatti attamano hoti, evampi taṃ
rañño ratiṃ janeti. Puna ca paraṃ rājā cakkavatti vāmena hatthena suvaṇṇabhiṅgāraṃ 3-
gahetvā dakkhiṇena hatthena cakkaratanaṃ abbhukkirati "pavattatu bhavaṃ cakkaratanaṃ,
abhivijinātu bhavaṃ cakkaratanan"ti. Tato cakkaratanaṃ pañcaṅgikatūriyaṃ viya 4- madhurassaraṃ
niccharantaṃ ākāsena puratthimadisaṃ gacchati, anvadeva rājā cakkavatti cakkānubhāvena
dvādasayojanavitthiṇṇāya caturaṅginiyā senāya nātiuccaṃ nātinīcaṃ uccarukkhānaṃ
heṭṭhābhāgena, nīcarukkhānaṃ uparibhāgena, rukkhesu pupphaphalapallavādipaṇṇākāraṃ
gahetvā  āgatānaṃ hatthato paṇṇākārañca gaṇhanto "ehi kho mahārājā"ti
evamādinā paramanipaccakārena āgate paṭirājāno "pāṇo na hantabbo"ti-
ādinā nayena anusāsanto gacchati. Yattha pana rājā bhuñjitukāmo vā
divāseyyaṃ vā kappetukāmo hoti, tattha cakkaratanaṃ ākāsā otaritvā
udakādisabbakiccakkhame same bhūmibhāge akkhāhataṃ viya tiṭṭhati. Puna rañño
gamanacitte uppanne purimanayeneva saddaṃ karontaṃ gacchati, yaṃ sutvā
dvādasayojanikāpi parisā ākāsena gacchati.  cakkaratanaṃ anupubbena puratthimasamuddaṃ
ajjhogāhati, tasmiṃ ajjhogāhante udakaṃ yojanappamāṇaṃ apagantvā bhittikataṃ
@Footnote: 1 ka. bāhiyadārucīrikappabhutīnaṃ  2 cha.Ma. disvā
@3 cha.Ma......bhiṅkāraṃ, evamuparipi  4 cha.Ma. pañcaṅgikaṃ viya tūriyaṃ

---------------------------------------------------------------------------------------------
page19.
Viya tiṭṭhati. Mahājano yathākāmaṃ satta ratanāni gaṇhāti. Puna rājā suvaṇṇabhiṅgāraṃ
gahetvā "ito paṭṭhāya mama rajjan"ti udakena abbhukkiritvā nivattati.
Senā purato hoti, cakkaratanaṃ pacchato, rājā majjhe. Cakkaratanassa 1-
osakkitosakkitaṭṭhānaṃ udakaṃ paripūreti. 2- Eteneva upāyena
dakkhiṇapacchimauttarepi samudde gacchati.
     Evaṃ catuddisaṃ anupariyāyitvā 3- cakkaratanaṃ tiyojanasatappamāṇaṃ 4- ākāsaṃ
ārohati. Tattha ṭhito rājā cakkaratanānubhāvena  5- attanā vijitavijayo 5-
pañcasataparittadīpapaṭimaṇḍitaṃ sattayojanasahassaparimaṇḍalaṃ pubbavidehaṃ, tathā
aṭṭhayojanasahassaparimaṇḍalaṃ uttarakuruṃ sattayojanasahassaparimaṇḍalaṃyeva amaragoyānaṃ,
dasayojanasahassaparimaṇḍalaṃ jambudīpañcāti evaṃ catumahādīpadvisahassaparittadīpa-
paṭimaṇḍitaṃ ekaṃ cakkavāḷaṃ suphullapuṇḍarīkavanaṃ viya oloketi. Evaṃ olokayato
cassa anappakā rati uppajjati. Evampi taṃ cakkaratanaṃ rañño ratiṃ janeti,
tampi buddharatanasamaṃ natthi. Yadi hi ratijananaṭṭhena ratanaṃ, tathāgatova ratanaṃ, kiṃ
karissati etaṃ cakkaratanaṃ. Tathāgato hi yassā dibbāya ratiyā cakkaratanādīhi
sabbehipi janitā cakkavattirati saṅkhampi kalampi kalabhāgampi na upeti, tatopi
ratito uttaritarañca paṇītatarañca attano ovādappatikārānaṃ asaṅkhyeyyānampi
devamanussānaṃ paṭhamajjhānaratiṃ, dutiyatatiyacatutthapañcamajjhānaratiṃ, ākāsānañcāyatanaratiṃ
viññāṇañcāyatanaratiṃ, ākiñcaññāyatanaratiṃ, nevasaññānāsaññāyatanaratiṃ,
sotāpattimaggaratiṃ, sotāpattiphalaratiṃ, sakadāgāmianāgāmiarahattamaggaphalaratiñca
janeti. Evaṃ ratijananaṭṭhenāpi tathāgatasamaṃ ratanaṃ natthi. 6-
@Footnote: 1 ka. cakkaratanena  2 cha.Ma. paripūrati  3 cha.Ma. anusaṃyāyitvā
@4 cha.Ma. tiyojanappamāṇaṃ  5-5 cha.Ma. vijitaṃ  6 cha.Ma. natthīti

---------------------------------------------------------------------------------------------
page20.
     Apica ratanaṃ nāmetaṃ duvidhaṃ hoti saviññāṇakaṃ aviññāṇakañca. Tattha
aviññāṇakaṃ cakkaratanaṃ maṇiratanañca, 1- yaṃ vā panaññampi anindriyabaddhaṃ
suvaṇṇarajatādi, saviññāṇakaṃ hatthiratanādi pariṇāyakaratanapariyosānaṃ, yaṃ vā
panaññampi evarūpaṃ indriyabaddhaṃ. Evaṃ duvidhe cettha saviññāṇakaratanaṃ
aggamakkhāyati. Kasmā? yasmā aviññāṇakaṃ suvaṇṇarajatamaṇimuttādiratanaṃ
saviññāṇakānaṃ hatthiratanādīnaṃ alaṅkāratthāya upanīyati.
     Saviññāṇakaratanampi duvidhaṃ tiracchānagataratanañca manussaratanañca. Tattha
manussaratanaṃ aggamakkhāyati. Kasmā? yasmā tiracchānagataratanaṃ manussaratanassa
upaguyhaṃ 2- hoti. Manussaratanampi duvidhaṃ itthiratanaṃ purisaratanañca. Tattha purisaratanaṃ
aggamakkhāyati. Kasmā? yasmā itthiratanaṃ purisaratanassa paricārikattaṃ āpajjati.
Purisaratanampi duvidhaṃ agārikaratanaṃ anagārikaratanañca. Tattha anagārikaratanaṃ
aggamakkhāyati. Kasmā? yasmā agārikaratanesu aggo cakkavattīpi sīlādiguṇayuttaṃ
anagārikaratanaṃ 3- pañcapatiṭṭhitena vanditvā upaṭṭhahitvā payirupāsitvā ca
dibbamānasikā sampattiyo pāpuṇitvā ante nibbānasampattiṃ pāpuṇāti.
     Evaṃ anagārikaratanampi duvidhaṃ ariyaputhujjanavasena, ariyaratanampi
duvidhaṃ sekkhāsekkhavasena, asekkharatanampi duvidhaṃ sukkhavipassakasamathayānikavasena,
samathayānikaratanampi duvidhaṃ sāvakapāramippattamappattañca. Tattha
sāvakapāramippattaṃ aggamakkhāyati. Kasmā? guṇamahantatāya. Sāvakapāramippattaratanatopi
paccekabuddharatanaṃ aggamakkhāyati. Kasmā? guṇamahantatāya. Sāriputtamoggallānasadisāpi
hi anekasatā sāvakā ekassa paccekabuddhassa guṇānaṃ satabhāgampi
@Footnote: 1 cha.Ma. casaddo na dissati  2 cha.Ma. opavayhaṃ
@3 ka. anāgāriyaratanaṃ

---------------------------------------------------------------------------------------------
page21.
Sahassabhāgampi 1- na upenti. Paccekabuddharatanatopi sammāsambuddharatanaṃ
aggamakkhāyati. Kasmā? guṇamahantatāya. Yadi hi sakalampi 2- jambudīpaṃ pūretvā
pallaṅkena pallaṅkaṃ ghaṭentā nisinnā paccekabuddhā ekassa sammāsambuddhassa
guṇānaṃ neva saṅkhaṃ na kalaṃ na kalabhāgaṃ upenti. Vuttampi cetaṃ bhagavatā
"yāvatā bhikkhave sattā apadā vā dvipadā vā .pe. Tathāgato tesaṃ
aggamakkhāyatī"ti 3- ādi. Evaṃ kenaci pariyāyena tathāgataratanasamaṃ ratanaṃ natthi.
Tenāha bhagavā "na no samaṃ atthi tathāgatenā"ti.
     Evaṃ bhagavā buddharatanassa aññehi ratanehi asamataṃ vatvā idāni tesaṃ
sattānaṃ uppannupaddavavūpasamanatthaṃ neva jātiṃ na gottaṃ na kolaputtiyaṃ na
vaṇṇapokkharatādiṃ nissāya, apica kho avīcimupādāya bhavaggapariyante loke
sīlasamādhikkhandhādīhi guṇehi buddharatanassa asadisabhāvaṃ nissāya saccavacanaṃ
payuñjati:-
          "idampi buddhe ratanaṃ paṇītaṃ
          etena saccena suvatthi hotū"ti.
     Tassattho:- idampi idha vā huraṃ vā saggesu vā yaṃ kiñci atthi
vittaṃ vā ratanaṃ vā, tena saddhiṃ tehi tehi guṇehi asamattā buddharatanaṃ paṇītaṃ.
Yadi etaṃ saccaṃ, etena saccena imesaṃ pāṇīnaṃ sotthi hotu, sobhanānaṃ
atthitā hotu arogatā nirupaddavatāti. Ettha ca yathā "cakkhuṃ kho ānanda
suññaṃ attena vā attaniyena vā"tievamādīsu 4- attabhāvena vā attaniyabhāvena
vāti attho. Itarathā hi cakkhu attā vā attaniyaṃ vāti appaṭisiddhameva
@Footnote: 6 cha.Ma. ayaṃ pāṭho na dissati  2 cha.Ma. sakalampi hi
@3 saṃ.mahā. 19/139/39, aṅ.catukka. 21/34/39, aṅ.pañcaka. 23/32/38 (syā),
@khu.iti. 25/90/308  4 saṃ.saḷā. 18/102/68

---------------------------------------------------------------------------------------------
page22.
Siyā. Evaṃ ratanaṃ paṇītanti ratanattaṃ paṇītaṃ, ratanabhāvo paṇītoti ayamattho
veditabbo. Itarathā hi buddho neva ratananti sijjheyya. Na hi yattha ratanaṃ atthi, taṃ
ratananti sijjhati. Yattha pana cittīkatādiatthasaṅkhātaṃ yena vā tena vā vidhinā
sambandhagataṃ 1- ratanattaṃ atthi, yasmā taṃ ratanattamupādāya ratananti paññāyissati. 2-
Tasmā tassa ratanattassa atthitāya ratananti sijjhati. Atha vā idampi buddhe
ratananti imināpi kāraṇena buddhova ratananti evamettha attho veditabbo.
Vuttamattāya ca bhagavatā imāya gāthāya rājakulassa sotthi jātā, bhayaṃ vūpasantaṃ.
Imissāpi 3- gāthāya āṇā koṭisatasahassacakkavāḷesu  amanussehi paṭiggahitāti.
      [227] Evaṃ buddhaguṇena saccaṃ vatvā idāni nibbānadhammaguṇena
vattumāraddho "khayaṃ virāgan"ti. Tattha yasmā nibbānasacchikiriyāya rāgādayo
khīṇā honti parikkhīṇā, yasmā vā taṃ tesaṃ anuppādanirodhakkhayamattaṃ, yasmā ca
taṃ rāgādiviyuttaṃ sampayogato ca ārammaṇato ca, yasmā vā tampi sacchikate
rāgādayo accantaṃ viratā 4- honti vigatā viddhaṃsitā, 5- tasmā "khayan"ti ca
"virāgan"ti ca vuccati. Yasmā panassa na uppādo paññāyati, na vayo na
ṭhitassa aññathattaṃ, tasmā taṃ na jāyati na jīyati na mīyati katvā
"amatan"ti vuccati, uttamaṭṭhena pana atappakaṭṭhena 6- ca paṇītanti. Yadajjhagāti
yaṃ ajjhagā vindi paṭilabhi, attano ñāṇabalena sacchākāsi. Sakyamunīti
sakyakulappasūtattā sakyo, moneyyadhammasamannāgatattā muni, sakyo eva muni
sakyamuni. Samāhitoti ariyamaggasamādhinā samāhitacitto. Na tena dhammena samatthi
kiñcīti tena khayādināmakena sakyamuninā adhigatena dhammena samaṃ kiñci dhammajātaṃ
@Footnote: 1 ka. sambuddhagataṃ  2 cha.Ma. paññāpiyati  3 cha.Ma. imissā
@4 cha.Ma. accantaṃ virattā  5 cha.Ma. viddhastā  6 Sī. anappakaṭṭhena

---------------------------------------------------------------------------------------------
page23.
Natthi. Tasmā suttantarepi vuttaṃ "yāvatā bhikkhave dhammā saṅkhatā vā asaṅkhatā
vā, virāgo tesaṃ dhammānaṃ aggamakkhāyatī"tiādi. 1-
      Evaṃ bhagavā nibbānadhammassa aññehi dhammehi asamataṃ vatvā idāni
tesaṃ sattānaṃ uppannupaddavavūpasamanatthaṃ khayavirāgāmatapaṇītatāguṇehi
nibbānadhammaratanassa asadisabhāvaṃ nissāya saccavacanaṃ payuñjati:-
                "idampi dhamme ratanaṃ paṇītaṃ
                etena saccena suvatthi hotū"ti.
      Tassattho purimagāthāya vuttanayeneva veditabbo. Imissāpi gāthāya āṇā
koṭisatasahassacakkavāḷesu amanussehi paṭiggahitāti.
      [228] Evaṃ nibbānadhammaguṇena saccaṃ vatvā idānipi 2- maggadhammaguṇena
vattumāraddho "yambuddhaseṭṭho"ti. Tattha "bujjhitā saccānī"tiādinā 3- nayena
buddho, uttamo pasaṃsanīyo vāti seṭṭho, buddho ca so seṭṭho cāti
buddhaseṭṭho. Anubuddhapaccekabuddhasaṅkhātesu vā buddhesu seṭṭhoti buddhaseṭṭho.
So buddhaseṭṭho yaṃ parivaṇṇayī, "aṭṭhaṅgiko ca maggānaṃ, khemaṃ
nibbānapattiyā"ti 4- ca "ariyaṃ vo bhikkhave sammāsamādhiṃ desessāmi saupanisaṃ
saparikkhāranti 5- ca evamādinā nayena tattha tattha pasaṃsi pakāsayi. Sucinti kilesamala
samucchedakaraṇato accantavodānaṃ. Samādhimānantarikaññamāhūti yañca attano
pavattisamanantaraṃ niyameneva phaladānato "ānantarikasamādhī"ti āhu. Na hi
maggasamādhimhi uppanne tassa phaluppattinisedhako koci antarāyo atthi.
Yathāha:-
@Footnote: 1 aṅ.catukka. 21/34/39, khu.iti. 25/90/308  2 cha.Ma. idāni
@3 khu.cūḷa. 30/546/271 (syā), khu.paṭi. 31/162/185  4 Ma.Ma. 13/215/191
@ 5 Ma.u. 14/136/121

---------------------------------------------------------------------------------------------
page24.
            "ayañca puggalo sotāpattiphalasacchikiriyāya paṭipanno assa,
        kappassa ca uḍḍayhanavelā 1- assa, neva tāva kappo uḍḍayheyya, 2-
        yāvāyaṃ puggalo na sotāpattiphalaṃ  sacchikaroti, ayaṃ  vuccati puggalo
        ṭhitakampi. Sabbepi maggasamaṅgino puggalā ṭhitakappino"ti. 3-
      Samādhinā tena samo na vijjatīti tena buddhaseṭṭhaparivaṇṇitena sucinā
ānantarikasamādhinā samo rūpāvacarasamādhi vā arūpāvacarasamādhi vā koci na
vijjati. Kasmā? tesaṃ bhāvitattā tattha tattha brahmaloke uppannassāpi puna
nirayādīsu uppatisambhavato, imassa ca arahattasamādhissa bhāvitattā ariyapuggalassa
sabbuppattisamugghātasambhavato. Tasmā suttantarepi vuttaṃ  "yāvatā bhikkhave dhammā
saṅkhatā, ariyo aṭṭhaṅgiko maggo tesaṃ aggamakkhāyatī"tiādi. 4-
      Evaṃ bhagavā ānantarikasamādhissa aññehi samādhīhi asamataṃ vatvā idāni
purimanayeneva maggadhammaratanassa asadisabhāvaṃ nissāya saccavacanaṃ payuñjati "idampi
dhamme .pe. Hotū"ti. Tassattho pubbe vuttanayeneva veditabbo. Imissāpi
gāthāya āṇā koṭisatasahassacakkavāḷesu amanussehi paṭiggahitāti.
     [229] Evaṃ maggadhammaguṇenāpi saccaṃ vatvā idāni saṃghaguṇenāpi
vattumāraddho "ye puggalā"ti. Tattha yeti aniyametvā uddeso. Puggalāti
sattā. Aṭṭhāti tesaṃ gaṇanaparicchedo. Te hi cattāro ca paṭipannā cattāro
ca  phale ṭhitāti aṭṭha honti. Sataṃ pasatthāti sappurisehi buddhapaccekabuddhasāvakehi
aññehi ca devamanussehi pasatthā. Kasmā? sahajātasīlādiguṇayogā.
Tesaṃ hi campakavakulakusumādīnaṃ sahajātavaṇṇagandhādayo viya
@Footnote: 1 ka.hayhanavelā  2 ka. udaheyya  3 abhi.pu. 36/17/120
@ 4 aṅ.catukka. 21/34/39, khu.iti. 25/90/308

---------------------------------------------------------------------------------------------
page25.
Sahajātasīlasamādhiādayo guṇā, tena te vaṇṇagandhādisampannāni viya pupphāni
devamanussānaṃ sataṃ piyā manāpā pasaṃsanīyā ca honti. Tena vuttaṃ "ye puggalā aṭṭha sataṃ
pasatthā"ti.
      Atha vā yeti aniyametvā uddeso. Puggalāti sattā. Aṭṭhasatanti tesaṃ
guṇaparicchedo. 1- Te hi ekabījī kolaṃkolo sattakkhattuparamoti tayo sotāpannā,
kāmarūpārūpabhavesu adhigataphalā tayo sakadāgāmino, te sabbepi catunnaṃ paṭipadānaṃ
vasena catuvīsati, antarāparinibbāyī upahaccaparinibbāyī sasaṅkhāraparinibbāyī
asaṅkhāraparinibbāyī uddhaṃsoto akaniṭṭhagāmīti avihesu pañceva, 2- tathā
atappasudassasudassīsu. Akaniṭṭhesu pana uddhaṃsotavajjā cattāroti catuvīsati
anāgāmino, sukkhavipassako samathayānikoti dve arahanto, cattāro maggaṭṭhāti
catupaññāsa. Te sabbepi saddhādhurapaññādhurānaṃ vasena dviguṇā 3- hutvā aṭṭhasataṃ
honti. Sesaṃ vuttanayameva.
      Cattāri etāni yugāni hontīti te sabbepi aṭṭha vā aṭṭhasataṃ vāti
vitthāravasena uddiṭṭhā puggalā, saṅkhepavasena sotāpattimaggaṭṭho phalaṭṭhoti
ekaṃ yuganti, 4- evaṃ yāva arahattamaggaṭṭho phalaṭṭhoti ekaṃ yuganti cattāri
yugāni honti. Te dakkhiṇeyyāti ettha teti pubbe aniyametvā uddiṭṭhānaṃ
niyametvā niddeso. Ye puggalā vitthāravasena aṭṭha vā aṭṭhasataṃ vā,
saṅkhepavasena pana 5- cattāri yugāni hontīti vuttā, sabbepi te dakkhiṇaṃ
arahantīti  dakkhiṇeyyā.  dakkhiṇā nāma kammañca kammavipākañca saddahitvā
"esa me imaṃ vejjakammaṃ vā jaṅghapesanikaṃ vā karissatī"ti evamādīni
@Footnote: 1 cha.Ma. gaṇanaparicchedo  2 cha.Ma. pañca  3 cha.Ma. diguṇā
@4 cha.Ma. itisaddo na dissati  5 cha.Ma. panasaddo na dissati

---------------------------------------------------------------------------------------------
page26.
Anapekkhitvā dīyamāno deyyadhammo, taṃ arahanti nāma sīlādiguṇayuttā
puggalā. Ime ca tādisā, tena vuccanti te "dakkhiṇeyyā"ti.
      Sugatassa sāvakāti bhagavā sobhanena gamanena yuttattā, sobhanañca ṭhānaṃ
gatattā, suṭṭhu ca gatattā suṭṭhu eva ca gadattā sugato, tassa  sugatassa.
Sabbepi te vacanaṃ suṇantīti sāvakā. Kāmañca aññepi suṇanti, na pana
sutvā kattabbakiccaṃ karonti. Ime pana sutvā kattabbaṃ dhammānudhampaṭipattiṃ
katvā maggaphalāni pattā, tasmā "sāvakā"ti vuccanti. Etesu dinnāni
mahapphalānīti etesu sugatasāvakesu appakānipi dānāni dinnāni paṭiggāhakato
dakkhiṇānaṃ visuddhibhāvaṃ 1- upagatattā mahapphalāni honti. Tasmā suttantarepi
vuttaṃ:-
                "yāvatā bhikkhave saṃghā vā gaṇā vā, tathāgatasāvakasaṃgho
           tesaṃ aggamakkhāyati, yadidaṃ cattāri purisayugāni aṭṭha purisapuggalā,
           esa bhagavato sāvakasaṃgho  .pe. Aggo vipāko hotī"ti. 2-
      Evaṃ bhagavā sabbesampi maggaṭṭhaphalaṭṭhānaṃ vasena saṃgharatanassa guṇaṃ
vatvā idāni tameva guṇaṃ nissāya saccavacanaṃ payuñjati "idampi saṃghe"ti.
Tassattho pubbe vuttanayeneva veditabbo. Imissāpi gāthāya āṇā
koṭisatasahassacakkavāḷesu amanussehi paṭiggahitāti.
      [230] Evaṃ maggaṭṭhaphalaṭṭhānaṃ vasena saṃgharatanassa guṇena 3- saccaṃ vatvā
idāni tato ekaccānaṃ 4- phalasamāpattisukhamanubhavantānaṃ khīṇāsavapuggalānaṃyeva guṇena
@Footnote: 1 cha. dakkhiṇāvisuddhibhāvaṃ
@ 2 aṅ.catukka. 21/34/40, aṅ.pañcaka. 22/32/18, khu.iti. 25/90/308
@ 3 cha.Ma. saṃghaguṇena  4 cha.Ma. ekacciyānaṃ

---------------------------------------------------------------------------------------------
page27.
Vattumāraddho "ye suppayuttā"ti. Tattha yeti aniyamituddesavacanaṃ. Suppayuttāti
suṭṭhu payuttā, anekavihitaṃ anesanaṃ pahāya suddhājīvitaṃ nissāya vipassanāya
attānaṃ payuñjitumāraddhāti attho. Atha vā suppayuttāti suvisuddhakāyavacīpayoga-
samannāgatā. 1- Tena tesaṃ sīlakkhandhaṃ dasseti. Manasā daḷhenāti daḷhena
manasā, thirasamādhiyuttena cetasāti attho. Tena tesaṃ samādhikkhandhaṃ dasseti.
Nikkāminoti kāye ca jīvite ca anapekkhā hutvā paññādhurena vīriyena
sabbakilesehi katanikkamanā. Tena tesaṃ vīriyasampannaṃ paññākkhandhaṃ dasseti.
      Gotamasāsanamhīti gottato gotamassa tathāgatasseva sāsanamhi. Tena ito
bahiddhā nānappakārampi amaratapaṃ karontānaṃ suppayogādiguṇābhāvato kilesehi
katanikkamanābhāvaṃ 2- dīpeti. Teti pubbe uddiṭṭhānaṃ niddesavacanaṃ. Pattipattāti
ettha pattabbāti patti, pattabbā nāma pattuṃ arahā, yaṃ patvā accantayogakkhemino
honti arahattaphalassetaṃ adhivacanaṃ, taṃ pattiṃ pattāti pattipattā,
amatanti nibbānaṃ. Vigayhāti ārammaṇavasena vigāhetvā. Laddhāti labhitvā.
Mudhāti abyayena kākaṇikamattampi byayaṃ akatvā. Nibbutinti paṭippassaddhakilesadarathaṃ
phalasamāpattiṃ. Bhuñjamānāti anubhavamānā. Kiṃ vuttaṃ hoti? ye imamhi
gotamasāsanampi sīlasampannattā suppayuttā, samādhisampannattā manasā daḷhena
paññāsampannattā nikkāmino, te imāya sammāpaṭipadāya amataṃ vigayha mudhā
laddhā phalasamāpattisaññitaṃ nibbutiṃ bhuñjamānā pattipattā nāma hontīti.
      Evaṃ bhagavā phalasamāpattisukhamanubhavantānaṃ khīṇāsavapuggalānameva vasena
saṃgharatanassa guṇaṃ vatvā idāni tameva guṇaṃ nissāya saccavacanaṃ payuñjati
"idampi saṃghe"ti. Tassattho pubbe vuttanayeneva veditabbo. Imissāpi gāthāya
āṇā koṭisatasahassacakkavāḷesu amanussehi paṭiggahitāti.
@Footnote: 1 cha.Ma. parisuddha.....  2 cha.Ma. nikkamanābhāvaṃ

---------------------------------------------------------------------------------------------
page28.
      [231] Evaṃ khīṇāsavapuggalānaṃ guṇena saṃghādhiṭṭhānaṃ saccaṃ vatvā idāni
bahujanapaccakkhassa 1- sotāpannasseva guṇena vattumāraddho "yathindakhīlo"ti.
Tattha yathāti upamāvacanaṃ. Indakhīloti nagaradvārasaṃvaraṇavivaraṇatthaṃ 2-  ummārabbhantare
aṭṭha vā dasa vā hatthe paṭhaviṃ khaṇitvā ākoṭitassa sāradārumayathambhassetaṃ
adhivacanaṃ. Paṭhavinti bhūmiṃ. Sitoti anto pavisitvā nissito. Siyāti
bhaveyya. Catubbhi vātebhīti catūhi disāhi āgatehi vātehi. 3- Asampakampiyoti
kampetuṃ vā cāletuṃ vā asakkuṇeyyo. Tathūpamanti tathāvidhaṃ. Sappurisanti
uttamapurisaṃ. Vadāmīti bhaṇāmi. Yo ariyasaccāni avecca passatīti yo cattāri
ariyasaccāni paññāya ajjhogāhetvā passati. Tattha ariyasaccāni visuddhimagge
vuttanayeneva veditabbāni.
      Ayaṃ panettha saṅkhepo:- yathi hi indakhīlo gambhīranematāya paṭhavissito 4-
catubbhi vātebhi asampakampiyo siyā, imaṃ 5- sappurisaṃ tathūpamameva vadāmi, yo
ariyasaccāni avecca passati. Kasmā? yasmā sopi indakhīlo viya catūhi
vātehi sabbatitthiyavādavātehi asampakampiyo hoti, tamhā dassanā kenaci
kampetuṃ vā cāletuṃ vā asakkuṇeyyo. Tasmā suttantarepi vuttaṃ:-
          "seyyathāpi bhikkhave ayokhīlo vā indakhīlo vā gambhīranemo
     sunikhāto acalo asampakampi, puratthimāya cepi disāya āgaccheyya
     bhusā vātavuṭṭhi, neva naṃ saṅkampeyya na sampakampeyya na sampacāleyya.
     Pacchimāya cepi disāya .pe. Uttarāya cepi disāya .pe.
     Na sampakampeyya na sampacāleyya. Taṃ kissa hetu, gambhīrattā
@Footnote: 1 cha.Ma. bahujanapaccakkhena  2 cha. nagaradvāranivāraṇatthaṃ, Ma. nagaradvārathirakaraṇatthaṃ
@3 cha.Ma. āgatavātehi  4 ka. paṭhaviṃ nissito
@ 5 cha.Ma. imampi

---------------------------------------------------------------------------------------------
page29.
           Bhikkhave nemassa, sunikhātattā indakhīlassa. Evameva kho bhikkhave ye
           keci 1- samaṇā vā brāhmaṇā vā `idaṃ dukkhan'ti .pe. Paṭipadā'ti
           yathābhūtaṃ pajānanti, te na aññassa samaṇassa vā brāhmaṇassa
           vā mukhaṃ olokenti 2- `ayaṃ nūna bhavaṃ jānaṃ jānāti, passaṃ passatī'ti
           taṃ kissa hetu? sudiṭṭhattā bhikkhave catunnaṃ ariyasaccānanti. 3-
      Evaṃ bhagavā bahujanapaccakkhassa sotāpannasseva vasena saṃgharatanassa
guṇaṃ vatvā idāni tameva guṇaṃ nissāya saccavacanaṃ payuñjati "idampi saṃghe"ti.
Tassattho pubbe vuttanayeneva veditabbo. Imissāpi gāthāya āṇā
koṭisatasahassacakkavāḷesu amanussehi paṭiggahitāti.
      [232] Evaṃ avisesato sotāpannassa guṇena saṃghādhiṭṭhānaṃ saccaṃ
vatvā idāni ye te tayo sotāpannā ekabījī kolaṃkolo sattakkhattuparamoti.
Yathāha:-
                 "idhekacco puggalo tiṇṇaṃ saṃyojanānaṃ parikkhayā sotāpanno
           hoti .pe. So ekaṃyeva bhavaṃ nibbattetvā dukkhassantaṃ karoti,
           ayaṃ ekabījī. Tathā dve vā tīṇi vā kulāni sandhāvitvā
           saṃsaritvā dukkhassantaṃ karoti, ayaṃ kolaṃkolo. Tathā sattakkhattuṃ
           devesu ca manussesu ca sandhāvitvā saṃsaritvā dukkhassantaṃ karoti,
           ayaṃ sattakkhattuparamo"ti. 4-
      Tesaṃ sabbakaniṭṭhassa sattakkhattuparamassa guṇena vattumāraddho "ye
ariyasaccānī"ti. Tattha ye ariyasaccānīti etaṃ vuttanayameva. Vibhāvayantīti
paññāobhāsena saccapaṭicchādakakilesandhakāraṃ vidhamitvā attano pakāsāni
@Footnote: 1 cha.Ma. ye ca kho keci  2 Sī.,Ma. ullokenti
@3 saṃ.mahā. 19/1109/386  4 abhi.pu. 36/31-33/122-3

---------------------------------------------------------------------------------------------
page30.
Pākaṭāni karonti. Gambhīrapaññenāti appameyyapaññatāya sadevakassapi lokassa
ñāṇena alabbhaneyyapatiṭṭhapaññena, sabbaññunāti vuttaṃ hoti. Sudesitānīti
samāsabyāsasākalyavekalyādīhi tehi tehi nayehi suṭṭhu desitāni. Kiñcāpi te
honti bhusappamattāti 1- te vibhāvitaariyasaccā puggalā kiñcāpi devarajja-
cakkavattirajjādipamādaṭṭhānaṃ āgamma bhusappamattā honti, tathāpi sotāpattimagga-
ñāṇena abhisaṅkhāraviññāṇassa nirodhena 2- ṭhapetvā satta bhave anamatagge
saṃsāre ye uppajjeyyuṃ nāmañca rūpañca, tesaṃ niruddhattā atthaṅgatattā na
aṭṭhamaṃ bhavaṃ ādiyanti, sattamabhave eva pana vipassanaṃ ārabhitvā arahattaṃ
pāpuṇissantīti. 3-
      Evaṃ bhagavā sattakkhattuparamavasena saṃgharatanassa guṇaṃ vatvā idāni tameva
guṇaṃ nissāya saccavacanaṃ payuñjati "idampi saṃghe"ti. Tassattho pubbe
vuttanayeneva veditabbo. Imissāpi gāthāya āṇā koṭisatasahassacakkavāḷesu
amanussehi paṭiggahitāti.
      [233] Evaṃ sattakkhattuparamassa aṭṭhamaṃ bhavaṃ anādiyanaguṇena saṃghādhiṭṭhānaṃ
saccaṃ vatvā idāni tasseva satta bhave ādiyatopi aññehi appahīnabhavādānehi
puggalehi visiṭṭhena guṇena vattumāraddho "sahāvassā"ti. Tattha sahāvāti
saddhiṃyeva. Assāti "na te bhavaṃ aṭṭhamaṃ ādiyantī"ti vuttesu aññatarassa.
Dassanasampadāyāti sotāpattimaggasampattiyā. Sotāpattimaggo hi nibbānaṃ disvā
kattabbakiccasampadāya sabbapaṭhamaṃ nibbānassa dassanato "dassanan"ti vuccati,
tassa attani pātubhāvo dassanasampadā, tāya dassanasampadāya saha eva.
Tyassu dhammā jahitā bhavantīti ettha suiti 4- padapūraṇamatte nipāto "idaṃsu
@Footnote: 1 cha.Ma. bhusaṃ pamattā.....evamuparipi  2 cha.Ma. nirodhā
@3 cha.Ma. pāpuṇantīti  4 Ma. assuiti

---------------------------------------------------------------------------------------------
page31.
Me sāriputta mahāvikaṭabhojanasmiṃ hotī"tievamādīsu 1- viya. Yato sahāvassa
dassanasampadāya tayo dhammā jahitā bhavanti pahīnā bhavantīti ayamevettha
attho.
      Idāni jahitadhammassa dassanatthaṃ āha:-
                 "sakkāyadiṭṭhi vicikicchitañca
                 sīlabbataṃ vāpi yadatthi kiñcī"ti.
Tattha sati kāye vijjamāne upādānakkhandhapañcakasaṅkhāte kāye vīsativatthukā
diṭṭhi sakkāyadiṭṭhi, sati vā tattha kāye diṭṭhītipi sakkāyadiṭṭhi, yathāvuttappakāre
kāye vijjamānā diṭṭhīti attho. Satiyeva vā kāye diṭṭhītipi
sakkāyadiṭṭhi, yathāvuttappākāre kāye vijjamāne rūpādisaṅkhāto attāti evaṃ
pavattā diṭṭhīti attho. Tassā ca pahīnattā sabbadiṭṭhigatāni pahīnāniyeva
honti. Sā hi nesaṃ mūlaṃ. Sabbakilesabyādhivūpasamanato paññā "cikicchitan"ti
vuccati, taṃ paññācikicchitaṃ ito vigataṃ, tato vā paññācikicchitā idaṃ  vigatanti
vicikicchitaṃ, "satthari kaṅkhatī"tiādinā 2- nayena vuttāya aṭṭhavatthukāya vimatiyā
etaṃ adhivacanaṃ. Tassā ca pahīnattā sabbāni vicikicchitāni pahīnāni honti.
Tañhi nesaṃ mūlaṃ. "ito bahiddhā samaṇabrāhmaṇānaṃ sīlena suddhi vatena
suddhī"ti 3- evamādīsu āgataṃ gosīlakukkurasīlādikaṃ nānāvidhaṃ 4- sīlaṃ
govatakukkuravatādikañca vataṃ "sīlabbatan"ti vuccati. Tassa pahīnattā sabbampi
naggiyamuṇḍikādiamaratapaṃ pahīnaṃ hoti. Tañhi tassa mūlaṃ. Tena sabbāvasāne vuttaṃ
"yadatthi kiñcī"ti. Dukkhadassanasampadāya cettha sakkāyadiṭṭhi pahīyati, 5-
@Footnote: 1 Ma.mū 12/156/121  2 abhi.dha. 34/1008/242, abhi.vi. 35/914/446
@3 abhi.dhā. 34/1222/280, abhi.vi. 35/938/458  4 cha.Ma. ayaṃ pāṭho na dissati
@ 5 cha.Ma. pahīyatīti na dissati

---------------------------------------------------------------------------------------------
page32.
Samudayadassanasampadāya vicikicchitaṃ pahīyati. 1- Magganibbānadassanasampadāya sīlabbataṃ
pahīyatīti viññātabbaṃ.
      [234] Evamassa kilesavaṭṭappahānaṃ dassetvā idāni tasmiṃ kilesavaṭṭe
sati yena vipākavaṭṭena bhavitabbaṃ, tappahānā tassāpi vipākavaṭṭassa 2- pahānaṃ
dīpento āha catūhapāyehi ca vippamutto"ti. Tattha cattāro apāyā nāma
nirayatiracchānapettivisayaasurakāyā. Tehi esa satta bhave upādiyantopi
vippamuttoti attho.
      Evamassa vipākavaṭṭappahānaṃ dassetvā idāni yaṃ imassa vipākavaṭṭassa
mūlabhūtaṃ kammavaṭṭaṃ, tassāpi pahānaṃ dassento āha "../../bdpicture/chacābhiṭhānāni abhabbo
kātun"ti. Tattha abhiṭhānānīti oḷārikaṭṭhānāni, tāni esa ca abhabbo kātuṃ.
Tāni ca "aṭṭhānametaṃ bhikkhave anavakāso, yaṃ diṭṭhisampanno puggalo mātaraṃ
jīvitā voropeyyā"tiādinā 3- nayena ekakanipāte vuttāni mātughātapitughāta-
arahantaghātalohituppādasaṃghabhedaaññasatthāruddesakammānīti 4- veditabbāni. Tāni hi
kiñcāpi diṭṭhisampanno ariyasāvako  kunthakipillikampi jīvitā na voropeti,
apica kho pana puthujjanabhāvassa vigarahaṇatthaṃ vuttāni. Puthujjano hi
adiṭṭhisampannattā evaṃ mahāsāvajjāni abhiṭhānānipi karoti, dassanasampanno
pana abhabbo tāni kātunti. Abhabbaggahaṇaṃ cettha bhavantarepi akaraṇadassanatthaṃ.
Bhavantarepi hi esa attano ariyasāvakabhāvaṃ ajānantopi dhammatāya eva etāni
vā cha, pakatipāṇātipātādīni vā pañca verāni aññasatthāruddesena saha cha
@Footnote: 1 cha.Ma. pahīyatīti na dissati  2 cha.Ma. vipakavaṭṭassati natthi
@ 3 aṅ.ekaka. 20/271/28, Ma.u. 14/128/114, abhi.vi. 35/809/409-10
@ 4 cha.Ma. itisaddo na  dissati

---------------------------------------------------------------------------------------------
page33.
Ṭhānāni na karoti, yāni sandhāya ekacce "../../bdpicture/cha cābhiṭhānānī"tipi 1- paṭhanti.
Matamacchaggāhādayo cettha ariyasāvikā gāmadārikā 2- nidassanaṃ.
      Evaṃ bhagavā satta bhave ādiyatopi ariyasāvakassa aññehi appahīnabhavādānehi
puggalehi visiṭṭhaguṇabhāvavasena saṃgharatanassa guṇaṃ vatvā idāni tameva
guṇaṃ nissāya saccavacanaṃ payuñjati "idampi saṃghe"ti, tassattho pubbe vuttanayeneva
veditabbo. Imissāpi gāthāya āṇā koṭisatasahassacakkavāḷesu amanussehi
paṭiggahitāti.
      [235] Evaṃ satta bhave ādiyatopi aññehi appahīnabhavādānehi
puggalehi visiṭṭhaguṇavasena saṃghādhiṭṭhānaṃ saccaṃ vatvā idāni "na kevalaṃ
dassanasampanno cha abhiṭhānāni abhabbo kātuṃ, kiṃ pana appamattakampi pāpaṃ
kammaṃ katvā tassa paṭicchādanāyapi abhabbo"ti pamādavihārinopi dassanasampannassa
katapaṭicchādanābhāvaguṇena vattumāraddho "kiñcāpi so kammaṃ karoti pāpakan"ti.
      Tassattho:- so dassanasampanno kiñcāpi satisammosena pamādavihāraṃ
āgamma yaṃ taṃ bhagavatā lokavajjaṃ sañciccātikkamanaṃ 3- sandhāya vuttaṃ "yaṃ mayā
sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī"ti, 4-
taṃ ṭhapetvā aññaṃ kuṭikārasahaseyyādiṃ vā paṇṇattivajjavītikkamasaṅkhātaṃ
buddhapaṭikkuṭṭhampi 5- kāyena pāpakammaṃ karoti, padasodhammauttarichappañcavācādhamma-
desanāsamphappalāpapharusavacanādiṃ vā vācāya, uda cetasā vā katthaci katthaci
lobhadosuppādanajātarūpādisādiyanacīvarādiparibhogesu apaccavekkhaṇādipāpakammaṃ 6-
karoti. Abhabbo so tassa paṭicchadāya, na so taṃ "idaṃ akappiyamakaraṇīyan"ti
@Footnote: 1 cha.Ma. chachābhiṭhānīti  2 cha.Ma. ariyasāvakagāmadārakānaṃ
@3 cha.Ma. lokavajjasañciccānatikkamanaṃ  4 vi.cūḷa. 7/385/208,
@aṅ.aṭṭhaka. 23/109/203-4, khu.u. 25/45/168  5 cha.Ma. buddhapaṭikuṭṭhaṃ
@6 cha.Ma. apaccavekkhaṇādiṃ vā pāpakammaṃ

---------------------------------------------------------------------------------------------
page34.
Jānitvā muhuttampi paṭicchādeti, taṃkhaṇaṃyeva pana satthari vā viññūsu vā
sabrahmacārīsu āvikatvā yathādhammaṃ paṭikaroti, "na puna karissāmī"ti evaṃ saṃvaritabbaṃ
vā saṃvarati.  kasmā? yasmā abhabbatā diṭṭhapadassa vuttā, evarūpampi 1-
pāpakammaṃ katvā tassa paṭicchadāya diṭṭhanibbānapadassa dassanasampannassa
puggalassa abhabbatā vuttāti attho.
           Kathaṃ:-
                  "seyyathāpi bhikkhave daharo kumāro mando uttānaseyyako
             hatthena vā pādena vā aṅgāraṃ akkamitvā khippameva paṭisaṃharati,
             evameva kho bhikkhave dhammatā esā diṭṭhisampannassa puggalassa,
             kiñcāpi tathārūpiṃ āpattiṃ āpajjati, yathārūpāya āpattiyā vuṭṭhānaṃ
             paññāyati, atha kho naṃ khippameva satthari vā viññūsu vā sabrahmacārīsu
             deseti vivarati uttānīkaroti, desetvā vivaratvā uttānīkatvā āyatiṃ
             saṃvaraṃ āpajjatī"ti. 2-
      Evaṃ bhagavā pamādavihārinopi dassanasampannassa katapaṭicchādanābhāvaguṇena
saṃgharatanassa guṇaṃ vatvā idāni tameva guṇaṃ nissāya saccavacanaṃ payuñjati
"idampi saṃghe"ti. Tassattho pubbe vuttanayeneva veditabbo. Imissāpi gāthāya
āṇā koṭisatasahassacakkavāḷesu amanussehi paṭiggahitāti.
      [236] Evaṃ saṃghapariyāpannānaṃ puggalānaṃ tena tena guṇappakārena
saṃghādhiṭṭhānaṃ saccaṃ vatvā idāni yvāyaṃ bhagavatā ratanattayaguṇaṃ dīpentena idha
saṅkhepena aññatra ca vitthārena pariyattidhammo desito, tampi nissāya puna
buddhādhiṭṭhānaṃ saccaṃ vattumāraddho "vanappagumbe yathā phussitagge"ti. Tattha
@Footnote: 1 cha.Ma. evarūpaṃ  2 Ma.mū. 12/496/439

---------------------------------------------------------------------------------------------
page35.
Āsannasannivesena vavatthitānaṃ uṭṭhitānaṃ 1- rukkhānaṃ samūho vanaṃ, mūlasārapheggu-
tacasākhāpalāsehi saṃvuḍḍho gumbo pagumbo, vane pagumbo vanappagumbo, svāyaṃ
"vanappagumbe"ti vutto. Evampi hi vanasaṇḍoti 2- vattuṃ labbhati "atthi
savitakkasavicāre, atthi avitakkaavicāramatte, 3- sukhe dukkhe jīve"tiādīsu viya.
Yathāti upamāvacanaṃ. 4- Phussitāni aggāni assāti phussitaggo, sabbasākhāpasākhāsu
sañjātapupphoti attho. So pubbe vuttanayeneva "phussitagge"ti vutto. Gimhāna
māse paṭhamasmiṃ gimheti ye cattāro gimhamāsā, 5- tesaṃ catunnaṃ gimhānaṃ
ekasmiṃ māse. Katamasmiṃ māse iti ce? paṭhamasmiṃ gimhe, citramāseti attho.
So hi "paṭhamagimho"ti ca "bālavasanto"ti ca vuccati. Tato paraṃ padatthato
pākaṭameva.
      Ayaṃ panettha sampiṇḍattho:- yathā paṭhamagimhanāmake bālavasante
nānāvidharukkhagahane vane 6- supupphitaggasākho taruṇarukkhagacchapariyāyanāmo pagumbo
ativiya sassiriko hoti, evameva khandhāyatanādīhi satipaṭṭhānasammappadhānādīhi
sīlasamādhikkhandhādīhi vā nānappakārehi atthappabhedapupphehi ativiya sassirikattā
tathūpamaṃ nibbānagāmiṃ maggaṃ dīpanato nibbānagāmiṃ pariyattidhammavaraṃ neva
lābhahetu na sakkārādihetu, kevalantu  7- mahākaruṇāya abbhussāhitahadayo
sattānaṃ paramaṃ hitāya adesayīti. Paramaṃ hitāyāti ettha ca gāthābandhasukhatthaṃ
anunāsiko. Ayaṃ panattho "paramahitāya nibbānāya adesayī"ti.
      Evaṃ bhagavā imaṃ supupphitaggavanappagumbasadisaṃ pariyattidhammaṃ vatvā idāni
tameva guṇaṃ nissāya buddhādhiṭṭhānaṃ saccavacanaṃ payuñjati "idampi buddhe"ti.
@Footnote: 1 cha.Ma. uṭṭhitānanti na paññāyati  2 cha.Ma. vanasaṇḍo na dissati
@3 cha.Ma. avitakkavicāramatte  4 cha.Ma. opammavacanaṃ
@ 5 Sī. gimhānamāsā, Ma. gimhānaṃ māsā
@6 Sī. nānāvidharukkhegahanavane  7 cha.Ma. kevalaṃ hi

---------------------------------------------------------------------------------------------
page36.
Tassattho pubbe vuttanayeneva veditabbo, kevalaṃ pana idampi yathāvuttappakāraṃ
pariyattidhammasaṅkhātaṃ buddhe ratanaṃ paṇītanti evaṃ 1- yojetabbaṃ. Imissāpi
gāthāya āṇā koṭisatasahassacakkavāḷesu amanussehi paṭiggahitāti.
      [237] Evaṃ bhagavā pariyattidhammena buddhādhiṭṭhānaṃ saccaṃ vatvā idāni
lokuttaradhammena vattumāraddho "varo varaññū"ti. Tattha varoti paṇītādhimuttikehi
icchito "aho vata mayampi evarūpā assāmā"ti, varaguṇayogato vā varo,
uttamo seṭṭhoti attho. Varaññūti nibbānaññū. Nibbānaṃ hi sabbadhammānaṃ
uttamaṭṭhena varaṃ, taṃ cesa bodhimūle sayaṃ paṭivijjhitvā aññāsi. Varadoti
pañcavaggiyabhaddavaggiyajaṭilādīnaṃ aññesañca devamanussānaṃ nibbedhabhāgiyaṃ vā
vāsanābhāgiyaṃ vā varadhammamadāsīti 2- attho. Varāharoti varassa maggassa āhaṭattā
varāharoti vuccati. So hi bhagavā dīpaṅkarato pabhuti samatiṃsa pāramiyo pūrento
pubbakehi sammāsambuddhehi anuyātaṃ purāṇamaggavaramāhari, tena varāharoti vuccati.
Apica sabbaññutaññāṇapaṭilābhena varo, nibbānasacchikiriyāya varaññū, sattānaṃ
vimuttisukhādānena varado, uttamapaṭipadāharaṇato 3- varāharo. Etehi lokuttaraguṇehi
adhikassa kassaci abhāvato anuttaro.
      Aparo nayo:- varo upasamādhiṭṭhānaparipūraṇena, varaññū paññādhiṭṭhānaparipūraṇena,
varado cāgādhiṭṭhānaparipūraṇena, varāharo saccādhiṭṭhānaparipūraṇena,
varaṃ maggasaccamāhari. 4- Tathā varo puññussayena, varaññū paññussayena, varado
buddhabhāvatthikānaṃ tadupāyasampadānena, varāharo paccekabuddhabhāvatthikānaṃ
tadupāyāharaṇena, anuttaro tattha tattha asadisatāya, attanā vā anācariyako hutvā
@Footnote: 1 cha.Ma. evaṃsaddo na dissati  2 cha.Ma. nibbedhabhāgiyavāsanābhāgiyavaradhammadāyīti
@3 cha.Ma. uttamapaṭipadāharaṇena  4 cha.Ma. maggasaccamāharīti

---------------------------------------------------------------------------------------------
page37.
Paresaṃ vā 1- ācariyabhāvena, dhammavaraṃ adesayi sāvakabhāvatthikānaṃ tadatthāya
svākkhātatādiguṇayuttassa dhammavarassa 2- desanato. Sesaṃ vuttanayamevāti.
      Evaṃ bhagavā navavidhena lokuttaradhammena  attano guṇaṃ vatvā idāni
tameva guṇaṃ nissāya buddhādhiṭṭhānaṃ saccavacanaṃ payuñjati "idampi buddhe"ti.
Tassattho pubbe vuttanayeneva veditabbo. Kevalaṃ pana yaṃ varaṃ navalokuttaradhammaṃ
esa aññāsi, yañca adāsi, yañca āhari, yañca adesayi, idampi buddhe ratanaṃ
paṇītanti evaṃ yojetabbaṃ. Imissāpi gāthāya āṇā koṭisatasahassacakkavāḷesu
amanussehi paṭiggahitāti.
      [238] Evaṃ bhagavā pariyattidhammaṃ lokuttaradhammañca nissāya dvīhi
gāthāhi buddhādhiṭṭhānaṃ saccaṃ vatvā idāni ye taṃ pariyattidhammaṃ assosuṃ,
sutānusārena ca paṭipajjitvā navappakārampi lokuttaradhammaṃ adhigamiṃsu, tesaṃ
anupādisesanibbānappattiguṇaṃ nissāya puna saṃghādhiṭṭhānaṃ saccaṃ vattumāraddho
"khīṇaṃ purāṇan"ti tattha khīṇanti parikkhīṇaṃ samucchinnaṃ 3- vā. Purāṇanti purātanaṃ.
Navanti sampati vattamānaṃ. Natthisambhavanti avijjamānapātubhāvaṃ. Virattacittāti
vigatarāgacittā. Āyatike bhavasminti anāgatamaddhānaṃ punabbhave. Teti yesaṃ khīṇaṃ
purāṇaṃ navaṃ natthisambhavaṃ, ye ca āyatike bhavasmiṃ virattacittā, te khīṇāsavā
bhikkhū. Khīṇabījāti ucchinnabījā. Avirūḷhichandāti virūḷhichandavirahitā.
Nibbantīti vijjhāyanti. Dhīrāti dhitisampannā. Yathāyampadīpoti ayaṃ padīpo viya.
      Kiṃ vuttaṃ hoti:- yantaṃ sattānaṃ uppajjitvā niruddhampi purāṇaṃ
atītakālikaṃ kammaṃ taṇhāsinehassa appahīnattā paṭisandhiāharaṇasamatthatāya
akkhīṇaṃyeva hoti, taṃ purāṇaṃ kammaṃ yesaṃ arahattamaggena taṇhāsinehassa
@Footnote: 1 cha.Ma. vāsaddo na dissati  2 cha.Ma. varadhammassa  3 cha.Ma. khīṇanti samucchinnaṃ

---------------------------------------------------------------------------------------------
page38.
Sositattā agginā daḍḍhabījamiva āyatiṃ vipākadānāsamatthatāya khīṇaṃ. Yañca nesaṃ
buddhapūjādivasena idāni pavattamānaṃ kammaṃ navanti vuccati, tañca taṇhāpahāneneva
chinnamūlapādapapupphamiva āyatiṃ  phaladānāsamatthatāya yesaṃ natthisambhavaṃ,
ye ca taṇhāpahāneneva āyatike bhavasmiṃ virattacittā, te khīṇāsavā bhikkhū "kammaṃ
khettaṃ viññāṇaṃ bījan"ti 1- ettha vuttapaṭisandhiviññāṇassa kammakkhayeneva
khīṇattā khīṇabījā. Yopi pubbe punabbhavasaṅkhātāya virūḷhiyā chando ahosi,
tassapi samudayappahāneneva pahīnattā pubbe viya cutikāle asambhavena
avirūḷhichandā dhitisampannattā dhīrā carimaviññāṇanirodhena yathāyaṃ padīpo
nibbuto, evaṃ nibbanti, puna "rūpino vā arūpino vā"ti evamādiṃ paññattipathaṃ
accentīti. Tasmiṃ kira samaye nagaradevatānaṃ pūjanatthāya jālitesu 2- padīpesu
eko padīpo vijjhāyi, taṃ dassento āha "yathāyampadīpo"ti.
      Evaṃ bhagavā ye taṃ purimāhi dvīhi gāthāhi vuttaṃ pariyattidhammaṃ assosuṃ,
sutānusāreneva paṭipajjitvā navappakārampi lokuttaradhammaṃ adhigamiṃsu, tesaṃ
anupādisesanibbānappattiguṇaṃ vatvā idāni tameva guṇaṃ nissāya saṅghādhiṭṭhānaṃ
saccavacanaṃ payuñjanto desanaṃ samāpesi "idampi saṃghe"ti.
      Tassattho pubbe vuttanayeneva veditabbo, kevalaṃ pana idampi yathāvuttena
pakārena khīṇāsavabhikkhūnaṃ nibbānasaṅkhātaṃ saṃghe ratanaṃ paṇītanti evaṃ yojetabbaṃ.
Imissāpi gāthāya āṇā koṭisatasahassacakkavāḷesu amanussehi paṭiggahitāti.
      Desanāpariyosāne rājakulassa sotthi ahosi, sabbūpaddavā vūpasamiṃsu
caturāsītiyā pāṇasahassānaṃ dhammābhisamayo ahosi.
      [239-241] Atha sakko devānamindo "bhagavatā ratanattayaguṇaṃ nissāya
saccavacanaṃ payuñjamānena nāgarassa sotthi katā, mayāpi nāgarassa sotthitthaṃ
@Footnote: 1 aṅ.tika. 20/77/217  2 ka. jalitesu

---------------------------------------------------------------------------------------------
page39.
Ratanattayaguṇaṃ nissāya yaṃ kiñci vattabban"ti cintetvā avasāne gāthāttayaṃ
abhāsi "yānīdha bhūtānī"ti. Tattha yasmā buddho yathā lokahitatthāya ussukkaṃ
āpannehi āgantabbaṃ, tathā āgatato, yathā ca etehi gantabbaṃ, tathā gatato
yathā ca etehi ājānitabbaṃ, tathā ājānanato,  yathā ca jānitabbaṃ, tathā
jānanato, yañca tatheva hoti, tassa gamanato 1- ca "tathāgato"ti vuccati. Yasmā
ca so devamanussehi pupphagandhādināpi 2- bahi nibbattena upakaraṇena,
dhammānudhammapaṭipattādinā ca attani nibbattena ativiya pūjito, tasmā sakko
devānamindo sabbaṃ devaparisaṃ attanā saddhiṃ sampiṇḍetvā āha:-
               "tathāgataṃ devamanussapūjitaṃ
               buddhaṃ namassāma suvatthi hotū"ti.
      Yasmā pana dhamme maggadhammo yathā yuganaddhasamathavipassanābalena 3- gantabbaṃ
kilesapakkhaṃ samucchindantena, tathā gatoti tathāgato. Nibbānadhammopi yathā gato
paññāya paṭividdho sabbadukkhavighātāya sampajjati. Buddhādīhi tathā āgato, 4-
tasmā "tathāgato"ti vuccati. Yasmā ca saṃghopi yathā attano hitāya paṭipannehi
gantabbaṃ tena tena maggena, tathā gato tathāgatotveva vuccati, tasmā
avasesagāthādvayepi tathāgataṃ dhammaṃ namassāma suvatthi hotu tathāgataṃ saṃghaṃ
namassāma suvatthi hotūti vuttaṃ. Sesaṃ vuttanayamevāti.
      Evaṃ sakko devānamindo imaṃ gāthāttayaṃ bhāsitvā bhagavantaṃ padakkhiṇaṃ
katvā devapurameva gato saddhiṃ devaparisāya. Bhagavā pana tadeva ratanasuttaṃ
dutiyadivasepi desesi, puna caturāsītiyā pāṇasahassānaṃ dhammābhisamayo ahosi. Evaṃ
bhagavā yāva sattamaṃ divasaṃ desesi, divase divase tatheva dhammābhisamayo ahosi.
@Footnote: 1 cha.Ma. gadanato  2 cha.Ma. apisaddo na dissati
@3 cha.Ma. yuganandha....  4 cha.na. avagato

---------------------------------------------------------------------------------------------
page40.
Bhagavā aḍḍhamāsameva vesāliyaṃ viharitvā rājūnaṃ "rājagahaṃ gacchāmā"ti
paṭivedesi, tato rājāno diguṇena sakkārena puna tīhi divasehi bhagavantaṃ
gaṅgātīraṃ nayiṃsu. Gaṅgāya nibbattā nāgarājāno cintesuṃ "manussā tathāgatassa
sakkāraṃ karonti, mayaṃ kiṃ na karissāmā"ti suvaṇṇarajatamaṇimayā nāvāyo
māpetvā suvaṇṇarajatamaṇimaye eva pallaṅke paññāpetvā pañcavaṇṇapadumasañchannaṃ
udakaṃ karitvā "amhākaṃ anuggahaṃ karothā"ti bhagavantaṃ upagatā. Bhagavā
adhivāsetvā ratananāvamārūḷho pañca ca bhikkhusatāni sakaṃ sakaṃ nāvaṃ ārohanti. 1-
Nāgarājāno bhagavantaṃ saddhiṃ bhikkhusaṃghena nāgabhavanaṃ pavesesuṃ, tatra sudaṃ bhagavā
sabbarattiṃ nāgaparisāya dhammaṃ desesi, dutiyadivase dibbehi khādanīyabhojanīyehi
mahādānaṃ adaṃsu, bhagavā anumoditvā nāgabhavanā nikkhami.
      Bhummaṭṭhadevā 2- "manussā ca nāgā ca tathāgatassa sakkāraṃ karonti, mayaṃ
kiṃ na karissāmā"ti cintetvā vanagumbarukkhapabbatādīsu chattātichattāni ukkhipiṃsu.
Eteneva upāyena yāva akaniṭṭhabrahmabhavanaṃ, tāva mahāsakkāraviseso nibbatti.
Bimbisāropi licchavīhi āgatakāle katasakkārato diguṇamakāsi, pubbe vuttanayeneva
pañcahi divasehi bhagavantaṃ rājagahaṃ ānesi.
      Rājagahaṃ anuppatte bhagavati pacchābhattaṃ maṇḍalamāle sannipatitānaṃ bhikkhūnaṃ
ayamantarā kathā udapādi "aho buddhassa bhagavato ānubhāvo, yaṃ uddissa
gaṅgāya orato ca pārato ca aṭṭhayojano bhūmibhāgo ninnañca thalañca  samaṃ
katvā vālukāya okiritvā  pupphehi sañchanno, yojanappamāṇaṃ gaṅgāya udakaṃ
nānāvaṇṇehi padumehi sañchannaṃ, yāva akaniṭṭhabhavanāva chattātichattānī"ti.
@Footnote: 1 cha.Ma. ārohantīti na dissati  2 cha.Ma. bhūmaṭṭhā devā

---------------------------------------------------------------------------------------------
page41.
Bhagavā taṃ pavattiṃ ñatvā gandhakuṭito nikkhamitvā taṃkhaṇānurūpena pāṭihāriyena
maṇḍalamālaṃ gantvā 1- paññattapavarabuddhāsane nisīdi. Nisajja kho pana 2- bhagavā
bhikkhū āmantesi "kāya nuttha bhikkhave etarahi kathāya sannisinnā"ti. Bhikkhū
sabbaṃ ārocesuṃ. Bhagavā etadavoca "na bhikkhave ayaṃ pūjāviseso mayhaṃ
buddhānubhāvena nibbatto, na nāgadevabrahmānubhāvena, apica kho pubbe
appamattakapariccāgānubhāvena nibbatto"ti. Bhikkhū āhaṃsu "na mayaṃ bhante taṃ
appamattakaṃ pariccāgaṃ jānāma, sādhu no bhagavā tathā kathetuṃ, yathā mayaṃ taṃ
jāneyyāmā"ti.
      Bhagavā āha:-  bhūtapubbaṃ bhikkhave takkasilāyaṃ saṅkho nāma brāhmaṇo
ahosi, tassa putto susīmo nāma māṇavo soḷasavassuddesiko vayena, so
ekadivasaṃ pitaraṃ upasaṅkamitvā abhivādetvā ekamantaṃ aṭṭhāsi, taṃ pitā āha
"kiṃ tāta susīmā"ti. So āha "icchāmahaṃ tāta bārāṇasiṃ gantvā sippaṃ
uggahetun"ti. "tena hi tāta susīma asuko nāma brāhmaṇo  mama sahāyako,
tassa santikaṃ gantvā uggaṇhāhī"ti kahāpaṇasahassaṃ adāsi. So taṃ gahetvā
mātāpitaro abhivādetvā anupubbena bārāṇasiṃ gantvā upacārayuttena  vidhinā
ācariyaṃ upasaṅkamitvā abhivādetvā attānaṃ nivedesi. Ācariyo "mama sahāyakassa
putto"ti māṇavaṃ sampaṭicchitvā sabbapāhuneyyamakāsi. So addhānakilamathaṃ
paṭivinodetvā taṃ kahāpaṇasahassaṃ ācariyassa pādamūle ṭhapetvā sippaṃ uggahetuṃ
okāsaṃ yāci, ācariyo okāsaṃ katvā uggaṇhāpesi.
      So lahuñca gaṇhanto bahuñca gaṇhanto gahitagahitañca suvaṇṇabhājane
pakkhittamiva sīhatelaṃ avinassamānaṃ dhārento dvādasavassikaṃ sippaṃ katipayamāseneva
@Footnote: 1 cha.Ma. gantvā maṇḍalamāḷe  2 cha.Ma. panasaddo na dissati

---------------------------------------------------------------------------------------------
page42.
Pariyosāpesi. So sajjhāyaṃ karonto ādimajjhaṃyevassa 1- passati, no pariyosānaṃ.
Atha ācariyaṃ upasaṅkamitvā āha "imassa sippassa ādimajjhameva passāmi,
pariyosānaṃ na passāmī"ti ācariyo āha "ahampi tāta evamevā"ti. Atha ko
ācariya imassa sippassa pariyosānaṃ jānātīti. Isipatane tāta isayo atthi,
te jāneyyunti. Te upasaṅkamitvā pucchāmi ācariyāti. Puccha tāta yathāsukhanti.
So isipatanaṃ gantvā paccekabuddhe upasaṅkamitvā pucchi "ādimajjhapariyosānaṃ
jānāthā"ti. Āmāvuso jānāmāti. Taṃ mampi sikkhāpethāti. Tena hāvuso
pabbajāhi, na sakkā apabbajitena sikkhitunti. Sādhu bhante pabbājetha vā
maṃ, yaṃ vā icchatha, taṃ katvā pariyosānaṃ jānāpethāti. Te pabbājetvā
kammaṭṭhāne niyojetuṃ asamatthā "evaṃ te nivāsetabbaṃ, evaṃ pārupitabban"ti-
ādinā nayena ābhisamācārikaṃ sikkhāpesuṃ. So ca 2- tattha sikkhanto
upanissayasampannattā acireneva paccekabodhiṃ abhisambujjhi. Sakalabārāṇasiyaṃ
"susīmapaccekabuddhoti  pākaṭo ahosi lābhaggayasaggappatto sampannaparivāro.
So appāyukasaṃvattaniyassa kammassa katattā na cireneva parinibbāyi,
tassa paccekabuddhā ca mahājanakāyo ca sarīrakiccaṃ katvā dhātuyo gahetvā
nagaradvāre thūpaṃ patiṭṭhāpesuṃ.
      Atha kho saṅkho brāhmaṇo "putto me ciraṃ gato na cassa pavattiṃ
jānāmī"ti puttaṃ daṭṭhukāmo takkasilāya nikkhamitvā anupubbena bārāṇasiṃ
patvā mahājanakāyaṃ sannipatitaṃ disvā "addhā bahūsu janakāyesu 3- ekopi me
puttassa pavattiṃ jānissatī"ti cintento tattha 4- upasaṅkamitvā pucchi "susīmo
@Footnote: 1 cha.Ma. assāti na dissati
@ 2 cha.Ma. casaddo na dissati  3 cha.Ma. janakāyesūti na dissati
@ 4 cha.Ma. tatthāti na dissati

---------------------------------------------------------------------------------------------
page43.
Nāma māṇavo idha āgato atthi, api nu tassa pavattiṃ jānāthā"ti. Te
"āma brāhmaṇa jānāma, asmiṃ nagare brāhmaṇassa santike tiṇṇaṃ vedānaṃ
pāragū hutvā paccekabuddhānaṃ santike pabbajitvā paccekabuddho hutvā
anupādisesāya nibbānadhātuyā parinibbāyi, ayamassa thūpo patiṭṭhāpito"ti
āhaṃsu. So bhūmiṃ hatthena paharitvā roditvā ca paridevitvā ca taṃ cetiyaṅgaṇaṃ
gantvā tiṇāni uddharitvā uttarasāṭakena vālukaṃ ānetvā paccekabuddhacetiyaṅgaṇe
ākiritvā kamaṇḍaluto udakena samantato bhūmiṃ paripphositvā
vanapupphehi pūjaṃ katvā uttarasāṭakena paṭākaṃ āropetvā thūpassa upari
attano chattaṃ bandhitvā pakkāmīti.
      Evaṃ atītaṃ dassetvā taṃ jātakaṃ paccuppannena anusandhento bhikkhūnaṃ
dhammakathaṃ kathesi "siyā kho pana vo bhikkhave evamassa añño nūna tena
samayena saṅkho brāhmaṇo ahosī"ti, na kho panetaṃ evaṃ daṭṭhabbaṃ, ahaṃ tena
samayena saṅkho brāhmaṇo ahosiṃ, mayā susīmassa ca 1- paccekabuddhassa
cetiyaṅgaṇe tiṇāni uddhatāni, tassa me kammassa nissandena
aṭṭhayojanamaggaṃ vihatakhāṇukaṇṭakaṃ katvā samaṃ suddhamakaṃsu, mayā tattha vālukā okiṇṇā,
tassa me nissandena aṭṭhayojanamagge vālukaṃ okiriṃsu. Mayā tattha vanakusumehi
pūjā katā, tassa me nissandena navayojanamagge thale  ca udake ca
nānāpupphehi pupphasantharaṃ akaṃsu. Mayā tattha kamaṇḍalodakena bhūmi paripphositā,
tassa me nissandena vesāliyaṃ pokkharavassaṃ vassi. Mayā tasmiṃ cetiye
paṭākā āropitā, chattañca bandhaṃ, tassa me nissandena yāvākaniṭṭhabhavanā
paṭākā ca āropitā, chattātichattāni ca ussitāni. Iti kho bhikkhave ayaṃ
@Footnote: 1 cha.Ma. casaddo na dissati

---------------------------------------------------------------------------------------------
page44.
Mayhaṃ pūjāviseso neva buddhānubhāvena nibbatto, na nāgadevabrahmānubhāvena,
apica kho appamattakapariccāgānubhāvena nibbatto"ti. Dhammakathāpariyosāne imaṃ
gāthamabhāsi:-
            "mattāsukhapariccāgā     passe ce vipulaṃ sukhaṃ
            caje mattāsukhaṃ dhīro     sampassaṃ vipulaṃ sukhan"ti. 1-
                Paramatthajotikāya khuddakaṭṭhakathāya
                     suttanipātaṭṭhakathāya
                   ratanasuttavaṇṇanā niṭṭhitā.
                   -----------------
                   2. Āmagandhasuttavaṇṇanā
         sāmākaciṅgūlakacīnakāni cāti āmagandhasuttaṃ, kā uppatti? anuppanne
bhagavati āmagandho nāma brāhmaṇo pañcahi māṇavakasatehi saddhiṃ tāpasapabbajjaṃ
pabbajitvā himavantaṃ pavisitvā pabbatantare assamapadaṃ 2- kārāpetvā
vanamūlaphalāhāro hutvā tattha paṭivasati, na kadāci macchamaṃsaṃ khādati. Atha tesaṃ
tāpasānaṃ loṇambilādīni aparibhuñjantānaṃ paṇḍurogo uppajji, tato te
"loṇambilādisevanatthāya manussapathaṃ gacchāmā"ti paccantagāmaṃ  sampattā. Tattha
manussā te disvā 3- tesu pasīditvā nimantetvā bhojesuṃ, katabhattakiccānaṃ
nesaṃ mañcapīṭhaparibhogabhājanapādamakkhanādīni upanetvā "ettha bhante vasatha, mā
ukkaṇṭhitthā"ti vasanaṭṭhānaṃ dassetvā pakkamiṃsu. Dutiyadivasepi 4- nesaṃ dānaṃ
datvā puna gharapaṭipāṭiyā ekekadivasaṃ dānamadaṃsu. Tāpasā catumāsaṃ tattha
@Footnote: 1 khu.dha. 25/290/67  2 cha.Ma.,i. assamaṃ
@3 cha.Ma. te disvāti na dissati  4 i. dutiyadivase cāpi

---------------------------------------------------------------------------------------------
page45.
Vasitvā loṇambilādisevanāya thirabhāvappattasarīrā hutvā "mayaṃ āvuso gacchāmā"ti
manussānaṃ ārocesuṃ. Manussā tesaṃ telataṇḍulādīni adaṃsu, te tāni ādāya
attano  assamameva agamaṃsu. Tañca gāmaṃ tatheva saṃvacchare saṃsacchare āgamiṃsu.
Manussāpi tesaṃ āgamanakālaṃ viditvā dānatthāya taṇḍulādīni sajjetvāva
acchanti āgate ca ne tatheva sammānenti.
      Atha bhagavā loke uppajjitvā pavattitapavaradhammacakko anupubbena
sāvatthiṃ gantvā tattha viharanto tesaṃ tāpasānaṃ upanissayasampattiṃ disvā
tato  nikkhamma bhikkhusaṃghaparivuto cārikaṃ caramāno anupubbena taṃ gāmaṃ
anuppatto. 1-    Manussā bhagavantaṃ disvā mahādānāni adaṃsu, bhagavā tesaṃ dhammaṃ
desesi. Te tāya dhammadesanāya appekacce sotāpannā ekacce sakadāgāmino
anāgāmino ahesuṃ, ekacce pabbajitvā arahattaṃ pāpuṇiṃsu. Bhagavā punadeva
sāvatthiṃ paccāgamāsi. Atha te tāpasā taṃ gāmaṃ āgamiṃsu, manussā tāpase
te pucchiṃsu "kiṃ āvuso ime manussā na pubbasadisā, kiṃ  nu kho ayaṃ gāmo
rājadaṇḍena upadduto, udāhu dubbhikkhena, udāhu amhehi sīlādiguṇehi
sampannataro koci pabbajito imaṃ gāmamanuppatto"ti. Te āhaṃsu "na bhante
rājadaṇḍena, na dubbhikkhenāyaṃ gāmo upadduto, apica buddho loke uppanno,
so bhagavā bahujanahitāya dhammaṃ desento idhāgato"ti.
      Taṃ sutvā āmagandhatāpaso "buddhoti gahapatayo vadethā"ti. "buddhoti
bhante vadāmā"ti tikkhattuṃ vatvā "ghosopi kho eso dullabho lokasmiṃ,
yadidaṃ buddho"ti attamano attamanavācaṃ nicchāretvā pucchi "kinnu kho so
buddho āmagandhaṃ bhuñjati, na bhuñjatī"ti. Ko bhante āmagandhoti. Āmagandho
@Footnote: 1 i. samanuppatto

---------------------------------------------------------------------------------------------
page46.
Nāma macchamaṃsaṃ gahapatayoti. Bhagavā bhante macchamaṃsaṃ paribhuñjatīti. Taṃ sutvā
tāpaso vippaṭisārī ahosi "māheva kho pana buddho siyā"ti. Puna cintesi
"buddhānaṃ pātubhāvo nāma dullabho, gantvā buddhaṃ disvā 1- pucchitvā
jānissāmī"ti. Tato yena bhagavā gato, taṃ maggaṃ manusse pucchitvā
vacchagiddhinī gāvī viya turitaturito sabbattha ekarattivāsena sāvatthiṃ
anuppatvā jetavanameva pāvisi saddhiṃ sakāya parisāya. Bhagavāpi tasmiṃ samaye
dhammadesanatthāya āsane nisinnova hoti, tāpasā bhagavantaṃ upasaṅkamma 2-
tuṇhībhūtā anabhivādetvāva ekamantaṃ nisīdiṃsu. Bhagavā "kacci vo isayo
khamanīyan"tiādinā nayena tehi saddhiṃ paṭisammodi, tepi "khamanīyaṃ bho
gotamā"tiādimāhaṃsu. Tato āmagandho bhagavantaṃ pucchi "āmagandhaṃ bho gotama
bhuñjasi, na bhuñjasī"ti. Ko so 3- brāhmaṇa āmagandho nāmāti. Macchamaṃsaṃ bho
gotamāti. Bhagavā "na brāhmaṇa macchamaṃsaṃ āmagandho, apica kho āmagandho
nāma sabbakilesā pāpakā akusalā dhammā"ti vatvā "na brāhmaṇa idāni
tvameva āmagandhaṃ pucchi, atītepi tisso nāma brāhmaṇo kassapaṃ bhagavantaṃ
pucchi, evañca so pucchi, evaṃ so 4- bhagavā  byākāsī"ti tissena ca
brāhmaṇena kassapena ca bhagavatā vuttagāthāyo eva ānetvā tāhi gāthāhi
brāhmaṇaṃ  saññāpento āha "sāmākaciṅgūlakacīnakāni cā"ti. Ayaṃ tāva imassa
suttassa idha uppatti.
      Atīte pana kassapo kira bodhisatto aṭṭha asaṅkhyeyyāni kappasatasahassañca
pāramiyo pūretvā bārāṇasiyaṃ brahmadattassa brāhmaṇassa dhanavatī
nāma brāhmaṇī, tassā kucchimhi paṭisandhiṃ aggahesi. Aggasāvakopi taṃdivasameva 5-
@Footnote: 1 i. buddhaṃ disvāti na dissati  2 i. upagamma  3 i. eso
@4 cha.Ma. avañcassa  5 cha.Ma. taṃ divasaṃyeva

---------------------------------------------------------------------------------------------
page47.
Devalokā cavitvā anupurohitabrāhmaṇassa pajāpatiyā kucchimhi nibbatti. Evaṃ
tesaṃ ekadivasameva paṭisandhiggahaṇañca gabbhavuṭṭhānañca ahosi, ekadivasaṃyeva
etesaṃ ekassa kassapo, ekassa tissoti  nāmaṃ akaṃsu. Te sahapaṃsukīḷanakā
dve sahāyakā anupubbena vuḍḍhiṃ agamaṃsu. Tissassa pitā puttaṃ āṇāpesi
"ayaṃ tāta kassapo nikkhamma pabbajitvā buddho bhavissati, tavampissa santike
pabbajitvā bhavanissaraṇaṃ kareyyāsī"ti. So "sādhū"ti paṭissuṇitvā bodhisattassa
santikaṃ gantvā "ubhopi samma pabbajissāmā"ti āha, bodhisatto "sādhū"ti
paṭissuṇi. Tato vuḍḍhiṃ anuppattakālepi tisso bodhisattaṃ āha "ehi samma
pabbajissāmā"ti, bodhisatto na nikkhami. Tisso "na tāvassa ñāṇaṃ paripākaṃ
gatan"ti sayaṃ nikkhamma isipabbajjaṃ pabbajitvā araññe pabbatapāde assamaṃ
kārāpetvā vasati. Bodhisattopi aparena samayena ghare ṭhitoyeva ānāpānassatiṃ
pariggahetvā cattāri jhānāni abhiññāyo ca uppādetvā pāsādena
bodhimaṇḍasamīpaṃ gantvā "puna pāsādo yathāṭṭhāneyeva patiṭṭhātū"ti adhiṭṭhāsi,
so sakaṭṭhāneyeva patiṭṭhāsi. Apabbajitena kira bodhimaṇḍaṃ upagantuṃ 1- na
sakkāti so pabbajitvā bodhimaṇḍaṃ  patvā nisīditvā satta divase padhānayogaṃ
katvā sattahi divasehi sammāsambodhiṃ sacchākāsi.
      Tadā isipatane vīsatisahassā pabbajitā paṭivasanti. Atha kassapo
bhagavā te āmantetvā dhammacakkaṃ pavattesi, suttapariyosāneyeva 2- sabbeva
arahanto ahesuṃ, so sudaṃ bhagavā vīsatibhikkhusahassaparivuto tattheva
isipatane vasati, kiṃki 3- ca naṃ kāsikarājā catūhi paccayehi upaṭṭhāti.
Athekadivasaṃ bārāṇasivāsī eko puriso pabbate candanasārādīni gavesanto
tissassa tāpasassa assamaṃ patvā taṃ abhivādetvā ekamantaṃ aṭṭhāsi.
@Footnote: 1 i. pattuṃ  2 cha.Ma.,i. suttapariyosāne  3 cha.Ma. kikī, evamuparipi

---------------------------------------------------------------------------------------------
page48.
Tāpaso taṃ disvā "kuto āgatosī"ti pucchi. Bārāṇasito bhanteti. Kā tattha
pavattīti. Tattha bhante kassapo nāma sammāsambuddho uppannoti. Tāpaso
dullabhasavanaṃ 1- sutvā pītisomanassajāto pucchi "kiṃ so āmagandhaṃ bhuñjati, na
bhuñjatī"ti. Ko bhante āmagandhoti. Macchamaṃsaṃ āvusoti. Bhagavā bhante macchamaṃsaṃ
bhuñjatīti. Taṃ sutvā tāpaso vippaṭisārī hutvā puna cintesi "gantvā taṃ
pucchissāmi, sace `āmagandhaṃ paribhuñjāmī'ti vakkhati, tato naṃ `tumhākaṃ bhante
jātiyā ca kulassa ca gottassa ca ananucchavikametan'ti nivāretvā tassa
santike pabbajitvā bhavanissaraṇaṃ karissāmī"ti. Sallahukaṃ upakaraṇaṃ gahetvā
sabbattha ekarattivāsena sāyanhasamaye bārāṇasiṃ patvā isipatanameva pāvisi.
Bhagavāpi tasmiṃ samaye dhammadesanatthāya āsane nisinnoyeva ahosi. 2- Tāpaso
bhagavantaṃ upasaṅkamma anabhivādetvā tuṇhībhūto ekamantaṃ aṭṭhāsi, bhagavā taṃ
disvā pubbe vuttanayeneva paṭisammodi. Sopi "khamanīyaṃ bho kassapā"tiādīni
vatvā ekamantaṃ nisīditvā bhagavantaṃ pucchi "āmagandhaṃ bho kassapa bhuñjasi,
na bhuñjasī"ti. Nāhaṃ brāhmaṇa āmagandhaṃ bhuñjāmīti. Sādhu sādhu bho
kassapa parakuṇapaṃ akhādanto sundaramakāsi, yuttametaṃ bhoto kassapassa jātiyā
ca kulassa ca gottassa cāti. Tato bhagavā "kilese sandhāya `āmagandhaṃ na
bhuñjāmī'ti vadāmi, brāhmaṇo macchamaṃsaṃ pacceti, yannūnāhaṃ sve gāmaṃ piṇḍāya
apavisitvā kiṃkirañño gehā ābhataṃ piṇḍapātaṃ paribhuñjeyyaṃ, evaṃ āmagandhaṃ
ārabbha kathā pavattissati, tato brāhmaṇaṃ dhammadesanāya saññāpessāmī"ti
dutiyadivase kālasseva sarīraparikammaṃ katvā gandhakuṭiṃ pāvisi. Bhikkhū gandhakuṭidvāraṃ
pihitaṃ disvā "na bhagavā ajja bhikkhūhi saddhiṃ pavisitukāmo"ti ñatvā gandhakuṭiṃ
padakkhiṇaṃ katvā piṇḍāya pavisiṃsu.
@Footnote: 1 cha.Ma. dullabhavacanaṃ  2 cha.Ma.,i. hoti

---------------------------------------------------------------------------------------------
page49.
      Bhagavāpi gandhakuṭito nikkhamma paññattāsane nisīdi, tāpasopi kho
pattasākhaṃ 1- pacitvā khāditvā bhagavato santike nisīdi. Kiṃki kāsikarājā
bhikkhū piṇḍāya carante disvā "kuhiṃ bhagavā bhante"ti pucchitvā "vihāre
mahārājā"ti ca sutvā nānābyañjanarasamanekamaṃsavikatisampannaṃ bhojanaṃ
bhagavato pāhesi. Amaccā vihāraṃ netvā bhagavato ārocetvā dakkhiṇodakaṃ
datvā parivisantā paṭhamaṃ nānāmaṃsavikatisampannaṃ yāgu adaṃsu. Tāpaso disvā
"khādati nu kho no"ti cintento aṭṭhāsi. Bhagavā tassa passatoyeva yāguṃ
pivanto maṃsakhaṇḍaṃ mukhe pakkhipi, tāpaso  disvā kuddho. Puna yāgupītassa
nānārasabyañjanabhojanamadaṃsu, tampi gahetvā bhuñjantaṃ disvā ativiya kuddho
"macchamaṃsaṃ khādantoyeva `na khādāmī'ti bhaṇatī"ti. Atha bhagavantaṃ katabhattakiccaṃ
hatthapāde dhovitvā nisinnaṃ upasaṅkamma "bho kassapa musā tvaṃ bhaṇasi, netaṃ
paṇḍitakiccaṃ. Musāvādo hi garahito buddhānaṃ, yepi te pabbatapāde
vanamūlaphalādīhi yāpetvā 2- isayo vasanti, tepi musā na bhaṇantī"ti
vatvā puna isīnaṃ guṇe gāthāya vaṇṇento āha "sāmākaciṅgūlakacīnakāni
cā"ti.
      [242] Tattha sāmākāti dhunitvā vā sīsāni uccinitvā vā gayhūpagā
tiṇadhaññajāti. Tathā ciṅgūlakā kaṇavīrapupphasaṇṭhānasīsā honti. Cīnakānīti
aṭavipabbatapādesu aropitajātā cīnamuggā. Pattapphalanti yaṃ kiñci haritapaṇṇaṃ.
Mūlaphalanti yaṃ kiñci kandamūlaṃ. Gavipphalanti yaṃ kiñci rukkhavalliphalaṃ. Mūlaggahaṇena
vā kandamūlaṃ, phalaggahaṇena rukkhavalliphalaṃ, gavipphalaggahaṇena udake jāta-
siṅghāṭakakaserukādipphalaṃ khāditabbaṃ. Dhammena laddhanti dūteyyapahiṇagamanādimicchājīvaṃ
@Footnote: 1 cha.Ma. pattasākaṃ  2 cha.Ma.,i. yāpentā

---------------------------------------------------------------------------------------------
page50.
Pahāya vane uñchācariyāya laddhaṃ. Satanti santo ariyā. Assasamānāti 1-
bhuñjamānā. Na kāmakāmā alikaṃ bhaṇantīti te evaṃ amamā apariggahā etāni
sāmākādīni bhuñjamānā isayo yathā tvaṃ sādhurasādike kāme patthayanto
āmagandhaṃ bhuñjantoyeva "nāhaṃ brāhmaṇa āmagandhaṃ bhuñjāmī"ti bhaṇanto
alikaṃ bhaṇasi, tathā na kāmakāmā alikaṃ bhaṇanti, kāmaṃ 2- kāmayantā musā na
bhaṇantīti isīnaṃ pasaṃsāya bhagavato nindaṃ dīpeti.
      [243] Evaṃ isīnaṃ pasaṃsāpadesena bhagavantaṃ ninditvā idāni attanā
adhippetaṃ nindāvatthuṃ dassetvā nippariyāyeneva bhagavantaṃ nindanto āha
"yadasamāno"ti. 3- Tattha dakāro padasandhikaro. Ayaṃ panattho:- yaṃ kiñcideva
sasamaṃsaṃ 4- vā tittiramaṃsaṃ vā dhovanacchedanādinā pubbaparikammena sukataṃ,
pacanavāsanādinā pacchāparikammena suniṭṭhitaṃ, na mātarā na pitarā, apica kho
pana "dakkhiṇeyyo  ayan"ti maññantehi 5- dhammakāmehi  parehi dinnaṃ,
sakkārakaraṇe payataṃ paṇītaṃ alaṅkataṃ, uttamarasatāya ojavantatāya thāmavasāharaṇasamatthatāya 6-
ca paṇītaṃ assamāno 7- āhārayamāno, na kevalañca yaṃ kiñci
maṃsameva, apica kho pana imampi sālīnamannaṃ vicitakāḷakaṃ  sālitaṇḍulodanaṃ
paribhuñjamāno so bhuñjasi kassapa āmagandhaṃ, so tvaṃ yaṃ kiñci maṃsaṃ
bhuñjamāno idañca sālīnamannaṃ paribhuñjamāno bhuñjasi kassapa āmagandhanti
bhagavantaṃ gottena ālapati.
      [244] Evaṃ āhārato bhagavantaṃ ninditvā idāni musāvādaṃ
āropetvā nindanto āha "na āmagandho .pe. Susaṅkhatehī"ti, tassattho:-
@Footnote: 1 cha.Ma. asnamānāti  2 cha.Ma.,i. kāme  3 cha.Ma. yadasnamānoti
@4 ka. lāpamaṃsaṃ  5 cha.Ma.,i. maññamānehi
@6 cha.Ma.,i. thāmabalabharaṇasamatthatāya  7 cha.Ma. asnamāno

---------------------------------------------------------------------------------------------
page51.
Pubbe mayā pucchito samāno "na āmagandho mama kappatī"ti icceva tvaṃ
bhāsasi, evaṃ ekaṃseneva tvaṃ bhāsasi brahmabandhu brāhmaṇaguṇavirahita
jātimattabrāhmaṇāti paribhāsanto bhaṇati. Sālīnamannanti sālitaṇḍulodanaṃ.
Paribhuñjamānoti bhuñjamāno. Sakuntamaṃsehi susaṅkhatehīti tadā bhagavato abhihaṭaṃ
sakuṇamaṃsaṃ niddisanto bhaṇati.
      Evaṃ bhaṇanto eva ca bhagavato heṭṭhā pādatalā pabhuti yāva upari
kesaggā sarīramullokento dvattiṃsavaralakkhaṇāsītianubyañjanasampadañca
byāmappabhāparikkhepañca disvā "evarūpo mahāpurisalakkhaṇādimaṇḍipaṭitakāyo 1- na musā
bhaṇituṃ arahati. Ayañhissa bhavantarepi saccavācānissandeneva uṇṇā bhamukantare
jātā odātā mudu tūlasannibhā, ekekāni ca lomakūpesu lomāni. Svāyaṃ
kathamidāni musā bhaṇissati, addhā añño imassa āmagandho bhavissati, yaṃ
sandhāya etadavoca `nāhaṃ brāhmaṇa āmagandhaṃ bhuñjāmī"ti yannunāhaṃ etaṃ
puccheyyan"ti cintetvā sañjātabahumāno gotteneva ālapanto imaṃ
gāthāsesaṃ āha:-
             "pucchāmi taṃ kassapa etamatthaṃ
             kathaṃpakāro tava āmagandho"ti.
      [245] Athassa bhagavā āmagandhaṃ vissajjetuṃ "pāṇātipāto"ti
evamādimāha. Tattha pāṇātipātoti pāṇavadho. Vadhachedabandhananti ettha sattānaṃ
daṇḍādīhi ākoṭanaṃ vadho, hatthapādādīnaṃ chedanaṃ chedo, rajjuādīhi bandho bandhanaṃ.
Theyyaṃ musāvādoti 2- theyyañca musāvādo ca. Nikatīti "dassāmi, karissāmī"ti-
ādinā nayena āsaṃ uppādetvā nirāsākaraṇaṃ. 3- Vañcanānīti asuvaṇṇaṃ
@Footnote: 1 ka......maṇḍitakāyo
@2 i. theyyāmusāvādoti  3 Sī.,i. nirāsaṃkaraṇaṃ

---------------------------------------------------------------------------------------------
page52.
Suvaṇṇanti gāhāpanādīni. Ajjhenakuttanti niratthakamanekaganthapariyāpuṇanaṃ. 1-
Paradārasevanāti parapariggahitāsu cārittāpajjanaṃ. Esāmagandho nahi maṃsabhojananti
esa pāṇātipātādiakusaladhammasamudācāro āmagandho vissagandho kuṇapagandho.
Kiṃkāraṇā? amanuññattā kilesaasucimissakattā sabbhijigucchitattā paramaduggandha-
bhāvāvahattā ca. Ye hi ussannakilesā 2- sattā, te tehi atiduggandhā
honti, nikkilesānaṃ matasarīrampi duggandhaṃ na hoti, tasmā esāmagandho.
Maṃsabhojanaṃ pana adiṭṭhamasutamaparisaṅkitañca anavajjaṃ, tasmā na hi maṃsabhojanaṃ
āmagandhoti.
      [246] Evaṃ dhammādhiṭṭhānāya desanāya ekena nayena āmagandhaṃ
vissajjetvā idāni yasmā te te sattā tehi tehi āmagandhehi samannāgatā,
na eko eva sabbehi, na ca sabbe ekeneva, tasmā nesaṃ te te
āmagandhe pakāsetuṃ "ye idha kāmesu asaññatā janā"tiādinā nayena
puggalādhiṭṭhānāya tāva desanāya āmagandhe vissajjento dve gāthāyo abhāsi.
      Tattha ye idha kāmesu asaññatā janāti ye keci idha loke
kāmapaṭisevanasaṅkhātesu kāmesu mātimātucchādīsupi mariyādāvirahena bhinnasaṃvaratāya
asaññatā puthujjanā.  rasesu giddhāti jivhāviññeyyesu rasesu giddhā gadhitā
mucchitā ajjhosannā anādīnavadassāvino anissaraṇapaññā rase paribhuñjanti
asucibhāvamissitāti 3- tāya rasagiddhiyā rasapaṭilābhatthāya nānappakāramicchā-
jīvasaṅkhātaasucibhāvamissitā. Natthikadiṭṭhīti "natthi dinnan"tiādidasavatthukamicchā-
diṭṭhisamannāgatā. Visamāti visamena kāyakammādinā samannāgatā. Durannayāti duviññāpayā
@Footnote: 1 Sī.,i. ajjhenakujjanti niratthakānatthajanakaganthapariyāpuṇanaṃ  2 ka. uppannakilesā
@ 3 Sī.,ka. asucīkamissitāti

---------------------------------------------------------------------------------------------
page53.
Sandiṭṭhiparāmāsīādānaggāhīduppaṭinissaggitāsamannāgatā. Esāmagandhoti esa etāya
gāthāya puggale adhiṭṭhāya niddiṭṭho "kāmesu asaññatatā rasagiddhatā
ājīvavipattinatthikadiṭṭhikāyaduccaritādivisamatā durannayabhāvatā"ti 1- aparopi pubbe
vuttenatthena  2- chabbidho āmagandho veditabbo. Na hi maṃsabhojananti maṃsabhojanaṃ
pana yathāvuttenevatthena na āmagandhoti.
      [247] Dutiyagāthāyapi ye lūkhasāti 3- ye lūkhā nirasā, attakilamathānuyuttāti
attho. Dāruṇāti kakkhaḷā dovacassatāyuttā. Piṭṭhimaṃsikāti 4- purimaṃ 5-
madhuraṃ bhaṇitvā parammukhe avaṇṇe bhāsitvā. 6- Ete hi abhimukhaṃ
oloketumasakkontā parammukhānaṃ piṭṭhimaṃsakhādakā viya honti, tena "piṭṭhimaṃsikā"ti
vuccanti. Mittaddunoti 7- mittadūsakā, 8- dāradhanajīvitesu vissāsamāpannānaṃ
mittānaṃ tattha micchāpaṭipajjanakāti vuttaṃ hoti. Nikkaruṇāti karuṇāvirahitā
sattānaṃ anatthakāmā. Atimāninoti "idhekacco jātiyā vā .pe. Aññataraññatarena
vatthunā pare atimaññati, yo evarūpo māno  .pe. Ketukamyatā
cittassā"ti 9- evaṃ vuttena atimānena samannāgatā. Adānasīlāti adānapakatikā,
adānādhimuttā asaṃvibhāgaratāti attho. Na ca denti kassacīti tāya ca pana
adānasīlatāya yācitāpi santā kassaci kiñci na denti, adinnapubbakakule
manussasadisā 10- nijjhāmataṇhikapetaparāyanā honti. Keci pana "ādānasīlā"tipi
paṭhanti, kevalaṃ gahaṇasīlā, kassaci pana kiñci na dentīti. Esāmagandho na hi
maṃsabhojananti esa etāya gāthāya puggale adhiṭṭhāya niddiṭṭho  "lūkhatā
@Footnote: 1 Sī.,i. duranbodhatāti  2 cha.Ma.,i. vuttenevatthena
@3 Ma. lūkharasātī  4 Ma. parapiṭṭhimaṃsikāti  5 cha.Ma.,i. purato
@6 cha.Ma.,i. avaṇṇabhāsino  7 ka. mittadubbhinoti  8 cha.Ma.,i. mittaduhakā
@9 abhi.vi. 35/879/434  10. Ma. manussapurisā

---------------------------------------------------------------------------------------------
page54.
Dāruṇatā piṭṭhimaṃsikatā mittadubbhitā nikkaruṇatā atimānatā 1- adānasīlatā
adānan"ti aparepi 2- pubbe vuttenevatthena aṭṭhavidho āmagandho veditabbo,
na hi maṃsabhojananti.
      [248] Evaṃ puggalādhiṭṭhānāya desanāya dve gāthāyo  vatvā puna
tassa tāpasassa āsayānuparivattanaṃ viditvā dhammādhiṭṭhānāyeva desanāya ekaṃ
gāthamabhāsi. Tattha kodho uragasutte vuttanayeneva veditabbo. Madoti "jātimado
gottamado ārogyamado"tiādinā 3- nayena vibhaṅge vuttappabhedo cittassa
majjanabhāvo. Thambhoti thaddhabhāvo. Paccupaṭṭhāpanāti 4- paccanīkaṭṭhāpanā 5- dhammena
nayena vuttassa paṭivirujjhitvā ṭhānaṃ. Māyāti  "idhekacco kāyena duccaritaṃ
caritvā"tiādinā 6- nayena vibhaṅge vibhattā katapāpapaṭicchādanatā. Ussuyāti 7-
paralābhasakkārādīsu issāyanā. 8- Bhassasamussayoti samussitaṃ bhassaṃ, attukkaṃsanatāti
vuttaṃ hoti. Mānātimānoti "idhekacco jātiyā vā .pe. Aññataraññatarena
vatthunā pubbakālaṃ parehi sadisaṃ attānaṃ dahati, aparakālaṃ attānaṃ seyyaṃ
dahati, [parehi hīnaṃ na dahati,] 9- yo evarūpo māno .pe. Ketukamyatā
cittassāti 10- vibhaṅge vibhatto. Asabbhi santhavoti asappurisehi santhavo.
Esāmagandho na hi maṃsabhojananti esa kodhādi navavidho akusalarāsi pubbe
vuttenevatthena āmagandhoti veditabbo, na hi maṃsabhojananti.
      [249] Evaṃ dhammādhiṭṭhānāya desanāya navavidhaṃ āmagandhaṃ dassetvā
punapi pubbe vuttanayeneva puggalādhiṭṭhānāya desanāya āmagandhe vissajjento
@Footnote: 1 cha.Ma.,i. atimānitā  2 ka. aparo
@3 abhi.vi. 35/832/421  4 Sī. paccuṭṭhapanāti  5 Ma. paccanīkūpaṭṭhānā
@6 abhi.vi. 35/894/438  7 cha.Ma. usūyāti  8 cha.Ma.,i. issā
@9 pāḷi. ime pāṭhā na dissanti, cha.Ma. pare hīne dahati  10 abhi.vi. 35/880/434

---------------------------------------------------------------------------------------------
page55.
Tisso gāthāyo abhāsi. Tattha ye pāpasīlāti ye pāpasamācāratāya "pāpasīlā"ti
loke pākaṭā. Iṇaghātasūcakāti vasalasutte vuttanayena iṇaṃ gahetvā tassa
appadānena iṇaghātā, pesuññena sūcakā ca. Vohārakūṭā idha pāṭirūpikāti
dhammaṭṭhaṭṭhāne 1- ṭhitā lañcaṃ 2- gahetvā sāmike parājentā kūṭena vohārena
samannāgatattā vohārakūṭā, dhammaṭṭhapaṭirūpakattā pāṭirūpikā. Atha vā idhāti
sāsane. Pāṭirūpikāti dussīlā. Te hi yasmā nesaṃ iriyāpathasampadādi 3-
sīlavantapatirūpaṃ 4- atthi, tasmā paṭirūpā, paṭirūpā eva pāṭirūpikā. Narādhamā
yedha karonti kibbisanti ye idha loke narādhamā  mātāpitūsu buddhapaccekabuddhādīsu
ca micchā paṭipattisaññitaṃ kibbisaṃ karontīti. 5- Esāmagandho na hi
maṃsabhojananti esa etāya gāthāya puggale adhiṭṭhāya niddiṭṭho "pāpasīlatā
iṇaghātatā sūcakatā vohārakūṭatā pāṭirūpikatā kibbisakāritā"ti aparopi pubbe
vuttenevatthena chabbidho āmagandho veditabbo, na hi maṃsabhojananti.
      [250] Ye idha pāṇesu asaññatā janāti ye janā idha loke
pāṇesu yathākāmacāritāya satampi sahassampi māretvā anudayāmattassāpi
akaraṇena asaṃyatā. Paresamādāya vihesamuyyutāti paresaṃ santakaṃ ādāya dhanaṃ
vā jīvitaṃ vā tato "mā evaṃ karothā"ti yācantānaṃ vā nivārentānaṃ vā
pāṇileḍḍudaṇḍādīhi vihesaṃ uyyutā, pare vā satte samādāya "ajja dasa, ajja
vīsan"ti evaṃ samādiyitvā nesaṃ 6- vadhabandhādīhi vihesamuyyutā. Dussīlaluddāti
dussīlā ca durācārattā, luddā ca kurūrakammantā lohitapāṇitāya,
macchaghātakamigabandhakasākuṇikādayo idhādhippetā. Pharusāti pharusavācā. Anādarāti "idāni
@Footnote: 1 cha.Ma. dhammaṭṭaṭṭhāne  2 cha.Ma. lañjaṃ
@3 cha.Ma. iriyāpathasampadādīhi  4 Sī. sīlavantapaṭirūpatā, i. sīlabattaṃ paṭirūpaṃ
@5 cha.Ma.,i. karonti  6 cha.Ma.,i. tesaṃ

---------------------------------------------------------------------------------------------
page56.
Na karissāma, viramissāma evaṃrūpā"ti evaṃ ādaravirahitā. Esāmagandho na hi
maṃsabhojananti esa etāya gāthāya puggale adhiṭṭhāya niddiṭṭho "pāṇātipāto
vadhacchedabandhanan"tiādinā nayena pubbe vutto ca avutto ca 1- "pāṇesu
asaṃyatatā paresaṃ vihesatā dussīlatā luddatā pharusatā anādaratā"ti 2- chabbidho
āmagandho veditabbo, na hi maṃsabhojananti. Pubbe vuttampi 3- hetaṃ na
sotukāmatāya 3- avadhāraṇatāya daḷhīkaraṇatāyāti 4- evamādīhi kāraṇehi puna
vuccati. Teneva ca parato vakkhati "iccetamatthaṃ bhagavā punappunaṃ, akkhāsi naṃ
vedayi mantapāragū"ti.
      [251] Etesu giddhā viruddhātipātinoti etesu pāṇesu gedhena giddhā,
dosena viruddhā, mohena ādīnavaṃ apassantā punappunaṃ  ajjhācārappattiyā
atipātino ca, 5- etesu vā "pāṇātipāto vadhacchedabandhanan"tiādinā nayena
vuttesu pāpakammesu yathāsabhāvaṃ  ye gedhavirodhātipātasaṅkhātā rāgadosamohā,
heti giddhā viruddhā atipātino ca. Niccuyyutāti akusale 6- niccaṃ uyyuttā,
kadāci paṭisaṅkhāya appaṭiviratā. Peccāti asmā lokā paraṃ lokaṃ 7- gantvā.
Tamaṃ vajanti ye, patanti sattā nirayaṃ avaṃsirāti ye lokantarikandhakārasaṅkhātaṃ
nīcakulīnatādibhedaṃ 8- vā tamaṃ vajanti, ye ca patanti sattā avīciādibhedaṃ nirayaṃ
avaṃsirā adhogatasīsā. Esāmagandhoti tesaṃ sattānaṃ tamavajananirayapatanahetu esa
gedhavirodhātipātabhedo sabbāmagandhamūlabhūto yathāvuttenatthena tividho āmagandho.
Na hi maṃsabhojananti maṃsabhojanaṃ pana na āmagandhoti.
@Footnote: 1 Sī. pubbe vutto vā  2 cha.Ma.,i. anādharo"ti
@3-3 cha.Ma.,i. vuttampi hi sotūnaṃ sotukāmatāya  4 Sī. daḷhīkaraṇatthāyāti
@5 cha.Ma.,i. casaddo na dissati  6 cha.Ma.,i. akusalakaraṇe
@7 cha.Ma.,i. lokanti na dissati  8 cha.Ma. nīcakulatādibhedaṃ

---------------------------------------------------------------------------------------------
page57.
      [252] Evaṃ bhagavā paramatthato āmagandhaṃ vissajjetvā duggatimaggabhāvañcassa
pakāsetvā idāni yasmiṃ macchamaṃsabhojane tāpaso āmagandhasaññī
duggatimaggasaññī ca hutvā tassa abhojanena suddhikāmo hutvā taṃ na bhuñjati,
tassa ca aññassa ca tathāvidhassa visodhetuṃ 1- asamatthabhāvaṃ dassento "na
macchamaṃsan"ti imaṃ chappadaṃ gāthamāha. Tattha sabbapadāni antimapadena
yojetabbāni:- na macchamaṃsaṃ sodheti maccaṃ avitiṇṇakaṅkhaṃ, na āhutiyaññamutūpasevanā
sodhenti maccaṃ avitiṇṇakaṅkhanti evaṃ. Ettha ca macchamaṃsanti akhādiyamānaṃ
macchamaṃsaṃ na sodheti, tathā anāsakattanti evaṃ porāṇā vadanti. 2- Evaṃ pana
sundarataraṃ siyā "na macchamaṃsānaṃ anāsakattaṃ na macchamaṃsānānāsakattaṃ,
macchamaṃsānaṃ 3- anāsakattaṃ na sodheti maccan"ti. Athāpi 4- siyā, evaṃ sante
anāsakattaṃ ohīyatīti? taṃ ca na, amaratapena saṅgahitattā. "ye vāpi
loke amarā bahū tapā"ti ettha hi sabbopi vuttāvaseso attakilamatho
saṅgahaṃ gacchatīti. Na naggiyanti acelakattaṃ. Muṇḍiyanti muṇḍabhāvo. Jaṭājallanti
jaṭā ca rajojallañca. Kharājinānīti kharāni ajinacammāni. Aggihutassupasevanāti
aggipāricariyā. Amarāti amarabhāvapatthatāya pavattā kāyakilesā.
Bahūti ukkuṭikappadhānādibhedato aneke. Tapāti sarīrasantāpā. Mantāti vedā.
Āhutīti aggihomakammaṃ. Yaññamutūpasevanāti assamedhādiyaññā ca utūpasevanā
ca. Utūpasevanā nāma gimhe ātapaṭṭhānasevanā, vasse rukkhamūlasevanā, hemante
jalappavesasevanā. Na sodheti 5- maccaṃ avitiṇṇakaṅkhanti kilesasuddhiyā vā
@Footnote: 1 cha.Ma. sodhetuṃ, evamuparipi
@2 cha.Ma.,i. vaṇṇenti  3 Sī.,i. na macchamaṃsānaṃ
@4 ka. pāṭhopi  5 cha.Ma. na sodhenti

---------------------------------------------------------------------------------------------
page58.
Bhavasuddhiyā vā avitiṇṇavicikicchaṃ maccaṃ na sodheti. Kaṅkhāmale hi sati na
visuddho hoti, tvañca sakaṅkho yevāti. Ettha ca "avitiṇṇakaṅkhan"ti etaṃ
"na macchamaṃsan"tiādīni sutvā "kiṃ nu kho macchamaṃsānaṃ abhojanādinā na 1-
siyā visuddhimaggo"ti tāpasassa kaṅkhāya uppannāya bhagavatā vuttaṃ siyāti no
[ti] adhippāyo. Yā cassa "so macchamaṃsaṃ bhuñjatī"ti sutvāva buddhe kaṅkhā
uppannā. Taṃ sandhāyetaṃ vuttanti veditabbaṃ.
      [253] Evaṃ macchamaṃsānāsakattādīnaṃ visodhetuṃ asamatthabhāvaṃ dassetvā
idāni visodhetuṃ samatthe dhamme dassento "sotesu gutto"ti imaṃ gāthamāha.
Tattha sotesūti chasu indriyesu. Guttoti indriyasaṃvaraguttiyā samannāgato.
Ettāvatā indriyasaṃvaraparivāraṃ sīlaṃ dasseti. Viditindriyo careti ñātapariññāya
chaḷindriyāni viditvā pākaṭāni katvā careyya, vihareyyāti vuttaṃ. Ettāvatā
visuddhasīlassa nāmarūpaparicchedaṃ dasseti. Dhamme ṭhitoti ariyamaggena abhisametabba-
catusaccadhamme ṭhito. Etena sotāpattibhūmiṃ dasseti. Ajjavamaddave ratoti
ujubhāve ca mudubhāve ca rato. Etena sakadāgāmibhūmiṃ dasseti. Sakadāgāmī hi
kāyavaṅkādikarānaṃ cittatthaddhabhāvakarānañca rāgadosānaṃ patanubhāvāya 2- ajjavamaddave
rato hoti. Saṅgātigoti rāgadosasaṅgātigo. Etena anāgāmibhūmi dasseti.
Sabbadukkhappahīnoti sabbassa vaṭṭadukkhassa  hetuppahānena pahīnasabbadukkho.
Etena arahattabhūmiṃ dasseti. Na limpati diṭṭhasutesu dhīroti so evaṃ anupubbena
arahattaṃ patto dhitisampadāya dhīro diṭṭhasutesu  dhammesu kenaci lepena 3- na
limpati. Na kevalañca puggalādhiṭṭhānāya 4- diṭṭhasutesu, mutaviññātesu ca na
@Footnote: 1 cha.Ma.,i. nasaddo na dissati  2 cha.Ma. tanubhāvāya
@3 cha.Ma. kilesena  4 cha.Ma.,i. puggalādhiṭṭhānāyāti

---------------------------------------------------------------------------------------------
page59.
Limpati, aññadatthu paramavisuddhappatto hotīti arahattanikūṭeneva 1- desanaṃ
niṭṭhāpesi.
      [254-255] Ito paraṃ "iccetamatthan"ti dve gāthā saṅgītikārehi
vuttā. Tāsaṃ attho:- iti bhagavā kassapo etamatthaṃ punappunaṃ anekāhi
dhammādhiṭṭhānāya puggalādhiṭṭhānāya ca desanāya yāva tāpaso aññāsi, tāva
so akkhāsi kathesi vitthāresi, naṃ vedayi mantapāragūti tañca atthaṃ sopi
mantapāragū vedapāragū tisso brāhmaṇo vedayi  aññāsi. Kiṃkāraṇā? yasmā
atthato ca padato ca desanānusārato 2- ca citrāhi gāthāhi munī pakāsayi.
Kīdiso? nirāmagandho asito durannayo, āmagandhakilesābhāvā nirāmagandho,
Taṇhādiṭṭhinissayābhāvā asito, bāhiradiṭṭhivasena "idaṃ seyyo idaṃ varan"ti
kenaci netuṃ asakkuṇeyyattā  durannayo. Evaṃ pakāsitavato cassa sutvāna
buddhassa  subhāsitaṃ padaṃ sukathitaṃ dhammadesanaṃ sutvā nirāmagandhaṃ nikkilesayogaṃ,
sabbadukkhappanudaṃ 3- sabbavaṭṭadukkhappanudaṃ, 4- nīcamano nīcacitto hutvā vandi
tathāgatassa, tisso brāhmaṇo tathāgatassa pāde pañcapatiṭṭhitaṃ katvā vandi.
Tattheva pabbajjamarocayitthāti tattheva ca naṃ āsane nisinnaṃ kassapaṃ bhagavantaṃ
tisso tāpaso pabbajjamarocayittha, ayācīti vuttaṃ hoti. Taṃ bhagavā "ehi
bhikkhū"ti āha, so taṃkhaṇaññeva aṭṭhaparikkhārayutto hutvā ākāsenāgantvā
vassasatikatthero viya bhagavantaṃ vanditvā katipāheneva sāvakapāramiñāṇaṃ
paṭivijjhitvā  tisso nāma aggasāvako ahosi. Puna dutiyo bhāradvājo nāma
evaṃ tassa bhagavato tissabhāradvājaṃ nāma sāvakayugaṃ ahosi.
@Footnote: 1 cha.Ma.,i. evasaddo na dissati  2 cha.Ma.,i. desanānayato
@3 cha.Ma. sabbadukkhappanūdanaṃ  4 cha.Ma.....panūdanaṃ

---------------------------------------------------------------------------------------------
page60.
      Amhākaṃ pana bhagavā yā ca tissena brāhmaṇena ādito tisso
gāthā vuttā, yā ca kassapena bhagavatā majjhe nava,  yā ca tadā saṅgītikārehi
ante dve gāthā, tā sabbāpi cuddasa gāthā ānetvā paripuṇṇaṃ
katvā imaṃ āmagandhasuttaṃ ācariyappamukhānaṃ pañcannaṃ tāpasasatānaṃ āmagandhaṃ
byākāsi. Taṃ sutvā so brāhmaṇo tatheva nīcamano hutvā bhagavato pāde
vanditvā pabbajjaṃ yāci saddhiṃ parisāya, "etha bhikkhavo"ti bhagavā avoca. Te
tatheva ehibhikkhubhāvaṃ patvā ākāsenāgantvā bhagavantaṃ vanditvā katipāhena 1-
sabbeva aggaphale arahatte patiṭṭhahiṃsūti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      āmagandhasuttavaṇṇanā niṭṭhitā.
                         ---------------
                          3. Hirisuttavaṇṇanā
      hirintarantanti hirisuttaṃ. Kā uppatti? anuppanne bhagavati sāvatthiyaṃ
aññataro brāhmaṇamahāsālo aḍḍho ahosi asītikoṭidhanavibhavo. Tassa ca
ekaputtako ahosi piyo manāpo, so taṃ devakumāraṃ viya nānappakārehi
sukhūpakaraṇehi saṃvaḍḍhento taṃ sāpateyyaṃ tassa aniyyātetvāva kālamakāsi
saddhiṃ brāhmaṇiyā. Tato tassa māṇavakassa mātāpitūnaṃ accayena bhaṇḍāgāriko
sāragabbhaṃ vivaritvā sāpateyyaṃ niyyātento āha "idaṃ te sāmi mātāpitūnaṃ
santakaṃ, idaṃ ayyakapayyakānaṃ santakaṃ, idaṃ sattakulaparivaṭṭenāgatan"ti māṇavako
dhanaṃ disvā cintesi "idaṃ dhanaṃyeva dissati, yehi pana idaṃ sañcitaṃ, te na
@Footnote: 1 cha.Ma. katipāheneva

---------------------------------------------------------------------------------------------
page61.
Dissanti, sabbeva maccuvasaṃ gatā. Gacchantā ca na ito kiñci ādāya agamaṃsu,
evaṃ nāma bhoge pahāya gantabbo paraloko, na sakkā kiñci ādāya gantuṃ
aññatra sucaritena, yannūnāhaṃ imaṃ dhanaṃ pariccajitvā sucaritadhanaṃ gaṇheyyaṃ, yaṃ
sakkā ādāya gantun"ti. So  divase divase satasahassaṃ vissajjento puna
cintesi "pahūtamidaṃ dhanaṃ, kiṃ iminā evamappakena pariccāgena, yannūnāhaṃ
mahādānaṃ dadeyyan"ti. So rañño ārocesi "mahārāja mama ghare ettakaṃ
dhanamatthi, icchāmi tena mahādānaṃ dātuṃ, sādhu mahārāja nagare ghosanaṃ
kārāpethā"ti. Rājā tathā kārāpesi. So āgatāgatānaṃ bhājanāni pūretvā
sattahi divasehi sabbaṃ dhanaṃ adāsi, datvā ca cintesi "evaṃ mahāpariccāgaṃ
katvā ayuttaṃ ghare vasituṃ, yannūnāhaṃ pabbajeyyan"ti. Tato parijanassetamatthaṃ
ārocesi, te "mā tvaṃ sāmi `dhanaṃ parikkhīṇan'ti cintayi, mayaṃ appakeneva
kālena nānāvidhehi upāyehi dhanasañcayaṃ karissāmā"ti vatvā nānappakārehi
taṃ yāciṃsu. So tesaṃ yācanaṃ anādiyitvā 1- tāpasapabbajjaṃ pabbaji.
      Tattha aṭṭhavidhā tāpasā:- saputtakabhariyā uñchācārikā sampattakālikā
anaggipakkikā assamuṭṭhikā 2- dantaluyyakā pavattaphalikā vaṇṭamuttikā cāti. 3-
Tattha saputtakabhariyāti 4- puttadārena saddhiṃ pabbajitvā kasivaṇijjādīhi jīvikaṃ
kappayamānā keṇiyajaṭilādayo. Uñchācārikāti nagaradvāre assamaṃ kāretvā 5-
tattha khattiyabrāhmaṇakumārādayo sippādīni sikkhāpetvā hiraññasuvaṇṇaṃ
paṭikkhipitvā tilataṇḍulādikappiyabhaṇḍapaṭiggāhakā, te saputtakabhariyehi seṭṭhataRā.
Sampattakālikāti āhāravelāya sampattaṃ āhāraṃ gahetvā yāpentā, te
@Footnote: 1 cha.Ma.,i. anādiyitvāva  2 cha.Ma. asmamuṭṭhikā
@ 3 su.vi. 1/280/243     4 cha.Ma. saputtabhariyāti
@ 5 cha.Ma.,i. kārāpetvā

---------------------------------------------------------------------------------------------
page62.
Uñchācārikehi seṭṭhataRā. Anaggipakkikāti agginā apakkapattaphalāni khāditvā
yāpentā, te sampattakālikehi seṭṭhataRā. Assamuṭṭhikāti muṭṭhipāsāṇaṃ
gahetvā aññaṃ vā kiñci vāsisambukādiṃ 1- gahetvā carantā 2- yadā chātā
honti, tadā sampattarukkhato tacaṃ gahetvā khāditvā uposathaṅgāni adhiṭṭhāya
cattāro brahmavihāre bhāventi, te anaggipakkikehi seṭṭhataRā. Dantaluyyakāti
muṭṭhipāsāṇādīnipi aggahetvā carantā khudākāle sampattarukkhato dantehi
uppāṭetvā tacaṃ khāditvā uposathaṅgāni adhiṭṭhāya brahmavihāre bhāventi,
te assamuṭṭhikehi seṭṭhataRā. Pavattaphalikāti jātassaraṃ vā vanasaṇḍaṃ vā
nissāya vasantā yaṃ tattha sare bhiṃsamūlādi, 3- yaṃ vā vanasaṇḍe pupphakāle
pupphaṃ, phalakāle phalaṃ, tameva khādanti, pupphaphale asati antamaso tattha
rukkhapapaṭikampi khāditvā vasanti, na tveva āhāratthāya aññatra gacchanti,
uposathaṅgādhiṭṭhānaṃ brahmavihārabhāvanañca karonti, te dantaluyyakehi seṭṭhataRā.
Vaṇṭamuttikā nāma vaṇṭamutatāni bhūmiyaṃ patitāni paṇṇāniyeva khādanti, sesaṃ
purimasadisameva, te sabbaseṭṭhā.
      Ayaṃ pana brāhmaṇakulaputto "tāpasapabbajjāsu aggapabbajjaṃ
pabbajissāmī"ti vaṇṭamuttikapabbajjaṃyeva pabbajitvā himavati dve tayo pabbate
atikkamma assamaṃ kārāpetvā paṭivasati. Atha bhagavā loke uppajjitvā
pavattitapavaradhammacakko anupubbena sāvatthiṃ  gantvā sāvatthiyaṃ viharati jetavane
anāthapiṇḍikassa ārāme. Tena kho pana samayena sāvatthivāsī eko puriso
pabbate candanasārādīni gavesanto tassa assamaṃ patvā taṃ 4- abhivādetvā
ekamantaṃ aṭṭhāsi. So taṃ disvā "kuto āgatosī"ti pucchi. Sāvatthito
@Footnote: 1 cha.Ma.,i. vāsisatthakādiṃ  2 cha.Ma.,i. vicarantā
@3 cha.Ma.,i. bhisamuḷālādi  4 cha.Ma.,i. tanti na dissati

---------------------------------------------------------------------------------------------
page63.
Bhanteti. Kā tattha pavattīti. Tattha bhante manussā appamattā dānādīni
puññāni karontīti. Kassa ovādaṃ sutvāti. Buddhassa bhagavatoti. Tāpaso
buddhasaddassavanena vimhito "buddhoti tvaṃ bho purisa vadesī"ti. Āmagandhe
vuttanayeneva tikkhattuṃ pucchitvā "ghosopi kho esa 1- dullabho"ti attamano
bhagavato santikaṃ gantukāmo hutvā cintesi "na yuttaṃ buddhassa santikaṃ
tucchameva 2- gantuṃ, kinnu kho gahetvā gaccheyyan"ti. Puna cintesi "buddhā
nāma āmisagarukā na honti, handāhaṃ dhammapaṇṇākāraṃ gahetvā gacchāmī"ti
cattāro pañhe abhisaṅkhari:-
                   "kīdiso mitto na sevitabbo
                   kīdiso mitto sevitabbo
                   kīdiso payogo payuñjitabbo
                   kiṃ rasānaṃ aggan"ti.
      So te pañhe gahetvā majjhimadesābhimukho pakkamitvā anupubbena
sāvatthiṃ patvā jetavanaṃ paviṭṭho, bhagavāpi tasmiṃ samaye dhammadesanatthāya āsane
nisinnoyeva hoti. So bhagavantaṃ disvā avanditvāva ekamantaṃ aṭṭhāsi.
Bhagavā "kacci isi khamanīyan"tiādinā nayena sammodi, sopi "khamanīyaṃ bho
gotamā"tiādinā nayena paṭisammoditvā "yadi buddho bhavissati, manasā
pucchite pañhe vācāya 3- vissajjessatī"ti manasā eva bhagavantaṃ te pañhe
pucchi. Bhagavā brāhmaṇena puṭṭho ādipañhaṃ tāva vissajjetuṃ hirintarantanti 4-
ārabhitvā aḍḍhateyyagāthāyo āha.
@Footnote: 1 cha.Ma.,i. eso  2 i. tucchakena
@3 cha.Ma.,i. vācāya eva  4 cha.Ma. hiriṃ tarantanti, evamuparipi

---------------------------------------------------------------------------------------------
page64.
      [256] Tāsaṃ attho:- hirintarantanti hiriṃ atikkamantaṃ ahirikaṃ nillajjaṃ.
Vijigucchamānanti asucimiva passamānaṃ. Ahiriko hiriṃ jigucchati asucimiva passati,
tena naṃ na bhajati na allīyati. Tena vuttaṃ "vijigucchamānan"ti. Sakhāhamasmi 1-
iti bhāsamānanti "ahaṃ samma tava sahāyo hitakāmo sukhakāmo, jīvitampi me
tuyhaṃ  atthāya pariccattan"ti evamādinā nayena bhāsamānaṃ. Sayhāni kammāni
anādiyantanti evaṃ bhāsitvāpi ca sayhāni kātuṃ sakkānipi tassa kammāni
anādiyantaṃ karaṇatthāya asamādiyantaṃ. Atha vā cittena tattha ādaramattampi
akarontaṃ, apica kho pana uppannesu kiccesu byasanameva dassentaṃ. Neso
mamanti iti naṃ vijaññāti taṃ evarūpaṃ "mittapaṭirūpako eso, neso me mitto"ti
evaṃ paṇḍito puriso vijāneyya.
      [257] Ananvayanti yaṃ atthaṃ dassāmi, karissāmīti bhāsati, tena
ananugataṃ. Piyaṃ vācaṃ yo mittesu pakubbatīti yo atītānāgatehi padehi
paṭisantharanto niratthakena saṅgaṇhanto kevalaṃ byañjanacchāyāmatteneva
piyaṃ mittesu vācaṃ pavatteti. Akarontaṃ bhāsamānaṃ, parijānanti paṇḍitāti
evarūpaṃ yaṃ bhāsati, taṃ akarontaṃ, kevalaṃ vācāya bhāsamānaṃ "vacīparamo nāmesa
amitto mittapaṭirūpako"ti evaṃ paricchinditvā paṇḍitā jānanti.
      [258] Na so mitto yo sadā appamatto, bhedāsaṅkī
randhamevānupassīti yo bhedameva āsaṅkamāno katamadhurena upacārena sadā appamatto
viharati, yaṃ kiñci vā asatiyā amanasikārena kataṃ, aññāṇakena vā akataṃ,
"yadā maṃ garahissati, tadā naṃ etena paṭicodessāmī"ti evaṃ randhameva anupassati,
na so mitto sevitabboti.
@Footnote: 1 cha.Ma. tavāhamasmi

---------------------------------------------------------------------------------------------
page65.
      Evaṃ bhagavā "kīdiso mitto na sevitabbo"ti imaṃ ādipañhaṃ vissajjetvā
dutiyaṃ vissajjetuṃ "yasmiṃ ca setī"ti imaṃ upaḍḍhagāthamāha. Tassattho:- yasmiṃ ca
mittepi 1- mitto tassa hadayamanupavisitvā sayanena yathā nāma pitu urasīva 2-
putto "imassa mayi urasi sayante dukkhaṃ vā anattamanatā vā bhaveyyā"tiādīni 3-
aparisaṅkamāno nibbisaṅko hutvā seti, evameva 4- dāradhanajīvitādīsu vissāsaṃ
karonto mittabhāvena nibbisaṅko seti. Yo ca parehi kāraṇasataṃ kāraṇasahassampi
vatvā abhejjo, sa ve mitto sevitabboti.
      [259]  Evaṃ bhagavā "kīdiso mitto sevitabbo"ti dutiyampi pañhaṃ
vissajjetvā tatiyaṃ vissajjetuṃ "pāmujjakaraṇan"ti gāthamāha. Tassattho:-
pāmujjaṃ karotīti pāmujjakaraṇaṃ. Ṭhānanti kāraṇaṃ. Kiṃ pana tanti? vīriyaṃ. Tañhi
dhammūpasañhitaṃ pītipāmojjasukhamuppādanato pāmujjakaraṇanti vuccati. Yathāha
"svākkhāte bhikkhave dhammavinaye yo āraddhavīriyo, so sukhaṃ viharatī"ti. 5- Pasaṃsaṃ
āvahatīti pasaṃsāvahanaṃ. Ādito dibbamānusakasukhānaṃ, pariyosāne nibbānasukhassa
āvahanato phalūpacārena sukhaṃ. Phalaṃ paṭikaṅkhamāno phalānisaṃso. Bhāvetīti vaḍḍheti.
Vahanto porisaṃ dhuranti purisānucchavikaṃ bhāraṃ ādāya viharanto etaṃ 6-
sammappadhānavīriyasaṅkhātaṃ ṭhānaṃ bhāveti, bhagavā  7- īdiso payogo sevitabboti.
      [260] Evaṃ tatiyapañhaṃ vissajjetvā catutthaṃ vissajjetuṃ "pavivekarasan"ti
gāthamāha. Tattha pavivekoti kilesavivekato jātattā aggaphalaṃ vuccati, tassa
rasoti assādaṭṭhena taṃsampayuttaṃ sukhaṃ. Upasamassāti 8- kilesūpasamante jātattā
@Footnote: 1 cha.Ma.,i. mitte  2 cha.Ma.,i. urasi  3 cha.Ma....ādīhi
@4 cha.Ma.,i. evamevaṃ  5 aṅ.ekaka. 20/319/36  6 Sī. ekaṃ
@7 cha.Ma.,i. ayaṃ pāṭho na dissati  8 Sī.,i. upasamoti, cha.Ma. upasamopi

---------------------------------------------------------------------------------------------
page66.
Nibbānasaṅkhātaupasamārammaṇattā vā tadeva, dhammapītirasoti 1- ariyadhammato
jātāya 2- nibbānasaṅkhāte vā 3- dhamme uppannāya pītiyā rasattā tadeva.
Taṃ pavivekarasaṃ upasamassa ca rasaṃ pitvā tadeva dhammapītirasaṃ pivaṃ niddaro hoti
nippāpo, pitvāpi kilesapariḷāhābhāvena niddaro, pivantopi pahīnapāpattā
nippāpo hoti, tasmā etaṃ rasānamagganti. Keci pana "jhānanibbānapaccavekkhaṇānaṃ
kāyacittaupadhivivekānañca vasena pavivekarasādayo tayo eva ete dhammā"ti
yojenti, purimameva sundaraṃ. Evaṃ ca 4-  bhagavā catutthapañhaṃ vissajjento
arahattanikūṭena desanaṃ niṭṭhāpesi, desanāpariyosāne brāhmaṇo bhagavato
santike pabbajitvā katipāheneva paṭisambhidappatto arahā ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                        hirisuttavaṇṇanā niṭṭhitā.
                         --------------
                         4. Maṅgalasuttavaṇṇanā
      evamme sutanti maṅgalasuttaṃ. Kā uppatti? jamabudīpe kira tattha tattha
nagaradvārasaṇṭhāgārasabhādīsu mahājanā sannipatitvā hiraññasuvaṇṇaṃ datvāpi 5-
nānappakāraṃ sītāharaṇādibāhirakānaṃ kathaṃ 6- kathāpenti, ekekā kathā
catumāsaccayena niṭṭhāti, tattha ekadivasaṃ maṅgalakathā samuṭṭhāsi "kinnu kho
maṅgalaṃ, kiṃ diṭṭhaṃ maṅgalaṃ, kiṃ sutaṃ maṅgalaṃ, kiṃ mutaṃ maṅgalaṃ, ko maṅgalaṃ
jānātīti.
@Footnote: 1 cha.Ma. dhammapītirasopi  2 cha.Ma.,i. anapetāya
@3 cha.Ma. vāsaddo na dissati, i. ca  4 cha.Ma.,i. casaddo na dissati
@5 cha.Ma.,i. datvā  6 Sī.... bāhirakkhānakathā, cha.Ma.....bāhirakakathaṃ

---------------------------------------------------------------------------------------------
page67.
      Atha diṭṭhamaṅgaliko nāmeko puriso āha "ahaṃ maṅgalaṃ jānāmi, diṭṭhaṃ
loke maṅgalaṃ, diṭṭhaṃ nāma abhimaṅgalasammataṃ rūpaṃ. Seyyathidaṃ? idhekacco
kālasseva vuṭṭhāya vātasakuṇaṃ 1- vā passati, veḷuvalaṭṭhiṃ vā gabbhiniṃ vā kumārake
vā alaṅkatapaṭiyatte puṇṇaghaṭaṃ vā allarohitamacchaṃ vā ājaññaṃ vā usabhaṃ
vā gāviṃ vā kapilaṃ vā, yaṃ vā panaññampi kiñci evarūpaṃ abhimaṅgalasammataṃ
rūpaṃ passati, idaṃ vuccati diṭṭhamaṅgalan"ti. Tassa vacanamekacce aggahesuṃ, ekacce
nāggahesuṃ. Ye nāggahesuṃ, te tena saha vivadiṃsu.
      Atha sutamaṅgaliko nāmeko puriso āha "cakkhu nāmetaṃ bho sucimpi
asucimpi  passati, tathā sundarampi asundarampi,  manāpampi amanāpampi, yadi tena
diṭṭhaṃ maṅgalaṃ siyā, sabbampi maṅgalaṃ siyā, tasmā na diṭṭhaṃ maṅgalaṃ, apica kho
sutaṃ maṅgalaṃ, sutaṃ nāma abhimaṅgalasammato saddo, seyyathidaṃ? idhekacco
kālasseva vuṭṭhāya vaḍḍhāti vā vaḍḍhamānāti vā puṇṇāti vā pussāti 2- vā
sumanāti vā sirīti vā sirivaḍḍhāti vā ajja sunakkhattaṃ sumuhuttaṃ sudivasaṃ
sumaṅgalanti evarūpaṃ vā yaṃ kiñci abhimaṅgalasammataṃ saddaṃ suṇāti, idaṃ vuccati
sutamaṅgalan"ti. Tassapi vacanaṃ ekacce aggahesuṃ, ekacce nāggahesuṃ. Ye
nāggahesuṃ, te tena saha vivadiṃsu.
      Atha mutamaṅgaliko nāmeko puriso āha "sotaṃ 3- nāmetaṃ bho sādhumpi
asādhumpi manāpampi amanāpampi suṇāti. Yadi tena sutaṃ maṅgalaṃ siyā, sabbampi
maṅgalaṃ siyā, tasmā na sutaṃ maṅgalaṃ, apica kho pana mutaṃ maṅgalaṃ, mutaṃ nāma
abhimaṅgalasammataṃ gandharasaphoṭṭhabbaṃ. Seyyathidaṃ? idhekacco kālasseva vuṭṭhāya
@Footnote: 1 Sī.,i. bhāsamānasakuṇaṃ, cha.Ma. cātakasakuṇaṃ
@2 cha.Ma. phussāti  3 cha.Ma. sotamapi hi

---------------------------------------------------------------------------------------------
page68.
Padumagandhādipupphagandhaṃ vā ghāyati, pussadantakaṭṭhaṃ vā khādati, paṭhaviṃ vā
āmasati, haritasassaṃ vā allagomayaṃ vā kacchapaṃ vā tilavāhaṃ vā pupphaṃ vā phalaṃ
vā āmasati, pussamattikāya vā sammā limpati, pussasāṭakaṃ vā nivāseti,
pussaveṭhanaṃ vā dhāreti, yaṃ vā panaññampi kiñci evarūpaṃ abhimaṅgalasammataṃ
gandhaṃ vā ghāyati, rasaṃ vā sāyati, phoṭṭhabbaṃ vā phusati, idaṃ vuccati
mutamaṅgalan"ti. Tassapi vacanaṃ ekacce aggahesuṃ, ekacce nāggahesuṃ.
      Tattha diṭṭhamaṅgaliko sutamutamaṅgalike na asakkhi saññāpetuṃ. Na tesaṃ
aññataro itare dve. Tesu ca manussesu ye diṭṭhamaṅgalikassa vacanaṃ gaṇhiṃsu,
te "diṭṭhaṃyeva maṅgalan"ti gatā. Ye sutamutamaṅgalikānaṃ vacanaṃ gaṇhiṃsu, te
"sutaṃyeva mutaṃyeva maṅgalan"ti gatā. Evamayaṃ maṅgalakathā sakalajambudīpe pākaṭā
jātā.
      Atha sakalajambudīpe manussā gumbagumbā hutvā "kinnu kho maṅgalan"ti
maṅgalāni cintayiṃsu, tesaṃ manussānaṃ ārakkhadevatāpi 1- taṃ kathaṃ sutvā tatheva
maṅgalāni cintayiṃsu, tāsaṃ devatānaṃ bhummadevatā mittā honti, atha tato sutvā
bhummadevatāpi tatheva maṅgalāni cintayiṃsu. Tāsampi  devatānaṃ ākāsaṭṭhadevatā
mittā honti, ākāsaṭṭhadevatānampi 2- cātumahārājikādevatā. Eteneva upāyena
yāva sudassīdevatānaṃ akaniṭṭhadevatā mittā honti, atha tato sutvā
akaniṭṭhadevatāpi tatheva gumbagumbā hutvā maṅgalāni cintayiṃsu. Evaṃ  yāva 3-
dasasahassacakkavāḷesu sabbattha maṅgalacintā udapādi. Uppannā ca sā "idaṃ
maṅgalaṃ idaṃ maṅgalan"ti vinicchiyamānāpi appattā eva vinicchayaṃ dvādasa
@Footnote: 1 cha.Ma. pisaddo na dissati
@2 cha.Ma. ākāsaṭaṭhadevatānaṃ  3 cha.Ma. yāvasaddo na dissati

---------------------------------------------------------------------------------------------
page69.
Vassāni aṭṭhāsi. Sabbe manussā ca devā ca brahmāno ca ṭhapetvā
ariyasāvake diṭṭhasutamutavasena tidhā bhinnā, ekopi "idameva maṅgalan"ti
yathābhuccato niṭṭhaṅgato nāma 1- nāhosi, maṅgalakolāhalaṃ loke uppajji.
      Kolāhalaṃ nāma pañcavidhaṃ kappakolāhalaṃ cakkavattikolāhalaṃ buddhakolāhalaṃ
maṅgalakolāhalaṃ moneyyakolāhalanti. Tattha kāmāvacaradevā muttasirā vikiṇṇakesā
rudammukhā assūni hatthehi puñchamānā rattavatthanivatthā ativiya virūpavesadhārino
hutvā "vassasatasahassassa accayena kappavuṭṭhānaṃ hessati, 2- ayaṃ loko
vinassissati, mahāsamuddo ca sussissati, 3- ayañca mahāpaṭhaviṃ sineru ca
pabbatarājā dayhissati 4- vinassissati, yāva brahmalokā lokavināso bhavissati,
mettaṃ mārisā bhāvetha, karuṇaṃ, muditaṃ, upekkhaṃ mārisā bhāvetha, mātaraṃ upaṭṭhahatha,
pitaraṃ upaṭṭhahatha, kule jeṭṭhāpacāyino hotha, jāgaratha mā pamādathā"ti 5-
manussapathe vicaritvā ārocenti. Idaṃ kappakolāhalaṃ nāma.
      Kāmāvacaradevā eva "vassasatassa accayena cakkavattirājā loke
uppajjissatī"ti manussapathe vicaritvā ārocenti. Idaṃ cakkavattikolāhalaṃ nāma.
      Suddhāvāsā pana devā brahmābharaṇena alaṅkaritvā brahmaveṭhanaṃ sīse
katvā pītisomanassajātā buddhaguṇasārino 6-  "vassasahassassa accayena buddho
loke uppajjissatī"ti manussapathe vicaritvā ārocenti. Idaṃ buddhakolāhalaṃ
nāma.
      Suddhāvāsā eva devā manussānaṃ cittaṃ ñatvā "dvādasannaṃ vassānaṃ
accayena sammāsambuddho maṅgalaṃ kathessatī"ti manussapathe vicaritvā ārocenti.
@Footnote: 1 cha.Ma. nāmasaddo na dissati  2 cha.Ma. kappuṭṭhānaṃ bhavissati
@3 Sī. ussussissati  4 cha.Ma. uḍḍayhissati
@5 cha.Ma. pamādatthāti  6 cha.Ma. buddhaguṇavādino

---------------------------------------------------------------------------------------------
page70.
Idaṃ maṅgalakolāhalaṃ nāma. Suddhāvāsā eva devā  "sattannaṃ vassānaṃ accayena
aññataro bhikkhu bhagavatā saddhiṃ samāgamma moneyyapaṭipadaṃ pucchissatī"ti
manussapathe vicaritvā ārocenti. Idaṃ moneyyakolāhalaṃ nāma. Imesu pañcasu
kolāhalesu diṭṭhamaṅgaladivasena tidhā bhinnesu devamanussesu idaṃ maṅgalakolāhalaṃ
loke uppajji.
      Atha devesu ca manussesu ca vicinitvā vicinitvā maṅgalāni alabhamānesu
dvādasannaṃ vassānaṃ accayena tāvatiṃsakāyikā devatā saṅgamma samāgamma evaṃ
samacintesuṃ "seyyathāpi nāma mārisā gharasāmiko antogharajanānaṃ, gāmasāmiko
gāmavāsīnaṃ, rājā sabbamanussānaṃ, evameva 1- ayaṃ sakko devānamindo amhākaṃ
aggo ca seṭṭho ca yadidaṃ puññena tejena issariyena paññāya dvinnaṃ
devalokānaṃ adhipati. Yannūna mayaṃ sakkassa devānamindassa 2- etamatthaṃ
ārocessāmā"ti 3- tā sakkassa santikaṃ gantvā sakkaṃ devānamindaṃ taṃkhaṇānurūpaṃ
nivāsanābharaṇasassirikasarīraṃ aḍḍhateyyakoṭiaccharāgaṇaparivutaṃ pāricchattakamūle
paṇḍukambalasilāsane 4- nisinnaṃ abhivādetvā ekamantaṃ ṭhatvā etadavocuṃ "yagghe
mārisa jāneyyāsi, etarahi maṅgalapañhā samuṭṭhitā, eke diṭṭhaṃ `maṅgalan'ti
vadanti, 5- eke sutaṃ maṅgalaṃ eke mutaṃ maṅgalanti, 5- tattha mayaṃ ca aññe ca
aniṭṭhaṅgatā, sādhu vata no tvaṃ yāthāvato byākarohī"ti. Devarājā pakatiyāpi
paññavā "ayaṃ maṅgalakathā kattha paṭhamaṃ samuṭṭhitā"ti āha. "mayaṃ deva cātumahārājikānaṃ
assumhā"ti āhaṃsu. Tato cātumahārājikā ākāsaṭṭhadevatānaṃ,
ākāsaṭṭhadevatā bhummadevatānaṃ, bhummadevatā manussārakkhadevatānaṃ,
manussārakkhadevatā "manussaloke samuṭṭhitā"ti āhaṃsu.
@Footnote: 1 cha.Ma. evamevaṃ  2 cha.Ma. sakkaṃ devānamindaṃ
@3 cha.Ma. puccheyyāmāti  4 cha.Ma. paṇḍukambalavarāsane
@ 5-5 cha.Ma. eke sutaṃ "maṅgalan"ti vadanti, eke mutaṃ "maṅgalan"ti vadanti

---------------------------------------------------------------------------------------------
page71.
      Atha sakko devānamindo "sammāsambuddho kattha vasatī"ti pucchi,
"manussaloke devā"ti āhaṃsu. "taṃ bhagavantaṃ koci pucchī"ti āha. Na koci
devāti. Kinnu kho nāma tumhe mārisā aggiṃ chaḍḍetvā khajjopanakaṃ
ujjāletha, ye anavasesamaṅgaladesakaṃ taṃ bhagavantaṃ atikkamitvā 1- maṃ pucchitabbaṃ
maññatha, āgacchatha mārisā, taṃ bhagavantaṃ pucchāma, addhā sassirikaṃ pañhābyākaraṇaṃ
labhissāmāti ekaṃ devaputtaṃ āṇāpesi "tvaṃ bhagavantaṃ pucchā"ti. So devaputto
taṃkhaṇānurūpena alaṅkārena attānaṃ alaṅkaritvā vijjuriva vijjotamāno
devagaṇaparivuto jetavanamahāvihāraṃ āgantvā bhagavantaṃ abhivādetvā ekamantaṃ
ṭhatvā maṅgalapañhaṃ pucchanto gāthāya ajjhabhāsi. Bhagavā tassa taṃ pañhaṃ
vissajjento imaṃ suttamabhāsi.
      Tattha evamme sutantiādīnamattho saṅkhepato kasibhāradvājasuttavaṇṇanāyaṃ
vutto. Vitthāraṃ pana icchantehi papañcasūdaniyā majjhimaṭṭhakathāyaṃ vuttanayena
gahetabbo. Kasibhāradvājasutte ca "magadhesu viharati dakkhiṇāgirismiṃ ekanāḷāyaṃ
brāhmaṇagāme"ti vuttaṃ, idha "sāvatthiyaṃ viharati jetavane anāthapiṇḍikassa
ārāme"ti. Tasmā "sāvatthiyan"ti imaṃ padaṃ ādiṃ katvā idha apubbapadavaṇṇanaṃ
karissāma.
      Seyyathidaṃ? sāvatthiyanti evaṃnāmake nagare. Taṃ kira savatthassa nāma
Isino nivāsanaṭṭhānaṃ  ahosi. Tasmā yathā kusambassa nivāso kosambī,
kākaṇḍassa nivāso kākaṇḍīti, evaṃ itthiliṅgavasena "sāvatthī"ti vuccati.
Porāṇā pana vaṇṇayanti:- yasmā tasmiṃ ṭhāne satthasamāyoge "kiṃ bhaṇḍamatthī"ti
pucchite "sabbamatthī"ti āhaṃsu, tasmā taṃ vacanamupādāya "sāvatthī"ti vuccati.
@Footnote: 1 Sī. atīyitvā

---------------------------------------------------------------------------------------------
page72.
Tassaṃ sāvatthiyaṃ. Etena tassa 1- gocaragāmo dīpito hoti. Jeto nāma
rājakumāro, tena ropitasaṃvaḍḍhitattā tassa jetassa vananti jetavanaṃ, tasmiṃ
jetavane. Anāthānaṃ piṇḍo etasmiṃ atthīti anāthapiṇḍiko, tassa anāthapiṇḍikassa.
Anāthapiṇḍikena gahapatinā catupaññāsakoṭipariccāgena niṭṭhāpitaārāmeti attho.
Etenassa pabbajitānurūpavāso 2- dīpito hoti.
      Athāti avicchedatthe, khoti adhikārantaranidassanatthe nipāto. Tena
avicchinneyeva tattha bhagavato vihāre "idamadhikārantaraṃ udāpādī"ti dasseti.
Kintanti? aññatarā devatātiādi. Tattha aññatarāti aniyamitaniddeso. Sā hi
Nāmagottato apākaṭā, tasmā "aññatarā"ti  vuttā. Devo eva devatā,
itthipurisasādhāraṇametaṃ. Idha pana puriso eva so devaputto, kintu
sādhāraṇanāmavasena "devatā"ti vutto.
      Abhikkantāya rattiyāti ettha abhikkantasaddo khayasundarābhirūpaabbhanumodanādīsu
dissati. Tattha "abhikkantā bhante ratti, nikkhanto paṭhamo yāmo,
ciraṃ nisinno bhikkhusaṃgho, uddisatu bhante bhagavā   bhikkhūnaṃ pātimokkhan"ti 3-
evamādīsu khaye dissati. "ayaṃ imesaṃ catunnaṃ puggalānaṃ abhikkantataro ca
paṇītataro cā"ti 4- evamādīsu sundare.
             "ko me vandati pādāni iddhiyā yasasā jalaṃ
             abhikkantena vaṇṇena sabbā obhāsayaṃ disā"ti 5-
evamādīsu abhirūpe. "abhikkantaṃ bho gotama, abhikkantaṃ bho gotamā"ti 6- evamādīsu
abbhanumodane. Idha pana khaye. Tena abhikkantāya rattiyā, parikkhīṇāya rattiyāti
vuttaṃ hoti.
@Footnote: 1 cha.Ma. etenassa  2 cha.Ma. pabbajitānurūpanivāsokāso
@ 3 vi.cūḷa. 7/383/204, aṅ.aṭṭhaka. 23/110/207 (syā) khu.u. 25/43/162
@4 aṅ.catukka. 21/100/113  5 khu.vi. 26/857/87  6 vi.mahāvi. 1/15/7,
@aṅ.duka. 20/16/56

---------------------------------------------------------------------------------------------
page73.
      Abhikkantavaṇṇāti idha 1- abhikkantasaddo abhirūpe, vaṇṇasaddo pana
chavithutikulavaggakāraṇasaṇṭhānappamāṇarūpāyatanādīsu dissati. Tattha "suvaṇṇavaṇṇosi
bhagavā"ti 2- evamādīsu chaviyaṃ. "kadā saññūḷhā pana te gahapati ime samaṇassa
gotamassa vaṇṇā"ti 3- evamādīsu thutiyaṃ. "cattārome bho gotama vaṇṇā"ti 4-
evamādīsu kulavagge. "atha kena nu vaṇṇena, gandhatthenoti vuccatī"ti 5-
evamādīsu kāraṇe. "mahantaṃ hatthirājavaṇṇaṃ  abhinimminitvā"ti 6- evamādīsu
saṇṭhāne. "tayo pattassa vaṇṇā"ti 7- evamādīsu pamāṇe. "vaṇṇo gandho
raso ojā"ti 8- evamādīsu rūpāyatane. So idha chaviyaṃ daṭṭhabbo. Tena
abhikkantavaṇṇā 9- abhirūpacchavīti vuttaṃ hoti.
      Kevalakappanti ettha kevalasaddo anavasesayebhuyyaabyāmissānatirekadaḷhattha-
visaṃyogādianekattho. Tathā hissa "kevalaparipuṇṇaṃ parisuddhaṃ brahmacariyan"ti 10-
evamādīsu anavasesatā attho. "kevalakappā ca aṅgamagadhā pahūtaṃ khādanīyaṃ
bhojanīyaṃ ādāya upasaṅkamissantī"ti 11- evamādīsu yebhuyyatā. "kevalassa
dukkhakkhandhassa samudayo hotī"ti 12- evamādīsu abyāmissatā. "kevalaṃ saddhāmattakaṃ
nūna ayamāyasmā"ti 13- evamādīsu anatirekatā. "āyasmato bhante anuruddhassa
bāhiko nāma saddhivihāriko kevalakappaṃ  saṃghabhedāya ṭhito"ti 14- evamādīsu
daḷhatthatā. "kevalī vusitavā uttamapurisoti vuccatī"ti 15- evamādīsu visaṃyogo.
Idha panassa anavasesatā attho adhippeto.
@Footnote: 1 cha.Ma. ettha  2 Ma.Ma. 13/399/384, khu.su. 25/554/447
@3 Ma.Ma. 13/77/54  4 dī.pā.11/115/69  5  saṃ.sa. 15/234/246
@6 saṃ.sa. 15/138/124  7 gavesitabbaṃ  8 abhi. 1/163
@9 cha.Ma. abhikantavaṇṇo  10 vi.mahāvi. 1/1/1, dī.Sī. 9/255/87
@11 vi.mahā. 4/43/38  12 abhi.vi. 35/225/161  13 vi.mahā. 5/224/6
@14 aṅ.catukka. 21/243/267  15 saṃ.kha. 17/57/50

---------------------------------------------------------------------------------------------
page74.
      Kappasaddo cāyaṃ 1- abhisaddahanavohārakālapaññattichedanavikappalesasamantabhāvādi-
anekattho. Tathā hissa "okappanīyametaṃ bhoto gotamassa, yathā taṃ arahato
sammāsambuddhassā"ti 2- evamādīsu abhisaddahanamattho. "anujānāmi bhikkhave pañcahi
samaṇakappehi  phalaṃ paribhuñjitun"ti 3- evamādīsu vohāro. "yena sudaṃ niccakappaṃ
viharāmī"ti 4- evamādīsu kālo. "iccāyasmā kappo"ti 5- evamādīsu paññatti.
"alaṅkato kappitakesamassū"ti 6- evamādīsu chedanaṃ. "kappati dvaṅgulakappo"ti 7-
evamādīsu vikappo nipajjitun"ti 8- evamādīsu leso. "kevalakappaṃ veḷuvanaṃ
obhāsetvā"ti 9- evamādīsu samantabhāvo. Idha pana 10- samantabhāvo atthoti
adhippeto. Yato kevalakappaṃ jetavananti ettha anavasesaṃ samantato  jetavananti
evamattho daṭṭhabbo.
      Obhāsetvāti ābhāya pharitvā, candimā viya ca sūriyo viya ca ekobhāsaṃ
ekapajjotaṃ karitvāti attho.
      Yena bhagavā tenupasaṅkamīti bhummatthe karaṇavacanaṃ, yato yattha bhagavā, tattha
upasaṅkamīti evamettha attho daṭṭhabbo. Yena vā kāraṇena bhagavā devamanussehi
upasaṅkamitabbo, tena 11- kāraṇena upasaṅkamīti evampettha attho daṭṭhabbo.
Kena ca kāraṇena bhagavā upasaṅkamitabbo? nānappakāraguṇavisesādhigamādhippāyena,
Sāduphalūpabhogādhippāyena dijagaṇehi niccapalitamahārukkho viya. Upasaṅkamīti ca gatāti
vuttaṃ hoti. Upasaṅkamitvāti upasaṅkamanapariyosānadīpanaṃ. Atha vā evaṃ gatā tato
@Footnote: 1 cha.Ma. panāyaṃ  2 Ma.mū. 12/387/345  3 vi.cūḷa. 7/250/7
@4 Ma.mū. 12/387/345  5 khu.su. 25/1099/544, khu.cūḷa. 30/166/176 (syā)
@6 khu.jā. 28/911/319  7 vi.cūḷa. 7/446/286
@8 aṅ.aṭṭhaka. 23/185/345 (syā)  9 saṃ.sa. 15/92/60
@10 cha.Ma. panassa  11 cha.Ma. teneva

---------------------------------------------------------------------------------------------
page75.
Āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti. Bhagavantaṃ
abhivādetvāti bhagavantaṃ vanditvā paṇāmetvā 1- namassitvā.
      Ekamantanti bhāvanapuṃsakaniddeso, ekokāsaṃ ekapassanti vuttaṃ hoti.
Bhummatthe vā upayogavacanaṃ. Aṭṭhāsīti nisajjādipaṭikkhepo, ṭhānaṃ kappesi, ṭhitā
ahosīti attho.
      Kathaṃ ṭhitā pana sā ekamantaṃ ṭhitā ahūti?
          Na pacchato na purato nāpi āsannadūrato
          na kacche no paṭivāte na cāpi oṇatuṇṇate
          ime dose vivajjetvā ekamantaṃ ṭhitā ahūti.
      Kasmā panāyaṃ aṭṭhāsi eva, na nisīdīti? lahunivattitukāmatāya. 2- Devatā hi
Kañcideva atthavasaṃ paṭicca asucipūritaṃ 3- viya vaccaṭṭhānaṃ manussalokaṃ āgacchanti.
Pakatiyā panetāsaṃ yojanasatato pabhuti manussaloko duggandhatāya paṭikūlo hoti,
tattha nābhiramanti. Tena sā āgatakiccaṃ katvā lahunivattitukāmatāya na nisīdi.
Yassa ca gamanādiiriyāpathaparissamavinodanatthaṃ nisīdanti, so devānaṃ parissamo
natthi, tasmāpi na nisīdi. 4- Ye ca mahāsāvakā bhagavantaṃ parivāretvā ṭhitā,
te patimānesi, tasmāpi na nisīdi. Apica bhagavati gāraveneva na nisīdi.
Devānaṃ hi nisīditukāmānaṃ āsanaṃ nibbattati, taṃ anicchamānā nisajjāya cittampi
akatvā ekamantaṃ aṭṭhāsīti. 5-
      Ekamantaṃ ṭhitā kho sā devatāti evaṃ imehi kāraṇehi ekamantaṃ  ṭhitā
kho sā devatā. Bhagavantaṃ gāthāya ajjhabhāsīti bhagavantaṃ gāthāya
akkharapadaniyamitakathitena 6- vacanena abhāsīti attho.
@Footnote: 1 cha.Ma. paṇamitvā  2 cha.Ma. lahuṃ nivattitukāmatāya, evamuparipi
@3 cha.Ma.,i. sucipuriso viya  4 ka. nisīdati  5 cha.Ma. aṭṭhāsi  6 cha.Ma....mitaganthitena

---------------------------------------------------------------------------------------------
page76.
      [261] Tattha bahūti aniyatasaṅkhyāniddeso. Tena anekasatā anekasahassā
anekasatasahassāti vuttaṃ hoti. Dibbantīti devā, pañcahi kāmaguṇehi kīḷanti,
attano vā siriyā jotantīti attho. Apica tividhā devā
sammutiupapattivisuddhidevavasena. 1- Yathāha:-
             "devāti tayo devā sammutidevā upapattidevā visuddhidevāti.
         Sammutidevā nāma rājāno deviyo rājakumārā ca. 2- Upapattidevā
         nāma cātumahārājike deve upādāya taduttari devā. Visuddhidevā
         nāma arahanto khīṇāsavā"ti. 3-
      Tesu idha upapattidevā adhippetā. Manuno apaccāti manussā. Porāṇā
pana bhaṇanti:- manassa ussannatāya manussā. Te jambudīpakā amaragoyānikā 4-
uttarakurukā pubbavidehakāti catubbidhā. Idha jambudīpakā adhippetā. Maṅgalanti 5-
imehi sattāti maṅgalāni, iddhiṃ vuḍḍhiñca pāpuṇantīti attho. Acintayunti
cintesuṃ. Ākaṅkhamānāti icchamānā  patthayamānā pihayamānā. Sotthānanti
sotthibhāvaṃ, sabbesaṃ diṭṭhadhammikasamparāyikānaṃ sobhanānaṃ sundarānaṃ
dhammānamatthitanti 6- vuttaṃ hoti. Brūhīti desehi pakāsehi ācikkha vivara vibhaja
uttānīkarohi. Maṅgalanti iddhikāraṇaṃ vuḍḍhikāraṇaṃ sabbasampattikāraṇaṃ. Uttamanti
visiṭṭhaṃ pavaraṃ sabbalokahitasukhāvahanti ayaṃ gāthāya anupubbapadavaṇṇanā. 7-
      Ayaṃ pana sampiṇḍattho:- so devaputto dasasahassacakkavāḷesu devatāyo 8-
maṅgalapañhaṃ sotukāmatāya imasmiṃ ekacakkavāḷe sannipatitvā
@Footnote: 1 cha.Ma. samamtiupapattivisuddhivasena  2 cha.Ma. casaddo na dissati
@3 cha.Ma. vuccanatīti khu.cūḷa. 30/214,654/112,312 (syā)  4 cha.Ma. aparagoyānakā
@5 Sī. maṅgalanati maṅganti, Ma. maṅgalānīti mahanti  6 Sī. dhammānaṃ atthinoti
@7 sī anupadavaṇṇanā  8 cha.Ma. devātā

---------------------------------------------------------------------------------------------
page77.
Ekavālaggakoṭiokāsamatte dasapi vīsampi tiṃsampi cattāḷīsampi paññāsampi saṭṭhipi
sattatipi asītipi sukhumattabhāve nimminitvā sabbadevamārabrahmāno siriyā ca tejasā
ca atikkamma 1- virocamānaṃ paññattapavarabuddhāsane nisinnaṃ bhagavantaṃ parivāretvā ṭhitā
disvā disvā tasmiṃ ca samaye anāgatānampi sakalajambudīpakānaṃ manussānaṃ
cetasā cetoparivitakkamaññāya sabbesaṃ devamanussānaṃ vicikicchāsallasamuddharaṇatthaṃ
āha "bahū devā manussā ca maṅgalāni acintayuṃ  ākaṅkhamānā sotthānaṃ,
attano sotthibhāvaṃ icchantā, brūhi maṅgalamuttamaṃ, tesaṃ devānaṃ anumatiyā
manussānaṃ ca anuggahena mayā puṭṭho samāno yaṃ sabbesameva amhākaṃ
ekantahitasukhāvahanato uttamaṃ maṅgalaṃ, taṃ no anukampaṃ upādāya brūhi bhagavā"ti.
      [262] Evametaṃ devaputtassa vacanaṃ sutvā bhagavā "asevanā ca bālānan"ti
gāthamāha. Tattha asevanāti abhajanā apayirupāsanā. Bālānanti balanti assasantīti
bālā, kiṃ balanti 2- ? assasitapassasitamattena 3- jīvanti, na paññājīvinoti 4-
adhippāyo. Tesaṃ bālānaṃ. Paṇḍitānanti paṇḍantīti 5- paṇḍitā,
sandiṭṭhikasamparāyikesu atthesu ñāṇagatiyā gacchantīti adhippāyo. Tesaṃ paṇḍitānaṃ.
Sevanāti bhajanā payirupāsanā taṃsahāyatā taṃsampavaṅkatā. Pūjāti
sakkāragarukāramānanavandanā. Pūjaneyyānanti pūjārahānaṃ. Etammaṅgalamuttamanti yā ca
bālānaṃ asevanā, yā ca paṇḍitānaṃ sevanā, yā ca pūjaneyyānaṃ pūjā, taṃ sabbaṃ
sampiṇḍetvā.
      Atthavaṇṇanā panassā evaṃ veditabbā:- evametaṃ devaputtassa vacanaṃ
sutvā bhagavā asevanā ca bālānanti 6- imaṃ gāthamāha. Tatthāyaṃ 7- catubbidhā kathā
pucchitakathā apucchitakathā sānusandhikathā ananusandhikathāti. Tattha "pucchāmi taṃ gotama
@Footnote: 1 cha.Ma. adhigayha  2 cha.Ma. kiṃ balantīti na dissati
@3 cha.Ma. assassītapassassitamattena  4 cha.Ma.,i. paññājīvitenāti
@5 Sī. paṇḍentīti  6 cha.Ma. ayaṃ pāṭho na dissati  7 cha.Ma. tattha yasmā

---------------------------------------------------------------------------------------------
page78.
Bhūripañña, kathaṃkaro sāvako sādhu hotī"ti 1- "kathannu tvaṃ mārisa oghamatarī"ti 2-
ca evamādīsu pucchitena kathitā pucchitakathā nāma. "yaṃ pare sukhato āhu,
tadariyā āhu dukkhato"ti 3- evamādīsu apucchitena attajjhāsayavaseneva kathitā
apucchitakathā. Sabbāpi buddhānaṃ kathā "sanidānāhaṃ bhikkhave dhammaṃ desemī"ti 4-
vacanato sānusandhikathā. Ananusandhikathā imasmiṃ sāsane natthi. Evametāsu kathāsu
ayaṃ devaputtena pucchitena bhagavatā kathitattā pucchitakathā. Pucchitakathāyañca yathā
cheko puriso kusalo maggassa kusalo amaggassa maggaṃ puṭṭho paṭhamaṃ vijahitabbaṃ
ācikkhitvā taṃ pacchā gahetabbaṃ ācikkhati "amukasmiṃ 5- nāma ṭhāne dvedhāpatho
hoti, tattha vāmaṃ muñcitvā dakkhiṇaṃ gaṇhathā"ti, evaṃ sevitabbāsevitabbesu
asevitabbaṃ ācikkhitvā sevitabbaṃ ācikkhati. Bhagavā ca maggakusalapurisasadiso.
Yathāha:-
           "puriso maggakusaloti kho tissa tathāgatassetaṃ adhivacanaṃ
       arahato sammāsambuddhassā"ti. 6-
So hi kusalo imassa lokassa, kusalo parassa lokassa, kusalo maccudheyyassa,
kusalo amaccudheyyassa, kusalo māradheyyassa, kusalo amāradheyyassāti. Tasmā
paṭhamaṃ 7- asevitabbaṃ ācikkhanto āha "asevanā ca bālānan"ti. Sevitabbaṃ
ācikkhanto āha "paṇḍitānañca  sevanā"ti. 7- Vijahitabbamaggo viya hi paṭhamaṃ
bālā na sevitabbā  na payirupāsitabbā, tato gahetabbamaggo viya paṇḍitā
sevitabbā  payirupāsitabbāti.
@Footnote: 1 khu.su. 25/379/406  2 saṃ.sa. 15/1/1
@3 khu.su. 25/768/484  4 aṅ.tika. 20/126/270-1, abhi.ka. 37/806/465
@5 cha.Ma. asukasmiṃ  6 saṃ.kha. 17/84/87
@ 7-7 cha.Ma. asevitabbaṃ ācikkhitvā sevitabbaṃ ācikkhanto āha
@ "asevanā ca bālānaṃ, paṇḍitānañca sevanā"ti

---------------------------------------------------------------------------------------------
page79.
      Kasmā pana bhagavatā maṅgalaṃ kathentena paṭhamaṃ bālānaṃ asevanā
paṇḍitānañca sevanā kathitāti? vuccate:- yasmā imaṃ diṭṭhamaṅgalādīsu
maṅgaladiṭṭhiṃ bālasevanāya devamanussā gaṇhiṃsu, sā ca amaṅgalaṃ, tasmā nesaṃ
taṃ idhalokaparalokatthabhañjakaṃ akalyāṇamittasaṃsaggaṃ garahantena ubhayalokatthasādhakañca
kalyāṇamittasaṃsaggaṃ pasaṃsantena bhagavatā paṭhamaṃ bālānaṃ asevanā paṇḍitānañca
sevanā kathitāti.
      Tattha bālā nāma ye keci pāṇātipātādidasaakusalakammapathasamannāgatā
sattā. Te tīhākārehi jānitabbā. Yathāha "tīṇimāni bhikkhave bālassa
bālalakkhaṇānī"ti 1- suttaṃ. Apica pūraṇakassapādayo cha satthāro devadattakokālikakaṭamoraka-
tissakhaṇḍadeviyāputtasamuddadattaciñcamāṇavikādayo 2- atītakāle ca
dīghavidassa bhātāti ime aññe ca evarūpā sattā bālāti veditabbā.
      Te aggipadittamiva agāraṃ 3- attanā duggahitena attānañca attano
vacanakārake ca vināsenti, yathā dīghavidassa bhātā catubuddhantaraṃ saṭṭhiyojanamattena
attabhāvena uttāno patito mahāniraye paccati, yathā ca tassa diṭṭhiṃ
abhirucikāni 4- pañca kulasatāni tasseva sahabyataṃ upapannāni mahāniraye paccanti.
Vuttañhetaṃ:-
           "seyyathāpi bhikkhave naḷāgārā vā tiṇāgārā vā aggi
        mutto kūṭāgārānipi dahati 5- ullittāvalittāni nivātāni
        phussitaggaḷāni 6- pihitavātapānāni, evameva kho bhikkhave yāni kānici
        bhayāni uppajjanti, sabbāni tāni bālato uppajjanti no
@Footnote: 1 aṅ.tika. 20/3/97, Ma.u. 14/246/214  2 cha.Ma....kaṭamodakatissa....
@3 cha.Ma.  aṅgāraṃ  4 Sī. abhiruciya tāni
@5 cha.Ma. ḍahati  6 cha.Ma. phusitagagaḷāni

---------------------------------------------------------------------------------------------
page80.
          Paṇḍitato. Ye keci upaddavā uppajjanti .pe. Ye keci
          upasaggā .pe. No paṇḍitato. Iti kho bhikkhave sappaṭibhayo
          bālo, appaṭibhayo paṇḍito. Saupaddavo bālo, anupaddavo paṇḍito.
          Saupasaggo bālo, anupasaggo paṇḍito"ti. 1-
      Apica pūtimacchasadiso bālo, pūtimacchabandhapattapuṭasadiso hoti tadupasevī,
chaḍḍanīyatañca jigucchanīyatañca āpajjati viññūnaṃ. Vuttañcetaṃ:-
                 "pūtimacchaṃ kusaggena       yo naro upanayhati
                 kusāpi pūtī vāyanti       evaṃ bālūpasevanā"ti. 2-
      Akittipaṇḍito cāpi sakkena devānamindena vare diyyamāne evamāha:-
                 "bālaṃ na passe na suṇe   na ca bālena saṃvase
                 bālenallāpasallāpaṃ      na kare na ca rocaye.
                 Kinnu te akaraṃ bālo     vada kassapa kāraṇaṃ
                 kena kassapa bālassa      dassanaṃ nābhikaṅkhasi.
                 Anayaṃ nayati dummedho      adhurāyaṃ niyuñjati
                 dunnayo seyyaso hoti    sammā vuttopi kuppati
                 vinayaṃ so na jānāti      sādhu tassa adassanan"ti. 3-
      Evaṃ bhagavā sabbākārena bālūpasevanaṃ garahanto bālānaṃ asevanaṃ
"maṅgalan"ti vatvā idāni paṇḍitasevanaṃ pasaṃsanto "paṇḍitānañca sevanā
maṅgalan"ti āha. Tattha paṇḍitā nāma ye keci pāṇātipātāveramaṇiādi-
dasakusalakammapathasamannāgatā sattā. Te tīhākārehi jānitabbā. Yathāha "tīṇimāni
@Footnote: 1 aṅ.tika. 20/1/96
@ 2 khu.iti. 25/76/292, khu.jā. 27/2152/437 (syā), khu.jā. 28/862/303 (syā)
@ 3 khu.jā. 27/1814-5/355 (syā)

---------------------------------------------------------------------------------------------
page81.
Bhikkhave paṇḍitassa paṇḍitalakkhaṇānī"ti 1- suttaṃ. Apica buddhapaccekabuddhaasīti-
mahāsāvakā aññe ca tathāgatassa sāvakā sunettamahāgovindavidhurasarabhaṅga-
mahosadhasutasomanemirājaayogharakumāraakittipaṇḍitādayo ca paṇḍitāti veditabbā.
      Te bhaye viya rakkhā, andhakāre viya ca padīpo, khuppipāsādidukkhābhibhave
viya annapānādipaṭilābho, attano vacanakarānaṃ sabbabhayaupaddavūpasaggaviddhaṃsanasamatthā
honti. Tathā hi tathāgataṃ āgamma asaṅkhyeyyā aparimāṇā devamanussā
āsavakkhayaṃ pattā, brahmaloke patiṭṭhitā, devaloke patiṭṭhitā, sugatiloke
uppannā. Sāriputtatthere cittaṃ pasādetvā catūhi paccayehi theraṃ upaṭṭhahitvā
asīti kulasahassāni sagge nibbattāni. Tathā mahāmoggallānamahākassapappabhutīsu
sabbamahāsāvakesu, sunettasseva satthuno sāvakā appekacce brahmaloke
uppajjiṃsu, appekacce paranimmitavasavattīnaṃ devatānaṃ sahabyataṃ .pe.
Appekacce gahapatimahāsālānaṃ 2- vā sahabyataṃ uppajjiṃsu. Vuttañcetaṃ:-
              "natthi bhikkhave paṇḍitato bhayaṃ, natthi paṇḍitato upaddavo,
        natthi paṇḍitato upasaggoti. 3-
      Apica tagaramālādigandhabhaṇḍasadiso paṇḍito, tagaramālādigandhabhaṇḍapaliveṭhanapattasadiso
hoti tadupasevī, bhāvanīyatañca manuññatañca āpajjati viññūnaṃ.
Vuttañhetaṃ:-
             "tagarañca palāsena             yo naro upanayhati
             pattāpi surabhī vāyanti           evaṃ dhīrūpasevanā"ti. 4-
@Footnote: 1 aṅ.tika. 20/3/97, Ma.u. 14/253/221  2 cha.Ma.....mahāsālakulānaṃ
@3 aṅ.duka. 20/1/96  4 khu.iti. 25/76/292, khu.jā. 27/2152/437 (syā),
@ khu.jā. 28/862/303 (syā)

---------------------------------------------------------------------------------------------
page82.
Akittipaṇḍito cāpi sakkena devānamindena vare diyyamāne evamāha:-
             "dhīraṃ passe suṇe dhīraṃ         dhīrena saha saṃvase
             dhīrenallāpasallāpaṃ           taṃ kare tañca rocaye.
             Kinnu te akaraṃ dhīro          vada kassapa kāraṇaṃ
             kena kassapa dhīrassa           dassanaṃ abhikaṅkhasi.
             Nayaṃ nayati medhāvī            adhurāyaṃ so niyuñjati 1-
             sunayo seyyaso hoti         sammā vutto na kuppati
             vinayaṃ so pajānāti           sādhu tena samāgamo"ti. 2-
      Evaṃ bhagavā sabbākārena paṇḍitūpasevanaṃ pasaṃsanto paṇḍitānaṃ sevanaṃ
"maṅgalan"ti vatvā idāni tāya bālānaṃ asevanāya paṇḍitānaṃ sevanāya ca
anupubbena pūjaneyyabhāvaṃ upagatānaṃ pūjaṃ pasaṃsanto "pūjā ca pūjaneyyānaṃ
etaṃ maṅgalamuttaman"ti āha. Tattha pūjaneyyā  nāma sabbadosavirahitattā
sabbaguṇasamannāgatattā ca buddhā bhagavanto, tato pacchā paccekasambuddhā
ariyasāvakā ca. Tesañhi pūjā appakāpi dīgharattaṃ hitāya sukhāya hoti,
sumanamālākārādayo 3- cettha nidassanaṃ.
      Tatthekaṃ nidassanamattaṃ bhaṇāma:-  bhagavā kira ekadivasaṃ pubbaṇhasamayaṃ
nivāsetvā pattacīvaramādāya rājagahaṃ piṇḍāya pāvisi, atha kho sumanamālākāro
rañño māgadhassa seniyassa bimbisārassa pupphāni gahetvā gacchanto addasa
bhagavantaṃ nagaradvāraṃ anuppattaṃ pāsādikaṃ pasādanīyaṃ dvattiṃsamahāpurisalakkhaṇa-
asītyānubyañjanapaṭimaṇḍitaṃ buddhasiriyā jalantaṃ. Disvānassa etadahosi "rājā
@Footnote: 1 cha.Ma. na yuñjati  2 khu.jā. 27/1819/355 (syā)  3 cha.Ma. sumanamālākāramallikādayo

---------------------------------------------------------------------------------------------
page83.
Pupphāni gahetvā sataṃ vā sahassaṃ vā dadeyya, tañca idhalokamattasukhaṃ bhaveyya.
Bhagavato pana pūjā appameyyaasaṅkhyeyyaphalā dīgharattaṃ hitasukhāvahā hoti,
handāhaṃ imehi pupphehi bhagavantaṃ pūjemī"ti pasannacitto ekaṃ pupphamuṭṭhiṃ
gahetvā bhagavato paṭimukhaṃ  khipi, pupphāni ākāsena gantvā bhagavato upari
mālāvitānaṃ hutvā aṭṭhaṃsu. Mālākāro tamānukāvaṃ disvā pasannataracitto
puna ekaṃ muṭṭhiṃ 1- khipi, tāni gantvā mālākañcukā 2- hutvā aṭṭhaṃsu. Evaṃ
aṭṭha muṭṭhiyo 3- khipi, tāni gantvā pupphakūṭāgāraṃ hutvā aṭṭhaṃsu. Bhagavā
antokūṭāgāre viya ahosi, mahājanakāyo sannipati. Bhagavā mālākāraṃ pasaṃsanto 4-
sitaṃ pātvākāsi, ānandatthero "na buddhā ahetu appaccayā sitaṃ pātuṃ
karontī"ti sitakāraṇaṃ pucchi. Bhagavā āha "eso ānanda mālākāro imissā
pūjāya ānubhāvena satasahassakappe devesu ca manussesu ca  saṃsaritvā
pariyosāne sumanissaro 5- nāma paccekasambuddho bhavissatī"ti. Vacanapariyosāne
ca dhammadesanatthaṃ imaṃ gāthaṃ abhāsi:-
         "tañca kammaṃ kataṃ sādhu        yaṃ katvā nānutappati
         yassa pītito sumano          vipākaṃ paṭisevatī"ti. 6-
      Gāthāpariyosāne caturāsītiyā pāṇasahassānaṃ dhammābhisamayo ahosi, evaṃ
appakāpi tesaṃ pūjā dīgharattaṃ hitāya sukhāya hotīti veditabbā. Sā ca
āmisapūjāva, ko pana vādo paṭipattipūjāya. Yato ye kulaputtā saraṇagamanasikkhāpada-
paṭiggahaṇena uposathaṅgasamādānena catupārisuddhisīlādīhi ca attano
guṇehi bhagavantaṃ pūjenti, ko tesaṃ pūjāphalaṃ vaṇṇayissati. Te hi tathāgataṃ
paramāya pūjāya pūjentīti vuttā. Yathāha:-
@Footnote: 1 cha.Ma. pupphamuṭṭhiṃ, evamuparipi  2 cha.Ma. mālākañcuko  3 cha.Ma. pupphamuṭṭhiyo
@4 passanto  5 Sī. munissaro  6 khu.dha. 25/68/29

---------------------------------------------------------------------------------------------
page84.
         "yo kho ānanda bhikkhu vā bhikkhunī vā upāsako
     vā upāsikā vā dhammānudhammapaṭipanno viharati sāmīcippaṭipanno
     anudhammacārī, so tathāgataṃ sakkaroti garukaroti māneti pūjeti
     paramāya 1- pūjāyā"ti. 2-
       Etenānusārena paccekabuddhaariyasāvakānampi pūjāya hitasukhāvahatā
veditabbā.
      Apica gahaṭṭhānaṃ kaniṭṭhassa jeṭṭhabhātāpi bhaginīpi pūjaneyyā, puttassa
mātāpitaro, kulavadhūnaṃ sāmikasassusasurāti evamettha 3- pūjaneyyā veditabbā.
Etesampi hi pūjā kusaladhammasaṅkhātattā āyuādivuḍḍhihetuttā ca maṅgalameva.
Vuttañhetaṃ:-
        "ye te matteyyā 4- bhavissanti petteyyā sāmaññā
     brahmaññā kule jeṭṭhāpacāyino, idaṃ kusaladhammaṃ samādāya
     vattissanti. Tesaṃ kusalānaṃ dhammānaṃ samādānahetu āyunāpi
     vaḍḍhissanti, vaṇṇenapi vaḍḍhissantī"tiādi. 5-
      Evametissā gāthāya bālānaṃ asevanā, paṇḍitānaṃ sevanā, pūjaneyyānaṃ
pūjāti tīṇi maṅgalāni vuttāni. Tattha bālānaṃ asevanā bālasevanappaccayā
bhayādiparittāṇena 6- ubhayalokahitahetuttā ca, paṇḍitānaṃ sevanā pūjaneyyānaṃ
pūjā ca tāsaṃ phalavibhūtivaṇṇanāya vuttanayena 7-  nibbānasugatihetuttā "maṅgalan"ti
@Footnote: 1 cha.Ma. pūjeti apaciyati paramāya
@2 dī.mahā. 10/199/121-2  3 cha.Ma. evampettha
@4 cha.Ma. te matteyayā  5 dī.pā. 11/105/63
@6 Sī. bālasevanapaccayabhayānaṃ parittāṇena, Ma. bālasevanapaccayā uppannabhayādīnaṃ
@parittāṇena, cha. bālasevanapaccayabhayādiparittāṇena  7 cha.Ma.... vaṇṇanāyaṃ vuttanayeneva

---------------------------------------------------------------------------------------------
page85.
Veditabbā. Ito paraṃ tu mātikaṃ adassetvā eva yaṃ yattha maṅgalaṃ, taṃ
vavatthapessāma, tassa ca maṅgalattaṃ vibhāvayissāmāti.
      Niṭṭhitā asevanā ca bālānanti imissā gāthāya atthavaṇṇanā.
      [263] Evaṃ bhagavā "brūhi maṅgalamuttaman"ti ekaṃ ajjhesitopi appaṃ
yācito bahudāyako uḷārapuriso viya ekāya gāthāya tīṇi maṅgalāni vatvā
tato uttaripi devatānaṃ sotukāmatāya maṅgalānañca atthitāya yesaṃ yesaṃ yaṃ yaṃ
anukūlaṃ, te te satte tattha tattha maṅgale niyojetukāmatāya ca "patirūpadesavāso
cā"tiādīhi gāthāhi punapi anekāni maṅgalāni vattumāraddho.
      Tattha paṭhamagāthāya tāva patirūpoti anucchaviko. Desoti gāmopi nigamopi
nagarampi janapadopi yo koci sattānaṃ nivāsokāso. Vāsoti tattha nivāso.
Pubbeti purā atītāsu jātīsu. Katapuññatāti upacitakusalatā. Attāti cittaṃ
vuccati, sakalo vā attabhāvo. Sammāpaṇidhīti tassa attano sammā paṇidhānaṃ
niyuñjanaṃ, ṭhapananti vuttaṃ hoti. Sesaṃ vuttanayamevāti ayamettha padavaṇṇanā.
      Atthavaṇṇanā pana evaṃ veditabbā:- patirūpadeso nāma yattha catasso
parisā vicaranti, 1- dānādīni puññakiriyāvatthūni vattanti, navaṅgasatathusāsanaṃ
dippati. Tattha nivāso sattānaṃ puññakiriyāya paccayattā "maṅgalan"ti vuccati.
Sīhaladīpapaviṭṭhakevaṭṭādayo cettha nidassanaṃ.
      Aparo nayo:-  patirūpadeso 2- nāma bhagavato bodhimaṇḍappadeso,
dhammacakkappavattitappadeso, dvādasayojanāya parisāya majjhe sabbatitthiyamadaṃ 3-
@Footnote: 1 cha.Ma. viharanti  2 Sī.,Ma. patirūpadesavāso  3 Ma. sabbatitthiyamānaṃ,
@cha. sabbatitthiyamataṃ

---------------------------------------------------------------------------------------------
page86.
Bhinditvā yamakapāṭihāriyadassitagaṇḍāmbarukkhamūlappadeso 1- devorohaṇappadeso,
yo vā panaññopi sāvatthirājagahādibuddhādivāsappadeso. Tattha nivāso sattānaṃ
chaanuttariyapaṭilābhapaccayato "maṅgalan"ti vuccati.
      Aparo nayo:- puratthimāya disāya kajaṅgalaṃ 2- nāma nigamo, tassāparena
mahāsālā, tato paraṃ paccantimā janapadā, orato majjhe. Puratthimadakkhiṇāya
disāya sallavatī nāma nadī, tato  paraṃ paccantimā janapadā, orato majjhe.
Dakkhiṇāya disāya setakaṇṇikannāma nigamo, tato paraṃ paccantimā janapadā,
orato  majjhe. Pacchimāya disāya thūnaṃ nāma brāhmaṇagāmo, tato paraṃ
paccantimā janapadā, orato majjhe. Uttarāya disāya usīraddhajo nāma
pabbato, tato paraṃ paccantimā janapadā, orato majjhe 3- ayaṃ majjhimappadeso
āyāmena tīṇi yojanasatāni, vitthārena aḍḍhateyyasatāni, 4- parikkhepena
navayojanasatāni honti, eso patirūpadeso nāma.
      Ettha catunnaṃ mahādīpānaṃ dvisahassānaṃ parittadīpānañca issariyādhipaccakārako
5- cakkavatti uppajjati, ekaṃ asaṅkhyeyyaṃ kappasatasahassañca pāramiyo
pūretvā sāriputtamoggallānādayo mahāsāvakā uppajjanti, dve asaṅkhyeyyāni
kappasatasahassañca pāramiyo pūretvā paccekasambuddhā, cattāri aṭṭha soḷasa
vā asaṅkhyeyyāni kappasatasahassañca pāramiyo pūretvā sammāsambuddhā ca
uppajjanti. Tattha sattā cakkavattirañño ovādaṃ gahetvā pañcasu sīlesu
patiṭṭhāya saggaparāyanā honti, tathā paccekasambuddhānaṃ ovāde patiṭṭhāya.
@Footnote: 1 cha.Ma....kaṇḍamba...  2 cha.Ma. gajaṅgalaṃ
@ 3 vi.mahā.5/259/24  4 cha.Ma. aḍḍhateyyāni
@ 5  cha.Ma....paccakārakā

---------------------------------------------------------------------------------------------
page87.
Sammāsambuddhasāvakānaṃ pana ovāde patiṭṭhāya saggaparāyanā nibbānaparāyanā
ca honti. Tasmā tattha vāso imāsaṃ sampattīnaṃ ca paccayattā 1- "maṅgalan"ti
vuccati.
      Pubbe katapuññatā nāma atītajātiyaṃ buddhapaccekabuddhakhīṇāsave ārabbha
upacitakusalatā, sāpi maṅgalaṃ. Kasmā? buddhapaccekabuddhe sammukhato dassetvā 2-
buddhānaṃ buddhasāvakānaṃ vā sammukhā sutāya catuppadikāyapi gāthāya pariyosāne
arahattaṃ pāpetīti katvā. 3- Yo ca manusso pubbe katādhikāro ussannakusalamūlo
hoti, so teneva kusalamūlena desanaṃ 4-  uppādetvā āsavakkhayaṃ pāpuṇāti
yathā rājā mahākappino aggamahesī ca. Tena vuttaṃ "pubbe ca katapuññatā
maṅgalan"ti.
      Attasammāpaṇidhi nāma idhekacco attānaṃ dussīlaṃ susīle patiṭṭhāpeti, 5-
assaddhaṃ saddhāsampadāya macchariṃ cāgasampadāya patiṭṭhāpeti. 5- Ayaṃ vuccati
attasammāpaṇidhi. 6- So 7- ca maṅgalaṃ. Kasmā? diṭṭhadhammikasamparāyikaverappahāna-
vividhānisaṃsādhigamahetutoti.
      Evaṃ imissāpi gāthāya patirūpadesavāso pubbe ca katapuññatā,
attasammāpaṇidhi cāti tīṇiyeva maṅgalāni vuttāni, maṅgalattañca nesaṃ tattha
tattha vibhāvitamevāti.
      Niṭṭhitā patirūpadesavāso cāti imissā gāthāya atthavaṇṇanā.
@Footnote: 1 cha.Ma. paccayato  2 Ma. buddhapaccekabuddhe sammukhā disvā
@3 Sī.,i. pāpanato  4 cha.Ma. vipassanaṃ
@ 5-5 cha.Ma. assaddhaṃ saddhāsampadāya patiṭṭhāpeti
@6 cha.Ma. attasammāpaṇidhīti  7 cha.Ma. eso

---------------------------------------------------------------------------------------------
page88.
      [264] Idāni bāhusaccañcāti ettha bāhusaccanti bahussutabhāvo.
Sippanti yaṃ kiñci hatthakosallaṃ. Vinayoti kāyavācācittavinayanaṃ. Susikkhitoti
suṭṭhu sikkhito. Subhāsitāti suṭṭhu bhāsitā. Yāti aniyamaniddeso. Vācāti girā
byapatho. Sesaṃ vuttanayamevāti. Ayamettha padavaṇṇanā.
      Atthavaṇṇanā pana evaṃ veditabbā:- bāhusaccaṃ nāma yaṃ taṃ
"bahussuto hoti sutadharo sutasanniccayo"ti 1- ca "idhekaccassa bahu sutaṃ hoti
suttaṃ geyyaṃ veyyākaraṇan"ti 2- ca evamādinā nayena satthusāsanadharattaṃ vaṇṇitaṃ,
taṃ akusalappahānakusalādhigamahetuto anupubbena paramatthasaccasacchikiriyahetuto ca
"maṅgalan"ti vuccati. Vuttañhetaṃ bhagavā:-
            "sutavā ca kho bhikkhave ariyasāvako akusalaṃ pajahati, kusalaṃ
      bhāveti, sāvajjaṃ pajahati, anavajjaṃ bhāveti, suddhamattānaṃ
      pariharatī"ti. 3-
Aparampi vuttaṃ:-
            "dhatānaṃ dhammānaṃ atthamupaparikkhati, atthaṃ upaparikkhato
      dhammā nijjhānaṃ khamanti, dhammanijjhānakkhantiyā sati chando jāyati,
      chandajāto ussahati, ussahanto tulayati, tulayanto padahati,
      padahanto kāyena ceva paramatthasaccaṃ sacchikaroti, paññāya ca
      paṭivijjha 4- passatī"ti. 5-
      Apica agārikabāhusaccampi yaṃ anavajjaṃ, taṃ ubhayalokahitasukhāvahanato
"maṅgalan"ti veditabbaṃ.
@Footnote: 1 cha.Ma. sutadharo hoti sutasannicayoti, Ma.mū. 12/339/301, aṅ.catukka. 21/22/26
@2 aṅ.catukka. 21/6/8  3 aṅ.sattaka. 23/110-1 (syā)
@4 cha.Ma. ativijjha  5 Ma.Ma. 13/432/420

---------------------------------------------------------------------------------------------
page89.
      Sippaṃ nāma 1- agārikasippañca anagārikasippañca. 1- Tattha agārikasippaṃ
nāma yaṃ parapāṇuparodhavirahitamakusalavivajjitaṃ 2- maṇikārasuvaṇṇakārakammādi, taṃ
idhalokatthāvahanato maṅgalaṃ. Anagārikasippaṃ nāma cīvaravicāraṇasibbanādi
samaṇaparikkhārābhisaṅkharaṇaṃ, yaṃ taṃ "idha bhikkhave bhikkhu yāni tāni sabrahmacārīnaṃ
uccāvacāni kiṃkaraṇīyāni, tattha dakkho hotī"tiādinā 3-  nayena tattha tattha
saṃvaṇṇitaṃ, yaṃ "nāthakaraṇo dhammo"ti 4- ca vuttaṃ, taṃ attano ca paresañca
ubhayalokahitasukhāvahanato "maṅgalan"ti veditabbaṃ.
      Vinayo nāma 5- agārikavinayo ca anagārikavinayo ca. 5- Tattha agārikavinayo
nāma dasaakusalakammapathaviramaṇaṃ, so tattha asaṅkilesāpajjanena ācāraguṇavavatthānena
ca susikkhito ubhayalokahitasukhāvahanato maṅgalaṃ. Anagārikavinayo ca sattāpattikkhandhe
anāpajjanaṃ, sopi vuttanayeneva susikkhito. Catupārisuddhisīlaṃ vā anagārikavinayo.
So yathā tattha patiṭṭhāya arahattaṃ pāpuṇāti, evaṃ sikkhantena 6- susikkhito
lokiyalokuttarasukhādhigamahetuto "maṅgalan"ti veditabbo.
      Subhāsitā vācā nāma musāvādādidosavirahitā vācā. Yathāha "catūhi
bhikkhave aṅgehi samannāgatā vācā subhāsitā hotī"ti. Asamphappalāpā vācāyeva 7-
vā subhāsitā. Yathāha:-
               "subhāsitaṃ uttamamāhu santo
               dhammaṃ bhaṇe na adhammaṃ taṃ dutiyaṃ
               piyaṃ bhaṇe nāppiyaṃ taṃ tatiyaṃ
               saccaṃ bhaṇe nālikaṃ taṃ catutthan"ti. 8-
@Footnote: 1-1 ka. āgāriyasippañca anāgāriyasippañca  2 cha.Ma. parūparodhavirahitaṃ...
@ 3 dī.pā. 11/345, 360/236, 277, aṅ.dasaka. 24/17/20
@ 4 dī.pā. 11/345, 360/236, 277, aṅ.dasaka. 24/17/20
@5-5 ka. āgāriyavinayo ca anāgāriyavinayo ca  6 cha.Ma.,i. sikkhanena
@7 Sī. susaññatavācā  8 saṃ.sa. 15/123/228, khu.su. 25/453/418

---------------------------------------------------------------------------------------------
page90.
      Ayampi ubhayalokahitasukhāvahanato "maṅgalan"ti veditabbā. Yasmā ca ayaṃ
vinayapariyāpannā eva, tasmā vinayaggahaṇena etaṃ asaṅgaṇhitvā vinayo
saṅgahetabbo. Atha vā kiṃ iminā parissamena, paresaṃ dhammadesanāvācā idha
"subhāsitā vācā"ti veditabbā. Sā hi yathā patirūpadesavāso, evaṃ sattānaṃ
ubhayalokahitasukhanibbānādhigamappaccayato "maṅgalan"ti vuccati. Āha ca:-
            "yaṃ buddho bhāsatī  vācaṃ      khemaṃ nibbānapattiyā
            dukkhassantakiriyāya           sā ve vācānamuttamā"ti. 1-
      Evaṃ imissā gāthāya bāhusaccañca, sippañca, vinayo ca susikkhito,
subhāsitā ca yā vācāti cattāri maṅgalāni vuttāni, maṅgalattañca nesaṃ tattha
tattha vibhāvitamevāti.
      Niṭṭhitā bāhusaccañcāti imissā gāthāya atthavaṇṇanā.
      [265] Idāni mātāpituupaṭṭhānanti mātu ca pitu cāti mātāpitu.
Upaṭṭhānanti  upaṭṭhahanaṃ. Puttānañca dārānañcāti puttadārassa. Saṅgaṇhanaṃ
saṅgaho. Na ākulā anākulā. Kammāni eva kammantā. Sesaṃ vuttanayamevāti
ayaṃ padavaṇṇanā.
      Atthavaṇṇanā pana evaṃ veditabbā:- mātā nāma janikā vuccati,
tathā pitā. Upaṭṭhānaṃ nāma pādadhovanasambāhanaucchādananhāpanehi
catupaccayasampadānena ca upakārakaraṇaṃ. Tattha yasmā mātāpitaro bahūpakārā puttānaṃ
atthakāmā anukampakā, yaṃ puttake bahi kīḷitvā paṃsumakkhitasarīrake āgate
@Footnote: 1 saṃ.sa. 15/213/228, khu.su. 25/457/419

---------------------------------------------------------------------------------------------
page91.
Disvā paṃsukaṃ puñchitvā matthakaṃ upasiṅghāyantā paricumbitvā 1- ca sinehaṃ
uppādenti, vassasatampi mātāpitaro sīsena pariharantā puttā tesaṃ paṭikāraṃ
kātumasamatthā. Yasmā ca te āpādakā posakā imassa lokassa dassetāro
brahmasamā 2- pubbācariyasammatā, tasmā tesaṃ upaṭṭhānaṃ idha pasaṃsaṃ pecca saggasukhañca
āvahati, tena "maṅgalan"ti vuccati. Vuttañhetaṃ bhagavatā:-
          "brahmāti mātāpitaro             pubbācariyāti vuccare
          āhuneyyā ca puttānaṃ             pajāya anukampakā.
          Tasmā hi ne namasseyya            sakkareyya ca paṇḍito
          annena atha pānena               vatthena sayanena ca.
          Ucchādanena nhāpanena             pādānaṃ dhovanena ca
          tāya naṃ pāricariyāya               mātāpitūsu paṇḍitā
          idheva naṃ pasaṃsanti                 pecca sagge pamodatī"ti. 3-
      Aparo nayo:- upaṭṭhānaṃ nāma bharaṇakiccakaraṇakulavaṃsaṭṭhapanādipañcavidhaṃ, taṃ
pāpanivāraṇādipañcavidhadiṭṭhadhammikahitahetuto "maṅgalan"ti veditabbaṃ. Vuttañcetaṃ 4-
bhagavatā:-
              "pañcahi kho gahapatiputta ṭhānehi puttena puratthimā disā
        mātāpitaro paccupaṭṭhātabbā `bhato ne bharissāmi, kiccaṃ nesaṃ
        karissāmi, kulavaṃsaṃ ṭhapessāmi, dāyajjaṃ paṭipajjāmi, 5- atha vā pana
        petānaṃ kālakatānaṃ dakkhiṇaṃ anuppadassāmī'ti. Imehi kho gahapatiputta
        pañcahi ṭhānehi puttena puratthimā disā mātāpitaro paccupaṭṭhitā pañcahi
        ṭhānehi puttaṃ anukampanti, pāpā nivārenti, kalyāṇe nivesenti,
@Footnote: 1 cha.Ma. paricumbantā  2 cha.Ma. brahmasammatā
@ 3 aṅ.tika. 20/31/127, khu.iti. 25/106/325, khu.jā. 28/162/66 (syā)
@4 cha.Ma. vuttañhetaṃ  5 cha.Ma. paṭipajjissāmi

---------------------------------------------------------------------------------------------
page92.
          Sippaṃ sikkhāpenti, patirūpena dārena saṃyojenti, samaye dāyajjaṃ
          niyyādentī"ti. 1-
      Apica yo mātāpitaro tīsu vatthūsu pasāduppādanena sīlasamādāpanena
pabbajjāya vā upaṭṭhahati, ayaṃ idha mātāpitupaṭṭhākānaṃ aggo, tassa taṃ
mātāpituupaṭṭhānaṃ mātarā pitarā ca katassa upakārassa paccapakārabhūti anekesaṃ
diṭṭhadhammikānaṃ samparāyikānañca atthānaṃ padaṭṭhānato "maṅgalan"ti vuccati.
      Puttadārassāti ettha attano jātaputtāpi 2- dhītaropi puttātveva
saṅkhyaṃ gacchanti. Dārāti vīsatiyā bhariyānaṃ yā kāci bhariyā. Puttā ca dārā
ca puttadārā, 3- tassa puttadārassa. Saṅgahoti sammānanādīhi upakārakaraṇaṃ. Taṃ
susaṃvihitakammantatādidiṭṭhadhammikahitahetuto "maṅgalan"ti veditabbaṃ. Vuttañcetaṃ 4-
bhagavatā "pacchimā disā puttadārā veditabbā"ti 5- ettha uddiṭṭhaṃ puttadāraṃ
bhariyāsaddena saṅgaṇhitvā:-
               "pañcahi kho gahapatiputta ṭhānehi sāmikena pacchimā disā
          bhariyā paccupaṭṭhātabbā, sammānanāya anavamānanāya anaticariyāya
          issariyavossaggena alaṅkārānuppadānena. Imehi kho gahapatiputta
          pañcahi ṭhānehi sāmikena pacchimā disā bhariyā paccupaṭṭhitā
          pañcahi ṭhānehi sāmikaṃ anukampati, susaṃvihitakammantā ca hoti,
          susaṅgahitaparijanā ca, anaticārinī ca, sambhataṃ ca anurakkhati, dakkhā
          ca hoti analasā sabbakiccesū"ti. 6-
@Footnote: 1 dī.pā. 11/267/164  2 Sī. attano jātā puttāpi, cha.Ma. attanā janitā putatāpi
@3 cha.Ma. puttadāraṃ  4 cha.Ma. vuttañhetaṃ
@5 dī.pā. 11/266/164  6 dī.pā. 11/219/165

---------------------------------------------------------------------------------------------
page93.
      Ayaṃ vā aparo nayo:- saṅgahoti dhammikāhi dānapiyavācaatthacariyāhi
saṅgaṇhanaṃ. Seyyathidaṃ? uposathadivasesu paribbayadānaṃ, nakkhattadivasesu
nakkhattadassāpanaṃ, maṅgaladivasesu maṅgalakaraṇaṃ, diṭṭhadhammikasamparāyikesu atthesu
ovādānusāsananti. Taṃ pubbanayeneva 1- diṭṭhadhammikasampārayikahitahetuto devatāhipi
namassanīyabhāvahetuto ca "maṅgalan"ti veditabbaṃ, yathāha sakko devānamindo:-
         "ye gahaṭṭhā puññakarā       sīlavanto upāsakā
         dhammena dāraṃ posenti       te namassāmi mātalī"ti. 2-
      Anākulā kammantā nāma kālaññutāya patirūpakāritāya analasatāya
uṭṭhānavīriyasampadāya abyasanīyatāya ca kālātikkamanaappatirūpakaraṇākaraṇasithilakaraṇādi-
ākulabhāvavirahitā kasigorakkhavaṇijjādayo kammantā. Ete attano vā
puttadārassa vā dāsakammakarānaṃ vā byattatāya evaṃ payojitā diṭṭheva dhamme
dhanadhaññavuḍḍhipaṭilābhahetuto "maṅgalan"ti vuttā. Vuttañcetaṃ bhagavatā:-
        "patirūpakārī dhuravā           uṭṭhātā vindate dhananti 3- ca.
        Na divā soppasīlena          rattiṃ uṭṭhānadessinā
        niccaṃ mattena soṇḍena        sakkā āvasituṃ gharaṃ.
        Atisītaṃ atiuṇhaṃ              atisāyamidaṃ āhu
        iti vissaṭṭhakammante          atthā accenti māṇave.
        Yodha sītañca uṇhañca          tiṇā bhiyyo na maññati
        karaṃ purisakiccāni             so sukhā na vihāyatī"ti 4- ca
@Footnote: 1 cha.Ma. vuttanayeneva  2 saṃ.sa. 15/264/283
@3 saṃ.sa. 15/246/259, khu.su. 25/189/370  4 dī.pā. 11/253/161

---------------------------------------------------------------------------------------------
page94.
        "bhoge saṃharamānassa          bhamarasseva  irīyato
        bhogā sannicayaṃ yanti          vammiko vūpaciyatī"ti 1- ca
evamādi.
      Evaṃ imissāpi gāthāya mātupaṭṭhānaṃ, pitupaṭṭhānaṃ, puttadārassa saṅgaho,
anākulā ca kammantāti cattāri maṅgalāni vuttāni, puttadārassa saṅgahaṃ vā
dvidhā katvā pañca, mātāpituupaṭṭhānaṃ vā ekameva katvā tīṇi. Maṅgalattañca
nesaṃ tattha tattha vibhāvitamevāti.
      Niṭṭhitā mātāpituupaṭṭhānanti imissā gāthāya atthavaṇṇanā.
      [266] Idāni dānañcāti ettha dīyate imināti dānaṃ, attano
santakaṃ parassa paṭipādiyatīti vuttaṃ hoti. Dhammassa cariyā, dhammā vā anapetā
cariyā dhammacariyā. Ñāyante "amhākaṃ ime"ti ñātakā. Na avajjāni anavajjāni,
aninditāni agarahitānīti vuttaṃ hoti. Sesaṃ vuttanayamevāti ayaṃ padavaṇṇanā.
      Atthavaṇṇanā pana evaṃ veditabbā:- dānaṃ nāma paraṃ uddissa
subuddhipubbikā 2- annādidasadānavatthupariccāgacetanā, taṃsampayutto vā alobho.
Tena hi 3- taṃ vatthuṃ parassa paṭipādeti. Tena vuttaṃ "dīyate imināti dānan"ti.
Taṃ bahujanapiyatādīnaṃ 4- diṭṭhadhammikasamparāyikānaṃ phalavisesānaṃ adhigamahetuto
"maṅgalan"ti vuttaṃ "dāyako sīha dānapati bahuno janassa piyo hoti
mānāpo"ti 5- evamādīni cettha suttāni anussaritabbāni.
@Footnote: 1 dī.pā. 11/265/163  2 i. santuṭṭhipubbikā  3 cha.Ma. alobhena hi
@4 cha.Ma. bahujanapiyamanāpatādīnaṃ  5 aṅ.pañcaka. 22/34/41 (syā)

---------------------------------------------------------------------------------------------
page95.
      Aparo nayo:- dānaṃ nāma duvidhaṃ āmisadānañca dhammadānañca.
Tatthāmisadānaṃ vuttappakārameva. Idhalokaparalokadukkhakkhayasukhāvahassa pana
sammāsambuddhappaveditassa dhammassa paresaṃ hitakāmatāya desanā dhammadānaṃ. Imesañca
dvinnaṃ dānānaṃ etadeva aggaṃ. Yathāha:-
              "sabbadānaṃ dhammadānaṃ jināti
              sabbarasaṃ dhammaraso jināti
              sabbaratiṃ dhammarati jināti
              taṇhakkhayo sabbadukkhaṃ jinātī"ti. 1-
      Tattha āmisadānassa maṅgalattaṃ vuttameva. Dhammadānaṃ pana yasmā
atthapaṭisaṃveditādīnaṃ guṇānaṃ padaṭṭhānaṃ, tasmā "maṅgalan"ti vuccati. Vuttañhetaṃ
bhagavatā:-
          "yathā yathā bhikkhave bhikkhu yathāsutaṃ yathāpariyattaṃ dhammaṃ vitthārena
       paresaṃ deseti, tathā tathā so tasmiṃ dhamme atthapaṭisaṃvedī ca hoti
       dhammapaṭisaṃvedī cā"ti 2- evamādi.
      Dhammacariyā nāma dasakusalakammapathacariyā. Yathāha:- "tividhaṃ kho gahapatayo kāyena
dhammacariyā samacariyā hotī"ti 3- evamādi. Sā panesā dhammacariyā saggalokupapattihetuto
"maṅgalan"ti veditabbā. Vuttañhetaṃ bhagavatā "dhammacariyāsamacariyāhetu
kho gahapatayo evamidhekacce sattā kāyassa bhedā paraṃmaraṇā sugatiṃ saggaṃ
lokaṃ upapajjantī"ti. 4-
      Ñātakā nāma mātito vā pitito vā yāva sattamā pitāmahayugā
sambandhā. Tesaṃ bhogapārijuññena vā byādhipārijuññena vā abhihatānaṃ attano
@Footnote: 1 khu.dha. 25/345/78  2 dī.pā. 11/355/250-1, aṅ.pañcaka. 22/26/22-3 (syā)
@3 Ma.mū. 12/441/390  4 Ma.mū. 12/439/388

---------------------------------------------------------------------------------------------
page96.
Samīpaṃ āgatānaṃ yathābalaṃ ghāsacchādanadhanaññādīhi saṅgaho pasaṃsādīnaṃ diṭṭhadhammikānaṃ
sugatigamanādīnañca samparāyikānaṃ visesādhigamānaṃ hetuto "maṅgalan"ti vuccati.
      Anavajjāni kammāni nāma uposathaṅgasamādānaveyyāvaccakaraṇaārāmavana-
ropanasetukaraṇādīni kāyavacīmanosuccaritakammāni. Tāni hi nānappakārahitasukhādhigamahetuto
"maṅgalan"ti vuccanti. "ṭhānaṃ kho panetaṃ visākhe vijjati yaṃ idhekacco itthī vā
puriso vā aṭṭhaṅgasamannāgataṃ uposathaṃ upavisitvā kāyassa bhedā paraṃ maraṇā
cātumahārājikānaṃ devānaṃ sahabyataṃ upapajjeyyā"ti 1- evamādīni cettha suttāni
anussaritabbānīti.
      Evaṃ imissā gāthāya dānañca, dhammacariyā ca, ñātakānañca saṅgaho
anavajjāni kammānīti cattāri maṅgalāni vuttāni, maṅgalattañca nesaṃ tattha tattha
vibhāvitamevāti.
      Niṭṭhitā dānañcāti imissā gāthāya atthavaṇṇanā.
      [267] Idāni āratī viratīti ettha āratīti āramaṇaṃ. Viratīti viramaṇaṃ,
viramanti vā etāya sattāti virati. Pāpāti akusalā. Madanīyaṭṭhena majjaṃ,
majjapānaṃ, pānaṃ majjapanaṃ, tato majjapānā, saṃyamanaṃ saṃyamo. Appamajjanaṃ
appamādo. Dhammesūti kusalesu. Sesaṃ vuttanayamevāti ayaṃ padavaṇṇanā.
      Atthavaṇṇanā pana evaṃ veditabbā:- ārati nāma pāpe ādīnavadassino
manasā eva anabhirati:- virati nāma kammadvāravasena kāyavācāhi viramaṇaṃ. Sā
cesā virati nāma sampattavirati samādānavirati samudchedaviratīti tividhā hoti yā
@Footnote: 1  aṅ.aṭṭhaka. 23/133/263 (syā)

---------------------------------------------------------------------------------------------
page97.
Kulaputtassa attano jātiṃ vā kulaṃ vā gottaṃ vā paṭicca "na me etaṃ patirūpaṃ,
yvāhaṃ imaṃ pāṇaṃ haneyyaṃ, adinnaṃ ādiyeyyan "tiādinā nayena sampattavatthuto
virati, ayaṃ sampattavirati nāma. Sikkhāpadasamādānavasena pana pavattā samādānavirati
nāma, yassā pavattito pabhuti kulaputto pāṇātipātādīni na samācarati.
Ariyamaggasampayuttā samudchedavirati nāma, yassā pavattito pabhuti ariyasāvakassa pañca
bhayāni  verāni vūpasantāni honti. Pāpaṃ nāma yantaṃ "pāṇātipāto kho
gahapatiputta kammakileso adinnādānaṃ .pe. Kāmesumicchācāro .pe.
Musāvādo"ti evaṃ vitthāretvā
           "pāṇātipāto adinnādānaṃ   musāvādo ca vuccati
           paradāragamanañceva          nappasaṃsanti paṇḍitā"ti 1-
evaṃ gāthāya saṅgahitaṃ kammakilesasaṅkhātaṃ catubbidhaṃ akusalaṃ, tato pāpā. Sabbāpesā
ārati ca virati ca diṭṭhadhammikasamparāyikabhayaverappahānādinānappakāravisesādhigamahetuto
"maṅgalan"ti vuccati. "pāṇātipātā paṭivirato kho gahapatiputta ariyasāvako"ti-
ādīni cettha suttāni anussaritabbāni.
      Majjapānā ca saṃyamo nāma pubbe vuttasurāmerayamajjapamādaṭṭhānā
veramaṇiyā cetaṃ adhivacanaṃ. Yasmā pana majjapāyī atthaṃ na jānāti, dhammaṃ na
jānāti, mātupi antarāyaṃ karoti, pitu buddhapaccekabuddhatathāgatasāvakānampi
antarāyaṃ karoti, diṭṭhadhamme garahaṃ, samparāye duggatiṃ aparāpariyāye ummādaṃ
pāpuṇāti. Majjapānā pana saṃyamo 2- tesaṃ dosānaṃ vūpasamaṃ tabbiparītaguṇasampadañca
pāpuṇāti. Tasmā ayaṃ majjapānā saṃyamo "maṅgalan"ti veditabbo.
      Kusalesu dhammesu appamādo nāma "kusalānaṃ vā dhammānaṃ bhāvanāya asakkaccakiriyatā
asātaccakiriyatā anaṭṭhitakiriyatā olīnavuttitā nikkhittacchandatā nikkhittadhuratā
@Footnote: 1 dī.pā. 11/245/157  2 cha.Ma..i.saṃyato

---------------------------------------------------------------------------------------------
page98.
Anāsevanā abhāvanā abahulīkammaṃ anadhiṭṭhānaṃ ananuyogo pamādo. Yo evarūpo
pamādo pamajjanā pamajjitattaṃ, ayaṃ vuccati, pamādo"ti 1- ettha vuttassa pamādassa
paṭipakkhanayena atthato kusalesu dhammesu satiyā avippavāso veditabbo. So
nānappakārakusalādhigamahetuto vā 2- amatādhigamahetuto vā 2- "maṅgalan"ti vuccati.
Tattha "appamattassa ātāpino"ti 3- ca "appamādo amataṃ padan"ti 4- ca evamādi
satthu sāsanaṃ anussaritabbanti.
      Evaṃ imissā gāthāya pāpā virati, majjapānā saṃyamo, kusalesu dhammesu
appamādoti tīṇi maṅgalāni vuttāni, maṅgalattañca nesaṃ tattha tattha vibhāvitamevāti.
      Niṭṭhitā āratī viratīti imissā gāthāya atthavaṇṇanā.
      [268] Idāni gāravo cāti ettha gāravoti garubhāvo. Nivātoti
nīcavuttitā. Santuṭṭhīti santoso. Katassa jānanatā kataññutā. Kālenāti khaṇena
samayena. Dhammassa savanaṃ dhammassavanaṃ. Sesaṃ vuttanayamevāti ayaṃ padavaṇṇanā.
      Atthavaṇṇanā pana evaṃ veditabbā:- gāravo nāma garukārappayogārahesu
buddhapaccekabuddhatathāgatasāvakaācariyupajjhāyamātipitijeṭṭhabhātikabhaginiādīsu yathānurūpaṃ
garukāro garukaraṇaṃ sagāravatā. Svāyaṃ 5- gāravo yasmā sugatigamanādīnaṃ hetu. Yathāha:-
            "garukātabbaṃ garukaroti, mānetabbaṃ māneti, pūjetabbaṃ pūjeti.
       So tena kammena evaṃ samattena evaṃ samādinnena kāyassa bhedā
       paraṃ maraṇā sugatiṃ saggaṃ lokaṃ upapajjati. No ce kāyassa bhedā
       .pe. Upapajjati, sace manussattaṃ āgacchati, yattha yattha
       paccājāyati uccākulīno hotī"ti. 6-
@Footnote: 1 abhi.vi. 35/846/427  2 cha.Ma. ca  3 Ma.Ma. 13/18/13
@4 khu.dha. 25/21/19  5 Sī. sa cāyaṃ  6 Ma.u. 14/295/266

---------------------------------------------------------------------------------------------
page99.
Yathācāha "sattime bhikkhave aparihāniyā dhammā. Katame satta,
satthugāravatā"tiādi. 1- Tasmā maṅgalanti vuccati.
      Nivāto nāma nīcamanatā nivātavuttitā, yāya nivātavuttitāya 2- samannāgato
puggalo nīhatamāno nīhatadappo pādapuñchanacoḷakasamo chinnavisāṇusabhasamo
uddhaṭadāṭhasappasamo ca hutvā saṇho sakhilo sukhasambhāso ca hoti, ayaṃ nivāto.
Svāyaṃ yasādiguṇapaṭilābhahetuto "maṅgalan"ti vuccati. Āha ca "nivātavutti
atthaddho, tādiso labhate yasan"ti 3- evamādi.
      Santuṭṭhi nāma itarītarapaccayasantoso, so dvādasavidho hoti. Seyyathidaṃ?
Cīvare yathālābhasantoso yathābalasantoso yathāsāruppasantosoti tividho. Evaṃ
piṇḍapātādīsu.
      Tassāyaṃ pabhedasaṃvaṇṇanā:- idha bhikkhu cīvaraṃ labhati sundaraṃ vā  asundaraṃ
vā, so teneva yāpeti, aññaṃ na pattheti, labhantopi na gaṇhāti, ayamassa
cīvare yathālābhasantoso. Atha pana ābādhiko hoti, garucīvaraṃ pārupanto oṇamati
vā kilamati vā. So sabhāgena bhikkhunā saddhiṃ taṃ parivattetvā sallahukena
yāpentopi santuṭṭhova hoti, ayamassa cīvare yathābalasantoso. Aparo bhikkhu
paṇītapaccayalābhī hoti, so paṭṭacīvarādīnaṃ aññataraṃ mahagghacīvaraṃ labhitvā "idaṃ
therānaṃ cirapabbajitānaṃ bahussutānañca anurūpan"ti tesaṃ taṃ datvā attanā
saṅkārakūṭā vā aññato vā kutoci nantakāni uccinitvā saṅghāṭiṃ katvā
dhārentopi santuṭṭhova hoti, ayamassa cīvare yathāsāruppasantoso.
      Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva
yāpeti, aññaṃ na pattheti labhantopi na gaṇhāti, ayamassa piṇḍapāte
@Footnote: 1 aṅ.sattaka. 23/29/28-31  2 cha.Ma. ayaṃ pāṭho na dissati  3 dī.pā. 11/273/167

---------------------------------------------------------------------------------------------
page100.
Yathālābhasantoso. Atha pana ābādhiko hoti, lūkhaṃ piṇḍapātaṃ bhuñjitvā
bāḷhaṃ rogātaṅkaṃ pāpuṇāti, so sabhāgassa bhikkhuno taṃ datvā tassa hatthato
sappidadhimadhukhīrādīni bhuñjitvā samaṇadhammaṃ karontopi santuṭṭhova hoti, ayamassa
piṇḍapāte yathābalasantoso. Aparo bhikkhu paṇītaṃ piṇḍapātaṃ labhati, so
"ayaṃ piṇḍapāto therānaṃ cirapabbajitānaṃ aññesañca paṇītapiṇḍapātaṃ vinā
ayāpentānaṃ sabrahmacārīnaṃ anurūpo"ti tesaṃ taṃ 1- datvā attanā piṇḍāya
caritvā missakāhāraṃ bhuñjantopi santuṭṭhova hoti, ayamassa piṇḍapāte
yathāsāruppasantoso.
      Idha pana bhikkhuno senāsanaṃ pāpuṇāti, so teneva santussati, puna
aññaṃ sundaratarampi pāpuṇantaṃ na gaṇhāti, ayamassa senāsane yathālābhasantoso.
Atha pana ābādhiko hoti, nivātasenāsane vasanto ativiya pittarogādīhi
āturīyati, so sabhāgassa bhikkhuno taṃ datvā tassa pāpuṇante 2- savātasītalasenāsane
vasitvā samaṇadhammaṃ karontopi santuṭṭhova hoti, ayamassa senāsane
yathābalasantoso. Aparo bhikkhu sundaraṃ senāsanaṃ pattampi na sampaṭicchati
"sundarasenāsanaṃ pamādaṭṭhānaṃ, tatra nisinnassa thinamiddhaṃ okkamati, niddābhibhūtassa
ca puna paṭibujjhato kāmavitakkā samudācarantī"ti, so taṃ paṭikkhipitvā
abbhokāsarukkhamūlapalāsapuñjādīsu 3- yattha katthaci nivasantopi santuṭṭhova hoti,
ayamassa senāsane yathāsāruppasantoso.
      Idha pana bhikkhu bhesajjaṃ labhati harītakaṃ vā āmalakaṃ vā, so teneva
yāpeti, añañehi laddhaṃ sappimadhuphāṇitādimpi na pattheti, labhantopi na gaṇhāti
@Footnote: 1 cha.Ma. tanti na dissati
@2 cha.Ma. pāpuṇanake  3 cha.Ma. abbhokāsarukkhamūlapaṇṇakuṭīsu

Page 101-200.

page101.
Ayamassa gilānapaccaye yathālābhasantoso. Atha pana ābādhiko telenatthiko
phāṇitaṃ labhati, so taṃ sabhāgassa bhikkhuno datvā tassa hatthato telena
bhesajjaṃ katvā samaṇadhammaṃ karontopi santuṭṭhova hoti, ayamassa gilānapaccaye
yathābalasantoso. Aparo bhikkhu ekasmiṃ bhājane pūtimuttaharītakaṃ ṭhapetvā
ekasmiṃ catumadhuraṃ "gaṇhāhi 1- bhante yadicchasī"ti vuccamāno sacassa tesaṃ
dvinnaṃ aññatarena  byādhi vūpasamati, atha "pūtimuttaharītakaṃ nāma buddhādīhi
vaṇṇitaṃ, ayañca pūtimuttabhesajjaṃ nissāya pabbajjā, tattha te yāvajīvaṃ
ussāho karaṇīyoti 2- vuttan"ti cintento catumadhurabhesajjaṃ paṭikkhipitvā
muttaharītakena bhesajjaṃ karontopi paramasantuṭṭhova hoti, ayamassa gilānapaccaye
yathāsāruppasantoso.
      Evampabhedo sabbopeso santoso santuṭṭhīti vuccati. Sā
atricchatāpāpicchatāmahicchatādīnaṃ pāpadhammānaṃ pahānādhigamahetuto sugatihetuto
mariyamaggasambhārabhāvato cātuddisādibhāvahetuto ca "maṅgalan"ti veditabbā. Āha ca:-
             "cātuddiso appaṭigho ca hoti
             santussamāno itarītarenā"ti 3-
evamādi.
      Kataññutā nāma appassa vā bahussa vā yena kenaci katassa
upakārassa punappunaṃ anussaraṇabhāvena jānanatā. Apica nerayikādidukkhaparittāṇato
puññāni eva pāṇīnaṃ bahūpakārāni, yato 4- tesampi upakārānussaraṇatā
"kataññutā"ti veditabbā. Sā sappurisehi pasaṃsanīyatādinānappakāravisesādhigamahetuto
@Footnote: 1 cha.Ma. gaṇhatha  2 vi.mahā. 4/128/129
@3 khu.su. 25/42/343, khu.cūḷa. 30/689/345 (syā)  4 cha.Ma. tato

---------------------------------------------------------------------------------------------
page102.
"maṅgalan"ti vuttā. Āha ca "dveme bhikkhave puggalā dullabhā lokasmiṃ.
Katame dve, yo ca pubbakārī, yo ca kataññū katavedī"ti 1-
      kālena dhammassavanaṃ nāma yasmiṃ kāle uddhaccasahagataṃ cittaṃ hoti,
kāmavitakkādīnaṃ vā aññatarena abhibhūtaṃ, tasmiṃ kāle tesaṃ vinodanatthaṃ dhammassavanaṃ.
Apare āhu:-  pañcame divase dhammassavanaṃ kākena dhammassavanaṃ nāma. Yathāha
āyasmā anuruddho "pañcāhikaṃ kho pana mayaṃ bhante sabbarattiṃ dhammiyā
kathāya sannisīdāmā"ti. 2-
      Apica yasmiṃ kāle kalyāṇamitte upasaṅkamitvā sakkā  hoti attano
kaṅkhāpaṭivinodakaṃ dhammaṃ sotuṃ, tasmiṃ kālepi dhammassavanaṃ "kālena dhammassavanan"ti
veditabbaṃ. Yathāha "te kālena kālaṃ upasaṅkamitvā paripucchati paripañhatī"tiādi. 3-
Tadetaṃ kālena dhammassavanaṃ nīvaraṇappahānacaturānisaṃsaāsavakkhayādhigamanādinānappakāra-
visesādhigamahetuto "maṅgalan"ti veditabbaṃ. Vuttañhetaṃ bhagavatā 4- :-
            "yasmiṃ bhikkhave samaye ariyasāvako aṭṭhikatvā manasikaritvā
        sabbacetaso samannāharitvā ohitasoto dhammaṃ suṇāti, pañcassa
        nīvaraṇāni tasmiṃ samaye na hontī"ti 5- ca.
           "sotānugatānaṃ bhikkhave dhammānaṃ .pe. Suppaṭividdhānaṃ
        cattāro ānisaṃsā pāṭikaṅkhā"ti 6- ca.
           "cattārome  bhikkhave dhammā kālena kālaṃ sammā bhāviyamānā
        sammā anuparivattiyamānā anupubbena āsavānaṃ khayaṃ pāpenti. Katame
        cattāro, kālena dhammassavanan"ti ca evamādīni. 7-
@Footnote: 1 aṅ.duka. 20/120/83  2  vi.mahā. 5/466/250, Ma.mū. 12/327/291
@3 dī.pā. 11/158/262  4 cha.Ma. ayaṃ pāṭho na dissati  5 saṃ.mahā. 19/219/86
@6 aṅ. catukka. 21/191/210  7 aṅ.catukka. 21/147/159

---------------------------------------------------------------------------------------------
page103.
      Evamissā gāthāya gāravo, nivāto, santuṭṭhi, kataññutā,
kālena dhammassavananti pañca maṅgalāni vuttāni, maṅgalattañca nesaṃ tattha
tattha vibhāvitamevāti.
      Niṭṭhitā gāravo ca nivāto cāti imissā gāthāya atthavaṇṇanā.
      [269] Idāni khantī cāti ettha khamanaṃ khanti. Padakkhiṇaggāhitāya
sukhaṃ vaco asminti suvaco, suvacassa kammaṃ sovacassaṃ, sovacassassa bhāvo
sovacassatā. Kilesānaṃ samitattā samaṇā. Dassananti pekkhaṇaṃ. Dhammassa sākacchā
dhammasākacchā. Sesaṃ vuttanayamevāti ayaṃ padavaṇṇanā.
      Atthavaṇṇanā pana evaṃ veditabbā:- khanti nāma adhivāsanakhanti,
yāya samannāgato bhikkhu dasahi akkosavatthūhi akkosante, vadhabandhādīhi vā
vihiṃsante puggale asuṇanto viya apassanto viya ca nibbikāro hoti
khantivādī viya. Yathāha:-
           "ahū atītamaddhānaṃ          samaṇo khantidīpano
           taṃ khantiyāyeva ṭhitaṃ         kāsirājā achedayī"ti. 1-
      Bhadrakato 2- vā manasikaroti tato uttari aparādhābhāvena āyasmā
puṇṇatthero viya. Yathāha:-
          "sace maṃ bhante sunāparantakā manussā akkosissanti
    paribhāsissanti, tattha me evaṃ bhavissati bhaddakā vatime sunāparantakā
    manussā, subhaddakā vatime sunāparantakā manussā, yaṃ me nayime
    pāṇinā pahāraṃ dentī"tiādi. 3-
@Footnote: 1 khu.jā. 27/552/137 (syā)  2 cha.Ma. bhaddakato
@ 3 Ma.u. 14/396/341-2, saṃ.saḷā. 18/115/77 (syā)

---------------------------------------------------------------------------------------------
page104.
      Yāya ca samannāgato isīnampi pasaṃsanīyo hoti. Yathāha sarabhaṅgo isi:-
             "kodhaṃ vadhitvā na kadāci socati
             makkhappahānaṃ isayo vaṇṇayanti
             sabbesaṃ vuttaṃ pharusaṃ khametha
             etaṃ khantiṃ uttamamāhu santo"ti. 1-
      Devatānampi pasaṃsanīyo hoti. Yathāha sakko devānamindo:-
          "yo have balavā santo           dubbalassa titikkhati
          tamāhu paramaṃ khantiṃ                niccaṃ khamati dubbalo"ti. 2-
      Buddhānampi pasaṃsanīyo  hoti. Yathāha bhagavā:-
          "akkosaṃ vadhabandhañca              aduṭṭho yo titikkhati
          khantībalaṃ balānīkaṃ                 tamahaṃ brūmi brāhmaṇan"ti. 3-
      Sā panesā khanti etesañca idha saṃvaṇṇitānaṃ aññesañca guṇānaṃ
adhigamahetuto "maṅgalan"ti veditabbā.
      Sovacassatā nāma sahadhammikaṃ vuccamāne vikkhepaṃ vā tuṇhībhāvaṃ vā
guṇadosacintanaṃ vā anāpajjitvā ativiya ādarañca gāravañca nīcamanatañca
purakkhatvā "sādhū"ti vacanakaraṇatā. Sā sabrahmacārīnaṃ santikā
ovādānusāsanīpaṭilābhahetuto dosappahānaguṇādhigamahetuto ca "maṅgalan"ti vuccati.
      Samaṇānaṃ dassanaṃ nāma upasamitakilesānaṃ bhāvitakāyavacīcittapaññānaṃ
uttamadamathasamathasamannāgatānaṃ pabbajitānaṃ upasaṅkamanupaṭṭhānānussaraṇasavanadassanaṃ,
@Footnote: 1 khu.jā. 27/2458/538 (syā)  2 saṃ.sa. 15/250/266,269  3 khu.dha. 25/399/86

---------------------------------------------------------------------------------------------
page105.
Sabbampi lāmakadesanāya 1- "dassanan"ti vuttaṃ. Taṃ "maṅgalan"ti veditabbaṃ. Kasmā?
bahūpakārattā. Āha ca "dassanampahaṃ bhikkhave tesaṃ bhikkhūnaṃ bahūpakāraṃ
vadāmī"tiādi. 2- Yato hitakāmena kulaputtena sīlavante bhikkhū gharadvāraṃ sampatte
disvā yadi deyyadhammo atthi, yathābalaṃ deyyadhammena patimānetabbā. Yadi
natthi, pañcapatiṭṭhitaṃ katvā vanditabbā. Tasmiṃ asampajjamāne añjaliṃ
paggahetvā namassitabbā, tasmimpi asampajjamāne pasannacittena piyacakkhūhi
sampassitabbā. Evaṃ dassanamūlakenāpi hi puññena anekāni jātisahassāni
cakkhumhi rogo vā doso vā  ussahā vā pīḷakā vā na honti, vippasannāni
pañcavaṇṇasassirikāni honti cakkhūni ratanavimāne ugghāṭitamaṇikavāṭasadisāni,
satasahassakappamattaṃ devesu manussesu ca sabbasampattīnaṃ lābhī hoti, anacchariyaṃ
cetaṃ, yaṃ manussabhūto sappaññajātiko sammā pavattitena samaṇadassanamayena
puññena evarūpaṃ vipākasampattiṃ anubhaveyya, yattha tiracchānagatānampi kevalaṃ
saddhāmattakajanitassa samaṇadassanassa evaṃ vipākasampattiṃ vaṇṇayanti:-
           "ulūko 3- maṇḍalakkhiko
           vediyake 4- ciradīghavāsiko
           sukhito vata kosiyo ayaṃ
           kāluṭṭhitaṃ passati buddhavaraṃ.
      Mayi cittaṃ pasādetvā         bhikkhusaṃghe anuttare
      kappānaṃ satasahassāni          duggatiṃ so na gacchati.
      Devalokā cavitvāna          kusalakammena codito
      bhavissati anantañāṇo          somanassoti vissuto"ti. 5-
@Footnote: 1 Ma. vilāsikadesanāya, cha. omakadesanāya
@2 khu.iti. 25/104/323  3 Sī. ulūkako
@4  Ma. vedisake  5 pa.sū. 1/337, khuddaka.A. 10/132

---------------------------------------------------------------------------------------------
page106.
      Kālena dhammasākacchā nāma padose vā paccūse vā dve suttantikā
bhikkhū aññamaññaṃ suttantaṃ sākacchanti, vinayadharā vinayaṃ, ābhidhammikā abhidhammaṃ,
jātakabhāṇakā jātakaṃ, aṭṭhakathikā aṭṭhakathaṃ, līnuddhatavicikicchāparetacittavisodhanatthaṃ
vā tamhi tamhi kāle sākacchanti, ayaṃ kālena dhammasākacchā. Sā
āgamabyattiādīnaṃ guṇānaṃ hetuto "maṅgalan"ti vuccatīti.
      Evaṃ imissā gāthāya khanti, sovacassatā, samaṇānañca dassanaṃ,
kālena dhammasākacchāti cattāri maṅgalāni vuttāni, maṅgalattañca nesaṃ tattha
tattha vibhāvitamevāti.
      Niṭṭhitā khantī cāti imissā gāthāya atthavaṇṇanā.
      [270] Idāni tapo cāti ettha pāpake akusale dhamme tapatīti
taPo. Brahmaṃ cariyanti brahmacariyaṃ, brahmānaṃ vā cariyaṃ brahmacariyaṃ.
Seṭṭhacariyanti vuttaṃ hoti. Ariyasaccānaṃ dassanaṃ ariyasaccāna dassanaṃ. Ariyasaccāni
dassanantipi eke, taṃ na sundaraṃ. Nikkhantaṃ vānatoti nibbānaṃ, sacchikaraṇaṃ
sacchikiriyā, nibbānassa sacchikiriyā nibbānasacchikiriyā. Sesaṃ vuttanayamevāti ayaṃ
padavaṇṇanā.
      Atthavaṇṇanā pana evaṃ veditabbā:- tapo nāma abhijjhādomanassādīnaṃ
tapanato indriyasaṃvaro, kosajjassa vā tapanato vīriyaṃ. Tena hi samannāgato
puggalo ātāpīti vuccati. Svāyaṃ abhijjhādippahānajhānādipaṭilābhahetuto
"maṅgalan"ti veditabbo.
      Brahmacariyaṃ nāma methunaviratisamaṇadhammasāsanamaggānaṃ adhivacanaṃ. Tathā hi
"abrahmacariyaṃ pahāya brahmacārī hotī"ti 1- evamādīsu methunavirati brahmacariyanti
@Footnote: 1 dī.Sī. 9/194/64, Ma.mū. 12/292/256

---------------------------------------------------------------------------------------------
page107.
Vuccati. "bhagavati no āvuso brahmacariyaṃ vussatī"ti 1- evamādīsu samaṇadhammo.
"na tāvāhaṃ pāpima parinibbāyissāmi, yāva me idaṃ  brahmacariyaṃ na iddhañceva
bhavissati phītañca vitthārikaṃ bāhujaññan"ti 2- evamādīsu sāsanaṃ. "ayameva kho
bhikkhu ariyo aṭṭhaṅgiko maggo brahmacariyaṃ. Seyyathidaṃ, sammādiṭṭhī"ti 3-
evamādīsu maggo. Idha pana ariyasaccadassanena parato maggassa gahitattā avasesaṃ
sabbampi vaṭṭati. Taṃ cetaṃ uparūpari nānappakāravisesādhigamahetuto "maṅgalan"ti
veditabbaṃ.
      Ariyasaccāna dassanaṃ nāma kumārapañhe vuttatthānaṃ catunnaṃ ariyasaccānaṃ
abhisamayavasena maggadassanaṃ. Taṃ saṃsāradukkhavītikkamahetuto "maṅgalan"ti vuccati.
      Nibbānasacchikiriyā nāma idha arahattaphalaṃ "nibbānan"ti adhippetaṃ.
Tampi hi pañcagativānanena 4- vānasaññitāya taṇhāya nikkhantattā "nibbānan"ti
vuccati. Tassa patti vā paccavekkhaṇā vā "sacchikiriyā"ti vuccati. Itarassa pana
nibbānassa ariyasaccānaṃ dassaneneva sacchikiriyā siddhā, tenetaṃ idha na
adhippetaṃ. Evamesā nibbānasacchikiriyā diṭṭhadhammasukhavihārahetuto "maṅgalan"ti
veditabbā.
      Evamimissā gāthāya tapo ca, brahmacariyañca, ariyasaccāna dassanaṃ,
nibbānasacchikiriyāti cattāri maṅgalāni vuttāni, maṅgalattañca nesaṃ tattha tattha
vibhāvitamevāti.
      Niṭṭhitā tapo cāti imissā gāthāya atthavaṇṇanā.
      [271] Idāni phuṭṭhassa lokadhammehīti ettha phuṭṭhassāti phusitassa
chupitassa sampattassa. Loke dhammā lokadhammā, yāva lokappavatti, tāva
@Footnote: 1 Ma.mū. 12/257/217  2 dī.mahā. 10/168/95, saṃ.mahā. 19/822-229, khu.u. 25/51/183
@3 saṃ.mahā. 19/6/6  4 ka....vānena

---------------------------------------------------------------------------------------------
page108.
Anivattikā dhammāti vuttaṃ hoti. Cittanti mano mānasaṃ. Yassāti navassa vā
majjhimassa vā therassa vā. Na kampatīti na calati na vedhati. Asokanti
nissokaṃ abbūḷhasokasallaṃ. Virajanti vigatarajaṃ viddhaṃsitarajaṃ. Khemanti abhayaṃ
nirupaddavaṃ. Sesaṃ vuttanayamevāti ayaṃ tāva padavaṇṇanā.
      Atthavaṇṇanā pana evaṃ veditabbā:- phuṭṭhassa lokadhammehi yassa
cittaṃ na kampati, yassa lābhālābhādīhi aṭṭhahi lokadhammehi phuṭṭhassa ajjhotthaṭassa
cittaṃ na kampati na calati na vedhati, tassa taṃ cittaṃ kenaci akampanīyaṃ
lokuttaramaggāvahanato 1- "maṅgalan"ti veditabbaṃ.
      Kassa  ca 2- etehi phuṭṭhassa cittaṃ na kampati? arahato khīṇāsavassa,
Na aññassa kassaci. Vuttañhetaṃ:-
           "selo yathā ekagghano         vātena na samīrati
           evaṃ rūpā rasā saddā          gandhā phassā ca kevalā.
           Iṭṭhā dhammā aniṭṭhā ca         nappavedhenti tādino
           ṭhitaṃ cittaṃ vippamuttaṃ             vayañcassānupassatī"ti. 3-
      Asokaṃ nāma khīṇāsavasseva cittaṃ. Tañhi yo "soko socanā sokacitattaṃ
antosoko antoparisoko cetaso parijjhāyitattan"tiādinā 4- nayena vuccati
soko, tassa abhāvato asokaṃ. Keci nibbānaṃ vadanti, taṃ purimapadena
nānusandhiyati. Yathā ca asokaṃ, evaṃ virajaṃ khemantipi khīṇāsavasseva cittaṃ.
Tañhi rāgadosamoharajānaṃ vigatattā virajaṃ, catūhi ca yogehi khemattā khemaṃ.
Yato etaṃ tena tenākārena tamhi tamhi pavattikkhaṇe gahetvā niddiṭṭhavasena
@Footnote: 1 cha.Ma....bhāvāvahanato  2 cha.Ma. pana
@3 vi.mahā. 5/244/8, aṅ.chakka. 22/326/424 (syā)  4 abhi.vi. 35/237/164

---------------------------------------------------------------------------------------------
page109.
Tividhampi appavattakkhandhatādilokuttamabhāvāvahanato āhuneyyādibhāvāvahanato ca
"maṅgalan"ti veditabbaṃ.
      Evaṃ imissā gāthāya aṭṭhalokadhammehi akampitacittaṃ, asokacittaṃ,
virajacittaṃ, khemacittanti cattāri maṅgalāni vuttāni, maṅgalattañca nesaṃ tattha tattha
vibhāvitamevāti.
      Niṭṭhitā phuṭṭhassa lokadhammehīti imissā gāthāya atthavaṇṇanā.
      [272] Evaṃ bhagavā "asevanā ca bālānan"tiādīhi dasahi gāthāhi
aṭṭhattiṃsa maṅgalāni kathetvā idāni etāneva attanā vuttāni maṅgalāni
thunanto "etādisāni katvānā"ti imaṃ avasānagāthaṃ abhāsīti.
      Tassāyaṃ atthavaṇṇanā:- etādisānīti etāni īdisāni mayā
vuttappakārāni bālānaṃ asevanādīni. Katvānāti katvā. Katvāna katvā
karitvāti hi atthato anaññaṃ. Sabbatthamaparājitāti sabbattha khandhakilesābhisaṅkhāra-
devaputtamārappabhedesu catūsu paccatthikesu ekenapi aparājitā hutvā,
sayameva te cattāro māre parājetvāti vuttaṃ hoti. Makāro cettha
padasandhikaraṇamattoti viññātabbo.
      Sabbattha sotthiṃ gacchantīti etādisāni maṅgalāni katvā catūhi mārehi
aparājitā hutvā sabbattha idhalokaparalokesu ṭhānacaṅkamādīsu ca sotthiṃ
gacchanti, bālasevanādīhi ye uppajjeyyuṃ āsavāvighātapariḷāhā, tesaṃ abhāvā
sotthiṃ gacchanti, anupaddavā anupasaggā 1- khemino appaṭibhayā gacchantīti vuttaṃ
hoti. Anunāsiko cettha gāthābandhasukhatthaṃ vuttoti veditabbo.
      Tantesaṃ maṅgalamuttamanti iminā gāthāpadena bhagavā desanaṃ niṭṭhāpesi.
Kathaṃ? evaṃ devaputta ye etādisāni karonti, te yasmā sabbattha sotthiṃ
@Footnote: 1 cha.Ma. anupaddutā anupasaṭṭhā

---------------------------------------------------------------------------------------------
page110.
Gacchanti, tasmā taṃ bālānaṃ asevanādi aṭṭhattiṃsavidhampi tesaṃ etādisānaṃ
maṅgalakārakānaṃ 1- maṅgalamuttamaṃ seṭṭhaṃ pavaranti gaṇhāhīti.
      Evañca bhagavatā niṭṭhāpitāya desanāya pariyosāne koṭisatasahassā
devatā arahattaṃ pāpuṇiṃsu,  sotāpattisakadāgāmianāgāmiphalappattānaṃ gaṇanā
asaṅkhyeyyā ahosi. Atha bhagavā dutiyadivase ānandattheraṃ āmantesi "imaṃ
ānanda rattiṃ aññatarā devatā maṃ upasaṅkamitvā maṅgalapañhaṃ pucchi,
athassāhaṃ aṭṭhattiṃsa maṅgalāni abhāsiṃ, uggaṇha ānanda imaṃ maṅgalapariyāyaṃ,
uggahetvā bhikkhū vācehī"ti. Thero uggaṇhitvā 2- bhikkhū vācesi. Tayidaṃ
ācariyaparamparābhataṃ yāvajjatanā pavattati, evamidaṃ brahmacariyaṃ iddhañceva
phītañca vitthārikaṃ bāhujaññaṃ puthubhūtaṃ yāva. Devamanussehi suppakāsitanti
veditabbaṃ.
      Idāni etesveva maṅgalesu ñāṇaparicayapāṭavatthaṃ ayaṃ ādito pabhuti
yojanā:- evamime idhalokaparalokalokuttarasukhakāmā sattā bālajanasevanaṃ
pahāya, paṇḍite nissāya, pūjaneyye pūjento, patirūpadesavāsena
pubbekatapuññatāya ca kusalappavattiyaṃ codiyamānā, attānaṃ sammā paṇidhāya,
bāhusaccasippavinayehi alaṅkatattabhāvā, vinayānurūpaṃ subhāsitaṃ bhāsamānā, yāva gihibhāvaṃ
na vijahanti, tāva mātāpituupaṭṭhānena porāṇaṃ iṇamūlaṃ visodhayamānā, puttadārassa
saṅgahena navaṃ iṇamūlaṃ payojayamānā, anākulakammantatāya dhanadhaññādisamiddhiṃ
pāpuṇantā, dānena bhogasāraṃ dhammacariyāya jīvitasārañca gahetvā, ñātisaṅgahena
sakajanahitaṃ anavajjakammantatāya parajanahitañca karontā, pāpaviratiyā parūpaghātaṃ
majjapānasaṃyamena attūpaghātañca vivajjitvā,  dhammesu appamādena kusalapakkhe 3-
@Footnote: 1 cha.Ma. etādisakārakānaṃ  2 cha.Ma. uggahetvā  3 cha.Ma. kusalapakkhaṃ

---------------------------------------------------------------------------------------------
page111.
Vaḍḍhetvā, vaḍḍhitakusalatāya gihibyañjanaṃ ohāya pabbajitabhāve patiṭṭhitāpi 1-
buddhabuddhasāvakūpajjhāyācariyādīsu gāravena nivātena ca vattasampadaṃ ārādhetvā,
santuṭṭhiyā paccayagedhaṃ pahāya, kataññutāya sappurisabhūmiyaṃ ṭhatvā, dhammassavanena
cittalīnataṃ pahāya, khantiyā sabbaparissaye abhibhavitvā, sovacassatāya
sanāthamattānaṃ katvā, samaṇadassanena paṭipattiyogaṃ passantā, dhammasākacchāya
kaṅkhāṭṭhāniyesu dhammesu kaṅkhaṃ paṭivinodetvā indriyasaṃvaratapena sīlavisuddhiṃ
samaṇadhammabrahmacariyena cittavisuddhiṃ tato parā ca catasso visuddhiyo sampādetvā,
imāya paṭipadāya ariyasaccadassanapariyāyaṃ 2- ñāṇadassanavisuddhiṃ patvā arahattaphalasaṅkhātaṃ
3- nibbānaṃ sacchikaronti, yaṃ sacchikatvā sinerupabbato viya vātavuṭṭhīhi
aṭṭhahi lokadhammehi akampamānacittā 4-  asokā virajā khemino honti. Ye ca
khemino, te sabbatthamaparājitā honti, 5- sabbattha ca sotthiṃ gacchanti. Tenāha
bhagavā:-
            "etādisāni katvāna           sabbatthamaparājitā
            sabbattha sotthiṃ gacchanti          tantesaṃ maṅgalamuttaman"ti.
                    Iti paramatthajotikāya khuddakaṭṭhakathāya
                          suttanipātaṭṭhakathāya
                       maṅgalasuttavaṇṇanā niṭṭhitā.
                       -------------------
                        5. Sūcilomasuttavaṇṇanā
      evamme sutanti sūcilomasuttaṃ. Kā uppatti? atthavaṇṇanāya
vuttanayenevassa 6- uppatti āvibhavissati. Atthavaṇṇanāyañca "evamme sutan"tiādi
vuttatthameva. Gayāyaṃ viharati ṭaṅkitamañce sūcilomassa yakkhassa bhavaneti ettha
@Footnote: 1 ka. saṅkhyaṃ  2 Sī. ariyasaccadassanapariyosānaṃ
@3 cha.Ma. arahattaphalasaṅkhātaṃ  4 cha.Ma. avikampamānacittā
@5 cha.Ma. sabbattha ekenāpi aparājitā honti  6 cha.Ma. atthavaṇṇanānayenevassa

---------------------------------------------------------------------------------------------
page112.
Pana kā  gayā, ko ṭaṅkitamañco, kasmā ca bhagavā tassa yakkhassa bhavane
viharatīti? vuccate:- gayāti gāmopi titthampi vuccati, tadubhayampi idha vaṭṭati.
Gayāgāmassa hi avidūre dese viharantopi "gayāyaṃ viharatī"ti vuccati, tassa ca
gāmassa samīpe avidūre dvārasantike so ṭaṅkitamañco. Gayātitthe viharantopi
"gayāyaṃ viharatī"ti vuccati, gayātitthe ca so ṭaṅkitamañco. Ṭaṅkitamañcoti catunnaṃ
pāsāṇānaṃ upari vitthataṃ pāsāṇaṃ āropetvā kato pāsāṇamañco. Taṃ nissāya
yakkhassa bhavanaṃ āḷavakabhavanaṃ viya. Yasmā vā pana bhagavā taṃ divasaṃ paccūsasamayaṃ
mahākaruṇāsamāpattito vuṭṭhāya buddhacakkhunā lokaṃ volokento sūcilomassa
ca kharassa cāti dvinnampi yakkhānaṃ sotāpattiphalūpanissayaṃ addasa, tasmā
pattacīvaramādāya antoaruṇeyeva nānādisā sannipatitassa janassa kheḷasiṅghānikādi-
nānappakārāsucinissandakilinnabhūmibhāgampi taṃ titthappadesaṃ āgantvā tasmiṃ
ṭaṅkitamañce nisīdi sūcilomassa yakkhassa bhavane. Tena vuttaṃ "ekaṃ samayaṃ bhagavā
gayāyaṃ viharati ṭaṅkitamañce sūcilomassa yakkhassa bhavane"ti.
      Tena kho pana samayenāti yaṃ samayaṃ bhagavā tattha viharati, tena samayena.
Kharo ca yakkho sūcilomo ca yakkho bhagavato avidūre atikkamantīti. Te 1-
yakkhā, kasmā ca atikkamantīti? vuccate:- tesu tāva eko atīte  saṃghassa
telaṃ anāpucchā gahetvā attano sarīraṃ makkhesi, so tena kammena niraye
paccitvā gayāpokkharaṇitīre yakkhayoniyaṃ nibbatti. 2- Tasseva cassa kammassa
vipākāvasesena virūpāni aṅgapaccaṅgāni ahesuṃ, iṭṭhakacchadanasadisañca kharasamphassaṃ
cammaṃ. So kira yadā paraṃ bhiṃsāpetukāmo hoti, tadā chadaniṭṭhakasadisāni
cammakapālāni ukkhipitvā bhiṃsāpeti. Evaṃ so kharasamphassattā kharo yakkhotveva
nāmaṃ labhati. 3-
@Footnote: 1 cha.Ma. ke te
@ 2 cha.Ma. nibbatto  3 cha.Ma. labhi

---------------------------------------------------------------------------------------------
page113.
      Itaro kassapassa bhagavato kāle upāsako hutvā māsassa aṭṭha divase
vihāraṃ gantvā dhammaṃ suṇāti, so ekadivasaṃ dhammassavane ghosite saṃghārāmadvāre
attano khettaṃ keḷāyanto 1- ugghosanaṃ sutvā "sace nhāyāmi, ciraṃ bhavissatī"ti
kiliṭṭhagattova uposathāgāraṃ pavisitvā mahagghe bhummattharaṇe anādarena nipajjitvā
supi. Bhikkhu evāyaṃ, na upāsakoti saṃyuttabhāṇakā. So tena ca aññena kammena
ca niraye paccitvā gayāpokkharaṇiyā tīre yakkhayoniyaṃ nibbatto, so tassa
kammassa vipākāvasesena duddasiko ahosi, sarīre cassa sūcisadisāni lomāni
ahesuṃ. So hi bhiṃsāpetabbake satte sūcīhi vijjhanto viya bhiṃsāpeti. Evaṃ so
sūcisadisalomattā sūcilomo yakkhotveva nāmaṃ labhati te attano gocaratthāya
bhavanato nikkhamitvā muhuttaṃ gantvā gatamaggeneva nivattitvā itaraṃ disābhāgaṃ
gacchantā bhagavato avidūre atikkamanti.
      Atha kho kharoti kasmā te evamāhaṃsu? kharo samaṇākappaṃ disvā āha.
Sūcilomo pana "yo bhāyati na so samaṇo, samaṇapaṭirūpakattā pana samaṇako
hotī"ti evaṃladdhiko. Tasmā tādisaṃ bhagavantaṃ maññamāno "neso samaṇo,
samaṇako eso"ti sahasāva vatvāpi puna vīmaṃsitukāmo āha "yāva jānāmī"ti.
"atha kho"ti evaṃ vatvā tato. Sūcilomo yakkhoti ito pabhuti yāva apica kho
te samphasso pāpakoti, tāva uttānatthameva. Kevalañhi tattha 2- bhagavato
kāyanti attano kāyaṃ bhagavato upanāmesīti evaṃ sambandho veditabbo.
      Tato  abhāyantaṃ bhagavantaṃ disvā "pañhantaṃ samaṇā"tiādimāha.
Kiṃkāraṇā? so hi cintesi "imināpi nāma me evaṃ kharena amanussasamphassena
Manusso samāno ayaṃ na bhāyati, handāhamenaṃ 3- buddhavisaye pañhe 4- pucchāmi,
@Footnote: 1 cha.Ma. kelāyanto  2  cha.Ma. kevalañcettha
@3 cha.Ma. handāhaṃ etaṃ  4 cha.Ma. pañhaṃ

---------------------------------------------------------------------------------------------
page114.
Addhā ayaṃ tattha na sampāyissati, tato naṃ evaṃ viheṭhessāmī"ti. Bhagavā taṃ
sutvā "na khvāhaṃ taṃ āvusotiādimāha. Taṃ sabbaṃ āḷavakasutte vuttanayeneva
sabbākārehi  veditabbaṃ.
      [273] Atha kho sūcilomo yakkho bhagavantaṃ gāthāya ajjhabhāsi "rāgo
ca doso cā"ti tattha rāgadosā vuttanayā eva. Kuto nidānāti kiṃnidānā
kiṃhetukā. Kutoti paccattavacanassa toādeso veditabbo, samāse cassa
lopābhāvo. Atha vā nidānāti jātā uppannāti attho. Tasmā kutonidānā
kutojātā kutouppannāti vuttaṃ hoti. Aratī ratī lomahaṃso kutojāti yāyaṃ
"pantesu vā senāsanesu aññataraññataresu vā adhikusalesu dhammesu arati
aratikā 1-  anabhirati anattamanatā 2-   ukkaṇṭhitā paritassitā"ti 3- evaṃ vibhattā
arati, yā ca pañcasu kāmaguṇesu rati, yo ca lomahaṃsasamuṭṭhānato 4-
"lomahaṃso"tveva saṅkhyaṃ gato cittutrāso, ime tayo dhammā kutojā
kutojātāti pucchati. Kuto samuṭṭhāyāti kuto uppajjitvā. Manoti kusalacittaṃ,
vitakkāti uragasutte vuttā nava kāmavitakkādayo. Kumārakā dhaṅkamivossajantīti
yathā gāmadārakā kīḷantā kākaṃ suttena pāde bandhitvā ossajanti khipanti,
evaṃ kusalamanaṃ akusalavitakkā kuto samuṭṭhāya ossajantīti pucchati.
      [274] Athassa bhagavā te pañhe vissajjento "rāgo cā"ti
dutiyagāthamabhāsi. Tattha itoti attabhāvaṃ sandhāyāha. Attabhāvanidānā hi
rāgadosā. Aratiratilomahaṃsā ca attabhāvato jātā kāmavitakkādiakusalavitakkā
ca attabhāvatoyeva samuṭṭhāya kusalamane 5- ossajanti, tena tadaññaṃ pakatiādiṃ
@Footnote: 1 cha.Ma. aratitā  2 cha.Ma. anabhiramaṇā  3 abhi.vi. 35/856/429
@4 cha.Ma. lomahaṃsasamuṭṭhāpanato  5 cha.Ma. kusalamano

---------------------------------------------------------------------------------------------
page115.
Kāraṇaṃ paṭikkhipanto āha "itonidānā itojā ito samuṭṭhāyā"ti. Saddasiddhi
cettha purimagāthāya vuttanayeneva veditabbā.
      [275-6] Evaṃ te pañhe vissajjetvā idāni  yvāyaṃ "itonidānā"ti-
ādīsu "attabhāvanidānā attabhāvato jātā attabhāvato samuṭṭhāyā"ti attho
vutto, taṃ sādhento āha "snehajā attasambhūtā"ti. Ete hi sabbe
rāgādayo vitakkapariyosānā taṇhāsnehena jātā, tathā jāyantā ca
pañcupādānakkhandhabhede attabhāvapariyāye attani sambhūtā. Tenāha  "snehajā
attasambhūtā"ti. Idāni tadatthajotikaṃ upamaṃ karoti "nigrodhasseva khandhajā"ti
tattha khandhesu jātā khandhajā, pārohānametaṃ adhivacanaṃ. Kiṃ vuttaṃ hoti? yathā
nigrodhassa khandhajā nāma pārohā āporasasinehe sati jāyanti, jāyantā
ca tasmiṃyeva  nigrodhe tesu tesu sākhappabhedesu sambhavanti, evametepi rāgādayo
ajjhattataṇhāsinehe 1- sati jāyanti, jāyantā ca tasmiṃyeva attabhāve tesu
tesu cakkhvādibhedesu dvārārammaṇavatthūsu sambhavanti, tasmā veditabbametaṃ
"attabhāvanidānā attabhāvajā attabhāvasamuṭṭhānā ca ete"ti.
       Avasesadiyaḍḍhagāthāya pana ayaṃ sabbasaṅgāhikā atthavaṇṇanā:- evaṃ
attasambhūtā ca ete puthū visattā kāmesu. Rāgopi hi pañcakāmaguṇikādivasena,
dosopi āghātavatthādivasena, aratiādayopi tassa tasseva pabhedassa vasenāti
sabbathā sabbepime kilesā puthū anekappakārā hutvā vatthudvārārammaṇādivasena
tesu tesu vatthukāmesu tathā tathā visattā laggā laggitā saṃsibbitvā
ṭhitā. Kimiva? māluvāva vitatā vane, yathā vane  vitatā māluvā tesu tesu
rukkhassa sākhappasākhādibhedesu visattā honti laggā 2- laggitā saṃsibbitvā
@Footnote: 1 cha.Ma.....snehe  2  cha.Ma. hoti

---------------------------------------------------------------------------------------------
page116.
Ṭhitā eva, 1- tasmā 2- evaṃ puthuppabhedesu vatthukāmesu visattaṃ kilesagaṇaṃ 3-
ye naṃ pajānanti yatonidānaṃ, te naṃ vinodenti suṇohi yakkhāti. 4-
      Tattha yatonidānanti bhāvanapuṃsakaniddeso. Tena kiṃ dīpeti? ye sattā naṃ
kilesagaṇaṃ "yatonidānaṃ uppajjatī"ti evaṃ jānanti, te naṃ "taṇhāsinehasinehite 5-
attabhāve uppajjatī"ti ñatvā taṃ taṇhāsinehaṃ 6- ādīnavānupassanādinā
bhāvanāñāṇagginā visodhentā 7- vinodenti pajahanti byantīkaronti ca, etaṃ
amhākaṃ subhāsitaṃ suṇohi yakkhāti. Evamettha attabhāvapajānanena dukkhapariññaṃ,
taṇhāsineharāgādikilesagaṇavinodanena samudayappahānañca dīpeti.
      Ye ca naṃ vinodenti, te duttaraṃ oghamimaṃ taranti atiṇṇapubbaṃ
apunabbhavāya. Etena maggabhāvanaṃ nirodhasacchikiriyañca dīpeti. Ye hi naṃ
kilesagaṇaṃ vinodenti, te avassaṃ maggaṃ bhāventi. Na hi maggabhāvanaṃ vinā
kilesavinodanaṃ atthi. Ye ca maggaṃ bhāventi, te duttaraṃ pakatiñāṇena
kāmoghādiṃ catubbidhampi oghamimaṃ taranti. Maggabhāvanā hi oghataraṇaṃ. Atiṇṇapubbanti
iminā dīghena addhunā supinantepi 8- avītikkantapubbaṃ. Apunabbhavāyāti
nibbānāya. Evamimaṃ catusaccadīpikaṃ kathaṃ suṇantā "sutvā dhammaṃ dhārenti, dhatānaṃ
dhammānaṃ atthaṃ upaparikkhantī"tiādikaṃ kathaṃ subhāviniyā 9- paññāya anukkamamānā
te dvepi sahāyakā yakkhā gāthāpariyosāneyeva sotāpattiphale patiṭṭhahiṃsu,
pāsādikā ca ahesuṃ suvaṇṇavaṇanā dibbālaṅkāravibhūsitāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      sūcilomasuttavaṇṇanā niṭṭhitā.
@Footnote: 1 cha.Ma. ṭhitā  2 cha.Ma. ayaṃ pāṭho na dissati  3 Sī. visattā kilesagaṇā, Ma. visatā
@kilesakāmā  4 cha.Ma. yakkha  5 cha.na. taṇhāsnehasnehite
@6 cha.Ma. taṇhāsnehaṃ  7 cha.Ma. visosenatā
@8 cha.Ma. supinantenapi  9 Sī. ādikāya kamānugāminiyā, i. kammāsutāminiyā

---------------------------------------------------------------------------------------------
page117.
                   6. Kapilasutta (dhammacariyasutta) vaṇṇanā
      dhammacariyanti kapilasuttaṃ. 1- Kā uppatti? hemavatasutte vuttanayeneva
parinibbute kassape bhagavati dve kulaputtā bhātaro nikkhamitvā sāvakānaṃ
santike pabbajiṃsu. Jeṭṭho sodhano 2- nāma, kaniṭṭho kapilo nāma. Tesaṃ mātā
sādhanī 3- nāma, kaniṭṭhabhaginī tāpanā nāma. Tāpi bhikkhunīsu pabbajiṃsu. Tato
te dvepi hemavatasutte vuttanayeneva "sāsane bhante 4- kati dhurānī"ti
pucchitvā 5- sutvā tesu 6- jeṭṭho "vāsadhuraṃ pūressāmī"ti pañca vassāni
ācariyupajjhāyānaṃ santike vasitvā pañcavasso hutvā yāva arahattaṃ, tāva
kammaṭṭhānaṃ sutvā araññaṃ pavisitvā vāyamanto arahattaṃ pāpuṇi. Kapilo
"ahantāva taruṇo, vuḍḍhakāle 7- vāsadhurampi paripūressāmī"ti ganthadhuraṃ ārabhitvā
tepiṭako ahosi. Tassa pariyattiṃ nissāya parivāro, parivāraṃ nissāya lābho
udapādi.
      So bāhusaccamadena matto paṇḍitamānī anaññātepi aññātamānī
hutvā parehi vuttaṃ kappiyampi akappiyaṃ, akappiyampi kappiyaṃ, sāvajjampi
anavajjaṃ, anavajjampi sāvajjanti bhaṇati. Tato 8- pesalehi bhikkhūhi "mā āvuso
kapila evaṃ avacā"tiādinā nayena ovadiyamāno "tumhe kiṃ jānātha
rittamuṭṭhisadisā"tiādīhi vacanehi khuṃsento vambhentoyeva carati. Bhikkhū tassa
bhātuno sodhanattherassāpi etamatthaṃ ārocesuṃ. Sopi naṃ upasaṅkamitvā āha
"āvuso kapila sāsanassa āyu nāma tumhādisānaṃ sammāpaṭipatti, mā āvuso
kappiyampi akappiyaṃ, akappiyampi kappiyaṃ, sāvajjampi anavajjaṃ, anavajjampi
@Footnote: 1 pāḷiyaṃ dhammacariyasuttanti likhitaṃ  2 dhammapadaṭṭhakathāyaṃ 2/327 (cha.Ma.)  3 Ma. sodhanī
@4 cha.Ma. ayaṃ pāṭho na dissati  5 i. dhurāni pucchitvā  6 cha.Ma.,i. ca
@7 i. vuddha....evamuparipi  8 cha.Ma.,i. so

---------------------------------------------------------------------------------------------
page118.
Sāvajjanti vadehī"ti. So tassāpi vacanaṃ nādiyi. Tato naṃ sodhanatthero
dvattikkhattuṃ vatvā:-
            "ekavācampi dvivācaṃ 1-        bhaṇeyya anukampako
            tatuttariṃ 2- na bhāseyya         dāso vayyassa 3- santike"ti 4-
parivajjetvā "tvameva āvuso sakena kammena paññāyissasī"ti pakkāmi. Tato
pabhuti naṃ pesalā bhikkhū chaḍḍesuṃ.
      So durācāro hutvā durācāraparivuto viharanto ekadivasaṃ "uposathaṃ
osāressāmī"ti sīhāsanaṃ abhiruyha citravījaniṃ gahetvā nisinnova 5- "vaṭṭati 6-
āvuso ettha bhikkhūnaṃ pātimokkho"ti tikkhattuṃ āha. Atheko bhikkhupi "mayhaṃ
vaṭṭatī"ti na avoca. Na ca tassa tesaṃ vā pātimokkho vaṭṭati. Tato so
"pātimokkhe sutepi assutepi vinayo nāma natthī"ti āsanā vuṭṭhāsi. Evaṃ
kassapassa bhagavato sāsanaṃ osakkāpesi vināsesi. Atha sodhanatthero tadaheva
parinibbāyi. Sopi kapilo evaṃ taṃ sāsanaṃ osakkāpetvā kālakato
avīcimahāniraye nibbatti, sāpi tassa mātā ca bhaginī ca tasseva diṭṭhānugatiṃ
āpajjitvā pesale bhikkhū akkosamānā paribhāsamānā kālaṃ katvā niraye
nibbattiṃsu.
      Tasmiṃyeva ca kāle pañcasatā purisā gāmaghātādīni katvā corikāya
jīvantā janapadamanussehi anubaddhā palāyamānā  araññaṃ pavisitvā tattha kiñci
gahanaṃ vā  paṭisaraṇaṃ vā apassantā avidūre padese 7- vasantaṃ aññataraṃ
āraññikaṃ bhikkhuṃ disvā vanditvā "amhākaṃ bhante paṭisaraṇaṃ hothā"ti bhaṇiṃsu.
@Footnote: 1 ka. ekavācaṃ dvevācaṃ  2 ka. daduttariṃ
@3 ka. doso aññassa, i. dāso ayirassa  4 khu.jā. 28/76/34 (syā)
@5 cha.Ma.,i. nisinno  6 cha.Ma. vattati, evamuparipi  7 cha.Ma.,i. pāsāṇe

---------------------------------------------------------------------------------------------
page119.
Thero "tumhākaṃ sīlasadisaṃ paṭisaraṇaṃ natthi, sabbe pañca sīlāni samādiyathā"ti
āha. Te 1- "sādhū"ti sampaṭicchitvā sīlāni samādiyiṃsu. Thero "tumhe sīlavanto,
idāni attano jīvitaṃ vināsentesupi mā mano padūsayitthā"ti āha. Te
"sādhū"ti sampaṭicchiṃsu. Atha te jānapadā sampatvā 2- ito cito ca maggamānā
te core disvā sabbeva  jīvitā voropesuṃ. Te kālaṃ katvā kāmāvacaradevaloke
nibbattiṃsu. Tesaṃ 3- jeṭṭhakacoro jeṭṭhakadevaputto ahosi, itare tasseva
parivāRā.
      Te anulomapaṭilomaṃ saṃsarantā ekaṃ buddhantaraṃ devaloke khepetvā
amhākaṃ bhagavato kāle devalokato cavitvā jeṭṭhakadevaputto sāvatthidvāre
kevaṭṭagāmo atthi, tattha pañcasatakulajeṭṭhassa kevaṭṭassa pajāpatiyā kucchimhi
paṭisandhiṃ aggahesi, itare avasesakevaṭṭapajāpatīnaṃ. Evaṃ tesaṃ ekadivasaṃyeva
paṭisandhiggahaṇañca gabbhavuṭṭhānañca ahosi. Atha kevaṭṭajeṭṭho "atthi nu kho imasmiṃ
gāme aññepi dārakā ajja jātā"ti vicinanto te dārake disvā "ime me
puttassa sahāyakā bhavissantī"ti sabbesaṃ posāvaniyaṃ 4- adāsi. Te sabbe
sahāyakā sahapaṃsuṃ kīḷantā anupubbena vayappattā     ahesuṃ. Yasojo tesaṃ aggo
ahosi.
      Kapilopi tadā niraye pakkāvasesena aciravatiyā suvaṇṇavaṇṇo duggandhamukho
maccho hutvā nibbatti. Athekadivasaṃ sabbepi kevaṭṭadārakā jālāni
gahetvā "macche vadhissāmā"ti 5- nadiṃ gantvā jālāni pakkhipiṃsu. Tesaṃ jālaṃ
so maccho pāvisi. Taṃ disvā sabbo kevaṭṭagāmo uccāsaddamahāsaddo ahosi
"amhākaṃ puttā paṭhamaṃ macche bandhantā suvaṇṇamacchaṃ bandhiṃsu, vuḍḍhi nesaṃ
@Footnote: 1 i. te sabbe  2 cha.Ma. sampattā  3 cha.Ma.,i. tesu
@4 cha.Ma.,i. posāvanikaṃ  5 cha.Ma. bandhissāmāti

---------------------------------------------------------------------------------------------
page120.
Dārakānaṃ, idāni ca no rājā pahūtaṃ dhanaṃ dassatī"ti. Atha tepi pañcasatā
dārakasahāyakā 1- macchaṃ nāvāya pakkhipitvā nāvaṃ ukkhipitvā rañño santikaṃ
agamaṃsu. Rājā disvā "kiṃ etaṃ bhaṇe"ti āha. Maccho devāti. Rājā
suvaṇṇavaṇṇaṃ macchaṃ disvā "bhagavā etassa vaṇṇakāraṇaṃ jānissatī"ti macchaṃ
gāhāpetvā bhagavato santikaṃ agamāsi. Macchassa mukhavivaraṇakāle jetavanaṃ ativiya
duggandhaṃ hoti.
      Rājā bhagavantaṃ pucchi "kasmā bhante maccho suvaṇṇavaṇṇo jāto,
kasmā cassa mukhato duggandho vāyatī"ti. Ayaṃ mahārāja kassapassa bhagavato
pāvacane kapilo nāma bhikkhu ahosi bahussuto āgatāgamo attano vacanaṃ
agaṇhantānaṃ bhikkhūnaṃ akkosakaparibhāsako, tassa ca bhagavato sāsanavināsako. Yaṃ
so tassa bhagavato sāsanaṃ vināsesi, tena kammena avīcimahāniraye nibbatti,
vipākāvasesena ca idāni maccho jāto. Yaṃ dīgharattaṃ buddhavacanaṃ vācesi,
buddhassa vaṇṇaṃ kathesi, tassa nissandena īdisaṃ vaṇṇaṃ paṭilabhi. Yaṃ bhikkhūnaṃ
akkosakaparibhāsako ahosi, tenassa mukhato duggandho vāyati, ullapāpemi naṃ
mahārājāti. Āma bhagavāti. Atha bhagavā macchaṃ ālapi "tvaṃ 2- kapilo"ti. Āma
bhagavā ahaṃ kapiloti. Kuto āgatosīti. Avīcimahānirayato bhagavāti. Sodhano kuhiṃ
gatoti. Parinibbuto bhagavāti. Sādhanī kuhiṃ gatāti. Mahāniraye nibbattā bhagavāti.
Tāpanā kuhiṃ gatāti. Mahāniraye nibbattā bhagavāti. Idāni tvaṃ kuhiṃ gamissasīti.
Mahānirayaṃ bhagavāti. Tāvadeva vippaṭisārābhibhūto nāvaṃ sīsena paharitvā kālakato
mahāniraye nibbatti. Mahājano saṃviggo ahosi lomahaṭṭhajāto. Atha bhagavā
tattha sampattagahaṭṭhapabbajitaparisāya taṃkhaṇānurūpaṃ dhammaṃ desento imaṃ suttaṃ
abhāsi.
@Footnote: 1 ka. sahāyakā  2 cha.Ma.,i. tavaṃsi

---------------------------------------------------------------------------------------------
page121.
      [277-8] Tattha dhammacariyanti kāyasucaritādi dhammacariyaṃ. Brahmacariyanti
maggabrahmacariyaṃ. Etadāhu vasuttamanti etaṃ ubhayampi lokiyalokuttaraṃ sucaritaṃ
saggamokkhasukhasampāpakattā vasuttamanti āhu ariyā. Vasuttamaṃ nāma uttamaratanaṃ,
anugāmikaṃ attādhīnaṃ 1- rājādīnaṃ asādhāraṇanti adhippāyo.
      Ettāvatā "gahaṭṭhassa vā pabbajitassa vā sammāpaṭipattiyeva paṭisaraṇan"ti
dassetvā idāni paṭipattivirahitāya pabbajjāya asārakattadassanena kapilaṃ
aññe ca tathārūpe garahanto "pabbajitopi ce hotī"ti evamādimāha.
      Tatrāyaṃ atthavaṇṇanā:- yo hi koci gihibyañjanāni apanetvā
bhaṇḍukāsāvādigahaṇamattaṃ 2- upasaṅkamanena pabbajitopi ce hoti pubbe
vuttamatthaṃ 3- agārasmā anagāriyaṃ, so ce mukharajātiko hoti pharusavacano,
nānappakārāya vihesāya abhiratattā vihesābhirato, hirottappābhāvena magasadisattā
mago. Jīvitaṃ tassa pāpiyo, tassa evarūpassa jīvitaṃ atipāpaṃ atihīnaṃ. Kasmā?
yasmā imāya micchāpaṭipattiyā rāgādimanekappakāraṃ rajaṃ vaḍḍheti attano.
      [279] Na kevalañca imināva kāraṇenassa jīvitaṃ pāpiyo, apica kho pana
ayaṃ evarūpo mukharajātikattā kalahābhirato bhikkhu subhāsitassa atthavijānanasammohanena
mohadhammena āvuto, "mā āvuso kapila evaṃ avaca, imināpi pariyāyena taṃ
gaṇhāhī"ti evamādinā nayena pesalehi bhikkhūhi akkhātampi na pajānāti
dhammaṃ buddhena desitaṃ, yo dhammo buddhena desito, taṃ nānappakārena attano
vuccamānampi na jānāti. Evampissa jīvitaṃ pāpiyo.
      [280] Tadā 4- so evarūpo vihesāya abhiratattā vihesaṃ bhāvitattānaṃ
bhāvitatte khīṇāsavabhikakhū sodhanattherappabhutike "na tumhe vinayaṃ jānātha, na
@Footnote: 1 Ma.,ka. anugāmikattā nidhīnaṃ  2 Ma. bhaṇḍukāsāvādīnaṃ gahaṇamattaṃ
@3 cha.Ma.vuttatthaṃ  4 cha.Ma.,i tathā

---------------------------------------------------------------------------------------------
page122.
Suttaṃ na abhidhammaṃ, vuḍḍhapabbajitā"tiādinā nayena vihesanto. Upayogappavattiyaṃ
hi idaṃ sāmivacanaṃ. Atha vā yathāvuttanayena 1- "vihesaṃ  bhāvitattānaṃ karonto"ti
pāṭhaseso veditabbo. Evaṃ nippariyāyameva sāmivacanaṃ sijjhati. Avijjāya purakkhatoti
bhāvitattavihesane ādīnavadassanapaṭicchādikāya avijjāya purakkhato pesito
payojito sesapabbajitānaṃ bhāvitattānaṃ 2- vihesabhāvena pavattaṃ diṭṭheva dhamme
cittavibādhanena 3- saṅkilesaṃ, āyatiṃ nirayasampāpanena maggaṃ nirayagāminaṃ na
jānāti.
      [281] Ajānanto ca tena maggena catubbidhāpāyabhedaṃ vinipātaṃ
samāpanno, tattha ca vinipāte gabbhā gabbhaṃ tamā tamaṃ ekekanikāye satakkhattuṃ
sahassakkhattumpi mātukucchito mātukucchiṃ candimasūriyehipi aviddhaṃsanīyā
asurakāyatamā tamañca samāpanno. Sa ve tādisako bhikkhu pecca ito paralokaṃ gantvā
ayaṃ kapilamaccho viya nānappakāraṃ dukkhaṃ nigacchati.
      [282] Kiṃkāraṇā? gūthakūpo yathā assa, sampuṇṇo gaṇavassiko, yathā
Vaccakuṭigūthakūpo gaṇavassiko anekavassiko bahūni vassāni mukhato gūthena pūriyamāno
sampuṇṇo assa, so udakakumbhasatehi udakakumbhasahassehi dhoviyamānopi
duggandhadubbaṇṇiyānapagamā dubbisodho hoti, evameva yo evarūpo assa dīgharattaṃ
saṅkiliṭṭhakammanto gūthakūpo viya gūthena pāpena sampuṇṇattā sampuṇṇo
puggalo, so dubbisodho hi saṅgaṇo, 4- cirakālaṃ 5- tassa aṅgaṇassa vipākaṃ
paccanubhontopi na sujjhati. Tasmā vassagaṇanāya aparimāṇampi cirakālaṃ 6- sa ve
tādisako bhikkhu pecca dukkhaṃ nigacchatīti. Atha vā ayaṃ imissā gāthāya
@Footnote: 1 cha.Ma.,i. yathāvutteneva nayena  2 Sī.,i. payojito taṃ bhāvitattānaṃ
@ 3 ka. cittavighātanena  4 cha.Ma. sāṅgaṇo  5 cha.Ma.,i. kālaṃ
@ 6 Sī. sampuṇṇattā sāṅgaṇo puggavoso dubbisodho hi cirakālaṃ,
@ Ma. sampaṇṇattā sampuṇṇo sabbaso dubbisodho aticirakālaṃ

---------------------------------------------------------------------------------------------
page123.
Sambandho:- yaṃ vuttaṃ "sa ve tādisako bhikkhu, pecca dukkhaṃ nigacchā"ti, tatra
siyā tumhākaṃ "sakkā panāyaṃ tathā kātuṃ, yathā pecca dukkhaṃ na nigaccheyyā"ti.
Na sakkā. Kasmā? yasmā gūthakūpo .pe. Saṅgaṇoti.
      [283-4] Yato paṭikacceva yaṃ evarūpaṃ jānātha, bhikkhavo gehanissitaṃ,
yaṃ evarūpaṃ pañcakāmaguṇanissitaṃ jāneyyātha  abhūtaguṇapatthanākārappavattāya pāpikāya
icchāya samannāgatattā pāpicchaṃ, kāmavitakkādīhi samannāgatattā pāpasaṅkappaṃ,
kāyikavītikkamādinā veḷudānādibhedena ca pāpācārena samannāgatattā pāpācāraṃ,
vesiyādipāpagocarato pāpagocaraṃ, sabbe samaggā hutvāna abhinibbajjiyātha naṃ.
Tattha abhinibbajjiyāthāti 1- vivajjeyyātha mā bhajeyyātha, mā cassa abhinibbajjana-
matteneva appossukkataṃ āpajjeyyātha, apica kho pana karaṇḍaṃva 2- niddhamatha,
kasambuṃ 3- avakassatha 4- taṃ kacavarabhūtaṃ puggalaṃ kacavaramiva anapekkhā niddhamatha,
kasambubhūtañca 5- naṃ khattiyādīnaṃ majjhe paviṭṭhaṃ pabhinnapaggharitakuṭṭhaṃ caṇḍālaṃ
viya avakassatha, hatthe vā sīse vā gahetvā nikkaḍḍhatha. Seyyathāpi āyasmā
mahāmoggallāno taṃ puggalaṃ pāpadhammaṃ bāhāya gahetvā bahidvārakoṭṭhakā
nikkhāmetvā sūcighaṭikaṃ adāsi, evaṃ naṃ avakassathāti dasseti. Kiṃkāraṇā?
saṃghārāmo nāma sīlavantānaṃ kato, na dussīlānaṃ.
      [285-6] Yato etadeva tato palāpe vāhetha, assamaṇe samaṇamānine,
yathā hi palāpā anto taṇḍularahitāpi bahi thusehi vīhi viya dissanti,
evaṃ pāpabhikkhū anto sīlādivirahitāpi bahi kāsāvādiparikkhārena bhikkhū viya
dissanti. Tasmā "palāpā"ti vuccanti. Te palāpe vāhetha ophunātha 6- vidhamatha
@Footnote: 1 Sī.,i. abhinibbijjayāthāti
@ 2 cha.,i. kāraṇḍavaṃ  3 i. kasambuñca  4 cha. apakassatha, evamuparipi
@ 5 cha.Ma.,i. kasaṭabhūtañca  6 cha.Ma.,i. opunātha

---------------------------------------------------------------------------------------------
page124.
Paramatthato assamaṇe vesamattena 1- samaṇamānine. Evaṃ niddhamitvāna .pe.
Paṭissatā. Tattha kappayavhoti kappetha, karothāti vuttaṃ hoti. Patissatāti
aññamaññaṃ sagāravā sappatissā. Tato samaggā nipakā, dukkhassantaṃ karissathāti
athevaṃ tumhe suddhā suddhehi saṃvāsaṃ kappentā, diṭṭhisīlasāmaññatāya samaggā,
anupubbena paripākagatāya paññāya nipakā, sabbassevimassa vaṭṭadukkhādino
dukkhassa antaṃ karissathāti arahattanikūṭeneva desanaṃ niṭṭhapesi.
      Desanāpariyosāne te pañcasatā kevaṭṭaputtā saṃvegamāpajjitvā dukkhassa
antakiriyaṃ patthayamānā bhagavato santike pabbajitvā nacirasseva dukkhassantaṃ
katvā bhagavatā saddhiṃ  āneñjavihārasamāpattidhammaparibhogena ekaparibhogā ahesuṃ.
Sā ca tesaṃ evaṃ bhagavatā saddhiṃ ekaparibhogatā 2- udāne vuttayasojasuttavaseneva
veditabbāti.
                     Paramatthajotikāya  khuddakaṭṭhakathāya
                          suttanipātaṭṭhakathāya
                       kapilasuttavaṇṇanā niṭṭhitā.
                          ------------
                      7. Brāhmaṇadhammikasuttavaṇṇanā
      evamme sutanti brāhmaṇadhammikasuttaṃ. Kā uppatti? ayamevassa
nidāne 3- "atha kho sambahulā"tiādinā nayena  vuttā tattha sambahulāti bahū
aneke kosalakāti kosalaraṭṭhavāsino. Brāhmaṇamahāsālāti jātiyā brāhmaṇā,
mahāsāratāya mahāsālā. Yesaṃ kira nidahitvā ṭhapitaṃyeva asītikoṭisaṅkhaṃ 4- dhanamatthi,
@Footnote: 1 ka. vesamatte  2 ka. ekaparibhogā
@3 cha.Ma.,i. ayameva. yāssa nidāne  4 cha.Ma....saṅkhayaṃ

---------------------------------------------------------------------------------------------
page125.
Te "brāhmaṇamahāsālā"ti vuccanti. Ime ca tādisā, tena vuttaṃ
"brāhmaṇamahāsālā"ti. Jiṇṇāti jajjarībhūtā jarāya khaṇḍiccādibhāvamāpāditā. Vuḍḍhāti
aṅgapaccaṅgānaṃ vuḍḍhimariyādaṃ pattā. Mahallakāti jātimahallakatāya samannāgatā,
cirakālappasutāti vuttaṃ hoti. Addhatāti addhānaṃ gatā, dve tayo rājaparivaṭṭe
atītāti adhippāyo. Vayo anuppattāti pacchimavayaṃ sampattā. Apica jiṇṇāti
porāṇā, cirakālappavattakulanvayāti vuttaṃ hoti. Vuḍḍhāti sīlācārādi-
guṇavuḍḍhiyuttā. Mahallakāti vibhavamahantatāya samannāgatā mahaddhanā mahābhogā. Addhagatāti
maggapaṭipannā brāhmaṇānaṃ vattacariyādimariyādaṃ avītikkamma caramānā. Vayo
anuppattāti jātivuḍḍhabhāvampi antimavayaṃ anuppattāti evamettha 1- yojanā
veditabbā. Sesamettha pākaṭameva.
      Bhagavatā saddhiṃ sammodiṃsūti khamanīyādīni pucchantā aññamaññaṃ sampavattamodā 2-
ahesuṃ. Yāya ca "kacci bhoto gotamassa khamanīyaṃ, kacci yāpanīyaṃ appābādhaṃ appātaṅkaṃ
balaṃ lahuṭṭhānaṃ phāsuvihāro"tiādikāya kathāya sammodiṃsu, taṃ pītipāmojjasaṅkhāta-
sammodajananato sammodituṃ arahato ca sammodanīyaṃ, atthabyañjanamadhuratāya sucirampi
kālaṃ sāretuṃ nirantaraṃ pavattetuṃ arahato saritabbabhāvato ca sāraṇīyaṃ. Suyyamānasukhato ca
sammodanīyaṃ, anussariyamānasukhato sāraṇīyaṃ, tathā byañjanaparisuddhatāya  sammodanīyaṃ,
atthaparisuddhatāya sāraṇīyanti evaṃ anekehi pariyāyehi sammodanīyaṃ kathaṃ
sāraṇīyaṃ vītisāretvā pariyosāpetvā niṭṭhāpetvā yenatthena āgatā, naṃ
pucchitukāmā ekamantaṃ nisīdiṃsu. Taṃ:-
          "na pacchato na purato        nāpi āsannadūrato
          na passe nāpi paṭivāte      na cāpi oṇatuṇṇate"ti-
ādinā nayena maṅgalasuttavaṇṇanāyaṃ vuttameva.
@Footnote: 1 cha.Ma. anuppattāti evampettha  2 cha.Ma. samappavattamodā, i. sammappavattamodā

---------------------------------------------------------------------------------------------
page126.
      Evaṃ ekamantaṃ nisinnā kho te brāhmaṇamahāsālā bhagavantaṃ etadavocuṃ.
Kintanti?  "sandissanti nu kho"tiādi. Taṃ sabbaṃ uttānatthameva. Kevalañhettha
Brāhmaṇānaṃ brāhmaṇadhammeti desakālādidhamme chaḍḍetvā yo brāhmaṇadhammo,
tasmiṃyeva. Tena hi brāhmaṇāti yasmā maṃ tumhe yācittha, tasmā brāhmaṇā
suṇātha, sotaṃ odahatha, sādhukaṃ manasikarotha, yoniso manasikarotha, tathā payogasuddhiyā
suṇātha, āsayasuddhiyā sādhukaṃ manasikarotha,  avikkhepena suṇātha, paggahena sādhukaṃ
manasikarothātiādinā nayena etesaṃ padānaṃ pubbe avuttopi adhippāyo
veditabbo. Atha bhagavatā vuttaṃ taṃ vacanampi 1- sampaṭicchantā "evaṃ bho"ti kho
te brāhmaṇamahāsālā bhagavato paccassosuṃ, bhagavato vacanaṃ abhimukhā hutvā
assosuṃ. Atha vā paṭissuṇiṃsu. "suṇātha sādhukaṃ manasikarothā"ti vuttamatthaṃ
kattukāmatāya paṭijāniṃsūti vuttaṃ hoti. Atha kho 2- tesaṃ evaṃ paṭissutavataṃ bhagavā
etadavoca. Kintanti? isayo 3- pubbakā"tiādi.
      [287] Tattha paṭhamagāthāya tāva saṃyatattāti sīlasaṃyamena saṃyatacittā.
Tapassinoti indriyasaṃvaratapayuttā. Attadatthamacārisunti
mantajjhenabrahmavihārabhāvanādiṃ attano atthaṃ akaṃsu. Sesaṃ pākaṭameva.
      [288] Dutiyāgāthādīsupi ayaṃ saṅkhepavaṇṇanā:- na pasū brāhmaṇānāsunti
porāṇānaṃ brāhmaṇānaṃ pasū na āsuṃ, na te pasupariggahamakaṃsu. Na hiraññaṃ
na dhāniyanti hiraññañca brāhmaṇānaṃ antamaso jatumāsakopi nāhosi,
tathā vīhisāliyavagodhūmādi pubbaṇṇāparaṇṇabhedaṃ dhāniyampi tesaṃ nāhosi.
Te hi nikkhittajātarūparajatā asannidhikārakāva hutvā kevalaṃ sajjhāyadhanaññā
attano mantajjhenasaṅkhāteneva dhanena dhaññena ca samannāgatā ahesuṃ.
@Footnote: 1 cha.Ma.,i. vacanaṃ  2 cha.Ma.,i. kho-saddo na dissati  3 ka. visayo

---------------------------------------------------------------------------------------------
page127.
Yo cāyaṃ mettādivihāro seṭṭhattā anugāmikattā ca brahmanidhīti vuccati, tañca
brahmaṃ nidhimapālayuṃ, satataṃ tassa 1- bhāvanānuyogena.
      [289] Evaṃ vihārīnaṃ yaṃ nesaṃ pakataṃ āsi, yaṃ etesaṃ pakataṃ ete
brāhmaṇe uddissa kataṃ ahosi dvārabhattaṃ upaṭṭhitanti "brāhmaṇānaṃ
dassāmā"ti sajjetvā tehi tehi dāyakehi attano attano gharadvāre ṭhapitaṃ
bhattaṃ. Saddhāpakatanti saddhāya pakataṃ, saddhādeyyanti vuttaṃ hoti. Esānanti
esantīti esā, tesaṃ esānaṃ, esamānānaṃ pariyesamānānanti vuttaṃ hoti.
Dātaveti dātabbaṃ. Tadamaññisunti taṃ amaññiṃsu, taṃ dvāre sajjetvā ṭhapitaṃ
bhattaṃ saddhādeyyaṃ pariyesamānānaṃ tesaṃ 2- brāhmaṇānaṃ dātabbaṃ amaññiṃsu
dāyakā janā, na tato paraṃ. Anatthikā hi te aññena ahesuṃ, kevalaṃ
ghāsacchādanaparamatāya santuṭṭhāti adhippāyo.
      [290] Nānārattehīti nānāvidharāgarattehi vatthehi vicitrattharaṇatthatehi,
sayanehi ekabhūmikadvibhūmikādipāsādavarehi. Āvasathehīti evarūpehi upakaraṇehi. Phītā
janapadā raṭṭhā ekekappadesabhūtā janapadā ca keci keci sakalaraṭṭhā ca "namo
brāhmaṇānan"ti sāyaṃ pātaṃ brāhmaṇe deve viya namassiṃsu.
      [291] Te evaṃ namassiyamānā lokena avajjhā brāhmaṇā āsuṃ na
kevalañca  avajjhā, ajeyyā vihiṃsitumpi 3- anabhibhavanīyattā ajeyyā ca ahesuṃ.
Kiṃkāraṇā? dhammarakkhitā, yasmā dhammena rakkhitā. Te hi pañcasīladhamme 4-
Rakkhiṃsu, "dhammo have rakkhati dhammacārin"ti 5-  dhammarakkhitā hutvā avajjhā
ajeyyā ca ahesunti adhippāyo. Na ne koci nivāresīti te brāhmaṇe
@Footnote: 1 cha.Ma.,i. sadā tassa  2 cha.Ma.,i. etesaṃ
@3 Sī. vihesitūnampi  4 cha.,i. pañca varasīladhamme, Ma. pañcaveramaṇidhamme
@ 5 khu.jā. 27/103,385/226,378

---------------------------------------------------------------------------------------------
page128.
Kulānaṃ dvāresu sabbaso bāhiresu ca abbhantaresu ca sabbappakāresupi 1-
yasmā tesu piyasammatesu varasīlasamannāgatesu mātāpitūsu viya ativissatthā 2-
manussā ahesuṃ, tasmā "idaṃ nāma ṭhānaṃ tayā na pavisitabban"ti na koci
nivāresi.
      [292] Evaṃ dhammarakkhitā kuladvāresu anivāritā carantā  aṭṭha ca
cattāḷīsañcāti aṭṭhacattāḷīsaṃ vassāni kumārabhāvato pabhuti caraṇena komāraṃ brahmacariyaṃ
cariṃsu te, yepi brāhmaṇacaṇḍālā ahesuṃ, ko pana vādo brahmasamādīsūti evamettha
adhippāyo veditabbo. Evaṃ brahmacariyaṃ carantā eva hi vijjācaraṇapariyeṭṭhiṃ acaruṃ,
brāhmaṇā pure, na abrahmacārino hutvā. Tattha vijjāpariyeṭṭhīti mantajjhenaṃ.
Vuttampi 3- cetaṃ "so aṭṭhacattāḷīsavassāni komāraṃ brahmacariyaṃ carati mante
adhīyamāno"ti. 4- Caraṇapariyeṭṭhīti sīlarakkhaṇaṃ 5- "vijjācaraṇapariyeṭṭhun"tipi pāṭho,
vijjācaraṇaṃ pariyesituṃ acarunti attho.
      [293] Yathāvuttañca kālaṃ brahmacariyaṃ caritvā tato paraṃ gharāvāsaṃ
kappentāpi na brāhmaṇā aññamagamuṃ khattiyaṃ vā vessādīsu aññataraṃ vā,
ye ahesuṃ devasamā vā mariyādā vāti 6- adhippāyo. Tato 7- sataṃ vā sahassaṃ
vā datvā napi bhariyaṃ kiṇiṃsu te, seyyathāpi etarahi ekacce kiṇanti. Te hi
dhammena dāraṃ pariyesanti. Kathaṃ? aṭṭhacattāḷīsaṃ vassāni brahmacariyaṃ caritvā
brāhmaṇā tadeva 8- kaññābhikkhaṃ āhiṇḍanti "ahaṃ aṭṭhacattāḷīsaṃ vassāni
ciṇṇabrahmacariyo, yadi vayappattā dārikā atthi, detha me"ti. Tato yassa
@Footnote: 1 cha. sabbadvāresu, i. sabbākāresu  2 ka. ativissaṭṭhā
@3 cha.Ma. vuttaṃ cetaṃ, i. vuttañcetaṃ  4 aṅ.pañcaka. 22/192/251
@5 Sī. sīlānaṃ rakkhaṇaṃ, i. sīlānaṃ  6 Ma. devasamā ca pariyādā cāti
@7 cha.Ma. tathā  8 Sī.,i. brāhmaṇadvāre, cha.Ma. brāhmaṇā

---------------------------------------------------------------------------------------------
page129.
Vayappattā dārikā hoti. So taṃ alaṅkaritvā nīharitvā dvāre ṭhitasseva
brāhmaṇassa hatthe udakaṃ āsiñcanto "imaṃ te brāhmaṇa bhariyaṃ posāvanatthāya
dammī"ti vatvā deti.
      Kasmā pana te evaṃ ciraṃ brahmacariyaṃ caritvāpi dāraṃ pariyesanti, na
yāvajīvaṃ brahmacārino hontīti? micchādiṭṭhivasena. Tesañhi evaṃ diṭṭhi hoti
"yo puttaṃ na uppādeti, so kulavaṃsacchedakaro hoti, tato niraye paccatī"ti
cattāro kira abhāyitabbaṃ 1- bhāyanti gaṇḍuppādo kikī kontinī 2- brāhmaṇāti. 3-
Gaṇḍuppādā kira mahāpaṭhavikkhayabhayena mattabhojino honti, na bahumattikaṃ
khādanti. Kikī sakuṇikā ākāsapatanabhayena aṇḍassa upari uttānā seti.
Kontinī sakuṇikā paṭhavikampanabhayena pādehi bhūmiṃ na suṭṭhu akkamati. Brāhmaṇā
kulavaṃsūpacchedabhayena dāraṃ pariyesanti. Āha cettha:-
         "gaṇḍuppādo kikī ceva         konto 4- brāhmaṇadhammiko
         ete abhayaṃ 5-  bhāyanti       sammūḷhā caturo janā"ti.
      Evaṃ dhammena dāraṃ pariyesitvāpi ca sampiyeneva saṃvāsaṃ saṅgantvā
samarocayuṃ, sampiyeneva aññamaññaṃ pemeneva kāyena ca cittena ca missībhūtā
saṅghaṭitā saṃsaṭṭhā hutvā saṃvāsamarocayuṃ, 6- na appiyena na niggahena cāti
vuttaṃ hoti.
      [294] Evaṃ sampiyeneva saṃvāsaṃ karontopi ca 7- aññatra tamhāti, yo
so utusamayo, yamhi samaye brāhmaṇī brāhmaṇena upagantabbā, aññatra
tamhā samayā ṭhapetvā taṃ samayaṃ ututo virataṃ utuveramaṇiṃ pati bhariyaṃ, yāva puna
@Footnote: 1 Sī. abhāyitabbā  2 Sī.,i. kontanī, cha. kuntanī. evamuparipi
@3 ka. brāhamaṇoti  4 cha.Ma. kuntī  5 Sī. abhāyā
@6 Sī. saṃvāsamarocesuṃ, cha.Ma. saṃvāsaṃ samarocayuṃ  7 Sī.,i. rocentāpi ca

---------------------------------------------------------------------------------------------
page130.
So samayo āgacchati, 1- tāva aṭhatvā antarāyeva. Methunadhammanti methunāya
dhammāya. Sampadānavacanapattiyā kiretaṃ upayogavacanaṃ. Nāssu gacchantīti neva
gacchanti. Brāhmaṇāti ye honti devasamā ca mariyādā cāti adhippāyo.
      [295] Avisesena pana sabbepi brahmacariyañca .pe. Avaṇṇayuṃ.
Tattha brahmacariyanti methunavirati. Sīlanti sesāni cattāri sikkhāpadāni. Ajjavanti
ujubhāvo. Atthato asaṭhatā amāyāvitā ca. Maddavanti mudubhāvo, atthato
atthaddhatā anatimānitā ca. Tapanti indriyasaṃvaraṃ. 2- Soraccanti suratabhāvo
sukhasīlatā appaṭikūlasamācāratā. Avihiṃsanti 3- pāṇiādīhi avihesikajātikatā
sakaruṇabhāvo. Khantīti adhivāsanakkhanti. Iccete guṇe avaṇṇayuṃ. Ye pana 4-
nāsakkhiṃsu sabbaso paṭipattiyā ārādhetuṃ, tepi tattha sāradassino hutvā
vācāya vaṇṇayiṃsu.
      [296] Evaṃ vaṇṇayantānañca 5- yo nesaṃ .pe. Nāgamā, yo etesaṃ
brāhmaṇānaṃ paramo brahmā ahosi, brahmasamo nāma uttamo brāhmaṇo
ahosi, daḷhena parakkamena samannāgatattā daḷhaparakkamo. Sa  vāti vibhāvane
vāsaddo, tena so evarūpo brāhmaṇoti tameva vibhāveti. Methunaṃ dhammanti
methunasamāpattiṃ. Supinantepi nāgamāti supinenāpi 6- na agamāsi.
      [297] Tato tassa vattaṃ .pe. Avaṇṇayuṃ. Imāya gāthāya  navamagāthāya
vuttaguṇeyeva 7- ādiantavasena niddisanto devasame brāhmaṇe pakāseti. Te
hi viññujātikā paṇḍitā tassa brahmasamassa brāhmaṇassa vattaṃ  anusikkhanti
@Footnote: 1 ka. nāgacchati  2 cha.Ma.,i. tapoti indriyasaṃvaro
@3 cha.Ma.,i. avihiṃsāti  4 cha.Ma.,i. yepi
@5 cha.Ma. vaṇṇentānañca  6 cha.Ma. supinepi  7 i. vuttaguṇeneva

---------------------------------------------------------------------------------------------
page131.
Pabbajjāya jhānabhāvanāya ca, te ca ime brahmacariyādiguṇe paṭipattiyā eva
vaṇṇayantīti. Te sabbepi brāhmaṇā pañcakanipāte doṇasutte 1- vuttanayeneva
veditabbā.
      [298] Idāni mariyāde brāhmaṇe dassento āha "taṇḍulaṃ sayanan"ti.
Tassattho:- tesu ye honti mariyādā, te brāhmaṇā 2- sace yaññaṃ
kappetukāmā honti, atha āmakadhaññapaṭiggahaṇā paṭiviratattā nānappakārakaṃ
taṇḍulañca mañcapīṭhādibhedaṃ sayanañca khomādibhedaṃ vatthañca gosappitilatelādibhedaṃ
sappitelañca yāciya dhammena, "uddissa ariyā tiṭṭhanti, esā ariyāna
yācanā"ti evaṃ vuttena uddissaṭṭhānasaṅkhātena dhammena yācitvā, atha yo yaṃ
icchati dātuṃ, tena taṃ dinnataṇḍulādiṃ samodhānetvā saṅkaḍḍhitvā
"samudānetvā"tipi pāṭho, esoyevattho 3- tato yaññamakappayunti tato gahetvā
dānamakaṃsu.
      [299] Karontā ca evametasmiṃ upaṭṭhitasmiṃ dānasaṅkhāte yaññasmiṃ
nāssu gāvo haniṃsu te, na te gāviyo haniṃsu. Gāvīmukhena cettha sabbapāṇā
vuttāti veditabbā. Kiṃkāraṇā na haniṃsūti? brahmacariyādiguṇayuttattā. Apica
visesato yathā mātā .pe. Nāssu gāvo haniṃsu te. Tattha yāsu jāyanti
osathāti 4- yāsu pittādīnaṃ bhesajjabhūtā pañca gorasā jāyanti.
      [300] Annadātiādīsu yasmā pañca gorase paribhuñjantānaṃ khudā
vūpasammati. Balaṃ vaḍḍhati, chavivaṇṇo vippasīdati, kāyikamānasikaṃ sukhaṃ uppajjati,
tasmā annadā baladā vaṇṇadā sukhadā cetāti veditabbā. Sesamettha
uttānatthameva.
@Footnote: 1 aṅ.pañcaka. 22/191/248-274 (syā)  2 Sī.,ka. mariyādā brāhmaṇā
@3 cha.Ma.,i. ekoyevattho  4 cha.Ma.,i. osadhāti 22/191/243-274 (syā)

---------------------------------------------------------------------------------------------
page132.
      [301] Evaṃ te yaññesu gāvo ahanantā puññappabhāvānuggahitasarīrā
sukhumālā .pe. Sukhamedhittha yampajā. Tattha sukhumālāti mudutaluṇahatthapādāditāya.
Mahākāyāti 1- ārohapariṇāhasampattiyā, vaṇṇavantoti 1- suvaṇṇavaṇṇatāya
saṇṭhānayuttatāya ca, yasassinoti 1- lābhaparivārasampadāya. Sehi dhammehīti sakehi
cārittehi. Kiccākiccesu ussukāti kiccesu "idaṃ kātabbaṃ, "akiccesu "idaṃ
na kātabban"ti ussukkamāpannā hutvāti attho. Evaṃ te porāṇā
brāhmaṇā evarūpā hutvā dassanīyā pasādanīyā lokassa paramadakkhiṇeyyā
imāya paṭipattiyā yāva loke avattiṃsu, tāva vigataītibhayupaddavā hutvā
nānappakārakaṃ sukhaṃ edhittha pāpuṇi, sukhaṃ vā edhittha sukhaṃ vuḍḍhiṃ agamāsi.
Ayaṃ pajāti sattalokaṃ nidasseti.
      [302-3] Kālaccayena  pana sambhinnamariyādabhāvaṃ āpajjitukāmānaṃ
tesaṃ āsi vipallāso .pe. Bhāgaso mite. Tattha vipallāsoti viparītasaññā.
Aṇuto aṇunti lāmakaṭṭhena parittaṭṭhena appasādaṭṭhena 2- aṇubhūtato
kāmaguṇato uppannaṃ jhānasāmaññanibbānasukhāni upanidhāya saṅkhyampi anupagamanena
aṇuṃ kāmasukhaṃ, lokuttarasukhaṃ vā upanidhāya aṇubhūtato attanā paṭiladdhalokiya-
samāpattisukhato aṇuṃ appakatopi appakaṃ kāmasukhaṃ disvāti adhippāyo. Rājino
cāti rañño ca. Viyākāranti sampattiṃ. Ājaññasaṃyutteti assājānīyayutte
sukateti dārukammalohakammena suniṭṭhite. Cittasibbaneti sīhacammādīhi alaṅkaraṇavasena
citrasibbane. Nivesaneti gharavatthūni. Nivese cāti tattha patiṭṭhāpitagharāni.
Vibhatteti āyāmavitthāravasena vibhattāni. Bhāgaso miteti aṅgaṇadvārapāsāda-
kūṭāgārādivasena koṭṭhāsaṃ koṭṭhāsaṃ katvā mitāni. Kiṃ vuttaṃ hoti? tesaṃ
@Footnote: 1 cha.Ma.,i. iti-saddo na dissati  2 ka. apāyaṭṭhena

---------------------------------------------------------------------------------------------
page133.
Brāhmaṇānaṃ aṇuto aṇusaññitaṃ kāmasukhañca rañño byākārañca alaṅkatanāriyo
ca vuttappakāre rathe ca nivesane nivese ca disvā dukkhesuyeva etesu
vatthūsu "sukhan"ti pavattattā pubbe pavattanekkhammasaññāviparītattā 1- ca
viparītasaññā āsi.
      [304]  Te evaṃ viparītasaññā hutvā gomaṇḍalaparibyuḷhaṃ .pe.
Brāhmaṇā. Tattha gomaṇḍalaparibyuḷhanti 2- goyūthehi parikiṇṇaṃ. Nārīvaragaṇāyutanti
varanārīgaṇasaṃyuttaṃ. Uḷāranti vipulaṃ. Mānusaṃ bhoganti manussānaṃ nivesanādibhoga-
vatthuṃ. Abhijjhāyiṃsūti "aho vatidaṃ amhākaṃ assā"ti taṇhaṃ vaḍḍhetvā abhipatthayamānā
jhāyiṃsu.
      [305] Evaṃ abhijjhāyantā ca "ete manussā sunhātā suvilittā
kappitakesamassū āmuttamaṇiābharaṇā 3- pañcahi kāmaguṇehi paricārenti, mayaṃ pana
evaṃ tehi namassiyamānāpi sedamalakiliṭṭhagattā parūḷhakacchanakhalomā bhogarahitā
paramakāruññataṃ pattā viharāma. Ete ca hatthikkhandhaassapiṭṭhisivikāsuvaṇṇarathādīhi
vicaranti, mayaṃ pādehi. Ete dvibhūmikādipāsādatalesu vasanti, mayaṃ
araññarukkhamūlādīsu. Ete ca gonakādīhi attharaṇehi atthatāsu varaseyyāsu sayanti,
mayaṃ taṭṭikācammakhaṇḍādīni attharitvā bhūmiyaṃ. Ete ca 4- nānārasāni bhojanāni
bhuñjanti, mayaṃ uñchācariyāya yāpema. Kathaṃ nu kho mayampi etehi sadisā
bhaveyyāmā"ti cintetvā "dhanaṃ icchitabbaṃ, na sakkā dhanarahitehi ayaṃ sampatti
pāpuṇitun"ti ca avadhāretvā vede bhinditvā dhammayutte  purāṇamante
nāsetvā adhammayutte kūṭamante ganthetvā 5- dhanatthikā
@Footnote: 1 cha.Ma.,i..... vipallāsasaṅkhātā  2 Sī. gomaṇḍalaparibbuḷhanti
@3 ka. āmuttamālābharaṇā  4 cha.Ma. casaddo na dissati  5 ka. bandhitvā

---------------------------------------------------------------------------------------------
page134.
Okkākarājānamupasaṅkamma sotthivacanādīni payuñjitvā "amhākaṃ mahārāja brāhmaṇavaṃse
paveṇiyā āgataṃ purāṇamantapadaṃ atthi, taṃ mayaṃ ācariyamuṭṭhikāya na kassaci bhaṇimhā, taṃ
mahārājā sotumarahatī"ti ca vatvā assamedhādiyaññaṃ vaṇṇayiṃsu. Vaṇṇayitvā ca
rājānaṃ ussāhentā "yaja mahārāja, evaṃ pahūtadhanadhañño tvaṃ, natthi te
yaññasambhāravekallaṃ, evaṃ hi te yajato sattakulaparivaṭṭā sagge uppajjissantī"ti
avocuṃ. Tena nesaṃ taṃ pavattiṃ dassento āha bhagavā "te tattha mante .pe.
Bahu te dhananti.
      Tattha tatthāti tasmiṃ, yaṃ bhogamabhijjhāyiṃsu, tannimittanti vuttaṃ hoti.
Nimittatthe hi etaṃ bhummavacanaṃ. Tadupāgamunti tadā upāgamuṃ. Pahūtadhanadhaññosīti
pahūtadhanadhañño bhavissasi, abhisamparāyanti adhippāyo. Āsaṃsāyaṃ hi anāgatepi
vattamānavacanaṃ icchanti saddakovidā. Yajassūti yajāhi. Vittaṃ dhananti
jātarūpādiratanameva vittikāraṇā 1- vittaṃ, samiddhikāraṇato dhananti vuttaṃ. Atha vā
vittanti vittikāraṇabhūtameva ābharaṇādi upakaraṇaṃ, yaṃ "pahūtavittūpakaraṇo"tiādīsu 2-
āgacchati. Dhananti hiraññasuvaṇṇādi. Kiṃ vuttaṃ hoti? te brāhmaṇā mante
ganthetvā tadā okkākaṃ upāgamuṃ. Kinti? "mahārāja bahū te vittañca
dhanañca, yajassu, āyatimpi pahūtadhanadhañño bhavissasī"ti
      [306] Evaṃ kāraṇaṃ vatvā saññāpentehi tato ca rājā .pe.
Adā dhanaṃ. Tattha saññattoti ñāpito. Rathesabhoti mahārathesu khattiyesu
akampiyaṭṭhena usabhasadiso. "assamedhan"tiādīsu assamettha medhantīti assamedho.
Dvīhi pariyaññehi yajitabbassa ekavīsatiyūpassa ṭhapetvā bhūmiṃ ca purise ca
avasesasabbavibhavadakkhiṇassa yaññassetaṃ adhivacanaṃ. Purisamettha medhantīti purisamedho.
@Footnote: 1 cha.Ma.,i. vittikāraṇato  2 dī.Sī. 9/331/130

---------------------------------------------------------------------------------------------
page135.
Catūhi pariyaññehi yajitabbassa saddhiṃ bhūmiyā assamedhe vuttavibhavadakkhiṇassa
yaññassetaṃ adhivacanaṃ. Sammā cettha 1- pāsantīti sammāpāso. Divase divase
sammaṃ khipitvā tassa patitokāse vediṃ katvā saṃhārimehi yūpādīhi sarassatinadiyā
nimuggokāsato pabhuti paṭilomaṃ gacchantena yajitabbassa satrayāgassetaṃ 2-
adhivacanaṃ. Vājamettha pivantīti vājapeyyo, ekena pariyaññena sattarasahi
pasūhi yajitabbassa veḷuvayūpassa sattarasasattarasadakkhiṇassa 3- yaññassetaṃ adhivacanaṃ.
Natthi ettha aggaḷāti niraggaḷo, navahi pariyaññehi yajitabbassa saddhiṃ
bhūmiyā ca purisehi ca assamedhe vuttavibhavadakkhiṇassa sabbamedhapariyāyanāmassa
assamedhavikappassetaṃ adhivacanaṃ. Sesamettha pākaṭameva.
      [307-8] Idāni yaṃ vuttaṃ "brāhmaṇānaṃ adā dhanan"ti, taṃ
dassento "gāvo sayanañcā"ti gāthādvayamāha. So hi rājā "dīgharattaṃ
lūkhāhārena kilantā pañca gorase paribhuñjantū"ti nesaṃ sapuṅgavāni goyūthāneva
adāsi, tathā "dīgharattaṃ thaṇḍilasāyitāya thūlasāṭakanivāsanena ekaseyyāya
pādacārena rukkhamūlādivasena ca kilantā gonakādiatthatavarasayanādīsu sukhaṃ
anubhontū"ti nesaṃ mahagghāni sayanādīni ca adāsi. Evametaṃ nānappakārakaṃ
aññañca hiraññasuvaṇṇādidhanaṃ adāsi. Tenāha bhagavā "gāvo sayanañca vatthañca
.pe. Brāhmaṇānaṃ adā dhanan"ti.
      [309-10] Evaṃ tassa rañño santikā te ca tattha .pe. Puna
mupāgamuṃ. Kiṃ vuttaṃ hoti? tassa rañño santikā te brāhmaṇā tesu
yāgesu dhanaṃ labhitvā dīgharattaṃ divase divase evameva 1- ghāsacchādanaṃ pariyesitvā
@Footnote: 1 cha.Ma.,i. sammamettha  2 Sī. yātarāyāgassetaṃ, mano.pū. 2/341, mano.pū. 3/214,
@sā.pa. 1/139  3 Sī.,i. sattarasasattarasakdakkhiṇassa, cha.Ma. sattarasakadakkhiṇassa
@ 4 Sī. ekadivasameva, i. ekadivasikameva, ka. ekameva

---------------------------------------------------------------------------------------------
page136.
Nānappakārakaṃ vatthukāmasannidhiṃ samarocayuṃ, 1- tato tesaṃ icchāvatiṇṇānaṃ
khīrādipañcagorasassādavasena rasataṇhāya otiṇṇacittānaṃ "khīrādīnipi tāva gunnaṃ
sādūni, addhā imāsaṃ maṃsaṃ sādutaraṃ bhavissatī"ti evaṃ maṃsaṃ paṭicca bhiyyo
taṇhā pavaḍḍhatha. Tato cintesuṃ "sace mayaṃ māretvā khādissāma, gārayhā
bhavissāma, yannūna mante gantheyyāmā"ti. Atha punapi vedaṃ bhinditvā tadanurūpe
te tattha mante ganthetvā te brāhmaṇā tannimittaṃ kūṭamante ganthetvā
okkākarājānaṃ puna upāgamiṃsu imamatthaṃ bhāsamānā "yathā āpo ca .pe.
Bahu te dhanan"ti
      kiṃ vuttaṃ hoti? amhākaṃ mahārāja mantesu etadāgataṃ:- yathā āpo
hatthadhovanādisabbakiccesu pāṇīnaṃ upayogaṃ gacchati, natthi tesaṃ tatonidānaṃ
pāpaṃ. Kasmā? yasmā parikkhāro so hi pāṇinaṃ, upakaraṇatthāya appannoti
adhippāyo. Yathā cāyaṃ mahāpaṭhavī gamanaṭṭhānādisabbakiccesu kahāpaṇasaṅkhātaṃ
hiraññaṃ suvaṇṇarajatādibhedaṃ dhanaṃ yavagodhūmādibhedaṃ dhāniyañca saṃvohārādisabbakiccesu
upayogaṃ gacchati, evaṃ gāvo manussānaṃ sabbakiccesu upayogagahaṇatthāya 2-
uppannā. Tasmā etā hanitvā nānappakārake yāge yajassu bahu te vittaṃ,
yajassu bahu te dhananti.
      [311-2] Evaṃ purimanayeneva tato ca rājā .pe. Aghātayi, yaṃ 3-
tato pubbe kañci sattaṃ na pādā .pe. Ghātayi. Tadā kira brāhmaṇā
yaññāvāṭaṃ gāvīnaṃ pūretvā maṅgalausabhaṃ bandhitvā rañño mūlaṃ netvā
"mahārāja gomedhayaññaṃ 4- yajassu, evaṃ te brahmalokassa maggo visuddho
@Footnote: 1 ka.....sannidhimarocayuṃ, i...sannidhiṃ rocayuṃ  2 cha.Ma.,i. upayogagamanatthāya
@3 ka. yā  4 ka. goṇena yaññaṃ

---------------------------------------------------------------------------------------------
page137.
Bhavissatī"ti ahaṃsu. Rājā katamaṅgalakicco  khaggaṃ gahetvā puṅgavena saha
anekasatasahassā gāvo māresi. Brāhmaṇā yaññāvāṭe maṃsāni chinditvā
khādiṃsu, tadā 1- pītakodātarattakambale ca pārupitvā māresuṃ. Tadupādāya kira
gāvo pārute disvā ubbijjanti. Tenāha bhagavā "na pādā .pe.
Ghātayī"ti.
      [313] Tato devāti evaṃ tasmiṃ rājini gāviyo ghātetumāraddhe atha
tadanantarameva taṃ goghātakaṃ disvā ete cātumahārājikādayo devā ca, pitaro
cāti 2- brāhmaṇesu laddhavohārā brahmāno ca, sakko devānamindo  ca
pabbatapādanivāsino dānavayakkhasaññitā asurarakkhasā ca "adhammo"ti 3- evaṃ
vācaṃ nicchārentā "dhi manussā dhi manussā"ti ca vadantā pakkandu. Evaṃ
bhūmito pabhuti so saddo muhuttena yāva brahmalokā agamāsi, ekadhikkāraparipuṇṇo
loko ahosi. Kiṃkāraṇaṃ? yaṃ satthaṃ nipatī gave, yasmā gāvimhi satthaṃ nipatīti
vuttaṃ hoti.
      [314] Na kevalañca devādayo pakkanduṃ, ayamaññopi loke anattho
udapādi:- ye hi te tayo rogā pure āsuṃ, icchā anasanaṃ jarā, kiñci
kiñcideva patthanataṇhā ca khudā ca paripākajarā cāti vuttaṃ hoti. Te pasūnañca
samārambhā, aṭṭhānavutimāgamuṃ, cakkhurogādinā bhedena aṭṭhanavutibhāvaṃ pāpuṇiṃsūti
attho.
      [315] Idāni bhagavā taṃ pasusamārambhaṃ nindanto āha "eso
adhammo"ti. Tassattho:- eso pasusamārambhasaṅkhāto kāyadaṇḍādīnaṃ 4- tiṇṇaṃ
daṇḍānaṃ añañtaradaṇḍabhūto dhamamato apetattā adhammo okkanto ahu,
@Footnote: 1 cha.Ma.,i. ayaṃ pāṭho na dissati  2 cha.Ma.,i. pitaroti
@3 cha.Ma.,i. adhammo adhammoti  4 Sī.,ka. kāyaduccaritādīnaṃ

---------------------------------------------------------------------------------------------
page138.
Pavatto āsi, so ca kho tato pabhuti pavattattā purāṇo, yassa okkamanato
pabhuti kenaci pādādinā ahiṃsanato adūsikāyo gāvo haññanti, yā ghātentā
dhammā dhaṃsanti cavanti parihāyanti yājakā yaññayājino janāti.
      [316] Evameso aṇudhammoti evaṃ eso lāmakadhammo hīnadhammo,
adhammoti vuttaṃ hoti. Yasmā vā ettha dānadhammopi appako atthi, tasmā taṃ
sandhāyāha "aṇudhammo"ti. Porāṇoti tāva cirakālato pabhuti pavattattā porāṇo.
Viññūhi pana garahitattā viññugarahitoti veditabbo. Yasmā ca viññugarahito,
tasmā yattha edisakaṃ passati, yājakaṃ garahatī jano. Kathaṃ? "abbhudaṃ 1-
brāhmaṇehi uppāditaṃ, gāvo vadhitvā maṃsaṃ khādantī"ti evamādīni vatvāti
ayamettha anussavo.
      [317] Evaṃ dhamme viyāpanneti evaṃ porāṇe brāhmaṇadhamme naṭṭhe.
"viyāvatte"tipi pāṭho. Viparivattitvā aññathābhūteti attho. Vibhinnā
suddhavessikāti pubbe samaggā viharantā suddā ca vessā ca te vibhinnā 2- puthū
vibhinnā khattiyāti khattiyāpi bahū aññamaññaṃ bhinnā. Patiṃ bhariyā avamaññathāti bhariyā
ca gharāvāsatthaṃ issariyabale ṭhapitā puttabalādīhi upetā hutvā patiṃ avamaññatha,
paribhavi avamaññi na sakkaccaṃ upaṭṭhāsi.
      [318] Evaṃ aññamaññaṃ vibhinnā samānā khattiyā brahmabandhū ca.
.pe. Kāmānaṃ vasamupāgamunti. 3- Khattiyā ca brāhmaṇā ca ye caññe vessasuddā
yathā saṅkaraṃ nāpajjanti, evaṃ attano attano gottena rakkhitattā gottarakkhitā,
te sabbepi taṃ jātivādaṃ niraṅkatvā, "ahaṃ khattiyo ahaṃ brāhmaṇo"ti etaṃ
@Footnote: 1 Sī. abhūtaṃ  2 ka. tepi bhinnā
@ 3 cha.Ma. vasamanvagunti, i. vasamāgamunti

---------------------------------------------------------------------------------------------
page139.
Sabbampi nāsetvā pañcakāmaguṇasaṅkhātānaṃ kāmānaṃ vasamanvagū 1- āsattaṃ
pāpuṇiṃsu, 2- kāmahetu na kiñci akattabbaṃ nākaṃsūti vuttaṃ hoti.
      Evamettha bhagavā "isayo pubbakā"tiādīhi navahi gāthāhi porāṇānaṃ
brāhmaṇānaṃ vaṇṇaṃ bhāsitvā "yo nesaṃ paramo"ti gāthāya brahmasamaṃ, "tassa
vattamanusikkhantā"ti gāthāya devasamaṃ, "taṇḍulaṃ sayanan"tiādikāhi catūhi gāthāhi
mariyādaṃ, "tesaṃ āsi vipallāso"tiādīhi sattarasahi gāthāhi sambhinnamariyādaṃ,
tassa vippaṭipattiyā devādīnaṃ pakkandanādidīpanatthañca dassetvā desanaṃ
niṭṭhāpesi. Brāhmaṇcaṇḍālo pana idha avuttoyeva. Kasmā? yasmā vipattiyā 3-
akāraṇaṃ. Brāhmaṇadhammasampattiyā hi brahmasamadevasamamariyādā kāraṇaṃ honti,
vipattiyā sambhinnamariyādo. Ayampana doṇasutte 4- vuttappakāro brāhmaṇacaṇḍālo
brāhmaṇadhammavipattiyāpi akāraṇaṃ. Kasmā? vipanne dhamme uppannattā. Tasmā
taṃ adassetvāva desanaṃ niṭṭhāpesi. Etarahi pana sopi brāhmaṇacaṇḍālo
dullabho.  evaṃ ayaṃ  brāhmaṇānaṃ dhammo 5- vinaṭṭho. Tenevāha doṇo brāhmaṇo
"evaṃ sante mayaṃ bho gotama brāhmaṇacaṇḍālampi na pūremā"ti. Sesamettha
vutatanayameva.
                     Paramatthajotikāya  khuddakaṭṭhakathāya
                          suttanipātaṭṭhakathāya
                    brāhmaṇadhammikasuttavaṇṇanā niṭṭhitā.
                         ---------------
@Footnote: 1 cha.Ma. vasaṃ anvaguṃ  2 Sī. anvaguṃ pāpuṇiṃsu
@ 3 Sī. vipattiyāpi, ka. kiñci vipattiyā, Ma. yaṃ kiñci vipattiyā
@4 aṅ.pañcaka. 22/192/249 (syā)  5 Ma. brāhmaṇadhammo

---------------------------------------------------------------------------------------------
page140.
                    8. Dhammasutta (nāvāsutta) vaṇṇanā
      [319] Yasmā hi dhammanti dhammasuttaṃ, "nāvāsuttan"tipi 1- vuccati. Kā
uppatti? idaṃ suttaṃ āyasmantaṃ sāriputtattheraṃ ārabbha vuttaṃ. Ayamettha
saṅkhepo, vitthāro pana dvinnaṃ aggasāvakānaṃ uppattito pabhuti veditabbo.
Seyyathidaṃ? anuppanne kira bhagavati dve aggasāvakā ekaṃ  asaṅkhyeyyaṃ
Kappasatasahassañca pāramiyo pūretvā devaloke nibbattā. Tesaṃ paṭhamo cavitvā
rājagahassa avidūre upatissagāmo nāma brāhmaṇānaṃ bhogagāmo  atthi, tattha
saṭṭhiadhikapañcakoṭisatadhanavibhavassa gāmasāmino brāhmaṇassa rūpasārī nāma
brāhmaṇī, tassā kucchiyaṃ paṭisandhiṃ aggahesi. Dutiyo tassevāvidūre kolitagāmo
nāma brāhmaṇānaṃ bhogagāmo atthi, tattha tathārūpavibhavasseva gāmasāmino
brāhmaṇassa moggallānī nāma brāhmaṇī, tassā kucchiyaṃ taṃdivasameva paṭisandhiṃ
aggahesi. Evaṃ tesaṃ ekadivasameva paṭisandhiggahaṇañca gabbhavuṭṭhānañca ahosi.
Ekadivaseyeva ca nesaṃ ekassa upatissagāme jātattā upatisso, ekassa
kolitagāme jātattā kolitoti nāmaṃ akaṃsu.
      Te sahapaṃsuṃ kīḷantā sahāyakā anupubbena vuḍḍhiṃ 2- pāpuṇiṃsu, ekamekassa
ca pañcapañcamāṇavakasatāni parivārā ahesuṃ. Te uyyānaṃ vā nadītitthaṃ 3- vā
gacchantā sapavivārāyeva gacchanti. Eko pañcahi suvaṇṇasivikāsatehi, dutiyo
pañcahi ājaññarathasatehi. Tadā ca rājagahe kālānukālaṃ giraggasamajjo nāma
hoti, 4- sāyanhasamaye nagaravemajjhe yattha sakalaaṅgamagadhavāsino abhiññātā
khattiyakumārādayo sannipatitvā supaññattesu mañcapīṭhādīsu nisinnā samajjavibhūtiṃ
passanti. Atha te sahāyakā tena parivārena saddhiṃ tattha gantvā paññattāsanesu
@Footnote: 1 Ma.,ka. nāthasutatantipi  2 i. vuddhiṃ
@3 ka. nadītiṭṭhaṃ  4 ka. ahosi

---------------------------------------------------------------------------------------------
page141.
Nisīdiṃsu. Tato upatisso samajjavibhūtiṃ passanto mahājanakāyaṃ sannipatitaṃ disvā
"ettako janakāyo appatvāva marissatī"ti cintesi. Tassa maraṇaṃ āgantvā
nalāṭante patiṭṭhitaṃ viya ahosi, tathā kolitassa. Tesaṃ anekappakāresu naṭesu
naccantesu dassanamattepi cittaṃ na nami, aññadatthu saṃvego eva udapādi.
      Atha vuṭṭhite samajje pakkantāya parisāya sakaparivārena pakkantesu
tesu sahāyesu kolito upatissaṃ pucchi "kiṃ samma nāṭakādidassanena tava
pamodanamattampi nāhosī"ti. So tassa taṃ pavattiṃ ārocetvā tampi tatheva
paṭipucchi. Sopi tassa attano    pavattiṃ ārocetvā "ehi samma pabbajitvā
amataṃ gavesāmāti āha, "sādhu sammā"ti upatisso taṃ sampaṭicchi. Tato
dvepi janā taṃ sampattiṃ chaḍḍetvā punadeva rājagahamanuppattā. Tena ca
samayena rājagahe sañjayo 1- nāma paribbājako paṭivasati. Te tassa santike
pañcahi māṇavakasatehi saddhiṃ pabbajitvā katipāheneva tayo vede sabbañca
paribbājakasamayaṃ uggahesuṃ te tesaṃ satthānaṃ ādimajjhapariyosānaṃ upaparikkhantā
pariyosānaṃ adisvā ācariyaṃ pucchiṃsu "imesaṃ  satthānaṃ ādimajjhaṃ dissati,
pariyosānaṃ pana na dissati `idaṃ nāma imehi satthehi pāpuṇeyyāti, yato
uttari pāpuṇitabbaṃ natthī'ti. "sopi āha "ahampi tesaṃ tathāvidhaṃ pariyosānaṃ
na passāmī"ti. Te āhaṃsu "tenahi mayaṃ imesaṃ pariyosānaṃ gavesāmā"ti. Te
ācariyo "yathāsukhaṃ gavesathā"ti āha. Evaṃ te tena anuññātā amataṃ
gavesamānā āhiṇḍantā jambudīpe pākaṭā ahesuṃ. Tehi khattiyapaṇḍitādayo
pañhaṃ puṭṭhā uttaruttariṃ na sampāyanti. "upatisso kolito"ti vutte pana
"ke ete, na kho mayaṃ jānāmāti bhaṇantā natthi, evaṃ vissutā ahesuṃ.
@Footnote: 1 cha.Ma. sañcayo

---------------------------------------------------------------------------------------------
page142.
      Evaṃ tesu amatapariyesanaṃ caramānesu amhākaṃ bhagavā loke uppajjitvā
pavattitapavaradhammacakko anupubbena rājagahamanuppatto. Te ca paribbājakā
sakalajambudīpaṃ caritvā tiṭṭhatu amataṃ, antamaso pariyosānapañhāvissajjanamattampi
alabhantā punadeva rājagahaṃ agamaṃsu. Atha kho āyasmā assaji pubbaṇhasamayaṃ
nivāsetvāti yāva tesaṃ pabbajjā. Tāva sabbaṃ pabbajjākkhandhake 1-
āgatanayena 2- vitthārato daṭṭhabbaṃ.
      Evaṃ pabbajitesu tesu dvīsu sahāyakesu āyasmā sāriputto
aḍḍhamāsena sāvakapāramiñāṇaṃ sacchākāsi. So yadā assajittherena saddhiṃ
ekavihāre vasati, tadā bhagavato upaṭṭhānaṃ gantvā anantaraṃ therassa upaṭṭhānaṃ
gacchati "pubbācariyome ayamāyasmā, etamahaṃ nissāya bhagavato  sāsanaṃ aññāsin"ti
gāravena. Yadā pana assajittherena saddhiṃ ekavihāre na vasati, tadā yassaṃ
disāyaṃ thero vasati, taṃ disaṃ oloketvā pañcaṅgapatiṭṭhitena vanditvā añjaliṃ
paggayha namassati. Taṃ disvā keci bhikkhū kathaṃ samuṭṭhāpesuṃ "sāriputto
aggasāvako hutvā disaṃ namassati, ajjāpi maññe brāhmaṇadiṭṭhi appahīnā"ti.
Atha bhagavā dibbāya sotadhātuyā taṃ kathāsallāpaṃ sutvā paññattapavarabuddhāsane
nisinnaṃyeva attānaṃ dassento bhikkhū āmantesi "kāya nuttha bhikkhave etarahi
kathāya sannisinnā"ti. Te taṃ pavattiṃ ācikkhiṃsu. Tato bhagavā "na bhikkhave
sāriputto disaṃ namassati, yaṃ nissāya sāsanaṃ aññāsi, taṃ attano ācariyaṃ
vandati namassati sammāneti, ācariyapūjako bhikkhave sāriputto"ti vatvā tattha
sannipatitānaṃ dhammadesanatthaṃ imaṃ suttamabhāsi.
@Footnote: 1 vi. mahā. 4/60/51  2 cha.Ma. āgatanayeneva

---------------------------------------------------------------------------------------------
page143.
      Tattha yasmā hi dhammaṃ puriso vijaññāti yato puggalā piṭakattayappabhedaṃ
pariyattidhammaṃ vā, pariyattidhammaṃ vā, pariyattiṃ sutvā adhigantabbaṃ navalokuttarap-
pabhedaṃ paṭivedhadhammaṃ vā puriso vijaññā jāneyya vedeyya. "yassā"tipi 1-
pāṭho, soevattho. Indaṃva naṃ devatā pūjayeyyāti yathā sakkaṃ devānamindaṃ
dvīsu devalokesu devatā pūjenti, evaṃ so puggalo taṃ puggalaṃ kālasseva
vuṭṭhāya upāhanāomuñcanādiṃ sabbaṃ vattapaṭipattaṃ karonto pūjeyya sakkareyya
garukareyya. Kiṃkāraṇaṃ? so pūjito .pe. Pātukaroti dhammaṃ, so ācariyo evaṃ
pūjito tasmiṃ antevāsimhi pasannacitto pariyattipaṭivedhavasena bahussuto
desanāvaseneva pariyattidhammañca   desanaṃ sutvā yathānusiṭṭhaṃ paṭipattiyā
adhigantabbaṃ paṭivedhadhammañca pātukaroti deseti, desanāya vā pariyattidhammaṃ,
upamāvasena attanā adhigatapaṭivedhadhammaṃ pātukaroti.
      [320] Tadaṭṭhikatvāna nisamma dhīroti evaṃ pasannena ācariyena pātukataṃ
dhammaṃ aṭṭhikatvāna suṇitvā upadhāraṇasamatthatāya dhīro puriso. Dhammānudhammaṃ
paṭipajjamānoti lokuttaradhammassa anulomattā anudhammabhūtaṃ vipassanaṃ bhāvayamāno.
Viññū vibhāvī nipuṇo ca hotīti viññutāsaṅkhātāya paññāya adhigamena viññū,
vibhāvetvā paresampi pākaṭaṃ katvā ñāpanasamatthatāya vibhāvī, parama sukhumattha-
paṭivedhatāya nipuṇo ca hoti. Yo tādisaṃ bhajati appamattoti yo tādisaṃ
pubbe vuttappakāraṃ bahussutaṃ appamatto tappasādanaparo hutvā bhajati.
      [321]  Evaṃ paṇḍitācariyasevanaṃ pasaṃsitvā idāni bālācariyasevanaṃ
nindanto "khuddañca bālan"ti imaṃ gāthamāha. Tattha khuddanti khuddena
kāyakammādinā samannāgataṃ, paññābhāvato bālaṃ. Anāgatatthanti
@Footnote: 1 ka. videyyātipi

---------------------------------------------------------------------------------------------
page144.
Anadhigatapariyattipaṭivedhatthaṃ. Usuyyakanti 1- issāmanakatāya 2- antevāsikassa vuḍḍhiṃ
asahamānaṃ. Sesamettha pākaṭameva padato. Adhippāyato pana yo bahucīvarādilābhī 3-
ācariyo antevāsikānaṃ cīvarādīni na sakkoti dātuṃ, dhammadāne pana aniccadukkhānatta-
vacanamattampi na sakkoti, etehi khuddatādidhammehi 4- samannāgatattā taṃ khuddaṃ
bālaṃ anāgatatthaṃ usuyyakaṃ ācariyamupasevamāno "pūtimacchaṃ kusaggenā"ti 5-
vuttanayena sayampi bālo hoti. Tasmā idha sāsane kiñci appamattakampi
pariyattidhammaṃ paṭivedhadhammaṃ vā avibhāvayitvā ca avijānitvā ca yassa dhammesu
kaṅkhā, taṃ ataritvā maraṇaṃ upetīti evamassa attho veditabbo.
      [322-3] Idāni tassevatthassa pākaṭakaraṇatthaṃ "yathā naro "ti
gāthādvayamāha. Tattha āpaganti nadiṃ. Mahodakanti bahuudakaṃ. Salilanti ito
cito ca gataṃ, vitthiṇṇanti 6- vuttaṃ hoti. "saritan"tipi pāṭho, soevattho.
Sīghasotanti hārahārikaṃ, vegavatinti 7- vuttaṃ hoti. Kiṃ soti ettha "so
vuyhamāno"ti iminā ca sokārena tassa narassa niddiṭṭhattā nipātamatto
sokāro, kiṃsūti vuttaṃ hoti yathā "na bhavissāmi nāma so, vinassissāmi nāma
so"ti. Dhammanti pubbe vuttaṃ dubbidhaṃyeva. 8-  Anisāmayatthanti anisāmetvā
atthaṃ. Sesamettha pākaṭameva padato.
      Adhippāyato pana yathā yo kocideva naro vuttappakāraṃ nadiṃ otaritvā
tāya nadiyā vuyhamāno anusotagāmī sotameva anugacchanto pare pāratthike. 9-
Kiṃ sakkhati pāraṃ netuṃ. "sakkatī"tipi pāṭho. Tatheva duvidhampi dhammaṃ attano
@Footnote: 1 cha.Ma. usūyakanti  2 ka. issāpakatāya  3 ka. bahucīvarādīni lābhī
@4 Ma. khuddādidhammehi  5 khu.iti. 25/76/292 khu.jā. 27/2152/437 (syā)
@6 Ma. odhito apagataṃ vitthiṇṇanti  7 Ma. na cirāgataṃ vegavatinti
@8 cha.Ma.,i. duvidhameva  9 ka. pare tīraṭṭhite

---------------------------------------------------------------------------------------------
page145.
Paññāya avibhāvayitvā bahussutānañca santike atthaṃ anisāmetvā sayaṃ
avibhāvitattā ajānanto anisāmitattā ca avitiṇṇakaṅkho pare kiṃ sakkhati
nijjhāpetuṃ pekkhāpetunti evamettha attho daṭṭhabbo. "so vata cunda
attanā palipapalipanno"ti 1- ādikañcettha suttapadaṃ anussaritabbaṃ.
      [324-5] Evaṃ bālasevanāya bālassa paraṃ nijjhāpetuṃ asamatthatāya
pākaṭakaraṇatthaṃ upamaṃ vatvā idāni "yo tādisaṃ bhajati 2- appamatto"ti ettha
vuttassa paṇḍitassa pare nijjhāpetuṃ samatthatāya pākaṭakaraṇatthaṃ "yathāpi
nāvan"ti gāthādvayamāha. Tattha phiyenāti dabbipadarena. Rittenāti veḷudaṇḍena.
Tatthāti tassaṃ nāvāyaṃ. Tatrūpayaññūti 3- tassā nāvāya āharaṇapaṭiharaṇādi-
upāyajānanena 4- maggapaṭipādanena upāyaññū. Sikkhitasikkhatāya sukusalahatthatāya 5- ca
kusalo. Uppannupaddavapaṭikārasamatthatāya mutīmā. Vedagūti vedasaṅkhātehi catūhi
maggañāṇehi gato. Bhāvitattoti tāyeva maggabhāvanāya bhāvitacitto. Bahussutoti
pubbe vuttanayeneva. Avedhadhammoti aṭṭhahi lokadhammehi akampaniyasabhāvo.
Sotāvadhānūpanisūpapanneti sotaodahanena ca maggaphalānaṃ upanissayena ca
uppanne. Sesaṃ uttānapadatthameva. Adhippāyayojanāpi sakkā purimanayeneva
vijānitunti 6- na vitthāritā.
      [326] Evaṃ paṇḍitassa pare nijjhāpetuṃ samatthabhāvapākaṭakaraṇatthaṃ
upamaṃ vatvā tassā paṇḍitasevanāya niyojento "tasmā have"ti imaṃ
avasānagāthamāha. Tatthāyaṃ 7- saṅkhepattho:- yasmā upanissayasampannā
@Footnote: 1 Ma.mū. 12/87/60  2 i. bhajate  3 Sī.,ka. tatrupāyaññūti
@4 Sī.,ka. āharaṇapasāraṇādiupāyajānanena  5 Sī.,i. lahuhatthatāya
@6 cha.Ma.,i. jānitunti  7 cha.Ma.,i. tatrāyaṃ

---------------------------------------------------------------------------------------------
page146.
Paṇḍitasevanena visesaṃ pāpuṇanti, tasmā have sappurisaṃ bhajetha. Kīdisaṃ sappurisaṃ
bhajetha? medhāvinañceva bahussutañca, paññāsampattiyā ca medhāvinaṃ
vuttappakārasutadvayena ca bahussutaṃ. Tādisaṃ hi bhajamāno tena bhāsitassa dhammassa
aññāya atthaṃ evaṃ ñatvā ca yathānusiṭṭhaṃ paṭipajjamāno tāya paṭipattiyā
paṭivedhavasena viññātadhammo so maggaphalanibbānappabhedaṃ lokuttarasukhaṃ labhetha
adhigaccheyya pāpuṇeyyāti arahattanikūṭena desanaṃ samāpesīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       dhammasuttavaṇṇanā niṭṭhitā.
                         ---------------
                         9. Kiṃsīlasuttavaṇṇanā
      [327] Kiṃsīloti kiṃsīlasuttaṃ. Kā uppatti? āyasmato sāriputtassa
gihisahāyako eko therasseva pituno vaṅgantabrāhmaṇassa sahāyassa
brāhmaṇassa putto saṭṭhikoṭiadhikaṃ pañcasatakoṭidhanaṃ pariccajitvā āyasmato
sāriputtattherassa santike pabbajitvā sabbaṃ buddhavacanaṃ pariyāpuṇi. Tassa
thero bahuso ovaditvā kammaṭṭhānamadāsi, so tena visesaṃ nādhigacchati, tato
thero "buddhaveneyyo eso"ti ñatvā taṃ ādāya bhagavato santikaṃ gantvā taṃ
bhikkhuṃ ārabbha puggalaṃ aniyāmetvā "kiṃsīlo"ti pucchi, athassa bhagavā tato
paramabhāsi. Tattha kiṃsīloti kīdisena cārittasīlena 1- samannāgato, kīdisapakatiko
vā. Kiṃsamācāroti kīdisena cārittena yutto. Kāni kammāni brūhayanti kāni
kāyakammādīni vaḍḍhento. Naro sammā niviṭṭhassāti abhirato naro sāsane
@Footnote: 1 cha.Ma. vārittasīlena

---------------------------------------------------------------------------------------------
page147.
Sammā patiṭṭhito bhaveyya. Uttamatthañca pāpuṇeti sabbatthānaṃ uttamaṃ arahattañca
pāpuṇeyyāti vuttaṃ hoti.
      [328] Tato bhagavā "sāriputto aḍḍhamāsūpasampanno sāvakapāramippatto,
kasmā ādikammikaputhujjanapañhaṃ pucchatī"ti āvajjento "saddhivihārikaṃ
ārabbhā"ti ñatvā pucchāya vuttaṃ cārittasīlaṃ avibhajitvāva tassa sappāyavasena
dhammaṃ desento "vuḍḍhāpacāyī"tiādimāha.
      Tattha paññāvuḍḍho guṇavuḍḍho jātivuḍḍho vayovuḍḍhoti 1- cattāro
vuḍḍhā. 2- Jātiyā hi daharopi bahussuto bhikkhu appassutamahallakabhikkhūnaṃ
santike 3- bāhusaccapaññāya vuḍḍhattā paññāvuḍḍho. Tassa hi santike
mahallakabhikkhūpi buddhavacanaṃ pariyāpuṇanti, ovādavinicchayapañhāvissajjanāni ca
paccāsiṃsanti. Tathā daharopi bhikkhu adhigamasampanno guṇavuḍḍho nāma. Tassa hi
ovāde patiṭṭhāya mahallakāpi vipassanāgabbhaṃ gahetvā arahattaphalaṃ pāpuṇanti.
Tathā daharopi rājā khattiyo muddhābhisitto 4- brāhmaṇo vā sesajanassa
vandanārahato jātivuḍḍho nāma. Sabbo pana paṭhamajāto vayovuḍḍho nāma.
Tattha yasmā paññāya sāriputtattherassa sadiso natthi ṭhapetvā bhagavantaṃ, tathā
guṇehi 5- aḍḍhamāsena 6- sabbasāvakapāramiñāṇassa paṭividdhattā. Jātiyāpi so
brāhmaṇamahāsālakule uppanno, tasmā tassa bhikkhuno vayena samānopi so
imehi tīhi kāraṇehi vuḍḍho. Imasmiṃ panatthe paññāguṇehi eva vuḍḍhabhāvaṃ
sandhāya bhagavā āha "vuḍḍhāpacāyī"ti. Tasmā tādisānaṃ vuḍḍhānaṃ apacitikaraṇena
@Footnote: 1 i. paññāvaddho guṇavaddho jātivaddhoti  2 i. vaddhā, evamuparipi
@3 cha.Ma....bhikkhūnamantare  4 cha.Ma.,i. buddhāvasitto
@5 cha.Ma. guṇenapi  6 i. addhamāse

---------------------------------------------------------------------------------------------
page148.
Vuḍḍhāpacāyī, tesameva vuḍḍhānaṃ lābhādīsu usuyyāvigamena anusuyyako ca siyāti
ayamādipadassa attho.
      Kālaññū cassāti ettha pana rāge uppanne tassa vinodanatthāya
garūnaṃ dassanaṃ gacchantopi kālaññū, dose, mohe, kosajje uppanne tassa
vinodanatthāya garūnaṃ dassanaṃ gacchantopi kālaññū, yato evaṃ kālaññū ca
assa garūnaṃ dassanāya. Dhammiṃ kathanti samathavipassanāyuttaṃ. Erayitanti vuttaṃ.
Khaṇaññūti tassā kathāya khaṇavedī, dullabho vā ayaṃ īdisāya kathāya savanakkhaṇoti
jānanto. Suṇeyya sakkaccanti 1- taṃ kathaṃ sakkaccaṃ suṇeyya. Na kevalañca tameva,
aññānipi buddhaguṇādipaṭisaṃyuttāni subhāsitāni sakkaccameva suṇeyyāti attho.
      [329] "kālaññū cassa garūnaṃ dassanāyā"ti ettha vuttanayañca
attano uppannarāgādivinodanakālaṃ ñatvāpi garūnaṃ santikaṃ gacchanto kālena
gacche garūnaṃ sakāsaṃ, "ahaṃ kammaṭṭhāniko dhutaṅgadharo cāti katvā na
cetiyavandanabodhiyaṅgaṇabhikkhācāramaggaatimajjhantikavelādīsu yattha katthaci ṭhitaṃ ācariyaṃ
disvā paripucchanatthāya upasaṅkameyya, sakasenāsane pana attano āsane
nisinnaṃ vūpasantadarathaṃ sallakkhetvā kammaṭṭhānādividhipucchanatthaṃ upasaṅkameyyāti
attho. Evaṃ upasaṅkamantopi ca thambhaṃ  niraṅkatvā nivātavutti thaddhabhāvakaraṃ mānaṃ
vināsetvā nīcavutti pādapuñchanacoḷakacchinnavisāṇusabhauddhaṭadāṭhasappasadiso
hutvā upasaṅkameyya. Atha tena garunā vuttaṃ atthaṃ dhammaṃ .pe. Samācare ca.
Atthanti bhāsitatthaṃ. Dhammanti pāḷidhammaṃ. Saṃyamanti sīlaṃ. Brahmacariyanti
avasesasāsanabrahmacariyaṃ. Anussare ceva samācare cāti atthaṃ kathitokāse anussareyya,
dhammaṃ saṃyamaṃ brahmacariyaṃ kathitokāse anussareyya, anussaraṇamatteneva ca
@Footnote: 1 cha.Ma. sakkaccāti

---------------------------------------------------------------------------------------------
page149.
Atussanto taṃ sabbampi samācare samācareyya samādāya vatteyya, tāsaṃ kathānaṃ 1-
attani pavattane ussukkaṃ kareyyāti attho. Evaṃ karonto hi kiccakaro
hoti.
      [330] Tato parañca dhammārāmo dhammarato dhamme ṭhito dhammavinicchayaññū
bhaveyya. Sabbapadesu cettha dhammoti samathavipassanā, ārāmo ratīti
ekova attho, dhamme ārāmo assāti dhammārāmo. Dhamme rato, na aññaṃ
pihetīti dhammarato. Dhamme ṭhito dhammaṃ vattanato. 2- Dhammavinicchayaṃ jānāti
"idaṃ udayañāṇaṃ idaṃ vayañāṇan"ti dhammavinicchayaññū, evarūpo assa. Atha yāyaṃ
rājakathāditiracchānakathā taruṇavipassakassa bahiddhā rūpādīsu abhinandanuppādanena
taṃ samathavipassanādhammaṃ sandūseti, tasmā "dhammasandosavādo"ti vuccati, taṃ
nevācareyya 3- dhammasandosavādaṃ, aññadatthu āvāsagocarādisappāyāni sevanto
tacchehi nīyetha subhāsitehi. Samathavipassanāpaṭisaṃyuttānevettha tacchāni, tathārūpehi
subhāsitehi nīyetha nayeyya. Kālaṃ khepeyyāti attho.
      [331] Idāni "dhammasandosavādan"ti ettha atisaṅkhepena vuttaṃ
samathavipassanāyuttassa bhikkhuno upakkilesaṃ pākaṭaṃ karonto tadaññenapi
upakkilesena saddhiṃ hassaṃ jappanti imaṃ gāthamāha. "hāsan"tipi pāṭho.
Vipassakena hi bhikkhunā hasanīyasmiṃ vatthusmiṃ sitamattameva kātabbaṃ,
niratthakakathājappo na bhāsitabbo, ñātibyasanādīsu paridevo na kātabbo,
khāṇukaṇṭakādimhi manopadoso na uppādetabbo. Māyākatanti vuttā māyā tividhaṃ kuhanaṃ
paccayesu giddhi 4- jātiādīhi māno paccanīkasātatāsaṅkhāto sārambho
@Footnote: 1 Sī.,i. tesaṃ bhāvanaṃ  2 Sī.,i. dhammaṃ patvā, vattanato
@3 cha.Ma.,i. nevācare  4 ka. tuṭṭhi

---------------------------------------------------------------------------------------------
page150.
Pharusavacanalakkhaṇaṃ kakkasaṃ, rāgādayo kasāvā, adhimattataṇhālakkhaṇā 1- mucchāti ime ca
dosā sukhakāmena aṅgārakāsu viya, sucikāmena gūthaṭṭhānaṃ viya, jīvitukāmena
āsivisādayo viya ca pahātabbā. Hitvā ca ārogyamadādivigamā vītamadena
cittavikkhepābhāvā ṭhitattena caritabbaṃ. Evaṃ  paṭipanno hi sabbupakkilesaparisuddhāya
bhāvanāya nacirasseva arahattaṃ pāpuṇāti. Tenāha bhagavā "hassaṃ ca jappaṃ
.pe. Ṭhitatto"ti.
      [332] Idāni yvāyaṃ "hassaṃ jappan"tiādinā nayena upakkileso
vutto, tena samannāgato bhikkhu yasmā sāhaso hoti avīmaṃsakārī, ratto
rāgavasena duṭṭho dosavasena gacchati, pamatto ca hoti kusalānaṃ dhammānaṃ
bhāvanāya asātaccakārī, tathārūpassa ca "suṇeyya sakkacca subhāsitānī"tiādinā
nayena vutto ovādo niratthako, tasmā imassa saṅkilesassa puggalādhiṭṭhānāya
desanāya sutādivuḍḍhipaṭipakkhabhāvaṃ dassento "viññātasārānī"ti imaṃ gāthamāha.
Tassattho:- yāni hetāni samathavipassanāpaṭisaṃyuttāni subhāsitāni, tesaṃ
vijānanato 2- sāro. Yadi viññātāni sādhu, atha saddamattameva gahitaṃ, na kiñci
kataṃ hoti, yena etāni sutamayena ñāṇena viññāyanti, taṃ sutaṃ, etañca
sutamayañāṇaṃ viññātasamādhisāraṃ, tesu viññātesu dhammesu yo samādhi
cittassāvikkhepo  tathattāya paṭipatti, ayamassa sāro. Na hi vijānanamatteneva koci
attho sijjhati. Yo panāyaṃ naro rāgādivasena vattanato sāhaso, kusalānaṃ
dhammānaṃ bhāvanāya asātaccakāritāya pamatto, so saddamattaggāhīyeva hoti,
tena tassa atthavijānanābhāvato sā subhāsitavijānanapaññā ca, tathattāya
paṭipattiyā abhāvato sutañca na vaḍḍhatīti.
@Footnote: 1 Sī.,i. adhikataṇhāsaṅkhātā  2 cha.Ma.,i. vijānanaṃ

---------------------------------------------------------------------------------------------
page151.
      [333] Evaṃ pamattānaṃ sattānaṃ paññāparihāniñca sutaparihāniñca
dassetvā idāni appamattānaṃ tadubhayasārādhigamaṃ dassento āha "dhamme ca ye
.pe. Sāramajjhagū"ti.
      Tattha ariyappavedito dhammo nāma samathavipassanādhammo. Ekopi hi
buddho samathavipassanādhammaṃ adesetvā parinibbuto nāma natthi. Tasmā etasmiṃ
dhamme ca ye ariyappavedite ratā niratā appamattā sātaccānuyogino,
anuttarā te vacasā manasā kammunā ca, te catubbidhena vacīsucaritena tividhena
manosucaritena tividhena kāyasucaritena ca samannāgatattā vacasā manasā kammunā
ca anuttarā, avasesasattehi asamā aggā visiṭṭhā. Ettāvatā saddhiṃ
pubbabhāgasīlena ariyamaggasampayuttaṃ sīlaṃ dassesi. Evaṃ parisuddhasīlā te
santisoraccasamādhisaṇṭhitā, sutassa paññāya ca sāramajjhagū, ye ariyappavedite
dhamme ratā, te na kevalaṃ vācādīhi anuttarā honti, apica kho pana
santisoracce samādhimhi ca saṇṭhitā hutvā sutassa paññāya ca sāramajjhagū
adhigatā icceva veditabbā. Āsaṃsāyaṃ 1- bhūtavacanaṃ.
      Tattha santīti nibbānaṃ, soraccanti sundare ratabhāvena yathābhūtapaṭivedhikā
paññā, santiyā soraccanti santisoraccaṃ, nibbānārammaṇāya maggapaññāyetaṃ
adhivacanaṃ. Samādhīti taṃsampayuttova maggasamādhi. Saṇṭhitāti tadubhaye patiṭṭhitā.
Sutapaññānaṃ sāraṃ nāma arahattaphalavimutti. Vimuttisārañhi idaṃ brahmacariyaṃ.
Evamettha bhagavā dhammena pubbabhāgapaṭipadaṃ "anuttarā vacasā"tiādīhi sīlakkhandhaṃ
santisoraccasamādhīhi paññākkhandhasamādhikkhandheti tīhipi imehi khandhehi
aparabhāgapaṭipadañca dassetvā sutapaññāsārena akuppavimuttiṃ dassento
arahattanikūṭena desanaṃ samāpesi.
@Footnote: 1 ka. āsaṃsāya

---------------------------------------------------------------------------------------------
page152.
      Desanāpariyosāne ca so bhikkhu sotāpattiphalaṃ patvā puna nacirasseva
aggaphale arahatte patiṭṭhāsīti.
                     Paramatthajotikāya  khuddakaṭṭhakathāya
                          suttanipātaṭṭhakathāya
                       kiṃsīlasuttavaṇṇanā niṭṭhitā.
                         --------------
                        10. Uṭṭhānasuttavaṇṇanā
      [334] Uṭṭhahathāti uṭṭhānasuttaṃ. Kā uppatti? ekaṃ samayaṃ bhagavā
sāvatthiyaṃ viharanto rattiṃ jetavane mahāvihāre vasitvā pubbaṇhasamayaṃ
bhikkhusaṃghaparivuto sāvatthiyaṃ piṇḍāya caritvā pācīnadvārena nagarā nikkhamitvā
migāramātupāsādaṃ agamāsi divāvihāratthāya. Āciṇṇaṃ kiretaṃ bhagavato rattiṃ
jetavanavihāre vasitvā migāramātupāsāde divāvihārūpagamanaṃ, rattiñca
migāramātupāsāde vasitvā jetavane divāvihārūpagamanaṃ. Kasmā? dvinnaṃ kulānaṃ
anuggahatthāya mahāpariccāgaguṇaparidīpanatthāya ca. Migāramātupāsādassa ca. Heṭṭhā
pañca kūṭāgāragabbhasatāni honti, yesu pañcasatā bhikkhū vasanti. Tattha
yadā bhagavā heṭṭhāpāsāde vasati, tadā bhikkhū gāravena uparipāsādaṃ
nāruhanti. Taṃdivasaṃ pana bhagavā uparipāsāde kūṭāgāragabbhaṃ pāvisi, tena
heṭṭhāpāsāde pañcapi gabbhasatāni pañcasatā bhikkhū pavisiṃsu. Te ca sabbeva
navā honti adhunāgatā imaṃ dhammavinayaṃ uddhatā  unnaḷā pākatindriyā.
Te pavisitvā divāseyyaṃ supitvā sāyaṃ uṭṭhāya mahātale sannipatitvā "ajja
bhattagge tuyhaṃ kiṃ ahosi, tvaṃ kattha agamāsi, ahaṃ āvuso kosalarañño  gharaṃ,
ahaṃ anāthapiṇḍikassa, tattha evarūpo ca bhojanavidhi ahosī"ti nānappakāraṃ
āmisakathaṃ kathentā uccāsaddamahāsaddā ahesuṃ.

---------------------------------------------------------------------------------------------
page153.
      Bhagavā taṃ saddaṃ sutvā "ime mayā saddhiṃ vasantāpi evaṃ  pamattā,
aho ayuttakārino"ti. Mahāmoggallānattherassa āgamanaṃ  cintesi. Tāvadeva
āyasmā mahāmoggallāno bhagavato cittaṃ ñatvā iddhiyā āgamma pādamūle
vandamānoyeva ahosi. Tato naṃ bhagavā āmantesi "ete te moggallāna
sabrahmacārino pamattā, sādhu ne saṃvejehī"ti. "evaṃ bhante"ti kho so
āyasmā mahāmoggallāno bhagavato paṭissuṇitvā tāvadeva āpokasiṇaṃ
samāpajjitvā kāmabhūmiyaṃ 1- ṭhitaṃ mahāpāsādaṃ nāvaṃ viya mahāvāto pādaṅguṭṭhakena
kampesi saddhiṃ patiṭṭhitapaṭhavippadesena. Atha te bhikkhū bhītā vissaraṃ karontā
sakasakacīvarāni chaḍḍetvā catūhi dvārehi nikkhamiṃsu. Bhagavā tesaṃ attānaṃ
dassento aññena dvārena gandhakuṭiṃ pavisanto viya ahosi, te bhagavantaṃ
disvā vanditvā aṭṭhaṃsu. Bhagavā "kiṃ bhikkhave bhītatthā"ti pucchi, "ayaṃ bhante
migāramātupāsādo kampito"ti āhaṃsu. Jānātha bhikkhave kenāti. Na jānāma
bhanteti. Atha bhagavā "tumhādisānaṃ bhikkhave muṭṭhassatīnaṃ asampajānānaṃ
pamādavihārīnaṃ saṃvegajananatthaṃ moggallānena kampito"ti vatvā tesaṃ bhikkhūnaṃ
dhammadesanatthaṃ imaṃ suttamabhāsi.
      Tattha uṭṭhahathāti āsanā 2- uṭṭhahatha ghaṭatha vāyamatha, mā kusītā hotha.
Nisīdathāti pallaṅkaṃ ābhujitvā kammaṭṭhānānuyogatthāya nisīdatha. Ko attho
supitena voti ko tumhākaṃ anupādāparinibbānatthāya pabbajitānaṃ supitena
attho. Na hi sakkā supantena koci attho pāpuṇituṃ. Āturānaṃ hi kā
niddā, sallaviddhāna ruppatanti yatra ca nāma appakepi sarīrappadese uṭṭhitena
cakkhurogādinā rogena āturānaṃ ekadvaṅgulamattampi paviṭṭhena
@Footnote: 1 cha.Ma. karīsabhūmiyaṃ, i. karañjabhūmiyaṃ  2 Sī.,i. alasabhāvā

---------------------------------------------------------------------------------------------
page154.
Ayasallaaṭṭhisalladantasallavisāṇasallakaṭṭhasallānaṃ aññatarena sallena ruppamānānaṃ
manussānaṃ niddā natthi, tattha tumhākaṃ sakalacittasarīrasantānaṃ bhuñjitvā
uppannehi nānappakārakilesarogehi āturānañhi kā niddā rāgasallādīhi ca pañcahi
sallehi antohadayaṃ pavisiya viddhattā sallaviddhānaṃ ruppataṃ.
      [335] Evaṃ vatvā puna bhagavā bhiyyoso mattāya te bhikkhū ussāhento
saṃvejento ca āha "uṭṭhahatha .pe. Vasānuge"ti. Tatrāyaṃ sādhippāyayojanā
atthavaṇṇanā:- evaṃ kilesasallaviddhānaṃ hi vo bhikkhave kālo pabujjhituṃ. 1-
Kiṃkāraṇaṃ? maṇḍapeyyamidaṃ bhikkhave brahmacariyaṃ, satthā sammukhībhūto, ito pubbe
pana vo dīgharattaṃ suttaṃ, girīsu suttaṃ, nadīsu suttaṃ, samesu, visamesu suttaṃ,
rukkhaggesupi suttaṃ adassanā ariyasaccānaṃ, tasmā tassa niddāya antakiriyatthaṃ
uṭṭhahatha nisīdatha daḷhaṃ sikkhatha santiyā.
      Tattha purimapādassattho vuttanayo eva. Dutiyapāde pana santīti tisso
santiyo accantasanti tadaṅgasanti sammutisantīti, nibbānavipassanādiṭṭhigatānametaṃ
adhivacanaṃ. Idha pana accantasanti nibbānamadhippetaṃ, tasmā nibbānatthaṃ daḷhaṃ
sikkhatha, asithilaparakkamā hutvā sikkhathāti vuttaṃ hoti. Kiṃkāraṇaṃ? mā vo
pamatte viññāya maccurājā amohayittha vasānuge, mā tumhe "pamattā
ete"ti evaṃ ñatvā maccurājapariyāyanāmo māro vasānuge amohayittha, yathā
tassa vasaṃ gacchatha, evaṃ vasānuge karonto mā amohayitthāti vuttaṃ hoti.
      [336] Yato tassa vasaṃ anugacchante 2- yāya devā ca manussā ca
.pe. Samappitā, yāya devā ca manussā ca atthikā rūpasaddagandharasaphoṭṭhabbatthikā,
taṃ rūpādiṃ sitā nissitā allīnā hutvā  tiṭṭhanti, taratha samatikkamatha
@Footnote: 1 ka. pamajjituṃ  2 cha.Ma.,i.  anupagacchantā

---------------------------------------------------------------------------------------------
page155.
Etaṃ nānappakāresu visayesu visaṭavitthiṇṇavisālattā visattikaṃ bhavabhogataṇhaṃ.
Khaṇo vo mā upaccagā, ayaṃ tumhākaṃ samaṇadhammakaraṇakkhaṇo mā atikkami.
Yesaṃ hi ayamevarūpo khaṇo atikkamati, ye ca imaṃ khaṇaṃ atikkamanti, te
khaṇātītā hi socanti nirayamhi samappitā, nirassādaṭṭhena nirayasaññite
catubbidhepi apāye patiṭṭhitā "akataṃ vata no   kalyāṇan"tiādinā nayena
socanti.
      [337] Evaṃ bhagavā te bhikkhū ussāhetvā saṃvejetvā ca idāni tesaṃ
taṃ pamādavihāraṃ garahitvā sabbeva te appamāde niyojento "pamādo
rajo"ti imaṃ gāthamāha. Tattha pamādoti saṅkhepato sativippavāso, so
cittamalinaṭṭhena rajo. Taṃ pamādaṃ anupatito pamādānupatito, pamādānupatitattā
aparāparuppanno pamādo eva, sopi rajo. Na hi kadāci pamādo nāma
arajo atthi. Tena kiṃ dīpeti? mā tumhe "daharā tāva mayaṃ, pacchā
jānissāmā"ti vissāsamāpajjittha. Daharakālepi hi pamādo rajo, majjhimakālepi
therakālepi pamādānupatitattā mahārajo saṅkārakūṭo eva hoti, yathā ghare
ekadvedivasiko rajo rajo eva, vaḍḍhamāno pana gaṇavassiko saṅkārakūṭo
eva hoti. Evaṃ santepi pana paṭhamavaye buddhavacanaṃ pariyāpuṇitvā itaravayesu
samaṇadhammaṃ karonto, paṭhamavaye vā pariyāpuṇitvā majjhimavaye suṇitvā pacchimavaye
samaṇadhammaṃ karontopi bhikkhu pamādavihārī na hoti, appamādānulomapaṭipadaṃ
paṭipannattā. Yo pana sabbavayesu pamādavihārī divāseyyaṃ āmisakathañca
anuyutto seyyathāpi tumhe, tasseva so paṭhamavaye pamādo rajo, itaravayesu
pamādānupatito mahāpamādo ca mahārajoyevāti.

---------------------------------------------------------------------------------------------
page156.
      Evaṃ tesaṃ pamādavihāraṃ vigarahitvā appamāde niyojento āha
"appamādena vijjāya, abbuḷhe 1- sallamattano"ti. Tassattho:- yasmā
evameso sabbadāpi pamādo rajo, tasmā satiavippavāsasaṅkhātena appamādena
āsavānaṃ khayañāṇasaṅkhātāya ca vijjāya paṇḍito kulaputto uddhare attano
hadayanissitaṃ rāgādipañcavidhaṃ sallanti arahattanikūṭena desanaṃ samāpesi.
      Desanāpariyosāne saṃvegamāpajjitvā tameva dhammadesanaṃ manasikaritvā
paccavekkhamānā vipassanaṃ ārabhitvā pañcasatāpi te bhikkhū arahatte patiṭṭhahiṃsūti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      uṭṭhānasuttavaṇṇanā niṭṭhitā.
                         ---------------
                        11. Rāhulasuttavaṇṇanā
      [338] Kacci abhiṇhasaṃvāsāti rāhulasuttaṃ. Kā uppatti? bhagavā
sammāsambodhiṃ abhisambujjhitvā bodhimaṇḍato anupubbena kapilavatthuṃ gantvā
tattha rāhulakumārena "dāyajjaṃ me samaṇa dehī"ti dāyajjaṃ yācito sāriputtattheraṃ
āṇāpesi "rāhulakumāraṃ pabbājehī"ti. Taṃ sabbaṃ khandhakaṭṭhakathāyaṃ vuttanayeneva
gahetabbaṃ. Evaṃ pabbajitaṃ pana rāhulakumāraṃ vuḍḍhippattaṃ sāriputtattherova
upasampādesi, mahāmoggallānatthero cassa 2- kammavācācariyo ahosi. Taṃ bhagavā
"ayaṃ kumāro jātiādisampanno, so jātigottakulavaṇṇapokkharatādīni nissāya
mānaṃ vā madaṃ vā 3- mā akāsī"ti daharakālato pabhuti yāva na ariyabhūmiṃ pāpuṇi,
@Footnote: 1 cha.Ma.,i. abbahe
@2 cha.Ma.,i. assa vā  3 Sī.,ka. jappaṃ vā

---------------------------------------------------------------------------------------------
page157.
Tāva ovadanto abhiṇhaṃ imaṃ suttaṃ abhāsi. Tasmā cetaṃ suttapariyosāne 1-
vuttaṃ "itthaṃ sudaṃ bhagavā āyasmantaṃ rāhulaṃ imāhi gāthāhi abhiṇhaṃ ovadatī"ti.
Tattha paṭhamagāthāya ayaṃ saṅkhepattho:- kacci tvaṃ rāhula abhiṇhaṃ saṃvāsahetu
jātiādīnaṃ aññatarena vatthunā na paribhavasi paṇḍitaṃ, ñāṇapadīpassa
dhammadesanāpadīpassa ca dhāraṇato ukkādhāro manussānaṃ kacci apacito tava, 2-
kacci niccaṃ pūjito tayāti āyasmantaṃ sāriputtaṃ sandhāya bhaṇati.
      [339] Evaṃ vutte āyasmā rāhulo "nāhaṃ bhagavā nīcapuriso viya
saṃvāsahetu mānaṃ vā madaṃ vā karomī"ti dīpento imaṃ paṭigāthamāha "nāhaṃ
abhiṇhasaṃvāsā"ti. Sā uttānatthā eva.
      [340] Tato naṃ bhagavā uttariṃ ovadanto pañca kāmaguṇetiādikā
avasesagāthāyo āha.
      Tattha yasmā pañca kāmaguṇā sattānaṃ piyarūpā piyajātikā ativiya
sattehi icchitā patthitā, mano ca nesaṃ ramayanti, te cāyasmā rāhulo hitvā
saddhāya gharā nikkhanto, na rājābhinīto, na corābhinīto, na iṇaṭṭo, na
bhayaṭṭo, na ājīvikāpakato, 3- tasmā taṃ bhagavā "pañca kāmaguṇe hitvā,
piyarūpe manorame, saddhāya gharā nikkhammā"ti samuttejetvā imassa nekkhammassa
paṭirūpāya paṭipattiyā niyojento āha "dukkhassantakaro bhavā"ti.
      Tattha siyā:- nanu cāyāyasmā dāyajjaṃ patthento balakkārena
pabbājito, atha kasmā bhagavā āha "saddhāya gharā nikkhammā"ti? vuccate:-
nekkhammādhimuttattā. Ayaṃ hi āyasmā dīgharattaṃ nekkhammādhimutto
@Footnote: 1 cha.Ma.,i. suttapariyosānepi
@2 cha.Ma. tayā  3 cha.Ma. na jīvikāpakato

---------------------------------------------------------------------------------------------
page158.
Padumuttarasammāsambuddhassa puttaṃ uparevataṃ nāma sāmaṇeraṃ disvā saṅkho nāma nāgarājā
hutvā satta divase dānaṃ datvā tathābhāvaṃ patthetvā tato pabhuti patthanāsampanno
abhinīhārasampanno satasahassakappe pāramiyo pūretvā antimabhavupapanno.
Evaṃ nekkhammādhimuttatañcassa bhagavā jānāti. Tathāgatabalaññataraṃ
hi etaṃ ñāṇaṃ. Tasmā āha "saddhāya gharā nikkhammā"ti. Atha vā
dīgharattaṃ saddhāyeva gharā nikkhamma idāni dukkhassantakaro bhavāti ayamettha
adhippāyo.
      [341] Idāni samudayappahānā 1- pabhuti vaṭṭadukkhassantakiriyāya paṭipattiṃ
dassetuṃ "mitte bhajassu kalyāṇe"tiādimāha. Tattha sīlādīhi adhikā kalyāṇamittā
nāma, te bhajanto himavantaṃ nissāya mahāsālā mūlādīhi viya sīlādīhi
vuḍḍhati. Tenāha "mitte bhajassu kalyāṇe"ti. Pantañca sayanāsanaṃ, vivittaṃ
appanigghosanti yañca sayanāsanaṃ pantaṃ dūraṃ vivittaṃ appākiṇṇaṃ appanigghosaṃ,
yattha migasūkarādisaddena araññasaññā uppajjati, tathārūpaṃ sayanāsanaṃ ca
bhajassu. Mattaññū hohi bhojaneti pamāṇaññū hohi, paṭiggahaṇamattaṃ
paribhogamattaṃ ca jānāhīti attho tattha paṭiggahaṇamattaññunā deyyadhamme 2-
appe dāyakepi appaṃ dātukāme appameva gahetabbaṃ, deyyadhamme appe
dāyake pana bahuṃ dātukāmepi appameva gahetabbaṃ, deyyadhamme pana bahutare
dāyake 3- appaṃ dātukāme appameva gahetabbaṃ, deyyadhammepi hi 4- bahutare
dāyakepi bahuṃ dātukāme attano balaṃ jānitvā gahetabbaṃ. Apica mattā eva
vaṇṇitā bhagavatāti paribhogamattaññunā puttamaṃsaṃ viya akkhabbhañjanamiva ca yoniso
manasikaritvā bhojanaṃ paribhuñjitabbanti.
@Footnote: 1 cha.Ma.,i. idānissa ādito  2 cha.Ma. deyyadhammepi
@3 cha.Ma. dāyakepi  4 cha.Ma.,i. hi-saddo na dissati

---------------------------------------------------------------------------------------------
page159.
      [342] Evamimāya gāthāya brahmacariyassa upakārabhūtāya kalyāṇamittasevanāya
niyojetvā senāsanabhojanamukhena ca paccayaparibhogapārisuddhisīle 1-
samādapetvā idāni yasmā cīvarādīsu taṇhāya micchājīvo hoti, tasmā taṃ
paṭisedhetvā ājīvapārisuddhisīle samādapento "cīvare piṇḍapāte cā"ti imaṃ
gāthamāha. Tattha paccayeti gilānapaccaye. Etesūti etesu catūsu cīvarādīsu
bhikkhūnaṃ taṇhuppādavatthūsu. Taṇhamākāsīti "hirikopinapaṭicchādanādīnaṃ atthameva
te cattāro paccayā niccāturānaṃ purisānaṃ paṭikārabhūtā jajjaragharassevimassa
atidubbalassa kāyassa upatthambhabhūtā"tiādinā nayena ādīnavaṃ passanto
taṇhaṃ mā janesi, ajanento anuppādento viharāhīti vuttaṃ hoti. Kiṃkāraṇaṃ?
mā lokaṃ punarāgamīti. 2- Etesu hi taṇhaṃ karonto taṇhāya ākaḍḍhiyamāno
punapi imaṃ lokaṃ āgacchati. So tvaṃ etesu taṇhamākāsi, evaṃ sante na puna
imaṃ lokaṃ āgamissasīti.
      Evaṃ vutte āyasmā rāhulo "cīvare taṇhamākāsīti maṃ bhagavā āhā"ti
cīvarapaṭisaṃyuttāni dve dhutaṅgāni samādiyi paṃsukūlikaṅgañca tecīvarikaṅgañca,
"piṇḍapāte taṇhaṃ mākāsīti maṃ bhagavā āhā"ti piṇḍapātapaṭisaṃyuttāni pañca
dhutaṅgāni samādiyi piṇḍapātikaṅgaṃ sapadānacārikaṅgaṃ ekāsanikaṅgaṃ pattapiṇḍikaṅgaṃ
khalupacchābhattikaṅganti, "senāsane taṇhaṃ mākāsīti maṃ bhagavā āhā"ti
senāsanapaṭisaṃyuttāni cha dhutaṅgāni samādiyi āraññikaṅgaṃ abbhokāsikaṅgaṃ
rukkhamūlikaṅgaṃ yathāsanthatikaṅgaṃ sosānikaṅgaṃ nesajjikaṅganti, "gilānapaccaye taṇhaṃ
mākāsīti maṃ bhagavā āhā"ti sabbapaccayesu yathālābhaṃ yathābalaṃ yathāsāruppanti
tīhi santosehi santuṭṭho  ahosi yathā taṃ subbaco kulaputto padakkhiṇaggāhī
anusāsaninti.
@Footnote: 1 Sī.,i. paccayaparibhogasīlaṃ  2 cha.Ma.,i. punarāgami

---------------------------------------------------------------------------------------------
page160.
      [343] Evaṃ bhagavā āyasmantaṃ rāhulaṃ ājīvapārisuddhisīle samādapetvā
idāni avasesasīle samathavipassanāsu ca samādapetuṃ "saṃvuto pātimokkhasmin"ti-
ādimāha. Tattha saṃvuto pātimokkhasminti ettha bhavassūti pāṭhaseso, bhavāti
antimapadena vā sambandho veditabbo, tathā dutiyapāde. Evametehi dvīhi
vacanehi pātimokkhasaṃvarasīle indriyasaṃvarasīle ca samādapesi. Pākaṭavasena cettha
pañcindriyāni vuttāni. Lakkhaṇato pana chaṭṭhampi vuttaṃyeva hotīti veditabbaṃ. Sati
kāyagatā tyatthūti evaṃ catupārisuddhisīle patiṭṭhitassa tuyhaṃ
catudhātuvavatthānacatubbidhasampajaññānāpānassatiāhārepaṭikūlasaññābhāvanādibhedā kāyagatā
sati atthu bhavatu, bhāvehi tanti attho. Nibbidābahulo bhavāti saṃsāravaṭṭe
ukkaṇṭhanabahulo sabbaloke anabhiratasaññī hohīti attho.
      [344] Ettāvatā nibbedhabhāgiyaṃ upacārabhūmi dassetvā idāni
appanābhūmiṃ dassento "nimittaṃ parivajjehī"tiādimāha. Tattha nimittanti
rāgaṭṭhāniyaṃ subhanimittaṃ. Teneva naṃ parato visesento āha "subhaṃ
rāgūpasañhitan"ti. Parivajjehīti amanasikārena pariccajāhi. Asubhāya cittaṃ
bhāvehīti yathā saviññāṇake aviññāṇake vā kāye asubhabhāvanā sampajjati,
evaṃ cittaṃ bhāvehi. Ekaggaṃ  susamāhitanti upacārasamādhinā ekaggaṃ,
appanāsamādhinā susamāhitaṃ. Yathā te īdisaṃ cittaṃ hoti, tathā naṃ bhāvehīti
attho.
      [345] Evamassa appanābhūmiṃ dassetvā vipassanaṃ dassetuṃ 1- "animittan"ti-
ādimāha. Tattha animittañca bhāvehīti evaṃ nibbedhabhāgiyena samādhinā
samāhitacitto vipassanaṃ bhāvehīti vuttaṃ hoti. Vipassanā hi
@Footnote: 1 cha.Ma. dassento

---------------------------------------------------------------------------------------------
page161.
"aniccānupassanāñāṇaṃ niccanimittato vimuccatīti animitto vimokkho"tiādinā
nayena, rāganimittādīnaṃ vā aggahaṇena animittavohāraṃ labhati. Yathāha:-
            "so khvāhaṃ āvuso sabbanimittānaṃ amanasikārā animittaṃ
        cetosamādhiṃ upasampajja viharāmi. Tassa mayhaṃ āvuso iminā
        vihārena viharato animittānusāri viññāṇaṃ hotī"ti. 1-
      Mānānusayamujjahāti imāya animittabhāvanāya aniccasaññaṃ 2- paṭilabhitvā
"aniccasaññino meghiya anattasaññā saṇṭhāti, anattasaññī asmimānasamugghātaṃ
pāpuṇātī"ti 3- evamādinānukkamena mānānusayaṃ ujjaha pajaha pariccajāhīti
attho. Tato mānābhisamayā, upasanto carissasīti athevaṃ ariyamaggena mānassa
abhisamayā khayā vayā pahānā paṭinissaggā upasanto nibbuto sītibhūto
sabbadarathapariḷāhavirahito yāva anupādisesāya nibbānadhātuyā parinibbāyi, tāva
suññatānimittāppaṇihitānaṃ aññataraññatarena phalasamāpattivihārena carissasi
viharissasīti arahattanikūṭena desanaṃ niṭṭhāpesi.
      Ito paraṃ 4- "itthaṃ sudaṃ bhagavā"tiādi saṅgītikārakānaṃ vacanaṃ. Tattha
itthaṃ sudanti itthaṃ su idaṃ, evamevāti vuttaṃ hoti. Sesamettha uttānatthameva.
Evaṃ ovadiyamāno cāyasmā rāhulo paripākagatesu vimuttiparipācaniyesu dhammesu
cūḷarāhulovādasuttapariyosāne anekehi devatāsahassehi saddhiṃ arahatte
patiṭṭhāsīti.
                     Paramatthajotikāya  khuddakaṭṭhakathāya
                          suttanipātaṭṭhakathāya
                       rāhulasuttavaṇṇanā niṭṭhitā.
                          -------------
@Footnote: 1 saṃ.saḷā. 18/523/330 (syā)  2 ka. animittasaññī
@3 aṅ.navaka. 23/3/296, khu.u. 25/31/143  4 cha.Ma. tato paraṃ

---------------------------------------------------------------------------------------------
page162.
                 12. Nigrodhakappasutta (vaṅgīsasutta) vaṇṇanā
      evamme sutanti nigrodhakappasuttaṃ, "vaṅgīsasuttan"tipi vuccati. Kā
uppatti? ayamevassa 1- nidāne vuttā. Tattha evamme sutantiādīni 2-
vuttatthāneva, yato tāni ca aññāni ca tathāvidhāni chaḍḍetvā avuttanayameva
vaṇṇayissāma. Aggāḷave cetiyeti āḷaviyaṃ aggacetiye. 3- Anuppanne
hi bhagavati aggāḷavagotamakādīni anekāni cetiyāni ahesuṃ yakkhanāgādīnaṃ
bhavanāni. Tāni uppanne bhagavati manussā vināsetvā vihāre akaṃsu, teneva
ca nāmena vohariṃsu. Tato aggāḷavacetiyasaṅkhāte vihāre viharatīti vuttaṃ hoti.
Āyasmato vaṅgīsassāti ettha āyasmāti piyavacanaṃ, vaṅgīsoti tassa therassa
nāmaṃ. So jātito pabhuti evaṃ veditabbo. So kira paribbājakassa putto
paribbājikāya kucchimhi jāto aññataraṃ vijjaṃ jānāti, yassānubhāvena matasīsaṃ 4-
ākoṭetvā sattānaṃ gatiṃ jānāti. Manussāpi sudaṃ attano ñātīnaṃ kālakatānaṃ
susānato sīsāni ānetvā taṃ tesaṃ gatiṃ pucchanti. So "asukaniraye nibbatto,
asukamanussaloke"ti vadati. Te tena vimhitā tassa bahuṃ dhanaṃ denti. Evaṃ so
sakalajambudīpe pākaṭo ahosi.
      So satasahassakappaṃ pūritapāramī abhinīhārasampanno pañcahi purisasahassehi
parivuto gāmanigamajanapadarājadhānīsu vicaranto sāvatthiṃ anuppatto. Teneva ca 5-
samayena bhagavā sāvatthiyaṃ viharati, sāvatthivāsino purebhattaṃ dānaṃ datvā
pacchābhattaṃ sunivatthā supārutā pupphagandhādīni gahetvā dhammassavanatthāya
jetavanaṃ gacchanti. So te disvā "mahājanakāyo kuhiṃ gacchatī"ti pucchi. Athassa
@Footnote: 1 cha.Ma.,i. ayameva yāssa  2 cha.Ma.,i. evammetiādīni
@ 3 Ma. aggāḷave cetiye, sā. pa. 1/255
@4 cha.Ma.,i. chavasīsaṃ  5 cha.Ma. tena ca

---------------------------------------------------------------------------------------------
page163.
Te ācikkhiṃsu "buddho loke uppanno, so bahujanahitāya dhammaṃ deseti, tattha
gacchāmā"ti. Sopi tehi saddhiṃ saparivāro gantvā bhagavatā saddhiṃ sammoditvā
ekamantaṃ nisīdi. Atha naṃ bhagavā āmantesi "kiṃ vaṅgīsa jānāsi kira tādisaṃ
vijjaṃ, yāya matānaṃ 1- chavasīsāni ākoṭetvā gatiṃ pavedesī"ti. Evaṃ bho gotama
jānāmīti. Bhagavā niraye nibbattassa sīsaṃ āharāpetvā dassesi, so nakhena
ākoṭetvā "niraye nibbattassa sīsaṃ bho gotamā"ti āha. Evaṃ
sabbagatinibbattānaṃ sīsāni dassesi, sopi tatheva ñatvā ārocesi. Athassa bhagavā
khīṇāsavasīsaṃ dassesi, so punappunaṃ ākoṭetvā na aññāsi. Tato bhagavā
"avisayo te ettha vaṅgīsa, mameveso 2- visayo, khīṇāsavasīsan"ti vatvā imaṃ
gāthaṃ abhāsi:-
             "gatī migānaṃ pavanaṃ        ākāso pakkhinaṃ gati
             vibhavo gati dhammānaṃ       nibbānaṃ arahato gatī"ti. 3-
      Vaṅgīso gāthaṃ sutvā "imaṃ me bho gotama vijjaṃ dehī"ti āha, bhagavā
"nāyaṃ vijjā apabbajitānaṃ sampajjatī"ti āha. So "pabbājetvā vā maṃ
bho gotama yaṃ vā icchasi, taṃ katvā imaṃ vijjaṃ dehī"ti āha. Tadā ca
bhagavato nigrodhakappatthero samīpe hoti, taṃ bhagavā āṇāpesi "tenahi
nigrodhakappa imaṃ pabbājehī"ti. So taṃ pabbājetvā tacapañcakakammaṭṭhānamācikkhi.
Vaṅgīso anupubbena paṭisambhidāppatto arahā ahosi etadagge ca bhagavatā
niddiṭṭho "etadaggaṃ bhikkhave mama sāvakānaṃ bhikkhūnaṃ paṭibhānavantānaṃ yadidaṃ
vaṅgīso"ti. 4-
@Footnote: 1 cha.Ma.,i. sattānaṃ  2 i. mameva so
@3 vi.pa. 8/339/315,  4 aṅ.ekaka. 20/213/24

---------------------------------------------------------------------------------------------
page164.
      Evaṃ samudāgatassa āyasmato vaṅgīsassa upajjhāyo vajjāvajjādiupanijjhāyanena
evaṃ laddhavohāro nigrodhakappo nāma thero. Kappoti tassa therassa
nāmaṃ, nigrodhamūle pana arahattaṃ adhigatattā "nigrodhakappo"ti bhagavatā vutto.
Tato naṃ bhikkhūpi evaṃ voharanti. Sāsane thirabhāvaṃ pattoti thero. Aggāḷave
cetiye aciraparinibbuto hotīti tasmiṃ cetiye aciraparinibbuto hoti. Rahogatassa
paṭisallīnassāti gaṇamhā vūpakaṭṭhattā rahogatassa  kāyena, paṭisallīnassa
cittena tehi tehi visayehi paṭinivattitvā sallīnassa evaṃ cetaso parivitakko
udapādīti iminā ākārena parivitakko 1- uppajji. Kasmā pana udapādīti?
asammukhattā diṭṭhāsevanattā ca. Ayaṃ hi tassa parinibbānakāle na sammukhā ahosi,
diṭṭhapubbaṃ panetassa 2- hatthakukkuccādipubbāsevanaṃ, tādisaṃ ca akhīṇāsavānampi
hoti, khīṇāsavānampi pubbaparicayena. Tathā hi piṇḍolabhāradvājo
pacchābhattaṃ divāvihāratthāya udenassa 3- uyyānameva gacchati pubbe rājā
hutvā tattha paricāresīti iminā pubbaparicayena, gavampatitthero tāvatiṃsabhavane
suññaṃ devavimānaṃ gacchati devaputto hutvā tattha paricāresīti iminā
pubbaparicayena, pilindavaccho bhikkhū vasalavādena samudācarati abbokiṇṇāni
pañca jātisatāni brāhmaṇo hutvā tathā abhāsīti iminā pubbaparicayena.
Tasmā asammukhattā diṭṭhāsevanattā cassa evaṃ cetaso parivitakko udapādi
"parinibbuto nu kho me upajjhāyo, udāhu no  parinibbuto"ti. Tato paraṃ
uttānatthameva. Ekaṃsaṃ cīvaraṃ katvāti ettha pana punappunaṃ 4- saṇṭhāpanena
evaṃ vuttaṃ. Ekaṃsanti ca vāmaṃsaṃ pārupitvā ṭhitassetaṃ adhivacanaṃ, yato yathā
vāmaṃsaṃ pārupitvā ṭhitaṃ hoti, tathā cīvaraṃ katvāti evamassa attho veditabbo.
Sesaṃ pākaṭameva.
@Footnote: 1 cha.Ma.,i. vitakko  2 cha.Ma. diṭṭhapubbañcānena assa, i. diṭṭhapubbañca tenassa
@3 cha.Ma. utenassa  4 cha.Ma.,i. puna

---------------------------------------------------------------------------------------------
page165.
      [346] Anomapaññanti omaṃ vuccati parittaṃ lāmakaṃ, na omapaññaṃ
anomapaññaṃ, mahāpaññanti attho. Diṭṭheva dhammeti paccakkhameva, imasmiṃyeva
attabhāveti vā attho. Vicikicchānanti evarūpānaṃ parivitakkānaṃ. Ñātoti pākaṭo.
Yasassīti lābhaparivārasampanno. Abhinibbutattoti guttacitto aparidayhamānacitto
vā.
      [347] Tayā katanti nigrodhamūle nisinnattā "nigrodhakappo"ti vadatā
tayā katanti yathā attanā upalakkheti, tathā bhaṇati. Bhagavā pana na nisinnattā
eva taṃ tathā ālapi, apica kho tattha arahattappattattā. Brāhmaṇassāti
jātiṃ sandhāya bhaṇti. So kira brāhmaṇamahāsālakulā pabbajito. Namassaṃ acarīti 1-
namassamāno vihāsi. Mutyapekkhoti nibbānasaṅkhātaṃ vimuttiṃ apekkhamāno,
nibbānaṃ patthentoti vuttaṃ hoti. Daḷhadhammadassīti bhagavantaṃ ālapati.
Daḷhadhammo 2- hi nibbānaṃ abhijjanaṭṭhena, tañca bhagavā dasseti. Tasmā taṃ
"daḷhadhammadassī"ti āha.
      [348] Sakkātipi 3- bhagavantameva kuṇanāmena ālapati. Mayampi sabbeti
niravasesaparisaṃ 4- saṅgaṇhitvā attānaṃ dassento bhaṇati. Samantacakkhūtipi
bhagavantameva sabbaññutaññāṇenālapati. Samavaṭṭhitāti sammā avaṭṭhitā ābhogaṃ
katvā ṭhitā. Noti amhākaṃ. Savanāyāti imassa pañhassa veyyākaraṇasavanatthāya.
Sotāti sotindriyāni. Tuvaṃ no satthā tavamanuttarosīti thutivacanamattamevetaṃ.
      [349] Chindeva no vicikicchanti akusalavicikicchāya nibbicikiccho so,
vicikicchāpatirūpakaṃ pana taṃ parivitakkaṃ sandhāyevamāha. Brūhi metanti brūhi me
@Footnote: 1 ka. acarinti  2 Sī.,i. daḷhadhammanti
@3 cha.Ma. sakyātipi  4 Sī.,ka. avasesaparisaṃ

---------------------------------------------------------------------------------------------
page166.
Etaṃ, yaṃ mayā yācitosi "taṃ sāvakaṃ sakka 1- mayampi sabbe aññātumicchāmā"ti,
brūhanto 2- ca taṃ brāhmaṇaṃ parinibbutaṃ vedaya bhūripañña majjheva no bhāsa,
parinibbutaṃ ñatvā mahāpañña bhagavā majjheva amhākaṃ sabbesaṃ bhāsa, yathā
sabbeva mayaṃ jāneyyāma. Sakkova devāna sahassanettoti idaṃ pana thutivacanameva.
Apicassa ayaṃ adhippāyo:- yathā sakko sahassanetto devānaṃ majjhe tehi
sakkaccaṃ sampaṭicchitavacano bhāsati, evaṃ amhākaṃ majjhe amhehi sampaṭicchitavacano
bhāsāti.
      [350] Ye kecīti imampi gāthaṃ bhagavantaṃ thunantoyeva vattukāmataṃ janetuṃ
bhaṇati. Tassattho:- ye keci abhijjhādayo ganthā tesaṃ appahāne mohavicikicchānaṃ
pahānābhāvato "mohamaggā"ti ca "aññāṇapakkhā"ti ca "vicikicchaṭṭhānā"ti
ca vuccanti, sabbe te tathāgataṃ patvā tathāgatassa desanābalena viddhaṃsitā
na bhavanti 3- nassanti. Kiṃkāraṇaṃ? cakkhuñhi etaṃ paramaṃ narānanti, 4- yasmā
tathāgato sabbaganthavidhamanapaññācakkhujananato narānaṃ paramaṃ cakkhunti vuttaṃ hoti.
      [351] No ce hi jātūti imampi gāthaṃ thunantoyeva vattukāmataṃ
janentova bhaṇati. Tattha jātūti ekaṃsavacanaṃ. Purisoti bhagavantaṃ sandhāyāha.
Jotimantoti paññājotisamannāgatā sāriputtādayo. Idaṃ vuttaṃ hoti:- yadi
bhagavā yathā puratthimādibhedo vāto abbhaghanaṃ vihanati, evaṃ desanāvegena
kilese na 5- vihaneyya, tathā yathā abbhaghanena nivuto loko tamova hoti
ekandhakāro, evaṃ aññāṇanivutopi tamovassa. Yepi ime dāni jotimanto
khāyanti sāriputtādayo, tepi narā na tapeyyunti.
@Footnote: 1 cha.Ma. sakya  2 cha.Ma.,i. brūvanto  3 ka. honti
@4 cha.Ma.,i. narānaṃ  5 Sī.,ka. na-saddo na dissati

---------------------------------------------------------------------------------------------
page167.
      [352] Dhīrā cāti imampi gāthaṃ purimanayeneva bhaṇati. Tassattho:-
dhīrā ca paṇḍitā purisā pajjotakarā bhavanti, paññāpajjotaṃ uppādenti,
tasmā ahantaṃ vīra padhānavīriyasamannāgata bhagavā tatheva maññe dhīroti ca,
pajjotakarotveva ca maññāmi. Mayaṃ hi vipassinaṃ sabbadhamme yathābhūtaṃ passantaṃ
bhagavantaṃ jānantā eva 1- eva upāgamamhā, tasmā parisāsu no āvikarohi
kappaṃ, nigrodhakappaṃ ācikkha pakāsehīti.
      [353] Khippanti imampi gāthaṃ purimanayeneva bhaṇati. Tassattho:-
khippaṃ giraṃ eraya lahuṃ acirāyamāno vacanaṃ bhāsa vagguṃ manoramaṃ bhagavā. Yathā
suvaṇṇahaṃso gocarapaṭikkanto jātassaravanasaṇḍaṃ disvā gīvaṃ paggayha
uccāretvā rattatuṇḍena saṇikaṃ ataramāno vagguṃ giraṃ nikūjati 2- nicchāreti,
evameva tvampi saṇikaṃ nikūja 3- iminā mahāpurisalakkhaṇaññatarena bindussarena
suvikappitena suṭṭhu vikappitena  abhisaṅkhatena, ete mayaṃ sabbeva ujugatā
avikkhittamānasā hutvā tava nikūjitaṃ suṇomāti.
      [354] Pahīnajātimaraṇanti imampi gāthaṃ purimanayeneva bhaṇati. Tattha na
sesetīti aseso, taṃ asesaṃ. Sotāpannādayo viya kiñci asesetvā
pahīnajātimaraṇanti vuttaṃ hoti. Niggayhāti suṭṭhu yācitvā nibandhitvā. Dhonanti
dhutasabbapāpaṃ. Vadessāmīti kathāpessāmi dhammaṃ. Na kāmakāro hi puthujjanānanti
puthujjanānameva hi kāmakāro natthi, yaṃ patthenti ñātuṃ vā vattuṃ vā, taṃ na
sakkonti. Saṅkhyeyyakāro ca tathāgatānanti tathāgatānaṃ pana vīmaṃsakāro
paññāpubbaṅgamā kiriyā. Te yaṃ patthenti ñātuṃ vā vattuṃ vā, taṃ sakkontīti
adhippāyo.
@Footnote: 1 Sī.,ka. evaṃ  2 ka. nikkujjeti  3 ka.  nikkujja

---------------------------------------------------------------------------------------------
page168.
      [355] Idāni taṃ saṅkhyeyyakāraṃ pakāsento "sampannaveyyākaraṇan"ti
gāthamāha. Tassattho:- tathā hi tava bhagavā idaṃ samujjapaññassa 1- tattha tattha
samuggahitaṃ vuttaṃ pavattitaṃ sampannaveyyākaraṇaṃ, "santatimahāmatto sattatālamattaṃ
abbhuggantvā parinibbāyissati, suppabuddho sakko sattame divase paṭhaviṃ
pavisissatī"ti evamādīsu aviparītaṃ diṭṭhaṃ, tato pana suṭṭhutaraṃ añjaliṃ paṇāmetvā
āha:- ayamañjalī pacchimo suppaṇāmito, ayamaparopi añjalī suṭṭhutaraṃ
paṇāmito. Mā mohayīti mā no akathanena mohayi jānaṃ jānanto kappassa
gatiṃ. Anomapaññāti bhagavantaṃ  ālapati.
      [356] Parovaranti 2- imaṃ pana gāthaṃ aparenapi pariyāyena amohanameva
yācanto āha. Tattha parovaranti lokiyalokuttaravasena sundarāsundaraṃ dūresantikaṃ
vā. Ariyadhammanti catusaccadhammaṃ. Viditvāti paṭivijjhitvā. Jānanti sabbaṃ
ñeyyadhammaṃ jānanto. Vācābhikaṅkhāmīti yathā ghammani ghammatatto puriso
kilanto tasito vāriṃ, evaṃ te vācaṃ abhikaṅkhāmi. Sutampavassāti sutasaṅkhātaṃ
saddāyatanaṃ pavassa pagghara muñca pavattehi. "sutassaṃ vassā"tipi pāṭho,
vuttappakārassa saddāyatanassa 3- vuṭṭhiṃ vassāti attho.
      [357] Idāni yādisaṃ vācaṃ abhikaṅkhati, taṃ pakāsento:-
                   "yadatthikaṃ brahmacariyaṃ acārī
                   kappāyano kaccissa taṃ amoghaṃ
                   nibbāyi so ādu saupādiseso
                   yathā vimutto ahu taṃ suṇomā"ti
gāthamāha. Tattha kappāyanoti kappameva pūjāvasena bhaṇati. Yathā vimuttoti  "kiṃ
anupādisesāya nibbānadhātuyā yathā asekkhā, udāhu upādisesāya yathā
sekkhā"ti pucchati. Sesamettha pākaṭameva.
@Footnote: 1 cha.Ma.,i. samujjupaññassa  2 Ma. varāvaranti  3 ka. saḷāyatanassa

---------------------------------------------------------------------------------------------
page169.
      [358] Evaṃ dvādasahi gāthāhi yācito bhagavā taṃ viyākaronto:-
                "acchecchi taṇhaṃ idha nāmarūpe (iti bhagavā)
                kaṇhassa sotaṃ dīgharattānusayitaṃ
                atāri jātiṃ maraṇaṃ asesaṃ
                iccabravī bhagavā pañcaseṭṭho"ti
gāthamāha. Tattha purimapadassa tāva attho:- yāpi imasmiṃ nāmarūpe
kāmataṇhādibhedā taṇhā dīgharattaṃ appahīnaṭṭhena anusayitā kaṇhanāmakassa mārassa
"sotan"tipi vuccati, taṃ kaṇhassa sotabhūtaṃ dīgharattānusayitaṃ idha nāmarūpe taṇhaṃ
kappāyano chindīti. Iti bhagavāti idaṃ panettha saṅgītikārānaṃ vacanaṃ. Atāri
jātiṃ maraṇaṃ asesanti so taṃ taṇhaṃ chetvā asesaṃ jātimaraṇaṃ atāri,
anupādisesāya nibbānadhātuyā parinibbāyīti dasseti. Iccabravī bhagavā pañcaseṭṭhoti
vaṅgīsena puṭṭho bhagavā evaṃ avoca 1- pañcannaṃ paṭhamasissānaṃ pañcavaggiyānaṃ
seṭṭho pañcahi vā saddhādīhi indriyehi, sīlādīhi vā dhammakkhandhehi ativiya
seṭṭhehi 2- cakkhūhi ca seṭṭhoti saṅgītikārānamevidaṃ vacanaṃ.
      [359] Evaṃ vutte bhagavato bhāsitamabhinandamānaso vaṅgīso "esa
sutvā"tiādigāthāyo āha. Tattha paṭhamagāthāya isisattamāti bhagavā isi ca
sattamo ca uttamaṭṭhena, vipassīsikhīvessabhūkakusandhakoṇāgamanakassapanāmake cha
isayo attanā saha satta karonto pātubhūtotipi isisattamo, taṃ ālapanto
āha. Na maṃ vañcesīti yasmā parinibbuto, tasmā tassa parinibbutabhāvaṃ
icchantaṃ maṃ na vañcesi, na visaṃvādesīti attho. Sesamettha pākaṭameva.
      [360] Dutiyagāthāya yasmā mutyapekkho vihāsi, tasmā taṃ sandhāyāha
"yathāvādī tathākārī, ahu buddhassa sāvako"ti. Maccuno jālaṃ tatanti taṃ 3-
@Footnote: 1 cha.Ma. etadavoca  2 cha.Ma.,i. ativisiṭṭhehi  3 cha.Ma. ayaṃ pāṭho na dissati

---------------------------------------------------------------------------------------------
page170.
Tebhūmakavaṭṭe vitthataṃ mārassa taṇhājālaṃ. Māyāvinoti bahumāyassa. "tathā
māyāvino"tipi keci vadanti, 1- tesaṃ yo anekāhi māyāhi anekakkhattumpi
bhagavantaṃ upasaṅkami, tassa tathā māyāvinoti adhippāyo.
      [361] Tatiyagāthāya ādīti kāraṇaṃ. Upādānassāti vaṭṭassa. Vaṭṭaṃ hi
upādātabbaṭṭhena idha "upādānan"ti vuttaṃ, tasseva upādānassa ādiṃ
avijjātaṇhādibhedaṃ kāraṇaṃ addasa kappoti evaṃ vattuṃ vaṭṭati bhagavāti
adhippāyena vadati. Accagā vatāti atikkanto vata. Maccudheyyanti maccu ettha
dhīyatīti maccudheyyaṃ, tebhūmakavaṭṭassetaṃ adhivacanaṃ. Taṃ suduttaraṃ maccudheyyaṃ accagā
vatāti vedajāto bhaṇati. Sesamettha pākaṭamevāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                     nigrodhakappasuttavaṇṇanā niṭṭhitā.
                      --------------------
              13. Sammāparibbājanīyasutta (mahāsamayasutta) vaṇṇanā
      [362] Pucchāmi muniṃ pahūtapaññanti sammāparibbājanīyasuttaṃ,
"mahāsamayasuttan"tipi vuccati mahāsamayadivase kathitattā. Kā uppatti? pucchāvasikā
uppatti. Nimmitabuddhena hi puṭṭho bhagavā imaṃ suttamabhāsi, taṃ saddhiṃ pucchāya
"sammāparibbājanīyasuttan"tipi vuccati. Ayamettha saṅkhepo, vitthārato pana
sākiyakoliyānaṃ uppattito pabhuti porāṇehi vaṇṇīyati.
      Tatrāyaṃ uddesamaggavaṇṇanā 2- :- paṭhamakappikānaṃ pana rañño
mahāsammatassa rojo nāma putto ahosi, rojassa vararojo, vararojassa
@Footnote: 1 cha.Ma. paṭhanti  2 Sī.,ka. uddesamattavaṇṇanā

---------------------------------------------------------------------------------------------
page171.
Kalyāṇo, kalyāṇassa varakalyāṇo, varakalyāṇassa mandhātā, mandhātussa
varamandhātā, varamandhātussa uposatho, uposathassa varo, varassa upavaro, 1-
upavarassa maghadevo, 2- maghadevassa paramparā caturāsīti khattiyasahassāni ahesuṃ.
Tesaṃ parato tayo okkākavaṃsā ahesuṃ. Tesu tatiyaokkākassa pañca mahesiyo
ahesuṃ, hatthā cittā jantu jālinī visākhāti. Ekekissā pañca pañca itthisatāni
parivārā, sabbajeṭṭhāya cattāro puttā okkāmukho kākaṇḍo 3- hatthiniko 4-
nipuroti, 5- pañca dhītaro piyā suppiyā ānandā vijitā vijitasenāti. Evaṃ sā
nava putte labhitvā kālamakāsi.
      Atha rājā aññaṃ daharaṃ abhirūpaṃ rājadhītaraṃ ānetvā aggamahesiṭṭhāne
ṭhapesi, sāpi jantuṃ nāma ekaṃ puttaṃ vijāyi. Taṃ jantukumāraṃ pañcame divase
alaṅkaritvā rañño dassesi. Rājā tuṭṭho mahesiyā varaṃ adāsi. Sā ñātakehi
saddhiṃ mantetvā puttassa rajjaṃ yāci, rājā "nassa vasali mama puttānaṃ
antarāyamicchasī"ti nādāsi. Sā punappunaṃ raho rājānaṃ paritosetvā "na
mahārāja musāvādo vaṭṭatī"tiādīni vatvā yācati eva. Atha rājā putte
āmantesi "ahaṃ tātā tumhākaṃ kaniṭṭhaṃ jantukumāraṃ disvā tassa mātu sahasā
varaṃ adāsiṃ, sā puttassa rajjaṃ pariṇāmetumicchati, tumhe mamaccayena āgantvā
rajjaṃ kāreyyāthā"ti aṭṭhahi amaccehi saddhiṃ uyyojesi. Te bhaginiyo ādāya
caturaṅginiyā senāya nagarā nikkhamiṃsu. Nāgarā 6-  "kumārā pitu accayena
āgantvā rajjaṃ kāressanti, 7- gacchāma ne upaṭṭhahāmā"ti cintetvā bahū
manussā anubandhiṃsu. Paṭhamadivase yojanamattā senā ahosi, dutiyadivase
@Footnote: 1 Sī.,ka. caro, carassa upacaro
@2 Sī. maghādevo  3 Ma. karakaṇḍo cha.,i karakaṇḍu,
@4 Sī. hatthinakho, Ma. sātinako  5 Ma. nipuṇoti, cha.,i. sinipuroti, su.vi. 1/232
@6 cha.Ma.,i. ayaṃ pāṭho na dissati  7 ka. kāreyyunti

---------------------------------------------------------------------------------------------
page172.
Dviyojanamattā, tatiyadivase tiyojanamattā. Kumārā cintesuṃ "mahā ayaṃ balakāyo,
sace mayaṃ kañci sāmantarājānaṃ atikkamitvā 1- janapadaṃ gaṇhissāma, sopi 2-
no na pahossati, kiṃ paresaṃ pīḷaṃ katvā laddharajjena, mahājambudīpo, araññe
nagaraṃ māpessāmā"ti himavantābhimukhā agamiṃsu,
      tattha nagaramāpanokāsaṃ pariyesamānā himavati kapilo nāma tāpaso
ghoratapo paṭivasati pokkharaṇitīre mahāsākasaṇḍe, tassa vasanokāsaṃ gatā.
So te disvā pucchitvā taṃ sabbaṃ pavattiṃ sutvā tesu anukampaṃ akāsi.
So kira bhūmijayavasaṃ 3- nāma vijjaṃ jānāti, yāya uddhaṃ asītihatthe ākāse
ca heṭṭhābhūmiyaṃ ca guṇadose passati. Athekasmiṃ padese sūkaramigā sīhabyagghādayo
tāsetvā paripātenti, maṇḍūkamūsikā sappe bhiṃsāpenti. So te disvā
"ayaṃ bhūmippadeso paṭhavīaggan"ti tasmiṃ padese assamaṃ māpesi. Tato so
rājakumāre āha "sace mama nāmena nagaraṃ karotha, demi vo imaṃ okāsan"ti.
Te tathā paṭijāniṃsu. Tāpaso "imasmiṃ okāse ṭhatvā caṇḍālaputtopi
cakkavattiṃ balena atisetī"ti vatvā "assame rañño gharaṃ māpetvā nagaraṃ
māpethā"ti taṃ okāsaṃ datvā sayaṃ avidūre pabbatapāde assamaṃ katvā vasi.
Tato kumārā tattha nagaraṃ māpetvā kapilassa vutthokāse katattā "kapilavatthun"ti 4-
nāmaṃ āropetvā tattha nivāsaṃ kappesuṃ.
      Atha amaccā "ime kumārā vayappattā, yadi nesaṃ pitā santike bhaveyya,
so āvāhavivāhaṃ kareyya, idāni pana amhākaṃ bhāro"ti cintetvā kumārehi
saddhiṃ mantesuṃ. Kumārā "amhākaṃ sadisā khattiyadhītaro na passāma, tāsampi
bhaginīnaṃ sadise khattiyakumāre, jātisambhedaṃ ca na karomā"ti. Te jātisambhedabhayena
@Footnote: 1 cha.,i. akkamitvā  2 ka. sabbampi
@3 Ma. bhūmijayaṃ, cha.,i. bhummajālaṃ  4 cha.Ma.,i. kapilavatthūti

---------------------------------------------------------------------------------------------
page173.
Jeṭṭhabhaginiṃ mātuṭṭhāne ṭhapetvā avasesāhi saṃvāsaṃ kappesuṃ. Tesaṃ  pitā taṃ
pavattiṃ sutvā "sakyā vata bho kumārā, paramasakyā vata bho kumārā"ti  1-
udānaṃ udānesi. Ayaṃ tāva sakyānaṃ uppatti. Vuttampi cetaṃ bhagavā:-
         "atha kho ambaṭṭha rājā okkāko amacce pārisajje
       āmantesi `kahannu kho bho etarahi kumārā sammantī'ti. Atthi
       deva himavantapasse pokkharaṇiyā tīre mahāsākasaṇḍo, tatthetarahi
       kumārā sammanti, te jātisambhedabhayā sakāhi bhaginīhi saddhiṃ
       saṃvāsaṃ kappentīti. Atha kho ambaṭṭha rājā okkāko udānaṃ
       udānesi `sakyā vata bho kumārā, paramasakyā vata bho kumārā'ti,
       tadagge kho pana ambaṭṭha sakyā paññāyanti, so ca sakyānaṃ
       pubbapuriso"ti. 2-
      Tato nesaṃ jeṭṭhabhaginiyā kuṭṭharogo udapādi, koviḷārapupphasadisāni
gattāni ahesuṃ. Rājakumārā "imāya saddhiṃ ekato nisajjaṭṭhānabhojanādīni
karontānampi upari esa rogo saṅkamatī"ti cintetvā uyyānakīḷaṃ gacchantā
viya taṃ yāne āropetvā araññaṃ pavisitvā bhūmiyaṃ gharasaṅkhepena 3- pokkharaṇiṃ
khaṇāpetvā taṃ tattha khādanīyabhojanīyehi saddhiṃ pakkhipitvā upari padaraṃ
paṭicchādāpetvā paṃsuṃ datvā pakkamiṃsu. Tena ca samayena rāmo nāma rājā
kuṭṭharogī orodhehi ca nāṭakehi ca jigucchiyamāno tena saṃvegena jeṭṭhaputtassa
rajjaṃ datvā araññaṃ pavisitvā tattha pannamūlaphalāni paribhuñjanto na cirasseva
arogo suvaṇṇavaṇṇo hutvā ito cito ca vicaranto mahantaṃ susirarukkhaṃ
disvā tassabbhantare soḷasahatthappamāṇaṃ taṃ kolāpaṃ sodhetvā dvārañca
@Footnote: 1 ka. "sakyā"ti  2 dī.Sī. 9/267/92
@ 3 cha.Ma.,i. bhūmiyaṃ gharasaṅkhepenāti pāṭho na dissati

---------------------------------------------------------------------------------------------
page174.
Vātapānañca katvā nisseṇiṃ bandhitvā tattha vāsaṃ kappesi. So aṅgārakaṭāhe
aggiṃ katvā rattiṃ vissarañca sussarañca suṇanto sayati. So "asukasmiṃ padese
sīho saddamakāsi, asukasmiṃ byaggho"ti sallakkhetvā pabhāte tattha gantvā
vighāsamaṃsaṃ ādāya paccitvā khādati.
      Athekadivasaṃ so paccūsasamaye aggiṃ jāletvā nisīdi, tena ca samayena
tassā rājadhītāya gandhaṃ ghāyitvā  byaggho taṃ padesaṃ khaṇitvā padaratthare
vivaramakāsi. Tena vivarena sā byagghaṃ disvā bhītā vissaramakāsi. So
taṃ saddaṃ sutvā "itthisaddo eso"ti ca sallakkhitvā pātova tattha
gantvā "ko etthā"ti āha. Mātugāmo sāmīti. Nikkhamāti. Na nikkhamāmīti.
Kiṃkāraṇāti. Khattiyakaññā ahanti. Evaṃ sobbhe nikhātāpi mānameva karoti.
So sabbaṃ pucchitvā "ahampi khattiyo"ti jātiṃ ācikkhitvā "ehi dāni
khīre pakkhittasappi viya jātan"ti āha. Sā "kuṭṭharoginimhi sāmi, na
sakkā nikkhamitun"ti āha. So "katakammo dāni ahaṃ sakkā tikicchitun"ti
nisseṇiṃ datvā taṃ uddharitvā attano vasanokāsaṃ netvā sayaṃ
paribhuttabhesajjāni eva datvā nacirasseva arogaṃ suvaṇṇavaṇṇamakāsi.
So tāya saddhiṃ saṃvāsaṃ kappesi. Sā paṭhamasaṃvāseneva gabbhaṃ gaṇhitvā
dve putte vijāyi, punapi dveti evaṃ soḷasakkhattuṃ vijāyi, evaṃ te
dvattiṃsa bhātaro ahesuṃ. Te anupubbena vuḍḍhippatte pitā sabbasippāni
sikkhāpesi.
      Athekadivasaṃ eko rāmarañño nagaravāsī vanacarako 1- pabbate ratanāni
gavesanto taṃ padesaṃ āgato rājānaṃ disvā aññāsi. "jānāmahaṃ deva
@Footnote: 1 cha.Ma.,i. ayaṃ pāṭho na dissati

---------------------------------------------------------------------------------------------
page175.
Tumhe"ti āha. "kuto tvaṃ āgatosī"ti ca tena puṭṭho "nagarato devā"ti
āha. Tato naṃ rājā sabbaṃ pavattiṃ pucchi. Evaṃ tesu samullapamānesu te
dārakā āgamiṃsu. So te disvā "ime ke devā"ti pucchi. Puttā me bhaṇeti.
Imehi dāni deva dvattiṃsakumārehi parivuto vane kiṃ karissasi, ehi rajjaṃ
anusāsāti. Alaṃ bhaṇe idheva sukhanti. So "laddhaṃ dāni me kathāpābhaṭan"ti
nagaraṃ gantvā rañño puttassa ārocesi. Rañño putto "pitaraṃ ānessāmī"ti
caturaṅginiyā senāya tattha gantvā nānappakārehi pitaraṃ yāci, sopi "alaṃ
tāta kumāra, idheva sukhan"ti neva icchi. Tato rājaputto "na dāni rājā
gantuṃ icchati, handassa idheva nagaraṃ māpemī"ti cintetvā taṃ kolarukkhaṃ
uddharitvā gharaṃ katvā nagaraṃ māpetvā kolarukkhaṃ apanetvā katattā
"kolanagaran"ti ca byagghapathe katattā "byagghapathan"ti 1- cāti dve nāmāmi
āropetvā agamāsi.
      Tato vayappatte kumāre mātā āṇāpesi "tātā tumhākaṃ kapilavatthuvāsino
sakyā mātulā honti, dhītaro nesaṃ gaṇhathā"ti. Te yaṃ divasaṃ khattiyakaññāyo
nadīkīḷanaṃ gacchanti, taṃ divasaṃ gantvā nadītitthaṃ uparundhitvā nāmāni sāvetvā
patthitā patthitā rājadhītaro gahetvā agamaṃsu. Sakyarājāno sutvā "hotu
bhaṇe, amhākaṃ ñātakā ete"ti 2- tuṇhī ahesuṃ. Ayametesaṃ koliyānaṃ 3-
uppatti.
      Evaṃ tesaṃ sākiyakoliyānaṃ aññamaññaṃ āvāhavivāhaṃ karontānaṃ āgato
vaṃso yāva sīhahanurājā, tāva vitthārato veditabbo:- sīhahanurañño kira
pañca puttā ahesuṃ suddhodano amitodano dhotodano sakkodano sukkodanoti. 4-
@Footnote: 1 cha.Ma. byagghapajajanti  2 cha.Ma.,i. evāti
@3 cha.Ma.,i. ayaṃ koliyānaṃ  4 Sī. sukkodano asukkodanoti

---------------------------------------------------------------------------------------------
page176.
Tesu suddhodane rajjaṃ kārayamāne tassa pajāpatiyā añjanarañño dhītāya
mahāmāyādeviyā kucchimhi pūritapāramī mahāpuriso jātakanidāne vuttanayeneva 1-
tusitapurā cavitvā paṭisandhiṃ gahetvā anupubbena katamahābhinikkhamano
sammāsambodhiṃ abhisambujjhitvā pavattitapavaradhammacakko anukkamena kapilavatthuṃ
gantvā suddhodanamahārājādayo ariyaphale patiṭṭhāpetvā janapadacārikaṃ caritvā 2-
punapi aparena samayena paccāgantvā paṇṇarasahi bhikkhusatehi saddhiṃ kapilavatthusmiṃ
viharati nigrodhārāme.
      Tattha viharante ca bhagavati sākiyakoliyānaṃ udakaṃ paṭicca kalaho ahosi.
Kathaṃ? nesaṃ kira ubhinnampi kapilapurakoliyapurānaṃ antare rohiṇī nāma nadī
Pavattati. Sā kadāci appodakā hoti, kadāci mahokadā. Appodakakāle setuṃ
katvā sākiyāpi koliyāpi attano attano sassapāyanatthaṃ udakaṃ ānenti.
Tesaṃ manussā ekadivasaṃ setuṃ karontā aññamaññaṃ bhaṇḍantā 3- "are
tumhākaṃ rājakulaṃ bhaginīhi saddhiṃ saṃvāsaṃ kappesi kukkuṭasoṇasiṅgālāditiracchānā
viya, tumhākaṃ rājakulaṃ susirarukkhe vāsaṃ kappesi pisācillikā viyā"ti evaṃ
jātivādena khuṃsetvā attano attano rājūnaṃ ārocesuṃ. Te kuddhā yuddhasajjā
hutvā rohiṇīnadītīraṃ sampattā. Evaṃ sāgarasadisaṃ balaṃ aṭṭhāsi.
      Atha bhagavā "ñātakā kalahaṃ karonti, handa ne vāressāmī"ti
ākāsenāgantvā dvinnaṃ senānaṃ majjhe aṭṭhāsi. Tampi āvajjetvā
sāvatthito āgatoti eke. Evaṃ ṭhatvā ca pana attadaṇḍasuttaṃ 4- abhāsi. Taṃ
sutvā sabbe saṃvegappattā āvudhāni chaḍḍetvā bhagavantaṃ namassamānā
aṭṭhaṃsu, mahagghañca āsanaṃ paññāpesuṃ. Bhagavā oruyha paññattāsane nisīditvā
@Footnote: 1 cha.Ma. vuttanayena  2 cha.Ma.,i. pakkamitvā
@3 ka. udakaṃ gaṇhantā  4 khu.su. 25/94 ādi/518

---------------------------------------------------------------------------------------------
page177.
"kuṭhārīhattho puriso"tiādikaṃ phandanajātakaṃ, 1- "vandāmi taṃ kuñjaran"ti
laṭukikajātakaṃ, 2-
             "sammodamānā gacchanti         jālamādāya pakkhino
             yadā te vivadissanti           tadā ehinti me vasan"ti 3-
imaṃ vaṭṭakajātakañca kathetvā puna tesaṃ cirakālappavattaṃ ñātibhāvaṃ dassento
imaṃ mahāvaṃsaṃ kathesi. Te "pubbe kira mayaṃ ñātakā evā"ti ativiya pasīdiṃsu.
Tato sakyā aḍḍhateyyakumārasate, koliyā aḍḍhateyyakumārasateti pañca kumārasate
bhagavato parivāratthāya adaṃsu. Bhagavā tesaṃ pubbahetuṃ "etha bhikkhavo"ti āha.
Te sabbe iddhiyā nibbattaaṭṭhaparikkhārayuttā ākāse abbhuggantvā āgamma
bhagavantaṃ vanditvā aṭṭhaṃsu. Bhagavā te ādāya mahāvanaṃ agamāsi. Tesaṃ
pajāpatiyo dūte pāhesuṃ, te tāhi nānappakārehi palobhiyamānā ukkaṇṭhiṃsu.
Bhagavā tesaṃ ukkaṇṭhitabhāvaṃ tesaṃ ukkaṇṭhitabhāvaṃ ñatvā himavantaṃ dassetvā
tattha kuṇālajātakakathāya 4- tesaṃ anabhiratiṃ vinodetukāmo āha "diṭṭhapubbo vo
bhikkhave himavā"ti. Na bhagavāti. "etha bhikkhave pekkhathā"ti attano iddhiyā
te ākāsena nento "ayaṃ suvaṇṇapabbato, ayaṃ rajatapabbato, ayaṃ
maṇipabbato"ti nānappakāre pabbate dassetvā kuṇāladahe manosilātale
paccuṭṭhāsi. Tato "himavante pabbate sabbe catuppadādibhedā 5- tiracchānagatā
pāṇā āgacchantu, sabbesañca pacchato kuṇālasakuṇo"ti adhiṭṭhāsi. Āgacchante
ca te jātināmaniruttivasena vaṇṇento "ete bhikkhave haṃsā, ete koñcā,
ete cakkavākā karavīkā, hatthisoṇḍakā, pokkharasātakā"ti tesaṃ dassesi.
@Footnote: 1 khu.jā. 27/14-26/272-3  2 khu.jā. 27/39-43/129-30
@3 khu.jā. 27/33/9  4 khu.jā. 28/89-107
@ 5 cha.Ma..i. himavante sabbe catuppadabahuppadādibhedā

---------------------------------------------------------------------------------------------
page178.
      Te vimhitahadayā 1- passantā sabbapacchato āgacchantaṃ dvīhi dijakaññāhi
mukhatuṇḍakena ḍaṃsitvā gahitakaṭṭhavemajjhe nisinnaṃ sahassadijakaññāparivāraṃ
kuṇālasakuṇaṃ disvā acchariyabbhutacittajātā bhagavantaṃ āhaṃsu "kacci bhante
bhagavāpi idha kuṇālarājā bhūtapubbo"ti. "āma bhikkhave mayāvesa kuṇālavaṃso
kato. Atīte hi mayaṃ cattāro janā idha vasimhā nārado devilo isi,
ānando gijjharājā, puṇṇamukho phussakokilo, ahaṃ kuṇālasakuṇo"ti sabbaṃ
mahākuṇālajātakaṃ kathesi. Taṃ sutvā tesaṃ bhikkhūnaṃ porāṇadutiyikāyo ārabbha
uppannā anabhirati vūpasantā. Tato tesaṃ bhagavā saccakathaṃ kathesi, kathāpariyosāne
sabbapacchimako sotāpanno, sabbapurimo anāgāmī ahosi, ekopi puthujjano vā
arahā vā natthi. Tato bhagavā te ādāya punadeva mahāvane oruhi,
āgacchamānā ca te bhikkhū attanova iddhiyā āgacchiṃsu.
      Atha nesaṃ bhagavā uparimaggatthāya puna dhammaṃ desesi, te pañcasatāpi
vipassanaṃ ārabhitvā arahatte patiṭṭhahiṃsu. Paṭhamaṃ patto paṭhamameva āgamāsi
"bhagavato ārocessāmī"ti. Āgantvā ca "abhiramāmahaṃ bhagavā, na ukkaṇṭhāmī"ti
vatvā bhagavantaṃ vanditvā ekamantaṃ nisīdi. Evaṃ te sabbepi anukkamena
āgantvā bhagavantaṃ parivāretvā nisīdiṃsu jeṭṭhamāsauposathadivase sāyanhasamaye.
Tato pañcasatakhīṇāsavaparivutaṃ varabuddhāsane nisinnaṃ bhagavantaṃ ṭhapetvā asaññasatte
ca arūpabrahmāno ca sakaladasasahassacakkavāḷe avasesadevatāyo 2- maṅgala-
suttavaṇṇanāyaṃ vuttanayeneva 3- sukhumattabhāve nimminitvā samparivāresuṃ "vicitra-
paṭibhānaṃ dhammadesanaṃ sossāmā"ti. Tattha cattāro khīṇāsavā brahmāno samāpattito
vuṭṭhāya brahmagaṇaṃ apassantā "kuhiṃ gatā"ti āvajjetvā tamatthaṃ ñatvā
@Footnote: 1 ka. vimhayahadayā  2 cha.Ma.....devatādayo  3 cha.Ma. vuttanayena

---------------------------------------------------------------------------------------------
page179.
Pacchāgantvā mahāvane 1- okāsaṃ alabhamānā cakkavāḷamuddhani ṭhatvā
paccekagāthāyo abhāsiṃsu. Yathāha:-
            "atha kho catunnaṃ suddhāvāsakāyikānaṃ devānaṃ etadahosi
        ayaṃ kho bhagavā sakkesu  viharati kapilavatthusmiṃ mahāvane mahatā
        bhikkhusaṃghena saddhiṃ pañcamattehi bhikkhusatehi sabbeheva arahantehi.
        Dasahi ca lokadhātūhi devatā yebhuyyena sannipatitā honti bhagavantaṃ
        dassanāya bhikkhusaṃghañca. Yannūna mayampi yena  bhagavā tenupasaṅkameyyāma,
        upasaṅkamitvā bhagavato santike paccekagāthaṃ bhāseyyāmā"ti 2-
      sabbaṃ sagāthavagge vuttanayeneva veditabbaṃ. Evaṃ vatvā ca tattha eko
brahmā puratthimacakkavāḷamuddhani okāsaṃ labhitvā tattha ṭhito imaṃ gāthamabhāsi:-
                "mahāsamayo pavanasmiṃ .pe.
                Dakkhitāye aparājitasaṃghan"ti. 3-
      Imañcassa gāthaṃ bhāsamānassa pacchimacakkavāḷapabbate ṭhito saddaṃ
assosi.
      Dutiyo pacchimacakkavāḷamuddhani okāsaṃ labhitvā tattha ṭhito taṃ gāthaṃ
sutvā imaṃ gāthamabhāsi:-
                "tatra bhikkhavo samādahaṃsu .pe.
                Indriyāni rakkhanti paṇḍitā"ti. 3-
      Tatiyo dakkhiṇacakkavāḷamuddhani okāsaṃ labhitvā tattha ṭhito taṃ gāthaṃ
sutvā imaṃ gāthamabhāsi:-
           "../../bdpicture/chetvā khīlaṃ chetvā palighaṃ .pe. Susunāgā"ti. 4-
@Footnote: 1 cha.Ma.,i. ayaṃ pāṭho na dissati  2 dī.mahā. 10/331/216, saṃ.sa. 15/37/29
@3 dī.mahā. 10/332/216, saṃ.sa. 15/37/29  4 dī.mahā. 10/332/217, saṃ.sa. 15/37/30

---------------------------------------------------------------------------------------------
page180.
      Catuttho uttaracakkavāḷamuddhani okāsaṃ labhitvā tattha ṭhito taṃ gāthaṃ
sutvā imaṃ gāthamabhāsi:-
            "ye keci buddhaṃ  saraṇaṃ gatāse .pe.
            Devakāyaṃ       paripūressantī"ti. 1-
      Tassapi taṃ saddaṃ dakkhiṇacakkavāḷamuddhani ṭhito assosi. Evaṃ tadā ime
cattāro brahmāno parisaṃ thometvā ṭhitā ahesuṃ, mahābrahmāno ekacakkavāḷaṃ
chādetvā aṭṭhaṃsu.
      Atha bhagavā devaparisaṃ oloketvā bhikkhūnaṃ ārocesi "yepi te bhikkhave
ahesuṃ atītamaddhānaṃ arahanto sammāsambuddhā, tesampi bhagavantānaṃ etapparamāyeva
devatā sannipatitā ahesuṃ seyyathāpi mayhaṃ etarahi. Yepi te bhikkhave
bhavissanti anāgatamaddhānaṃ arahanto sammāsambuddhā, tesampi bhagavantānaṃ
etapparamāyeva devatā sannipatitā bhavissanti seyyathāpi mayhaṃ etarahī"ti.
Tato taṃ devaparisaṃ bhabbābhabbavasena dvidhā vibhaji "ettakā bhabbā, ettakā
abhabbā"ti. Tattha "abhabbā parisā buddhasatepi dhammaṃ desente na bujjhati,
bhabbā parisā sakkā bodhetun"ti ñatvā puna bhabbapuggale cariyavasena chadhā
vibhaji "ettakā rāgacaritā, ettakā dosamohavitakkasaddhābuddhicaritā"ti. Evaṃ
cariyavasena pariggahetvā "assā parisāya kīdisā dhammadesanā sappāyā"ti
dhammakathaṃ vicinitvā puna taṃ parisaṃ manasākāsi "attajjhāsayena nu kho jāneyya,
parajjhāsayena, aṭṭhuppattivasena, pucchāvasenā"ti. Tato "pucchāvasena jāneyyā"ti
ñatvā "pañhaṃ pucchituṃ samattho atthi, natthī"ti puna sakalaparisaṃ āvajjetvā
"natthi kocī"ti ñatvā "sace ahameva pucchitvā ahameva visajjeyyaṃ, imissā 2-
@Footnote: 1 dī.mahā. 10/332/217, saṃ.sa. 15/37/30  2 cha.Ma. evamassā, i. etamassā

---------------------------------------------------------------------------------------------
page181.
Parisāya sappāyaṃ na hoti. Yannūnāhaṃ nimmitabuddhaṃ māpeyyanti pādakajjhānaṃ
samāpajjitvā vuṭṭhāya  manomayiddhiyā abhisaṅkharitvā nimmitabuddhaṃ māpesi.
"sabbaṅgapaccaṅgalakkhaṇasampanno 1- pattacīvaradharo ālokitavilokitādisampanno hotū"ti
adhiṭṭhānacittena saha pāturahosi. So pācīnalokadhātuto āgantvā bhagavato
samasame āsane nisinno evaṃ āgantvā yāni bhagavatā imasmiṃ samāgame
cariyavasena cha suttāni 2- kathitāni. Seyyathidaṃ? purābhedasuttaṃ kalahavivādasuttaṃ
cūḷabyūhasuttaṃ 3- tuvaṭakaṃ idameva sammāparibbājaniyanti. Tesu rāgacaritadevatānaṃ
sappāyavasena kathetabbassa imassa suttassa pavattanatthaṃ pañhaṃ pucchanto
"pucchāmi muniṃ pahūtapaññan"ti imaṃ gāthamāha.
      Tattha pahūtapaññanti mahāpaññaṃ. Tiṇṇanti caturoghatiṇṇaṃ. Pāragatanti
nibbānappattaṃ. Parinibbutanti saupādisesanibbānavasena parinibbutaṃ. Ṭhitattanti
lokadhammehi akampanīyacittaṃ. Nikkhamma gharā panujja kāmeti vatthukāme panuditvā
gharāvāsā nikkhamma. Kathaṃ bhikkhu sammā so loke paribbajeyyāti so bhikkhu
kathaṃ loke sammā paribbajeyya vihareyya anupalitto lokena hutvā, lokaṃ
atikkameyyāti vuttaṃ hoti. Sesamettha vuttanayameva.
      [363] Atha bhagavā yasmā āsavakkhayamappatvā loke sammā paribbajanto
nāma natthi, tasmā tasmiṃ rāgacaritādivasena pariggahite bhabbapuggalasamūhe taṃtaṃ
tesaṃ tesaṃ samānadosānaṃ devatāgaṇānaṃ āciṇṇadosappahānatthaṃ "yassa maṅgalā"ti
ārabhitvā arahattanikūṭeneva khīṇāsavapaṭipadaṃ pakāsento paṇṇarasa gāthāyo
abhāsi.
@Footnote: 1 cha.Ma.,i. sabbaṅgapaccaṅgi....  2 khu.su. 25/855
@ 3 cha.Ma.,i. cūḷabyūhaṃ, mahābyūhaṃ

---------------------------------------------------------------------------------------------
page182.
      Tattha paṭhamagāthāya tāva maṅgalāti maṅgalasutte vuttānaṃ diṭṭhamaṅgalādīnametaṃ
adhivacanaṃ. Samūhatāti suṭṭhu ūhatā paññāsatthena samucchinnā. Uppātāti
"ukkāpātadisāḍāhādayo evaṃ vipākā hontī"ti evaṃ pavattā uppātābhinivesā.
Supināti "pubbaṇhasamaye supinaṃ disvā idaṃ nāma hoti, majjhantikādīsu idaṃ,
vāmapassena sayatā diṭṭhe idaṃ nāma hoti, dakkhiṇapassādīhi idaṃ, supinante
candaṃ disvā idaṃ nāma hoti, sūriyādayo disvā idan"ti evaṃ pavattā
supinābhinivesā, lakkhaṇāti daṇḍalakkhaṇavatthalakkhaṇādipāṭhaṃ paṭhitvā "iminā idaṃ
nāma hotī"ti evaṃ pavattā lakkhaṇābhinivesā. Te sabbepi brahmajāle
vuttanayeneva veditabbā. So maṅgaladosavippahīnoti aṭṭhattiṃsa mahāmaṅgalāni
ṭhapetvā avasesā maṅgaladosā nāma. Yassa pana te 1- maṅgalādayo samūhatā
so maṅgaladosavippahīno hoti. Atha vā maṅgalānañca uppātādidosānañca
pahīnattā maṅgaladosavippahīno hoti, na maṅgalādīhi suddhiṃ pacceti ariyamaggassa 2-
adhigatattā tasmā sammā so loke paribbajeyya, so khīṇāsavo sammā loke
paribbajeyya anupalitto lokenāti.
      [364] Dutiyagāthāya rāgaṃ vinayetha mānusesu, dibbesu kāmesu cāpi
bhikkhūti mānusesu ca dibbesu ca kāmaguṇesu anāgāmimaggena anuppatti
dhammataṃ nento rāgaṃ vinayetha 3- atikkamma bhavaṃ samecca dhammanti evaṃ rāgaṃ
vinetvā tato paraṃ arahattamaggena sabbappakārato pariññābhisamayādayo sādhento
catusaccabhedampi samecca dhammaṃ imāya paṭipadāya tividhampi atikkamma bhavaṃ sammā
soti sopi bhikkhu sammā loke paribbajeyya.
@Footnote: 1 cha.Ma.,i. panete  2 ka. ariyamaggena
@ 3 ka. janento rāgaṃ vineti

---------------------------------------------------------------------------------------------
page183.
      [365] Tatiyagāthāya "anurodhavirodhavippahīno"ti sabbavatthūsupahīnarāgadoso.
Sesaṃ vuttanayameva. Sabbagāthāsu ca "sopi bhikkhu sammā loke paribbajeyyā"ti
yojetabbaṃ. Ito paraṃ hi yojanampi avatvā avuttanayameva vaṇṇayissāma.
      [366] Catutthagāthāya sattasaṅkhāravasena duvidhaṃ piyañca appiyañca veditabbaṃ,
tattha chandarāgapaṭighappahānena hitvā. Anupādāyāti catūhi upādānehi kañci dhammaṃ
aggahetvā. Anissito kuhiñcīti aṭṭhasatabhedena taṇhānissayena dvāsaṭṭhibhedena
diṭṭhinissayena ca kuhiñci rūpādidhamme bhave vā anissito. Saṃyojaniyehi
vippamuttoti sabbepi tebhūmakadhammā dasavidhasaṃyojanassa visayattā saṃyojaniyā,
tehi sabbappakārato maggabhāvanāya pariññātattā pahīnattā 1- ca vippamuttoti
attho. Paṭhamapādena cettha rāgadosappahānaṃ vuttaṃ, dutiyena upādānanissayābhāvo,
tatiyena sesākusalehi akusalavatthūhi ca vippamokkho. Paṭhamena vā rāgadosappahānaṃ,
dutiyena tadupāyo, tatiyena tesaṃ pahīnattā saṃjoniyehi vippamokkhoti veditabbo.
      [367] Pañcamagāthāya upadhīsūti khandhupadhīsupi. Ādānanti ādātabbaṭṭhena
teyeva vuccanti anaññaneyyoti aniccādīnaṃ sudiṭṭhattā "idaṃ seyyo"ti
kenaci anetabbo. Sesaṃ uttānapadatthameva. Idaṃ vuttaṃ hoti:- ādānesu
catutthamaggena sabbaso chandarāgaṃ vinetvā so vinītacchandarāgo tesu upadhīsu
na sārameti, sabbe upadhī asārakatteneva passati. Tato tesu dubbidhesupi
nissayesu 2- anissito aññena vā 3- kenaci "idaṃ seyyo"ti anetabbo
khīṇāsavo bhikkhu sammā so loke paribbajeyya.
      [368] Chaṭṭhagāthāya aviruddhoti etesaṃ tiṇṇaṃ duccaritānaṃ pahīnattā
sucaritehi saddhiṃ aviruddho. Viditvā dhammanti maggena catusaccadhammaṃ ñatvā 4-
@Footnote: 1 cha.Ma. ayaṃ  pāṭho na dissati  2 cha.Ma.,i. duvidhenapi nissayena
@3 ka. atthena vā  4 ka. viditvā

---------------------------------------------------------------------------------------------
page184.
Nibbānapadābhipatthayānoti anupādisesakhandhanibbānapadaṃ patthayamāno.
Sesamuttānatthameva.
      [369] Sattamagāthāya akuṭṭhoti dasahi akkosavatthūhi abhisatto. Na
sandhiyethāti na upanayhetha na kuppeyya. Laddhā parabhojanaṃ na majjeti parehi
dinnaṃ saddhādeyyaṃ labhitvā "ahaṃ ñāto yasassī lābhī"ti na majjeyya.
Sesamuttānatthameva.
      [370] Aṭṭhamagāthāya lobhanti visamalobhaṃ. Bhavanti kāmabhavādiṃ. 1- Evaṃ
dvīhi padehi bhavabhogataṇhā vuttā. Purimena vā sabbāpi taṇhā, pacchimena
kāmabhavo. Virato chedabandhanā cāti evametesaṃ kammakilesānaṃ pahīnattā
parasattachedanā bandhanā ca viratoti. Sesamettha 2- vuttanayameva.
      [371] Navamagāthāya sāruppamattano viditvāti attano bhikkhubhāvassa
patirūpaṃ 3- anesanādiṃ pahāya sammāesanādiājīvapārisuddhiṃ 4- aññañca
sammāpaṭipattiṃ tattha patiṭṭhahanena viditvā. Na hi ñāṇamatteneva 5- kiñci
hoti. Yathā tathiyanti 6- yathātathaṃ yathābhūtaṃ. Dhammanti khandhāyatanādibhedaṃ yathābhūtañāṇena,
catusaccadhammaṃ vā maggena viditvā. Sesaṃ uttānatthameva.
      [372] Dasamagāthāya so nirāso anāsisānoti yassa ariyamaggena
vināsitattā vināsitattā anusayā ca na santi, akusalamūlā ca samūhatā, so
nirāso nittaṇho hoti. Tato āsāyābhāvena kañci rūpādidhammaṃ nāsiṃsati.
Tenāha "nirāso anāsisāno"ti. Sesaṃ vuttanayameva.
      [373] Ekādasamagāthāya āsavakhīṇoti khīṇacaturāsavo. Pahīnamānoti
pahīnanavavidhamāno. Rāgapathanti rāgavisayabhūtaṃ tebhūmakadhammajātaṃ. Upātivattoti
@Footnote: 1 cha.Ma. kāmabhavādibhavaṃ  2 cha.Ma.,i. sesaṃ  3 Sī.,i. bhikkhubhāvassa appatirūpaṃ
@4 cha.Ma.,i....ājīvasuddhiṃ  5 cha.Ma. ñātamatteneva  6 ka. yathātathanti

---------------------------------------------------------------------------------------------
page185.
Pariññāpahānehi atikkanto. Dantoti sabbadvāravisevanaṃ hitvā ariyena
damathena dantabhūmippatto. Parinibbutoti kilesaggivūpasamena sītibhūto. Sesaṃ
vuttanayameva.
      [374] Dvādasamagāthāya saddhoti buddhādiguṇesu parappaccayavirahitattā
sabbākārasampannena aveccappasādena samannāgato, na parassa saddhāya
paṭipattiyaṃ gamanabhāvena. 1- Yathāha "na khvāhaṃ bhante ettha bhagavato saddhāya
gacchāmī"ti. 2- Sutavāti vositasutakiccattā paramatthikasutasamannāgato. Niyāmadassīti
saṃsārakantāramūḷhe loke amatapuragāmino sammattaniyāmabhūtassa maggassa dassāvī,
diṭṭhamaggoti vuttaṃ hoti. Vaggagatesu na vaggasārīti vaggagatā nāma dvāsaṭṭhi-
diṭṭhigatikā aññamaññaṃ paṭilomattā, evaṃ vaggāhi diṭṭhīhi gatesu sattesu na
vaggasārī "idaṃ ucchijjissati, idaṃ tatheva bhavissatī"ti evaṃ diṭṭhivasena agamanato.
Paṭighanti paṭighātakaṃ, cittaghaṭṭakanti 3- vuttaṃ hoti. Dosavisesanamevetaṃ. Vineyyāti
vinetvā. Sesaṃ vuttanayameva.
      [375] Terasamagāthāya saṃsuddhajinoti saṃsuddhena arahattamaggena vijitakileso.
Vivaṭacchadoti vivaṭarāgadosamohacchadano. Dhammesu vasīti catusaccadhammesu vasippatto.
Na hi 4- sakkā te dhammā yathā ñātā kenaci aññathā kātuṃ, tena khīṇāsavo
"dhammesu vasī"ti vuccati. Pāragūti pāraṃ vuccati nibbānaṃ, taṃ gato, saupādisesavasena
adhigatoti vuttaṃ hoti. Anejoti apagatataṇhācalano. Saṅkhāranirodhañāṇakusaloti
saṅkhāranirodho vuccati nibbānaṃ, tamhi ñāṇaṃ ariyamaggapaññā, tattha
kusalo, catukkhattuṃ bhāvitattā chekoti vuttaṃ hoti.
@Footnote: 1 Sī. gamanābhāvena  2 aṅ.pañcaka. 22/34/42 (syā)
@3 cha.Ma. cittavighātakanti  4 cha.Ma.,i. na hissa

---------------------------------------------------------------------------------------------
page186.
      [376] Cuddasamagāthāya atītesūti pavattiṃ patvā atikkantesu pañcakkhandhesu.
Anāgatesūti pavattiṃ appattesu pañcakkhandhesu eva. Kappātītoti "ahaṃ maman"ti
kappanaṃ sabbampi vā taṇhādiṭṭhikappaṃ atītoti. 1- Aticcasuddhipaññoti atīva
suddhipañño, atikkamitvā vā suddhipañño. Kiṃ atikkamitvā? addhattayaṃ. Arahā hi
yvāyaṃ avijjāsaṅkhārasaṅkhāto atīto addhā, jātijarāmaraṇasaṅkhāto anāgato
addhā, viññāṇādibhavapariyanto paccuppanno ca addhā, taṃ sabbampi atikkamma
kaṅkhaṃ vitaritvā paramasuddhippattapañño hutvā ṭhito. Tena vuccati
"aticcasuddhipañño"ti. Sabbāyatanehīti dvādasahāyatanehi. Arahā hi evaṃ kappātītattā
aticcasuddhipaññattā ca āyatiṃ na kiñci āyatanaṃ upeti. Tenāha "sabbāyatanehi
vippamutto"ti.
      [377] Paṇṇarasamagāthāya aññāya padanti ye te "saccānaṃ caturo
padā"ti vuttā, tesu ekekaṃ padaṃ pubbabhāgasaccavavatthāpanapaññāya ñatvā.
Samecca dhammanti tato paraṃ catūhi ariyamaggehi catusaccadhammaṃ samecca. Vivaṭaṃ
disvāna pahānamāsavānanti atha paccavekkhaṇañāṇena āsavākkhayasaññitaṃ nibbānaṃ
vivaṭaṃ pākaṭamanāvaṭaṃ disvāna. Sabbūpadhīnaṃ parikkhayāti sabbesaṃ khandhakāmaguṇa-
kilesābhisaṅkhārabhedānaṃ upadhīnaṃ parikkhīṇattā katthaci asajjamāno bhikkhu sammā so
loke paribbajeyya vihareyya, anallīyanto lokaṃ gaccheyyāti desanaṃ niṭṭhāpesi.
      [378] Tato so nimmito desanaṃ 2- thomento "addhā hi bhagavā"ti
imaṃ gāthamāha. Tattha yo so evaṃvihārīti yo so maṅgalādīni samūhanitvā
sabbamaṅgaladosappahānavihārī, yopi so dibbamānusakesu kāmesu rāgaṃ vineyya
bhavātikkamma dhammābhisamayavihārīti eva tāya tāya gāthāya niddiṭṭhabhikkhuṃ dassento
@Footnote: 1 cha.Ma.,i. atīto  2 cha.Ma.,i. dhammadesanaṃ

---------------------------------------------------------------------------------------------
page187.
Āha. Sesaṃ uttānatthameva. 1- Ayaṃ pana yojanā:- addhā hi bhagavā tatheva
etaṃ yaṃ tvaṃ "yassa maṅgalā samūhatā"tiādīni vatvā tassā tassā gāthāya
pariyosāne "sammā so loke paribbajeyyā"ti avaca. Kiṃkāraṇaṃ?  yo so
evaṃvihārī bhikkhu, so uttamena damathena danto, sabbāni ca dasapi saṃyojanāni
caturo ca yoge vītivatto  hoti. Tasmā sammā so loke paribbajeyya, natthi
me ettha vicikicchā"ti iti desanāthomanagāthampi vatvā arahattanikūṭeneva
desanaṃ niṭṭhāpesi. Suttapariyosāne koṭisatasahassadevatānaṃ aggaphaluppatti 2-
ahosi, sotāpattisakadāgāmianāgāmiphalappattā pana gaṇanato asaṅkhyeyyāti.
                     Paramatthajotikāya  khuddakaṭṭhakathāya
                          suttanipātaṭṭhakathāya
                   sammāparibbājanīyasuttavaṇṇanā niṭṭhitā.
                           -----------
                        14. Dhammikasuttavaṇṇanā
      evamme sutanti dhammikasuttaṃ. Kā uppatti? tiṭṭhamāne kira bhagavati
lokanāthe dhammiko nāma upāsako ahosi nāmena ca paṭipattiyā ca. So kira
saraṇasampanno sīlasampanno bahussuto piṭakattayadharo anāgāmī abhiññālābhī
ākāsacārī ahosi. Tassa parivārā pañcasatā upāsakā, tepi tādisā eva
ahesuṃ. Tassekadivasaṃ uposathikassa rahogatassa paṭisallīnassa majjhimayāmāvasānasamaye
evaṃ parivitakko udapādi "yannūnāhaṃ agāriyaanagāriyānaṃ paṭipadaṃ puccheyyan"ti.
So pañcahi upāsakasatehi parivuto bhagavantaṃ upasaṅkamitvā tamatthaṃ pucchi, bhagavā
@Footnote: 1 cha.Ma.,i. uttānameva  2 cha.Ma. aggaphalappatti

---------------------------------------------------------------------------------------------
page188.
Cassa byākāsi. Tattha pubbe vaṇṇitapadaṃ 1- vuttanayeneva veditabbaṃ, apubbaṃ
vaṇṇayissāma.
      [379] Tattha paṭhamagāthāya tāva kathaṅkaroti kathaṃ karonto kathaṃ
paṭipajjanto. Sādhu hotīti sundaro anavajjo atthasādhano hoti. Upāsakāseti
upāsakā icceva vuttaṃ hoti. Sesamatthato pākaṭameva. Ayaṃ pana yojanā:-
yo vā agārā anagārameti pabbajati, ye vā agārino upāsakā, etesu
duvidhesu sāvakesu kathaṅkaro sāvakova sādhu hotīti.
      [380-1] Idāni evaṃ puṭṭhassa bhagavato byākaraṇasamatthataṃ dīpento
tuvañhīti gāthādvayamāha. Tattha gatinti ajjhāsayagatiṃ. Parāyananti nipphattiṃ.
Atha vā gatinti nirayādipañcappabhedaṃ. Parāyananti gatito paraṃ āyanaṃ gativippamokkhaṃ
parinibbānaṃ. Na catthi tulyoti tayā sadiso natthi. Sabbaṃ tuvaṃ ñāṇamavecca
dhammaṃ, pakāsesi satte anukampamānoti tuvaṃ bhagavā yadatthi ñeyyaṃ nāma, taṃ
anavasesaṃ avecca paṭivijjhitvā satte anukampamāno sabbaṃ ñāṇañca dhammañca
pakāsesi. Yaṃ yaṃ yassa hitaṃ hoti, taṃ taṃ tassa āvikāsiyeva desesiyeva, na
te atthi ācariyamuṭṭhīti vuttaṃ hoti. Virocasi vimaloti dhūmarajādivirahito
viya cando, rāgādimalābhāvena vimalo virocasi. Sesamettha uttānatthameva.
      [382] Idāni yesaṃ tadā bhagavā dhammaṃ desesi, te devaputte
kittento 2- bhagavantaṃ pasaṃsanto ca 3- "agacchi 4- te santike"ti gāthādvayamāha.
Tattha nāgarājā erāvaṇo nāmāti ayaṃ kira erāvaṇo nāma devaputto
kāmarūpī dibbe vimāne vasati. So yadā sakko uyyānakīḷaṃ gacchati, tadā
diyaḍḍhasatayojanaṃ kāyaṃ abhinimminitvā tettiṃsa kumbhe māpetvā erāvaṇo
@Footnote: 1 cha.Ma.,i. vaṇṇitasadisaṃ  2 cha.Ma.,i. kittetvā
@3 cha.Ma.,i. ayaṃ saddo na dissati  4 cha.Ma.,i. āgañchi

---------------------------------------------------------------------------------------------
page189.
Nāma hatthī hoti. Tassa ekekasmiṃ kumbhe dve dantā honti, ekekasmiṃ
dante satta satta pokkharaṇiyo, ekekissā pokkharaṇiyā satta satta
paduminiyo, ekekissā paduminiyā satta satta pupphāni, ekekasmiṃ pupphe
satta satta pattāni, ekekasmiṃ patte satta satta accharāyo naccanti
padumaccharāyotveva vissutā sakkassa  nāṭakitthiyo, yā ca vimānavatthusmimpi
"bhamanti kaññā padumesu sikkhatā"ti 1- āgatā. Tesaṃ pana  tettiṃsakumbhānaṃ
majjhe sudassanakumbho nāma tiṃsayojanamatto hoti, tattha yojanappamāṇo
maṇipallaṅko tiyojanubbedhapupphamaṇḍape attharīyati. Tattha sakko devānamindo
accharāsaṃghaparivuto dibbasampattiṃ paccanubhoti. Sakke pana devānaminde
uyyānakīḷato 2- paṭinivatte puna taṃ rūpaṃ saṃharitvāna devaputtova hoti. Taṃ
sandhāyāha "agacchi te santike nāgarājā erāvaṇo nāmā"ti. Jinoti
sutvāti "vijitapāpadhammo esa bhagavā"ti evaṃ sutvā. Sopi tayā mantayitvāti
tayā saddhiṃ mantayitvā, pañhaṃ pucchitvāti adhippāyo. Ajjhagamāti adhiagamā,
adhigatoti vuttaṃ hoti. Sādhūti sutvāna patītarūpoti taṃ pañhaṃ sutvā "sādhu bhante"ti
abhinanditvā tuṭṭharūpo gatoti attho.
      [383] Rājāpi taṃ vessavaṇo kuveroti ettha so yakkho rañjanaṭṭhena
rājā, visāṇāya rājadhāniyā rajjaṃ kāretīti vessavaṇo, purimanāmena kuveroti
veditabbo. So kira kuvero nāma brāhmaṇamahāsālo hutvā dānādīni
puññāni katvā visāṇāya rājadhāniyā adhipati hutvā nibbatto. Tasmā
"kuvero"ti vuccati. 3- Vuttaṃ. Cetaṃ āṭānāṭiyasutte:-
@Footnote: 1 khu.vimāna. 26/1034/113  2 cha.Ma. uyyānakīḷāto
@ 3 cha.Ma. kuvero vessavaṇoti vuccati

---------------------------------------------------------------------------------------------
page190.
          "kuverassa kho pana mārisa mahārājassa visāṇā nāma
     rājadhānī, tasmā kuvero mahārājā `vessavaṇo'ti pavuccatī"ti. 1-
Sesamettha pākaṭameva.
      Tattha siyā:- kasmā pana dūratare tāvatiṃsabhavane vasanto erāvaṇo
paṭhamaṃ āgato, vessavaṇo pacchā, ekanagareva vasanto ayaṃ upāsako sabbapacchā,
kathañca so tesaṃ āgamanaṃ aññāsi, yena evamāhāti? vuccate:- vessavaṇo
kira tadā anekasahassapavāḷapallaṅkaṃ dvādasayojanaṃ nārīvāhanaṃ abhiruyha
pavāḷakuntaṃ uccāretvā dasasahassakoṭiyakkhehi parivuto "bhagavantaṃ pañhaṃ
pucchissāmī"ti ākāsaṭṭhakavimānāni pariharitvā maggena maggaṃ āgacchanto
veḷukaṇḍakanagare nandamātāya upāsikāya nivesanassa uparibhāgaṃ sampatto.
Upāsikāya ca 2- ayamānubhāvo:- parisuddhasīlā hoti, niccaṃ vikālabhojanā
paṭiviratā, piṭakattayadhārinī, anāgāmiphale patiṭṭhitā. Sā tamhi samaye sīhapañjaraṃ
ugghāṭetvā utuggahaṇatthāya māluteritokāse ṭhatvā aṭṭhakapārāyanavagge
parimaṇḍalehi padabyañjanehi madhurena sarena bhāsati. Vessavaṇo tattheva
yānāni ṭhapetvā yāva upāsikā "idamavoca bhagavā magadhesu viharanto pāsāṇake
cetiye paricārakasoḷasannaṃ brāhmaṇānan"ti nigamanaṃ abhāsi, tāva sabbaṃ sutvā
vaggapariyosāne suvaṇṇamudiṅgasadisaṃ 3- mahākhandhaṃ 4- paggahetvā "sādhu sādhu
bhaginī"ti sādhukāramakāsi. 5- Sā "ko etthā"ti āha. Ahaṃ bhagini vessavaṇoti.
Upāsikā kira paṭhamaṃ sotāpannā ahosi, pacchā vessavaṇo. Taṃ so dhammato
sahodarabhāvaṃ 6- sandhāya upāsikaṃ bhaginivādena samudācarati. Upāsikāya ca
@Footnote: 1 dī.pā. 11/291/184  2 cha.Ma.,i. ca-saddo na dissati
@3 cha.Ma.,i. suvaṇṇamurajasadisaṃ  4 cha.Ma. mahantaṃ gīvaṃ, i. mahakkhandhaṃ
@5 cha.Ma.,i. sādhukāramadāsi  6 Ma. dhammasahodarabhāvaṃ

---------------------------------------------------------------------------------------------
page191.
"vikālo bhātika bhadramukha yassa dāni kālaṃ maññasī"ti vutto "ahaṃ bhagini tayi
pasanno pasannākāraṃ karomī"ti āha. Tenahi bhadramukha mama khette nipphannaṃ
sāliṃ kammakarā āharituṃ na sakkonti, taṃ tava parisāya āṇāpehīti. So
"sādhu bhaginī"ti yakkhe āṇāpesi, te aḍḍhaterasa koṭṭhāgārasatāni pūresuṃ.
Tato pabhuti koṭṭhāgāraṃ ūnaṃ nāma nāhosi, "nandamātu koṭṭhāgāraṃ viyā"ti
loke nidassanaṃ ahosi. Vessavaṇo koṭṭhāgārāni pūretvā bhagavantaṃ upasaṅkami.
Bhagavā "vikāle āgatosī"ti āha, atha bhagavato sabbaṃ ārocesi. Iminā
kāraṇena āsannatarepi cātumahārājikabhavane vasanto vessavaṇo pacchā āgato.
Erāvaṇassa pana na kiñci antarā karaṇīyaṃ ahosi, tena so paṭhamataraṃ
āgato.
      Ayaṃ pana upāsako kiñcāpi anāgāmī pakatiyāva ekabhattiko, tathāpi
tadā uposathadivasoti katvā uposathaṅgāni adhiṭṭhāya sāyanhasamayaṃ sunivattho
supāruto pañcasataupāsakaparivuto jetavanaṃ gantvā dhammadesanaṃ sutvā attano
gharaṃ āgamma tesaṃ upāsakānaṃ saraṇasīlauposathānisaṃsādibhedaṃ upāsakadhammaṃ
kathetvā te upāsake uyyojesi. Tesañca tasseva ghare muṭṭhihatthappamāṇapādakāni
pañca kappiyamañcasatāni pāṭekkovarakesu paññattāni honti, te attano
attano ovarakaṃ pavisitvā samāpattiṃ appetvā nisīdiṃsu, upāsakopi tathevākāsi.
Tena ca samayena sāvatthinagare sattapaññāsa kulasatasahassāni vasanti,
manussagaṇanāya aṭṭhārasakoṭimanussā. Tena paṭhamayāme hatthiassamanussabherisaddādīhi
sāvatthinagaraṃ mahāsamuddo viya ekasaddaṃ hoti. Majjhimayāmasamanantare so saddo
paṭippassambhati, tampi kāle upāsako samāpattito vuṭṭhāya attano guṇe
āvajjetvā "yenāhaṃ maggasukhena phalasukhena sukhito viharāmi, idaṃ sukhaṃ kaṃ

---------------------------------------------------------------------------------------------
page192.
Nissāya laddhan"ti cintetvā "bhagavantaṃ nissāyā"ti bhagavati cittaṃ pasādetvā
"bhagavā etarahi katamena vihārena viharatī"ti āvajjento dibbena cakkhunā
erāvaṇavessavaṇe disvā dibbāya sotadhātuyā dhammadesanaṃ sutvā cetopariyañāṇena
tesaṃ pasannacittataṃ ñatvā "yannūnāhampi bhagavantaṃ ubhayahitaṃ paṭipadaṃ
puccheyyan"ti cintesi. Tasmā so ekanagare vasantopi sabbapacchā āgato,
evañca nesaṃ āgamanaṃ aññāsi. Tenāha "agacchi te santike nāgarājā
.pe. So cāpi sutvāna patītarūpo"ti.
      [384] Idāni ito bahiddhā lokasammatehi samaṇabrāhmaṇehi
ukkaṭṭhabhāvena bhagavantaṃ pasaṃsanto "ye kecime"ti gāthādvayamāha. Tattha titthiyāti
nandavacchasaṅkiccehi 1- ādipuggalehi tīhi titthakarehi kate diṭṭhititthe jātā.
Tesaṃ sāsane pabbajitā pūraṇādayo cha satthāro. Tattha nāṭaputto nigaṇṭho,
avasesā ājīvakā 2- te sabbe dassento āha "ye kecime titthiyā vādasīlā"ti,
"mayaṃ sammā paṭipannā, aññe micchā paṭipannā"ti evaṃ vādakaraṇasīlā lokaṃ
mukhasattīhi vitudantā vicaranti. Ājīvakā vāti te ekajjhamuddiṭṭhe 3- bhinditvā
dasseti. Nātitarantīti nātikkamanti. Sabbeti aññepi ye keci titthiyasāvakādayo,
tepi pariggaṇhanto āha. "ṭhito vajantaṃ viyā"ti yathā koci ṭhito gativikalo
sīghagāminaṃ purisaṃ gacchantaṃ nātitareyya, evaṃ te paññāgatiyā abhāvena te
te atthappabhede bujjhituṃ asakkontā ṭhitā, atijavanapaññaṃ bhagavantaṃ
nātitarantīti attho.
      [385] Brāhmaṇā vādasīlā vuḍḍhā vāti ettāvatā caṅkītārukkha-
pokkharasātijāṇussoṇiādayo dasseti, api brāhmaṇā santi kecīti iminā
@Footnote: 1 ka....saṅkicchehi  2 cha.Ma. ājīvakāti
@ 3 ka. ekajjhamuddiṭṭhaṃ diṭṭhaṃ

---------------------------------------------------------------------------------------------
page193.
Majjhimāpi daharāpi kevalaṃ brāhmaṇā santi atthi upalabbhanti kecīti evaṃ
assalāyanavāseṭṭhaambaṭṭhauttaramāṇavakādayo dasseti. Atthabaddhāti "api nu kho
imaṃ pañhaṃ byākareyya, imaṃ kaṅkhaṃ chindeyyā"ti evaṃ atthabaddhā bhavanti.
Ye cāpi aññeti aññeti ye "mayaṃ vādino"ti evaṃ maññamānā vicaranti
khattiyapaṇḍitabrāhmaṇabrahmadevayakkhādayo aparimāṇā, tepi sabbe tayi atthabaddhā
bhavantīti dasseti.
      [386-7] Evaṃ nānappakārehi bhagavantaṃ pasaṃsitvā idāni dhammeneva taṃ
pasaṃsitvā dhammakathaṃ yācanto "ayañhi dhammo"ti gāthādvayamāha. Tattha ayañhi dhammoti
sattattiṃsabodhipakkhiyadhammaṃ 1- sandhāyāha. Nipuṇoti saṇho duppaṭivijjho. Sukhoti
paṭividdho samāno lokuttarasukhaṃ āvahati, tasmā sukhāvahattā "sukho"ti vuccati.
Suppavuttoti sudesito. Sussūsamānāti sotukāmamhāti attho. Taṃ no vadāti taṃ
dhammaṃ amhākaṃ vada. "tvaṃ no"tipi pāṭho, tvaṃ amhākaṃ vadāti attho. Sabbepime
bhikkhavoti taṃkhaṇaṃ nisinnāni kira pañcabhikkhusatāni honti, tāni dassento yācati.
Upāsakā cāpīti attano  parivāre aññe ca dasseti. Sesamettha pākaṭameva.
      [388] Atha bhagavā anagāriyapaṭipadaṃ tāva dassetuṃ bhikkhū āmantetvā
"suṇātha me bhikkhavo"tiādimāha. Tattha dhammaṃ dhutaṃ tañca caratha sabbeti kilese
dhunātīti dhuto, evarūpaṃ kilesadhunanakaṃ paṭipadādhammaṃ sāvayāmi 2- vo, tañca mayā
sāvitaṃ sabbe caratha paṭipajjatha, mā pamāditthāti vuttaṃ hoti. Iriyāpathanti
gamanādi catubbidhaṃ. Pabbajitānulomikanti samaṇasāruppaṃ satisampajaññayuttaṃ.
Araññe kammaṭṭhānānuyogavasena pavattamevāti apare. Sevetha nanti taṃ iriyāpathaṃ
@Footnote: 1 cha.Ma.,i....dhamme  2 ka. sāviyāmi

---------------------------------------------------------------------------------------------
page194.
Bhajeyya. Atthadasoti 1- hitānupasSī. Matīmāti 2- buddhimā. Sesamettha gāthāya
pākaṭameva.
      [389] No ve vikāleti evaṃ pabbajitānulomikaṃ iriyāpathaṃ sevamāno
ca divāmajjhantikavītikkamaṃ upādāya vikāle na careyya bhikkhu, yuttakāle eva
pana gāmaṃ piṇḍāya careyya. Kiṃkāraṇaṃ? akālacāriṃ hi sajanti saṅgāti, 3-
akālacāriṃ puggalaṃ rāgasaṅgādayo aneke saṅgā sajanti parissajanti upaguhanti 4-
allīyanti. Tasmā vikāle na caranti buddhā, tasmā ye catusaccabuddhā
ariyapuggalā, na te vikāle piṇḍāya carantīti. Tena kira samayena vikālabhojanasikkhāpadaṃ
appaññattaṃ hoti, tasmā dhammadesanāvasena cettha 5- puthujjanānaṃ
ādīnavaṃ dassento imaṃ gāthamāha. Ariyā pana saha maggapaṭilābhā eva tato
paṭiviratā honti, esā dhammatā.
      [390] Evaṃ vikālacariyaṃ paṭisedhetvā "kālaṃ 6- carantenāpi evaṃ
caritabban"ti dassento āha "rūpā ca saddā cā"ti. Tassattho:- ye
ete 7- rūpādayo nānappakārakaṃ madaṃ janentā satte sammadayanti, tesu
piṇḍapātapārisuddhisuttādīsu 8- vuttanayena chandaṃ vinodetvā yuttakāleneva
pātarāsaṃ paviseyyāti. Ettha ca pāto asitabboti pātarāso, piṇḍapātassetaṃ
nāma. Yo yattha labbhati, so padesopi taṃyogena "pātarāso"ti idha vutto.
Yato piṇḍapātaṃ labhati, taṃ okāsaṃ gaccheyyāti evamettha attho veditabbo.
      [391] Evaṃ paviṭṭho:-
                     piṇḍañca bhikkhu samayena laddhā
                     eko paṭikkamma raho nisīde
@Footnote: 1 ka. atthadassīti  2 cha.Ma. mutīmāti  3 cha.Ma.,i. saṅgā
@4 ka. upaguyhanti  5 cha.Ma.,i. dhammadesanāvasenevettha
@6 cha.Ma.,i. kāle  7 cha.Ma.,i. ye te  8 Ma.u. 14/438 ādi/378

---------------------------------------------------------------------------------------------
page195.
             Ajjhattacintī na mano bahiddhā
             nicchāraye saṅgahitattabhāvo.
      Tattha piṇḍanti missakabhikkhā. Sā 1- hi tato tato samodhānetvā
sampiṇḍitaṭṭhena "piṇḍo"ti vuccati. Samayenāti antomajjhantikakāle. Eko
paṭikkammāti kāyavivekaṃ sampādento adutiyo nivattitvā. Ajjhattacintīti
tilakkhaṇaṃ āropetvā khandhasantānaṃ cintento. Na mano bahiddhā nicchārayeti
bahiddhā rūpādīsu rāgādivasena 2- cittaṃ na nīhareyya. 3- Saṅgahitattabhāvoti suṭṭhu
gahitacitto.
      [392] Evaṃ viharanto ca:-
              sacepi so sallape sāvakena
              aññena vā kenaci bhikkhunā vā
              dhammaṃ paṇītaṃ tamudāhareyya
              na pesuṇaṃ nopi parūpavādaṃ.
      Kiṃ vuttaṃ hoti? so yogāvacaro kiñcideva sotukāmatāya upagatena
Sāvakena vā kenaci aññatitthiyagahaṭṭhādinā vā idheva pabbajitena bhikkhunā
vā saddhiṃ sacepi sallape, atha yvāyaṃ maggaphalādipaṭisaṃyutto dasakathāvatthubhedo vā
atappakaṭṭhena paṇīto dhammo, taṃ dhammaṃ paṇītaṃ udāhareyya, aññaṃ pana pisuṇavacanaṃ
vā paropavādaṃ vā appamattakampi na udāhareyyāti.
      [393] Idāni tasmiṃ parūpavāde dosaṃ dassento āha "vādañhi eke"ti.
Tassattho:- idhekacce moghapurisā parūpavādasañhitaṃ 4- nānappakāraṃ viggāhikakathābhedaṃ
vādaṃ paṭiseniyanti virujjhanti, yujjhitukāmā hutvā senāya paṭimukhaṃ gacchantā
@Footnote: 1 Sī. missakabhattaṃ bhikkhaṃ, Ma. missakabhattaṃ bhikkhāya  2 cha.Ma. rāgavasena
@3 cha.Ma. na nīhare  4 ka....saññitaṃ

---------------------------------------------------------------------------------------------
page196.
Viya honti, te mayaṃ lāmakapaññe na pasaṃsāma. Kiṃkāraṇaṃ? tato tato ne
pasajanti saṅgā, yasmā te tādisake puggale tato tato vacanapathato samuṭṭhāya
vivādasaṅgā pasajanti 1- allīyanti. Kiṃkāraṇaṃ pasajantīti 2- ? cittañhi te tattha
gamenti dūre, yasmā te paṭiseniyantā cittaṃ tattha gamenti, yattha  gataṃ
samathavipassanānaṃ dūre hotīti.
      [394-5] Evaṃ parittapaññāpavattiṃ 3- dassetvā idāni mahāpaññāpavattiṃ 3-
dassento āha "piṇḍaṃ vihāraṃ .pe. Varapaññasāvako"ti. Tattha vihārena
paṭissayo, sayanāsane mañcapīṭhanti, tīhipi padehi senāsanameva vuttanti. 4-
Āpanti udakaṃ. Saṅghāṭirajūpavāhananti paṃsumalādino saṅghāṭirajassa dhovanaṃ.
Sutvāna dhammaṃ sugatena desitanti sabbāsavasaṃvarādīsu "paṭisaṅkhā yoniso cīvaraṃ
paṭisevati sītassa paṭighātāyā"tiādinā 5- nayena bhagavatā desitaṃ dhammaṃ sutvā.
Saṅkhāya seve varapaññasāvakoti etaṃ idha piṇḍanti vuttaṃ piṇḍapātaṃ,
vihārādīhi vuttaṃ senāsanaṃ, āpamukhena desitaṃ 6- gilānapaccayaṃ, saṅghāṭiyā cīvaranti
catubbidhampi paccayaṃ saṅkhāya "yāvadeva imassa kāyassa ṭhitiyā"tiādinā 7-
nayena paccavekkhitvā seve varapaññasāvako, sevituṃ sakkaṇeyya varapaññassa
tathāgatassa sāvako sekkho vā puthujjano vā, nippariyāyena ca arahā. So
hi caturāpasseno "saṅkhāyekaṃ paṭisevati, saṅkhāyekaṃ adhivāseti, saṅkhāyekaṃ
parivajjeti, saṅkhāyekaṃ vinodetī"ti 8- vutto. Yasmā ca saṅkhāya seve 9-
varapaññasāvako, tasmā hi piṇḍe .pe. Yathā pokkhare vāribindu, tathā
hotīti veditabbo.
@Footnote: 1 cha.Ma. sajanti  2 cha.Ma. kiṃkāraṇā sajantīti  3 cha.Ma.,i. parittapaññānaṃ pavattiṃ
@4 cha.Ma.,i. vuttaṃ  5 Ma.mū. 12/23/14 aṅ.chakka. 22/329 (58)/434
@6 cha.Ma.,i. dassitaṃ  7 Ma.mū. 12/23/14 aṅ.chakka. 22/329 (58)/434
@8 dī.pā. 11/308/200, Ma.Ma. 13/168/139, aṅ.dasaka. 24/20/24  9 ka. sevī

---------------------------------------------------------------------------------------------
page197.
      [396] Evaṃ khīṇāsavapaṭipattiṃ dassento arahattanikūṭena anagāriyapaṭipadaṃ
niṭṭhāpetvā 1- idāni agāriyapaṭipadaṃ dassetuṃ "gahaṭṭhavattaṃ pana vo"tiādimāha.
Tattha paṭhamagāthāya tāva sāvakoti agāriyasāvako, sesaṃ uttānatthameva. Ayaṃ pana
yojanā:- yo mayā ito pubbe kevalo abyāmisso sakalo paripuṇṇo
bhikkhudhammo kathito, esa khettavatthuādipariggahehi sapariggahena na labbhā
phassetuṃ na sakkā adhigantunti.
      [397] Evaṃ tassa bhikkhudhammaṃ paṭisedhetvā gahaṭṭhadhammameva dassento
āha "pāṇaṃ na hane"ti. Tattha purimaḍḍhena 2- tikoṭiparisuddhā pāṇātipātā
veramaṇi vuttā pacchimaḍḍhena sattesu hitapaṭipatti. Tatiyapādo cettha
khaggavisāṇasutte 3- catutthapāde thāvaratasabhedo mettasuttavaṇṇanāyaṃ 4- sabbappakārato
vaṇṇito. Sesaṃ uttānatthameva. Uppaṭipāṭiyā pana yojanā kātabbā:-
tasathāvaresu sabbesu bhūtesu nidhāya daṇḍaṃ na hane na ghātayeyya nānujaññāti.
"nidhāya daṇḍan"ti ito vā paraṃ "vatteyyā"ti pāṭhaseso āharitabbo.
Itarathā hi na pubbenāparaṃ sandhiyatīti.
      [398] Evaṃ paṭhamasikkhāpadaṃ dassetvā idāni dutiyasikkhāpadaṃ dassento
āha "tato adinnan"ti tattha kiñcīti appaṃ vā bahuṃ vā. Kvacīti gāme vā
araññe vā. Sāvakoti agāriyasāvako. Bujjhamānoti "parasantakamidan"ti
jānamāno. Sabbaṃ adinnaṃ parivajjayeyyāti evaṃ hi parivajjamāno 5- sabbaṃ
adinnaṃ parivajjayeyya, no aññathāti dīpeti. Sesamettha vuttanayañca pākaṭañcāti.
@Footnote: 1 ka. anāgāriyapaṭipadaṃ niṭṭhapetvā
@2 ka. purimatthena  3 khu.su. 25/35 ādi/342 ādi
@4 khu.su. 25/143 ādi/362 ādi  5 cha.Ma.,i. paṭipajjamāno

---------------------------------------------------------------------------------------------
page198.
     [399] Evaṃ dutiyasikkhāpadampi tikoṭiparisuddhaṃ dassetvā ukkaṭṭhaparicchedato
pabhuti tatiyaṃ dassento āha "abrahmacariyan"ti. Tattha asambhuṇantoti
asakkonto.
      [400] Idāni catutthasikkhāpadaṃ dassento āha "sabhaggato vā"ti.
Tattha sabhaggatoti santhāgārādigato. Parisaggatoti pūgamajjhagato. 1- Sesamettha
vuttanayañca pākaṭañcāti.
      [401] Evaṃ catutthasikkhāpadampi tikoṭiparisuddhaṃ dassetvā pañcamaṃ
dassento āha "majjañca pānan"ti. Tattha majjañca pānanti gāthābandhasukhatthaṃ
evaṃ vuttaṃ. Ayaṃ panattho "majjapānañca na samācareyyā"ti. Dhammaṃ idanti 2-
imaṃ majjapānaveramaṇīdhammaṃ. Ummādanantanti ummādanapariyosānaṃ. Yo hi sabbalahuko
majjapānassa vipāko, so manussabhūtassa ummattakasaṃvattaniko hoti. Iti naṃ
viditvāti iti naṃ majjapānaṃ ñatvā. Sesamettha vuttanayañca pākaṭañcāti.
      [402] Evaṃ pañcamasikkhāpadampi tikoṭiparisuddhaṃ dassetvā idāni
purimasikkhāpadānampi majjapānameva saṅkilesakarañca bhedakarañca 3- dassetvā
daḷhataraṃ tato veramaṇiyaṃ niyojento āha "madā hi pāpāni karontī"ti.
Tattha madāti madahetu. Hikāro nipāto padapūraṇamatto. 4- Pāpāni karontīti
pāṇātipātādīni sabbākusalāni karonti. Ummādanaṃ mohananti paraloke
ummādanaṃ idhaloke 5- mohanaṃ. Sesamuttānatthameva.
      [403-4] Ettāvatā agāriyasāvakassa niccasīlaṃ dassetvā idāni
uposathaṅgāni dassento "pāṇaṃ na hane"ti gāthādvayamāha. Tattha abrahmacariyāti
aseṭṭhacariyabhūtā. Methunāti methunadhammasamāpattito. Rattiṃ na bhuñjeyya
@Footnote: 1 cha.Ma. pūgamajjato  2 cha.Ma.,i. imanti  3 ka. verakarañca
@4 cha.Ma. hi-kāro padapūraṇamatte nipāto  5 cha.Ma. ihaloke

---------------------------------------------------------------------------------------------
page199.
Vikālabhojananti rattimpi na bhuñjeyya, divāpi kālātikkantabhojanaṃ na bhuñjeyya.
Na ca gandhanti ettha gandhaggahaṇena vilepanacuṇṇādīnipi gahitānevāti
veditabbāni. Mañceti kappiyamañce. Santhateti taṭṭikādīhi kappiyattharaṇehi
atthate. Chamāyaṃ pana goṇakādisanthatāyapi vaṭṭati. Aṭṭhaṅgikanti pañcaṅgikaṃ viya
tūriyaṃ, na aṅgavinimuttaṃ. 1- Dukkhantagunāti vaṭṭadukkhassa antagatena. Sesamettha
pākaṭameva. Pacchimaḍḍhaṃ pana saṅgītikārakehi vuttantipi āhu.
      [405] Evaṃ uposathaṅgāni dassetvā idāni uposathakālaṃ dassento
āha "tato ca pakkhassā"ti. Tattha tatoti padapūraṇamatte nipāto.
Pakkhassupavassuposathanti evaṃ parapadena yojetabbaṃ "pakkhassa cātuddasiṃ pañcadasiṃ
aṭṭhaminti ete tayo divase upavassa uposathaṃ, etaṃ hi 2- aṭṭhaṅgikaṃ uposathaṃ
upagamma vasitvā"ti. Pāṭihārikapakkhañcāti 3- ettha pana vassūpanāyikāya
purimabhāge āsāḷhamāso, antovasse 4- tayo māsā, kattikamāsoti ime pañca
māsā "pāṭihāriyapakkho"ti vuccanti. Āsāḷhakattikaphagguṇamāsā tayo evāti
apare. 5- Pakkhuposathadivasānaṃ purimapacchimadivasavasena pakkhe pakkhe terasīpāṭipada-
sattamīnavamīsaṅkhātā cattāro cattāro divasāti apare, yaṃ ruccati, taṃ
gahetabbaṃ. Sabbaṃ vā pana puññakāmena bhāvitabbaṃ. 6- Evametaṃ pāṭihāriyapakkhañca
pasannamānaso aṭṭhaṅgupetaṃ 7- susamattarūpaṃ suparipuṇṇarūpaṃ ekampi divasaṃ
apariccajanto aṭṭhaṅgupetaṃ uposathaṃ upavassāti sambandhitabbaṃ.
      [406] Evaṃ uposathakālaṃ dassetvā idāni tesu kālesu etaṃ uposathaṃ
upavassa yaṃ kātabbaṃ, taṃ dassento āha "tato ca pāto"ti. Etthāpi
tatoti padapūraṇamatte nipāto, anantaratthe 8- vā, athāti vuttaṃ hoti. Pātoti
@Footnote: 1 ka. aṭṭhaṅgāvinimuttaṃ  2 cha.Ma. hi-saddo na dissati
@3 cha.Ma.,i. pāṭihāriYu...  4 cha.Ma. antovassaṃ  5 ka. pare
@6 ka. kātabbaṃ  7 cha.Ma.,i. ayaṃ pāṭho na dissati  8 ka. anantaraṭṭhe

---------------------------------------------------------------------------------------------
page200.
Aparajjudivasapubbabhāge upavutthuposathoti 1- upavasitauposatho. Annenāti
yāgubhattādinā. Pānenāti aṭṭhavidhapānena. Anumodamānoti anupamodamāno, nirantaraṃ
modamānoti attho. Yathārahanti attano anurūpena, yathāsatti yathābalanti vuttaṃ
hoti. Saṃvibhajethāti bhājeyya 2- patimāneyya. Sesaṃ pākaṭameva.
      [407] Evaṃ upavutthauposathassa kiccaṃ vatvā idāni yāvajīvikaṃ garuvattaṃ
ājīvapārisuddhiñca kathetvā tāya paṭipadāya adhigantabbaṭṭhānaṃ dassento āha
"dhammena mātāpitaro"ti. Tattha dhammenāti dhammaladdhena bhogena. Bhareyyāti
poseyya. Dhammikaṃ so vaṇijjanti sattavaṇijjāsatthavaṇijjāvisavaṇijjāmaṃsavaṇijjā-
surāvaṇijjāti imā pañca adhammavaṇijjā vajjetvā avasesā dhammikavaṇijjā.
Vaṇijjāmukhena cettha kasigorakkhādi aparopi dhammiko vohāro saṅgahito.
Sesamuttānatthameva. Ayaṃ pana yojanā:- so niccasīlauposathasīladānadhamma-
samannāgato ariyasāvako payojaye dhammikaṃ vaṇijjaṃ, tato laddhena ca dhammato
anapetattā dhammena bhogena mātāpitaro bhareyya, atha so gihī evaṃ appamatto
ādito pabhuti vuttaṃ imaṃ vattaṃ vattayanto kāyassa bhedā ye te attano
ābhāya andhakāraṃ vidhametvā ālokakaraṇena sayampabhāti laddhanāmā cha kāmāvacaradevā,
te sayampabhe nāma deve upeti bhajati allīyati, tesaṃ nibbattaṭṭhāne
nibbattatīti.
                     Paramatthajotikāya  khuddakaṭṭhakathāya
                          suttanipātaṭṭhakathāya
                       dhammikasuttavaṇṇanā niṭṭhitā.
                 Niṭṭhito ca dutiyo vaggo atthavaṇṇanānayato,
                          nāmena cūḷavaggoti
                          -------------
@Footnote: 1 ka. upavuṭṭhuposathoti  2 sī,i. bhojeyya

Page 201-300.

page201.
                            3. Mahāvagga
                        1. Pabbajjāsuttavaṇṇanā
      [408] Pabbajjaṃ kittayissāmīti pabbajjāsuttaṃ. Kā uppatti? bhagavati
kira sāvatthiyaṃ viharante āyasmato ānandassa parivitakko udapādi
"sāriputtādīnaṃ mahāsāvakānaṃ pabbajjā kittitā, taṃ bhikkhū ca upāsakā ca jānanti.
Bhagavato pana akittitā, yannūnāhaṃ kitteyyan"ti. So jetavane vihāre āsane
nisīditvā cittavījaniṃ gahetvā bhikkhūnaṃ bhagavato pabbajjaṃ kittento imaṃ suttaṃ
abhāsi:-
           "pabbajjaṃ kittayissāmi      yathā pabbaji cakkhumā
           yathā vīmaṃsamāno so       pabbajjaṃ samarocayī"ti. 1-
      Tattha yasmā pabbajjaṃ kittentena yathā pabbaji, taṃ kittetabbaṃ. Yathā
ca pabbaji, taṃ kittentena yathā vīmaṃsamāno pabbajjaṃ rocesi, 2- taṃ kittetabbaṃ.
Tasmā "pabbajjaṃ kittayissāmī"ti vatvā "yathā pabbajī"tiādimāha. Cakkhumāti
pañcahi cakkhūhi cakkhumā, cakkhusampannoti attho. Sesamādigāthāya  uttānameva.
      [409] Idāni "yathā vīmaṃsamāno"ti tamatthaṃ pakāsento āha
"sambādhoyan"ti. Tattha sambādhoti puttadārādisampīḷanena kilesasampīḷanena ca
kusalakiriyāya okāsarahito. Rajassāyatananti kambojādayo viya assādīnaṃ,
rāgādirajassa uppattideso. Abbhokāsoti vuttasambādhapaṭipakkhabhāvena ākāso
viya vivaṭā. Iti disvāna pabbajīti iti gharāvāsapabbajjāsu byādhijarāmaraṇehi
suṭṭhutaraṃ codiyamānahadayo ādīnavamānisaṃsañca vīmaṃsetvā 3- mahābhinikkhamanaṃ
@Footnote: 1 cha.Ma. ayaṃ gāthā na dissati
@2 ka. rocasi  3 cha.Ma.,i. vīmaṃsitvā

---------------------------------------------------------------------------------------------
page202.
Nikkhanto 1- anomānadītīre khaggena kese chinditvā tāvadeva ca dvaṅgulamatta-
saṇṭhitasamaṇasāruppakesamassu hutvā ghaṭikārena brahmunā upanīte aṭṭha
parikkhāre gahetvā "evaṃ nivāsetabbaṃ evaṃ 2- pārupitabban"ti kenaci ananusiṭṭho
anekajātisahassappavattitena attano pabbajjāciṇṇeneva sikkhāpiyamāno
pabbaji, ekaṃ kāsāvaṃ nivāsetvā ekaṃ uttarāsaṅgaṃ karitvā ekaṃ cīvaraṃ
khandhe karitvā mattikāpattaṃ aṃse laggetvā 3- pabbajitavesaṃ adhiṭṭhāsīti vuttaṃ
hoti. Sesamettha uttānameva.
      [410] Evaṃ bhagavato pabbajjaṃ kittetvā tato paraṃ pabbajitapaṭipattiṃ
anomānadītīraṃ hitvā padhānāya gamanaṃ ca pakāsetuṃ "pabbajitvāna kāyenā"tiādiṃ
sabbamabhāsi. Tattha kāyena pāpakammaṃ vivajjayīti tividhaṃ kāyaduccaritaṃ vajjesi.
Vacīduccaritanti catubbidhaṃ vacīduccaritaṃ. Ājīvaṃ parisodhayīti micchājīvaṃ hitvā
sammājīvameva pavattayi.
      [411]  Evaṃ ājīvaṭṭhamakasīlaṃ sodhetvā anomānadītīrato tiṃsayojanappamāṇaṃ
sattāhena agamā rājagahaṃ buddhoti. 4- Tattha kiñcāpi yadā rājagahaṃ agamāsi,
tadā buddho na hoti, tathāpi buddhassa pubbacariyāti katvā evaṃ vattuṃ labbhati
"idha rājā jāto idha rajjaṃ aggahesī"tiādi lokiyavohāravacanaṃ viya. Magadhānanti
magadhānaṃ janapadassa nagaranti vuttaṃ hoti. Giribbajanti idampi tassa nāmaṃ.
Taṃ hi paṇḍavagijjhakūṭavebhāraisigilivepullanāmakānaṃ pañcannaṃ girīnaṃ majjhe vajo
viya ṭhitaṃ, tasmā "giribbajan"ti vuccati. Piṇḍāya abhihāresīti bhikkhatthāya tasmiṃ
nagare cari. So kira nagaradvāre ṭhatvā cintesi "sacāhaṃ rañño bimbisārassa
@Footnote: 1 cha.Ma. nikkhamitvā, i. abhinikkhamitvā  2 cha.Ma. evaṃ-saddo na dissati
@3 cha.Ma.,i. ālaggetvā  4 cha.Ma.,i. buddho

---------------------------------------------------------------------------------------------
page203.
Attano āgamanaṃ nivedeyyaṃ, `suddonassa putto siddhattho nāma kumāro
āgato'ti bahumpi me paccayaṃ abhihareyya. Na kho pana metaṃ patirūpaṃ pabbajitassa
ārocetvā paccayaggahaṇaṃ, handāhaṃ piṇḍāya carāmī"ti. Devadattiyaṃ paṃsukūlacīvaraṃ
pārupetvā mattikāpattaṃ gahetvā pācīnadvārena nagaraṃ pavisitvā anugharaṃ
piṇḍāya acari. Tenāhāyasmā ānando "piṇḍāya abhihāresī"ti.
Ākiṇṇavaralakkhaṇoti sarīre ākiritvā viya ṭhapitavaralakkhaṇo vipulavaralakkhaṇo vā.
Vipulampi  hi "ākiṇṇan"ti vuccati. Yathāha "ākiṇṇaluddho puriso, dhāticelaṃva
makkhito"ti. 1- Vipulaluddhoti attho.
      [412] Tamaddasāti tato kira purimāni satta divasāni nagare nakkhattaṃ
ghositaṃ ahosi, taṃdivasaṃ pana "nakkhattaṃ vītivattaṃ, kammantā payojetabbā"ti
bheri 2- cari. Atha mahājano rājaṅgaṇe sannipati. Rājāpi "kammantaṃ saṃvidahissāmī"ti
sīhapañjaraṃ vivaritvā balakāyaṃ passanto taṃ piṇḍāya abhihārentaṃ mahāsattaṃ
addasa. Tenāha āyasmā ānando "tamaddasā bimbisāro, pāsādasmiṃ
patiṭṭhito"ti. Imamatthaṃ abhāsathāti imaṃ atthaṃ amaccānaṃ abhāsi.
      [413] Idāni taṃ tesaṃ amaccānaṃ bhāsitamatthaṃ dassento āha "imaṃ
bhonto"ti. Tattha imanti so rājā bodhisattaṃ dasseti, bhontoti amacce
ālapati. Nisāmethāti passatha. Abhirūpoti dassanīyaṅgapaccaṅgo. Brahāti
ārohapariṇāhasampanno. Sucīti parisuddhachavivaṇṇo. Caraṇenāti gamanena.
      [414-5] Nīcakulāmivāti nīcakulā iva pabbajito na hotīti attho.
Makāro padasandhikaro. Kuhiṃ bhikkhu gamissatīti ayaṃ bhikkhu kuhiṃ gamissati, ajja
kattha vasissatīti jānituṃ rājadūtā sīghaṃ gacchantu. Dassanakāmā hi mayaṃ assāti
@Footnote: 1 saṃ.sa. 15/234/247, khu.jā. 27/947/207 (syā)  2 Ma. bheriṃ

---------------------------------------------------------------------------------------------
page204.
Iminā adhippāyena āha. Guttadvāro okkhittacakkhutāya, susaṃvuto satiyā.
Guttadvāro vā satiyā, susaṃvuto pāsādikena saṅghāṭicīvaradhāraṇena.
      [416] Khippaṃ pattaṃ apūresīti sampajānattā paṭissatattā ca adhikaṃ
agaṇhanto "alaṃ ettāvatā"ti ajjhāsayapūraṇena khippaṃ pattaṃ apūresi. Munīti
monatthāya paṭipannattā appattamunibhāvopi muni icceva vutto, lokavohārena
vā. Lokiyā hi amonasampattampi pabbajitaṃ "munī"ti bhaṇanti. Paṇḍavaṃ abhihāresīti
taṃ pabbataṃ abhiruhi. So kira manusse pucchi "imasmiṃ nagare pabbajitā kattha
vasantī"ti. Athassa te "paṇḍavassa upari puratthābhimukhapabbhāre"ti ārocesuṃ.
Tasmā tameva paṇḍavaṃ abhihāresi "ettha vāso bhavissatī"ti evaṃ cintetvā.
      [419-23] Byagghusabhova sīhova girigabbhareti giriguhāyaṃ byaggho viya
ca usabho viya ca sīho viya ca nisinnoti attho. Ete hi tayo seṭṭhā
vigatabhayabheravā girigabbhare nisīdanti, tasmā evaṃ upamamakāsi. Bhadrayānenāti
hatthiassarathasivikādinā uttamayānena. Sa yānabhūmiṃ yāyitvāti yāvatikā bhūmi
hatthiassādiyānena sakkā gantuṃ, taṃ gantvā, āsajjāti patvā, samīpamassa
gantvāti attho. Upāvisīti nisīdi. Yuvāti yobbanasampanno, daharoti jātiyā
taruṇo. Paṭhamuppattito 1- susūti tadubhayavisesanameva. Yuvā susūti atiyobbano.
Paṭhamuppattitoti paṭhameneva yobbanavesena uṭṭhito. Daharo cāsīti sati ca
daharatte susu bālako viya nāyasīti.
      [424-5] Anīkagganti 2- balakāyaṃ senāmukhaṃ. Dadāmi bhoge bhuñjassūti
ettha "ahaṃ te aṅgamagadhesu yāvicchasi, tāva dadāmi bhoge. Taṃ tvaṃ sobhayanto
anīkaggaṃ nāgasaṃghapurakkhato bhuñjassū"ti evaṃ sambandho veditabbo. Ujuṃ  janapado
@Footnote: 1 cha.Ma. paṭhamuppattiko  2 ka. aṇīkaggaṃ...

---------------------------------------------------------------------------------------------
page205.
Rājāti "dadāmi bhoge bhuñjassu, jātiṃ akkhāhi pucchito"ti evaṃ kira vutto
mahāpuriso cintesi "sace ahaṃ rajjena atthiko assaṃ, cātumahārājikādayopi
maṃ attano attano rajjena nimanteyyuṃ, ghare ṭhitoyeva vā cakkavattirajjaṃ
kāreyyaṃ. Ayaṃ pana rājā ajānanto evamāha, handāhaṃ taṃ jānāpemī"ti vācaṃ 1-
uccāretvā attano āgatadisābhāgaṃ niddisanto "ujuṃ janapado rājā"ti-
ādimāha. Tattha himavantassa passatoti bhaṇanto sassasampattivekallābhāvaṃ
dasseti. Himavantaṃ hi nissāya pāsāṇavivarasambhavā mahāsālāpi pañcahi vuḍḍhīhi
vaḍḍhanti, kimaṅgaṃ pana khette vuttāni sassāni. Dhanaviriyena sampannoti
bhaṇanto sattahi ratanehi avekallattaṃ, pararājūhi atakkanīyaṃ 2- vīrapurisādhiṭṭhitabhāvaṃ
cassa dasseti. Kosalassa 3- niketinoti bhaṇanto navakarājabhāvaṃ paṭikkhipati.
Navakarājā hi niketīti na vuccati. Yassa pana ādikālato pabhuti anvayavasena
so eva janapado nivāso, so niketīti vuccati. Tathārūpo ca rājā suddhodano,
yaṃ sandhāyāha "kosalassa 3- niketino"ti. Tena anvayāgatampi bhogasampattiṃ
dīpeti.
      [426] Ettāvatā attano bhogasampattiṃ dīpetvā "ādiccā nāma
gottena, sākiyā nāma jātiyā"ti iminā jātisampattiṃ ca ācikkhitvā yaṃ
vuttaṃ raññā "dadāmi bhoge  bhuñjassū"ti, taṃ paṭikkhipanto āha "tamhā kulā
pabbajitomhi, na kāme abhipatthayan"ti. Yadi hi ahaṃ kāme abhipatthayeyyaṃ, na
īdisaṃ dhanavīriyasampannaṃ dvāsītisahassavīrapurisasamākulaṃ kulaṃ chaḍḍetvāna
pabbajeyyanti ayaṃ kirettha adhippāyo.
     [427] Evaṃ rañño vacanaṃ paṭikkhipitvā tato paraṃ attano pabbajjāhetuṃ
dassento āha "kāmesvādīnavaṃ disvā, nekkhammaṃ daṭṭhu khemato"ti. Etaṃ 4-
@Footnote: 1 cha.Ma.,i. bāhaṃ  2 ka. anatikkamanīyaṃ
@3 cha.Ma.,i. kosalesu  4 ka. evaṃ

---------------------------------------------------------------------------------------------
page206.
"pabbajitomhī"ti iminā sambandhitabbaṃ. Tattha ca 1- daṭṭhūti disvā. Sesamettha
ito purimagāthāsu ca yaṃ yaṃ na vicāritaṃ, taṃ taṃ sabbaṃ uttānatthattā 2- eva
na vicāritanti veditabbaṃ. Evaṃ attano pabbajjāhetuṃ vatvā padhānatthāya
gantukāmo rājānaṃ āmantento "padhānāya gamissāmi, ettha me rañjatī mano"ti.
Tassattho:-  yasmāhaṃ mahārāja nekkhammaṃ daṭṭhu khemato pabbajito, tasmā
taṃ paramatthanekkhammaṃ nibbānāmataṃ sabbadhammānaṃ aggaṭṭhena padhānaṃ patthento
padhānatthāya gamissāmi, ettha me padhāne rañjati mano, na kāmesūti. Evaṃ
vutte kira rājā bodhisattaṃ āha "pubbeva metaṃ bhante sutaṃ `suddhodanarañño
kira putto siddhatthakumāro cattāri pubbanimittāni disvā pabbajitvā buddho
bhavissatī'ti, sohaṃ bhante tumhākaṃ adhimuttiṃ disvā evaṃpasanno `addhā buddhattaṃ
pāpuṇissathā'ti. Sādhu bhante buddhattaṃ patvā paṭhamaṃ mama vijitaṃ okkameyyāthā"ti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      pabbajjāsuttavaṇṇanā niṭṭhitā.
                         ---------------
                         2. Padhānasuttavaṇṇanā
      [428] Taṃ maṃ padhānapahitattanti padhānasuttaṃ. Kā uppatti?  "padhānāya
gamissāmi, ettha me rañjatī mano"ti āyasmā ānando pabbajjāsuttaṃ
niṭṭhāpesi. Bhagavā gandhakuṭiyaṃ nisinno cintesi "mayā chabbassāni padhānaṃ
patthayamānena dukkarakārikā katā, taṃ ajja bhikkhūnaṃ  kathessāmī"ti. Atha gandhakuṭito
@Footnote: 1 cha.Ma. ca-saddo na dissati  2 ka. uttānatthaṃ eva

---------------------------------------------------------------------------------------------
page207.
Nikkhamitvā buddhāsane nisinno "taṃ maṃ padhānapahitattan"ti ārabhitvā imaṃ
suttaṃ abhāsi.
      Tattha taṃ manti dvīhipi vacanehi attānameva niddisati. Padhānapahitattanti
nibbānatthāya pesitacittaṃ pariccattaattabhāvaṃ vā. Nadiṃ nerañjaraṃ patīti  lakkhaṇaṃ
niddisati. Lakkhaṇaṃ hi padhānapahitattāya nerañjarā nadī. Teneva cettha
upayogavacanaṃ. Ayaṃ panattho "nadiyā nerañjarāyā"ti, nerañjarāya tīreti vuttaṃ
hoti. Viparakkammāti atiparakkamitvā. 1- Jhāyantanti appānakajjhānamanuyuñjantaṃ. 2-
Yogakkhemassa pattiyāti catūhi yogehi khemassa nibbānassa adhigamatthaṃ.
      [429] Namucīti māro. So hi attano visayā nikkhamitukāmadevamanusse
na muñcati, antarāyaṃ nesaṃ karoti, tasmā "namucī"ti vuccati. Karuṇaṃ vācanti
anuddayāyuttaṃ vācaṃ. 3- Bhāsamāno upāgamīti idaṃ uttānameva. Kasmā pana
upāgato? mahāpuriso kira ekadivasaṃ cintesi "sabbadā āhāraṃ pariyesamāno
jīvite sāpekkho hoti, na ca sakkā jīvite sāpekkhena amataṃ adhigantun"ti.
Tato āhārupacchedāya paṭipajji, tena kiso dubbaṇṇova 4- ahosi. Atha māro
"ayaṃ sambodhāya maggo hoti, na hotīti ajānanto atighoraṃ tapaṃ karoti,
kadāci mama visayaṃ atikkameyyā"ti bhīto "idañcidañca vatvā vāreyyāmī"ti 5-
āgato. Tenevāha "kiso tavamasi, dubbaṇṇo, santike maraṇaṃ tavā"ti.
      [430] Evañca pana vatvā athassa maraṇasantikabhāvaṃ 6- sāvento āha
"sahassabhāgo maraṇassa, ekaṃso tava jīvitan"ti. Tassattho:- sahassaṃ bhāgānaṃ
assāti sahassabhāgo. Ko so? maraṇassa paccayoti pāṭhaseso. Eko aṃsoti
@Footnote: 1 cha.Ma.,i. atīva parakkamitvā  2 cha. appāṇakajjhāna.....
@3 ka. karuṇanati anudayāyuttaṃ  4 cha.Ma..i. dubbaṇṇo ca
@5 cha.Ma.,i. vāressāmīti  6 ka. santikabhāvaṃ

---------------------------------------------------------------------------------------------
page208.
Ekaṃso. Idaṃ vuttaṃ hoti:- ayaṃ appānakajjhānādisahassabhāgo 1- tava maraṇassa
paccayo, yaṃ tapasā karosi, 2- tato pana te eko eva bhāgo jīvitaṃ, evaṃ
santike maraṇaṃ tavāti. Evaṃ maraṇassa santikabhāvaṃ sāvetvā atha naṃ jīvite
samussāhento āha "jīva bho 3- jīvitaṃ seyyo"ti. Kathaṃ seyyoti ce? jīvaṃ
puññāni kāhasīti.
      [431] Athattanā sammatāni puññāni dassento āha "carato ca te
brahmacariyan"ti. Tattha brahmacariyanti kālena kālaṃ methunaviratiṃ sandhāyāha, yaṃ
tāpasā karonti. Jūhatoti juhantassa. Sesametatha pākaṭameva.
      [432] Duggo maggoti imaṃ pana aḍḍhagāthaṃ padhānavicchandaṃ janento
āha. Tattha appānakajjhānādivahattā 4- dukkhena gantabboti duggo,
dukkhitakāyacittena kattabbattā dukkaro, santikamaraṇena tādisenāpi pāpuṇituṃ
asakkuṇeyyato durabhisambhavoti evamattho veditabbo. Ito paraṃ imā gāthā
bhaṇaṃ māro, aṭṭhā buddhassa santiketi ayaṃ upaḍḍhagāthā saṅgītikārehi vuttā.
Sakalagāthāpīti eke. Bhagavatā eva pana paraṃ viya attānaṃ niddisantena
sabbamettha evaṃjātikaṃ vuttanti ayamamhākaṃ khanti. Tattha aṭṭhāti aṭṭhāsi.
Sesamuttānameva.
      [433] Chaṭṭhagāthāya yenatthenāti ettha paresaṃ antarāyakaraṇena attano
atthena tvaṃ pāpima āgatosīti ayamadhippāyo. Sesamuttānameva.
      [434] "jīvaṃ puññāni kāhasī"ti idaṃ pana vacanaṃ paṭikkhipanto
"aṇumattopī"ti 5- imaṃ gāthamāha. Tattha puññenāti vaṭṭagāmiṃ mārena vuttaṃ
puññaṃ sandhāya bhaṇati. Sesamuttānameva.
@Footnote: 1 cha.Ma. appāṇakajjhāna.....  2 cha.Ma.,i. yaṃ tapasā karosi-iti pāṭhā na dissanti
@3 ka. jīvato, i. jīvaṃ bho  4 cha.Ma. appāṇakajjhānādigahanattā, i. appāna.....
@ 5 Sī. aṇumattenāpīti

---------------------------------------------------------------------------------------------
page209.
      [435] Idāni "ekaṃso tava jīvitan"ti idaṃ vacanaṃ ārabbha māraṃ
santajjento "atthi saddhā"ti imaṃ gāthamāha. Tatrāyaṃ  adhippāyo:- are
māra yo anuttare santivarapade assaddho bhaveyya, saddhopi vā kusīto,
saddho āraddhavīriyo samānopi vā duppañño, taṃ tvaṃ jīvitamanupucchamāno
bhaveyyāsi, 1- mayhaṃ pana anuttare santivarapade okappanasaddhā atthi, tathā
kāyikacetasikamasithilaparakkamatāsaṅkhātaṃ vīriyaṃ, vajirūpamā paññā ca mama vijjati, so tvaṃ
evaṃ maṃ pahitattaṃ aggajjhāsayaṃ 2- kiṃ jīvitamanupucchasi 3- kasmā jīvitaṃ pucchasi.
Paññā ca mamāti ettha casaddena sati samādhi ca. Evaṃ sante  yehi pañcahi
indriyehi samannāgatā nibbānaṃ pāpuṇanti, tesu ekenāpi avirahitaṃ evaṃ
maṃ pahitattaṃ kiṃ jīvitamanupucchasi, nanu:- ekāhaṃ jīvitaṃ seyyo, vīriyamārabhato
daḷhaṃ 4- paññavantassa jhāyino, passato udayabbayanti. 5-
      [436-8] Evaṃ māraṃ santajjetvā attano dehacittappavattiṃ 6-
dassento "nadīnamapī"ti  gāthātyamāha. 7- Tamatthato pākaṭameva. Ayaṃ pana
adhippāyavaṇṇanā:-  yvāyaṃ mama sarīre appānakajjhānavīriyato vīriyavegasamuṭṭhito 8-
vāto vattati, loke gaṅgāyamunādīnaṃ nadīnampi sotāni ayaṃ vāto 9- visosaye,
kiñca me evaṃ pahitattassa catunāḷimattaṃ lohitaṃ na upasoseyya. Na kevalañca
me lohitameva sussati, apica kho pana tasmiṃ lohite sussamānamhi baddhābaddhabhedaṃ
sarīrānugataṃ pittaṃ, asitapītādipaṭicchādakaṃ catunāḷimattameva semhañca kiñci
aparanti 10- tattakameva muttañca ojañca sussati, tesu ca sussamānesu maṃsānipi
khīyanti, tassa me evaṃ anupubbena maṃsesu khīyamānesu bhiyyo cittaṃ pasīdati,
@Footnote: 1 cha.Ma.,i. sobheyyāsi  2 cha.Ma. uttamajjhāsayaṃ, i. muttajjhāsayaṃ
@3 cha.Ma.,i. jīvamanupucchasi, evamuparipi  4 khu.dha. 25/112/36
@5 khu.dha. 25/111,113/36,37  6 Sī.,ka. bhedacittappavattiṃ  7 ka. gāthādvayamāha
@8 ka. samuṭṭhito  9 cha.Ma. ayaṃ pāṭho na dissati  10 cha.Ma. kiñcāparaṃ

---------------------------------------------------------------------------------------------
page210.
Na tveva tappaccayā saṃsīdati. So tvaṃ īdisaṃ cittamajānanto sarīramattameva
disvā bhaṇasi "kiso tvamasi dubbaṇṇo, santike maraṇaṃ tavā"ti. Na kevalañca
me cittameva pasīdati, apica kho pana bhiyyo sati ca paññā ca samādhi mama
tiṭṭhati, aṇumattopi pamādo vā sammoho vā cittavikkhepo vā natthi. Tassa
mayhaṃ evaṃ viharato ye keci samaṇabrāhmaṇā atītaṃ vā addhānaṃ anāgataṃ vā
etarahi vā opakkamikā vedanā vedayanti, tāsaṃ nidassanabhūtaṃ pattassa
uttamavedanaṃ. Yathā aññesaṃ dukkhena phuṭṭhānaṃ sukhaṃ, sītena uṇhaṃ uṇhena
sītaṃ, khudāya bhojanaṃ, pipāsāya phuṭṭhānaṃ udakaṃ apekkhate cittaṃ, evaṃ pañcasu
kāmaguṇesu ekakāmampi nāpekkhake cittaṃ "aho vatāhaṃ subhojanaṃ bhuñjitvā
sukhaseyyaṃ sayeyyan"ti īdisenākārena mama cittaṃ na uppannaṃ, passa tvaṃ māra
sattassa suddhattanti.
      [439-41] Evaṃ attano suddhattaṃ dassetvā "nivāressāmi nan"ti
āgatassa mārassa manorathabhañjanatthaṃ mārasenaṃ kittetvā tāya aparājitabhāvaṃ
dassento "kāmā te paṭhamā senā"tiādikā cha gāthāyo āha.
      Tattha yasmā āditova agāriyabhūte 1- satte vatthukāmesu kilesakāmā
mohayanti, te abhibhuyya anagāriyabhāvaṃ 2- upagatānaṃ pantesu vā senāsanesu
aññataraññataresu vā adhikusalesu dhammesu arati uppajjati. Vuttañcetaṃ
"pabbajitena kho āvuso abhirati dukkarā"ti. 3- Tato parapaṭibaddhajīvikattā
khuppipāsā bādheti, tāya bādhitānaṃ pariyesanataṇhā cittaṃ kilamayati, atha nesaṃ
kilantacittānampi 4- thinamiddhaṃ okkamati, tato visesamanadhigacchantānaṃ durabhisambhavesu
araññavanapatthesu 5- pantesu senāsanesu viharataṃ utrāsasaññitā bhīru jāyati,
@Footnote: 1 ka. āgāriyabhūte  2 ka. anāgāriyabhāvaṃ  3 saṃ.saḷā. 18/512,514/320,322 (syā)
@4 cha.Ma. pi-saddo na dissati  5 ka. araññavanapaṭṭhesu

---------------------------------------------------------------------------------------------
page211.
Tesaṃ ussaṅkitaparisaṅkitānaṃ dīgharattaṃ vivekarasamanassādayamānānaṃ viharataṃ
"na siyā nu kho esa maggo"ti paṭipattiyaṃ vicikicchā uppajjati, taṃ vinodetvā
viharataṃ appamattakena visesādhigamena mānamakkhatthambhā jāyanti, tepi vinodetvā
viharataṃ tato adhikataraṃ visesādhigamaṃ nissāya lābhasakkārasilokā uppajjanti,
lābhādhimucchitā dhammapatirūpakāni pakāsentā micchāyasaṃ adhigantvā tattha ṭhitā
jātiādīhi attānaṃ ukkaṃsenti, paraṃ vambhenti, tasmā kāmādīnaṃ paṭhamasenādibhāvo
veditabbo.
      [442-3] Evametaṃ dasavidhaṃ senaṃ uddisitvā yasmā sā kaṇhadhamma-
samannāgatattā kaṇhassa namucino upakārāya saṃvattati, tasmā naṃ tava senāti
niddisanto āha "esā namuci te senā, kaṇhassābhippahārinī"ti. Tattha
abhippahārinīti samaṇabrāhmaṇānaṃ ghātanī nippothanī, antarāyakarīti attho.
Na naṃ asūro jināti, jetvā ca labhate sukhanti evaṃ tava senaṃ asūro kāye
ca jīvite ca sāpekkho puriso na jināti, sūro pana jināti, jetvā ca
maggasukhaṃ phalasukhañca adhigacchati. Yasmā ca labhate sukhaṃ tasmā sukhaṃ patthayamāno 1-
ahampi esa muñjaṃ parihareyyaṃ 2- saṅgāmāvacarā anivattino purisā attano
anivattanakabhāvañāpanatthaṃ sīse vā dhaje vā āvudhe vā muñjatiṇaṃ bandhanti,
taṃ 3- ayampi pariharaticceva maṃ dhārehi. 4- Tava senāya parājitassa dhiratthu mama
jīvitaṃ, tasmā evaṃ dhārehi:- saṅgāme me mataṃ seyyo, yañce jīve parājito,
yena jīvitena parājito jīve, tasmā jīvitā tayā sammāpaṭipannānaṃ antarāyakarena
saddhiṃ saṅgāme mataṃ mama seyyoti attho.
      [444] Kasmā mataṃ seyyoti ce? yasmā pagāḷhā ettha .pe.
Subbatā, ettha kāmādikāya 5- attukkaṃsanaparavambhanapariyosānāya tava senāya
@Footnote: 1 ka. paṭṭhayamāno  2 cha.Ma. parihareti  3 ka. māro
@4 ka. vadehi  5  ka. vatthu kāmādikāya

---------------------------------------------------------------------------------------------
page212.
Pagāḷhā nimuggā anupaviṭṭhā eke samaṇabrāhmaṇā na dissanti, sīlādīhi
guṇehi nappakāsenti, 1- andhakāraṃ paviṭṭhā viya honti, ete evaṃ pagāḷhā
samānā sacepi kadāci karahaci 2-  ummujjitvā nimujjanapuriso viya "sāhu
saddhā"tiādinā nayena ummujjanti, tathāpi tāya senāya ajjhotthatattā
tañca maggaṃ na jānanti, khemaṃ nibbānagāmīnaṃ, sabbepi buddhapaccekabuddhādayo
yena gacchanti subbatāti. Imaṃ pana gāthaṃ sutvā māro puna kiñci avatvā
evaṃ 3- pakkāmi.
      [445-6] Pakkante pana tasmiṃ mahāsatto tāya dukkarakārikāya
kiñci 4- visesaṃ anadhigacchanto anukkamena "siyā nu kho añño maggo
bodhāyā"tiādīni cintetvā oḷārikāhāraṃ āhāretvā balaṃ gahetvā
visākhapuṇṇamadivase 5- pageva sujātāya pāyāsaṃ paribhuñjitvā bhadravanasaṇḍeva 6-
divāvihāraṃ nisīditvā tattha aṭṭha samāpattiyo nibbattento divasaṃ vītināmetvā
sāyanhasamaye mahābodhimaṇḍābhimukho gantvā sotthiyena dinnā aṭṭha tiṇamuṭṭhiyo
bodhimūle vikkiritvā dasasahassalokadhātudevatāhi katasakkārabahumāno:-
      "kāmaṃ taco ca nahāru ca          aṭṭhi ca avasissatu
      upasussatu nissesaṃ               sarīre maṃsalohitan"ti
caturaṅgavīriyaṃ adhiṭṭhahitvā "na dāni buddhattaṃ apāpuṇitvā pallaṅkaṃ
bhindissāmī"ti paṭiññaṃ katvā aparājitapallaṅke 7- nisīdi. Taṃ ñatvā māro pāpimā
"ajja siddhattho paṭiññaṃ katvā nisinno, ajjeva dānissa sā paṭiññā
paṭibāhitabbā"ti bodhimaṇḍato yāva cakkavāḷapariyantaṃ āyataṃ 8-
@Footnote: 1 cha.Ma.,i. nappakāsanti  2 cha.Ma. ayaṃ pāṭho na dissati  3 cha.Ma.,i. avatvā eva
@4 cha.Ma.,i. kiñcipi  5 ka....puṇṇamīdivase  6 cha.Ma.,i....saṇḍe
@7 Sī.,i. aparājitapallaṅkena  8 cha. cakkavāḷamāyataṃ, i. cakkavāḷaṃ āyataṃ

---------------------------------------------------------------------------------------------
page213.
Dvādasayojanavitthāraṃ uddhaṃ navayojanamuggataṃ mārasenaṃ, samuṭṭhāpetvā diyaḍḍhayojana-
satappamāṇaṃ girimekhalaṃ hatthirājānaṃ āruyha bāhusahassaṃ māpetvā nānāvudhāni gahetvā
"gaṇhatha, hanatha, paharathā"ti bhaṇanto āḷavakasutte vuttappakārā vuṭṭhiyo
māpesi, tā mahāpurisaṃ patvā tattha vuttappakārā eva sampajjiṃsu. Tato
vajiraṅkusena hatthiṃ kumbhe 1- paharitvā mahāpurisasamīpaṃ netvā "uṭṭhehi bho
siddhattha pallaṅkā"ti āha. Mahāpuriso "na uṭṭhahāmi mārā"ti vatvā taṃ dhajiniṃ
samantā vilokento imā gāthāyo abhāsi "samantā dhajinin"ti.
      Tattha dhajininti senaṃ. Yuttanti uyyuttaṃ. Savāhananti girimekhalanāga-
rājasahitaṃ. Paccuggacchāmīti abhimukho upari gamissāmi, so ca kho tejeneva, na
kāyena. 2- Kasmā? mā maṃ ṭhānā acāvayi, maṃ etasmā ṭhānā aparājitapallaṅkā
māro mā cālesīti vuttaṃ hoti. Nappasahatīti sahitaṃ na sakkoti, nābhibhavati vā. 3-
Āmaṃ pattanti kācajātaṃ mattikābhājanaṃ. 4- Amhanāti 5- pāsāṇena. Sesamettha
pākaṭameva.
      [447-8] Idāni "etante mārasenaṃ bhinditvā tato paraṃ vijitasaṅgāmo
sampattadhammarājābhiseko 6- idaṃ karissāmī"ti dassento āha "vasī karitvā"ti.
Tattha vasiṃ karitvā 7- saṅkappanti maggabhāvanāya sabbaṃ micchāsaṅkappaṃ pahāya
sammāsaṅkappasseva pavattanena vasiṃ karitvā 7- saṅkappaṃ. Satiñca sūpaṭṭhitanti
kāyādīsu catūsu ṭhānesu attano satiñca suṭṭhu upaṭṭhitaṃ karitvā evaṃ
vasīkatasaṅkappo supatiṭṭhitassati raṭṭhā raṭṭhaṃ vicarissāmi devamanussabhede
puthusāvake vinayanto. Atha mayā vinīyamānā te appamattā .pe. Na socare,
taṃ nibbānāmatamevāti 8- adhippāyo.
@Footnote: 1 ka. hatthikumbhe  2 Sī.,i. so ca kho teneva kāyena  3 ka. abhibhavituṃ vā
@ 4 Sī.,i. āmaṃ pattanti āmaṃ mattikābhājanaṃ, ka. āmapakkanti āmamattikā bhājanaṃ
@5 cha.Ma.,i. asmanāti  6 Sī. sampattadhammarajjābhiseko
@7 cha.Ma. vasīkaritvā  8 Sī. nibbānāmatameva sacchikatvāti

---------------------------------------------------------------------------------------------
page214.
      [449-51] Atha māro imā gāthāyo sutvā āha "maṃ 1- evarūpaṃ
yakkhaṃ disvā na bhāyasi bhikkhū"ti. Āma māra na bhāyāmīti. Kasmā na bhāyasīti.
Dānādīnaṃ pāramipuññānaṃ katattāti. Ko etaṃ jānāti "dānādīni tvaṃ akāsī"ti.
Kiṃ ettha pāpima sakkhikiccena, apica ekasmiṃyeva bhave vessantaro hutvā yaṃ
dānamadāsiṃ, tassānubhāvena sattakkhattuṃ chahi pakārehi sañjātakampā ayaṃ
mahāpaṭhavīyeva sakkhīti evaṃ vutte udakapariyantaṃ katvā mahāpaṭhavī kampi
bheravasaddaṃ muñcamānā, yaṃ sutvā māro asaninipāto viya 2- bhīto dhajaṃ
paṇāmetvā palāyi saddhiṃ parisāya. Atha mahāpuriso  tīhi yāmehi tisso vijjā
sacchikaritvā 3- aruṇuggamane "anekajātisaṃsāraṃ .pe. Taṇhānaṃ khayamajjhagā"ti 4-
imaṃ udānaṃ udānesi. Māro udānasaddena āgantvā "ayaṃ `buddho ahan'ti
paṭijānāti, handāhaṃ 5- anubandhāmi ābhisamācārikaṃ passituṃ. Sacassa kiñci kāyena
vā vācāya vā khalitaṃ bhavissati, viheṭhessāmi nan"ti pubbe bodhisattabhūmiyaṃ
chabbassāni anubandhitvā buddhattappattaṃ ekaṃ vassaṃ anubandhi. Tato bhagavato
kiñci khalitaṃ apassanto "satta vassānī"ti imā nibbejanīyagāthāyo abhāsi.
      Tattha otāranti randhaṃ vivaraṃ. Nādhigacchissanti nādhigamiṃ. Medavaṇṇanti
medapiṇḍasadisaṃ. Anupuriyagāti parito parito agamāsi. Mudunti mudukaṃ. Vindemāti
adhigacchāma. 6- Assādanāti sādhubhāvo. Vāyasettoti vāyaso etto. Sesamettha
pākaṭameva.
      Ayaṃ pana yojanā:- satta vassāni bhagavantaṃ otārāpekkho anubandhiṃ
katthaci avijahanto padāpadaṃ, evaṃ anubandhitvāpi ca otāraṃ nādhigamiṃ. Sohaṃ
yathā nāma medavaṇṇaṃ pāsāṇaṃ medasaññī vāyaso ekasmiṃ passe mukhatuṇḍakena
@Footnote: 1 cha.Ma. maṃ-iti pāṭho na dissati  2 cha.Ma.,i. asanihato viya  3 cha.Ma.,i. sacchikatvā
@4 khu.dha. 25/153-4/44  5 cha.Ma.,i. handa naṃ  6 cha.Ma.,i. adhigaccheyyāma

---------------------------------------------------------------------------------------------
page215.
Vijjhitvā assādaṃ avindamāno "appeva nāma ettha muduṃ 1- vindema, api
ito assādanā siyā"ti samantā tatheva vijjhanto anupariyāyitvā katthaci
assādaṃ aladdhā "pāsāṇovāyan"ti nibbijja pakkameyya, evamevāhaṃ bhagavantaṃ
kāyakammādīsu attano parittapaññamukhatuṇḍakena 2- vijjhanto samantā anupariyagā
"appeva nāma katthaci aparisuddhakāyasamācārādimudubhāvaṃ vindema, kutoci
assādanā siyā"ti, te dāni mayaṃ assādaṃ alabhamānā kākova selaṃ āsajja
nibbijjāpema gotamaṃ āsajja tato gotamā nibbijja apemāti. Evaṃ vadato
kira mārassa satta vassāni nipphalaparissamaṃ nissāya balavasoko udapādi,
tenassa visīdamānaṅgapaccaṅgassa beluvapaṇḍu nāma vīṇā kacchato patitā, yā
hi sakiṃ kusalehi 3- vāditā cattāro māse madhurassaraṃ muñcati, yaṃ gahetvā
sakko pañcasikhassa adāsi. Taṃ so patamānampi na bujjhi. Tenāha bhagavā:-
      [452] "tassa sokaparetassa      vīṇā kacchā abhassatha
            tato so dummano yakkho tatthevantaradhāyathā"ti.
Saṅgītikārakā āhaṃsūti eke, amhākaṃ panetaṃ na khamatīti.
                     Paramatthajotikāya  khuddakaṭṭhakathāya
                          suttanipātaṭṭhakathāya
                       padhānasuttavaṇṇanā niṭṭhitā.
                         ---------------
                        3. Subhāsitasuttavaṇṇanā
      evamme sutanti subhāsitasuttaṃ. Attajjhāsayato cassa uppatti.
Bhagavā hi subhāsitappiyo, so attano subhāsitasamudācārappakāsanena sattānaṃ
@Footnote: 1 cha.Ma.,i. mudu  2 ka. parittapaññatāya mukhatuṇḍakena  3 Sī.,i. aṅgulehi

---------------------------------------------------------------------------------------------
page216.
Dubbhāsitasamudācāraṃ paṭisedhento idaṃ 1- suttaṃ abhāsi. Tattha evamme
sutantiādi saṅgītikāravacanaṃ. Tattha tatra kho bhagavā .pe. Bhadanteti
te bhikkhūti etaṃ apubbaṃ, sesaṃ vuttanayameva. Tasmā apubbapadavaṇṇanatthaṃ idaṃ
vuccati:- tatrāti desakālaparidīpanaṃ. Taṃ hi yaṃ samayaṃ viharati, tatra samaye,
yasmiñca ārāme viharati, tatra ārāmeti dīpeti. Bhāsitabbayutte vā desakāle
dīpeti. Na hi bhagavā ayutte dese kāle vā dhammaṃ bhāsati. "akālo kho
tāva bāhiyā"tiādi 2- cettha sādhakaṃ. Khoti padapūraṇamatte, avadhāraṇādikālatthe
vā nipāto. Bhagavāti lokagaruparidīpanaṃ. Bhikkhūti kathāsavanayuttapuggalaparidīpanaṃ.
Āmantesīti ālapi abhāsi sambodhesi.
      Bhikkhavoti āmantanākāraparidīpanaṃ tañca bhikkhanasīlatādiguṇayogasiddhattā 3-
vuttaṃ. Tena nesaṃ hīnādhikajanasevitaṃ vuttiṃ pakāsento uddhatadhīnabhāvaniggahaṃ
karoti. "bhikkhavo"ti iminā ca karuṇāvipphārasommahadayanayananipātapubbaṅgamena
vacanena te attano mukhābhimukhe karitvā teneva kathetukamyatādīpakena vacanena
tesaṃ sotukamyataṃ janeti, teneva ca sambodhanatthe vacanena sādhukasavanamanasikārepi
te niyojeti. Sādhukasavanamanasikārāyattā hi sāsanasampatti. Aparesupi
devamanussesu vijjamānesu kasmā bhikkhū eva āmantesīti ce?
jeṭṭhaseṭṭhāsannasadāsannihitabhāvato. Sabbaparisasādhāraṇā hi ayaṃ dhammadesanā, na
pāṭipuggalikā, parisāya ca jeṭṭhā bhikkhū paṭhamuppannattā, seṭṭhāanagāriyabhāvaṃ 4-
ādiṃ katvā satthu cariyānuvidhāyakattā ca sakalasāsane paṭiggāhakattā ca,
āsannā tattha nisinnesu satthu santikattā, sadā sannihitā satthu
santikāvacarattā. Tena bhagavā sabbaparisasādhāraṇaṃ dhammaṃ desento bhikkhū eva
@Footnote: 1 cha.Ma. imaṃ  2 khu.u. 25/10/101
@3 ka......ādiguṇasiddhattā  4 ka. anāgāriyabhāvaṃ

---------------------------------------------------------------------------------------------
page217.
Āmantesi. Apica bhājanaṃ te imāya kathāya yathānusiṭṭhaṃ paṭipattisabhāvatotipi te
eva āmantesi. Bhadanteti gāravādhivacanametaṃ. Te bhikkhūti ye bhagavā āmantesi,
te eva 1- bhagavantaṃ ālapayamānā 2- bhagavato paccassosunti.
      Catūhi aṅgehīti catūhi kāraṇehi, avayavehi vā. Musāvādāveramaṇiādīni
hi cattāri subhāsitavācāya kāraṇāni, saccavacanādayo cattāro avayavā,
kāraṇatthe 3- ca aṅgasaddo. Catūhi aṅgehīti 4- nissakkavacanaṃ hoti, avayavatthe 5-
karaṇavacanaṃ. Samannāgatāti samanuāgatā pavattā yuttā ca. Vācāti samullapanavācā,
yā sā "vācā girā byapatho"ti 6- ca, "vācā 7- neḷā kaṇṇasukhā"ti 8- ca
evamādīsu āgacchati. Yāyaṃ pana 9- "vācāya ce kataṃ kamman"ti 10- evaṃ viññatti
ca, "yā catūhi vacīduccaritehi ārati virati .pe. Ayaṃ vuccati sammāvācā"ti 11-
evaṃ virati ca, "pharusavācā bhikkhave āsevitā bhāvitā bahulīkatā nirayasaṃvattanikā
hotī"ti 12- evaṃ cetanā ca vācāti āgacchati, sā idha anadhippetā. Kasmā?
abhāsitabbato. Subhāsitā hotīti suṭṭhu bhāsitā. 13- Tenassā atthāvahanataṃ
dīpeti. Na dubbhāsitāti na duṭṭhu bhāsitā. Tenassā anatthānāvahanataṃ dīpeti.
Anavajjāti vajjasaṅkhātarāgādidosavirahitā. Tenassā kāraṇasuddhitaṃ 14-
agatigamanādipattidosābhāvañca 15- dīpeti. Ananuvajjā cāti anuvādavimuttā. Tenassā
sabbākārasampattiṃ dīpeti. Viññūnanti paṇḍitānaṃ. Tena nindāpasaṃsāsu bālā
appamāṇāti dīpeti.
@Footnote: 1 cha.Ma. te evaṃ  2 cha.Ma. ālapantā  3 ka. kāraṇaṭṭhena
@4 cha.Ma.,i. catūhīti  5 ka. avayavaṭṭhe  6 abhi.saṅ. 1/850/220
@7 cha.Ma. ayaṃ pāṭho na dissati  8 dī.Sī. 9/9/5, Ma.u. 14/14/13  9 cha.Ma. yā pana
@10 abhi.A. 1/132  11 abhi.saṅ. 34/299/88, abhi.vi. 35/206/127
@12 aṅ.aṭṭhaka. 23/40/203  13 cha.Ma. bhāsitā hoti
@14 cha.Ma. kāraṇasuddhiṃ  15 Sī. vattu dosābhāvañca, cha.Ma. vuttadosābhāvañca

---------------------------------------------------------------------------------------------
page218.
      Katamehi catūhīti kathetukamyatāpucchā. Idhāti imasmiṃ sāsane. Bhikkhaveti
yesaṃ kathetukāmo, tadālapanaṃ. Bhikkhūti vuttappakāravācābhāsanakapuggalanidassanaṃ.
Subhāsitaṃyeva bhāsatīti puggalādhiṭṭhānāya desanāya catūsu vācaṅgesu aññataraṅga-
niddesavacanaṃ. No dubbhāsitanti tasseva vācaṅgassa paṭikkhepabhāsananivāraṇaṃ. 1-
Tena "musāvādādayopi kadāci vattabbā"ti diṭṭhiṃ nisedheti. "no dubbhāsitan"ti
iminā vā micchāvācappahānaṃ dīpeti, "subhāsitan"ti iminā pahīnamicchāvācena
satā bhāsitabbavacanalakkhaṇaṃ. Tathā pāpassa akaraṇaṃ, kusalassa upasampadaṃ.
Aṅgaparidīpanatthaṃ pana abhāsitabbaṃ pubbe avatvā bhāsitabbamevāha. Esa nayo
dhammaṃyevātiādīsupi.
      Ettha ca "subhāsitaṃyeva bhāsati no dubbhāsitan"ti iminā pisuṇadosarahitaṃ
samaggakaraṇavacanaṃ vuttaṃ, "dhammaṃyeva bhāsati no adhamman"ti iminā samphappalāpa-
dosarahitaṃ 2- dhammato anapetaṃ mantāvacanaṃ vuttaṃ, itarehi dvīhi pharusālikarahitāni
piyasaccavacanāni vuttāni. Imehi khotiādinā pana tāni aṅgāni paccakkhato
dassento taṃ vācaṃ nigameti. Visesato cettha "imehi kho bhikkhave catūhi aṅgehi
samannāgatā vācā subhāsitā hotī"ti bhaṇanto yadaññe paṭiññādīhi avayavehi
nāmādipadehi liṅgavacanavibhattikālakārakādisampattīhi ca samannāgataṃ vācaṃ
"subhāsitan"ti paññapenti, 3- taṃ dhammato paṭisedheti. Avayavādisampannāpi hi
pesuññādisamannāgatā vācā dubbhāsitāva hoti attano paresañca anatthāvahattā.
Imehi pana catūhi aṅgehi samannāgatā sacepi milakkhabhāsapariyāpannā 4- ghaṭaceṭikāgītika-
pariyāpannā 5- vā hoti, tathāpi subhāsitā eva lokiyalokuttarahitasukhāvahattā.
Sīhaladīpe maggapasse sassaṃ rakkhantiyā sīhalaceṭikāya sīhalakeneva
@Footnote: 1 cha.Ma. paṭipakkhabhāsananivāraṇaṃ  2 cha.Ma.,i. samphadosarahitaṃ  3 cha.Ma. maññanti
@4 cha.Ma. milakkhubhāsāpariyāpannā, evamuparipi  5 Sī.,ka. ghaṭaceṭikāgītaka...

---------------------------------------------------------------------------------------------
page219.
Jātijarābyādhimaraṇayuttaṃ 1- gītaṃ gāyantiyā sutvā maggaṃ gacchantā saṭṭhimattā
vipassakā bhikkhū cettha arahattaṃ pattā nidassanaṃ. Tathā tisso nāma āraddhavipassako
bhikkhu padumasarasamīpena gacchanto padumasaresu 2- padumāni bhañjitvā bhañjitvā:-
        "pāto phullaṃ 3- kokanadaṃ    sūriyālokena tajjīyate 4-
        evaṃ manussattagatā sattā    jarābhivegena milāyantī"ti 5-
imaṃ gītaṃ gāyantiyā ceṭikāya sutvā arahattaṃ patto, buddhantare ca aññataro
puriso sattahi puttehi saddhiṃ vanā āgamma aññatarāya itthiyā musalena
taṇḍule koṭṭentiyā:-
        "jarāya parimadditaṃ etaṃ      milātacchavicammanissitaṃ
        maraṇena bhijjati etaṃ        maccussa ghasamāmisaṃ.
        Kimīnaṃ ālayaṃ etaṃ          nānākuṇapena pūritaṃ
        asucissa bhājanaṃ etaṃ        kadalikkhandhasamaṃ idan"ti
imaṃ gītikaṃ sutvā saha puttehi paccekabodhiṃ patto, aññe ca īdisehi upāyehi
ariyabhūmiṃ pattā nidassanaṃ. Anacchariyaṃ panetaṃ, yaṃ bhagavatā āsayānusayakusalena
"sabbe saṅkhārā aniccā"tiādinā nayena vuttā gāthāyo sutvā pañcasatā
bhikkhū arahattaṃ pāpuṇiṃsu, aññe ca khandhāyatanādipaṭisaṃyuttā bhāsitakathā sutvā 6-
aneke devamanussāti. Evaṃ imehi catūhi aṅgehi samannāgatā vācā sacepi
milakkhabhāsāpariyāpannā ghaṭaceṭikāgītikapariyāpannā vā hoti, tathāpi "subhāsitā"ti
veditabbā. Subhāsitattā eva ca anavajjā ca ananuvajjā ca viññūnaṃ
atthatthikānaṃ kulaputtānaṃ atthapaṭisaraṇānaṃ, no byañjanapaṭisaraṇānanti.
@Footnote: 1 cha.Ma. jātijarāmaraṇapaṭisaṃyuttaṃ  2 cha.Ma.,i. padumasare
@3 Sī.,i. pātakaphullita...  4 cha.Ma. bhajjiyate
@5 cha.,i. maddīyantīti  6 cha.Ma.,i. kathā sutvā

---------------------------------------------------------------------------------------------
page220.
      Idamavoca bhagavāti idaṃ subhāsitalakkhaṇaṃ bhagavā avoca. Idaṃ vatvāna
sugato, athāparaṃ etadavoca satthāti idaṃ ca lakkhaṇaṃ vatvā atha aññampi etaṃ
avoca satthā. Idāni vattabbagāthaṃ dassetvā 1- sabbametaṃ saṅgītikārakā āhaṃsu.
Tattha aparanti gāthābandhavacanaṃ sandhāya vuccati. Taṃ duvidhaṃ hoti:- pacchā
āgataparisaṃ assavanasussavanaādhāraṇadaḷhīkaraṇādīni vā sandhāya tadatthadīpakameva
ca, pubbe kenaci kāraṇena parihāpitassa atthassa dīpanena atthavisesadīpakañca
"purisassa hi jātassa kuṭhārī jāyate mukhe"tiādīsu 2- viya. Idha pana
tadatthadīpakameva.
      [453] Tattha santoti buddhādayo. Te hi subhāsitaṃ "uttamaṃ seṭṭhan"ti
vaṇṇayanti. Dutiyaṃ tatiyaṃ catutthanti idaṃ pana pubbe niddiṭṭhakkamaṃ upādāya
vuttaṃ. Gāthāpariyosāne pana vaṅgīsatthero bhagavato subhāsite pasīdi.
      So yaṃ pasannākāraṃ akāsi, yañca vacanaṃ bhagavā abhāsi, taṃ dassentā
saṅgītikārakā "atha kho āyasmā"tiādimāhaṃsu. Tattha paṭibhāti manti mama bhāgo
pakāsati. Paṭibhātu tanti tava bhāgo pakāsatu. Sāruppāhīti anucchavikāhi. Abhitthavīti
pasaṃsi.
     [454] Na tāpayeti vippaṭisārena na tāpeyya. Na vihiṃseyyāti
aññamaññaṃ bhindanto na bādheyya. Sā ve vācāti sā vācā ekaṃseneva
subhāsitā. Ettāvatā apisuṇavācāya bhagavantaṃ thometi.
    [455] Paṭinanditāti haṭṭhena hadayena paṭimukhaṃ gantvā nanditā
sampiyāyitā yaṃ anādāya pāpāni, paresaṃ bhāsate piyanti yaṃ vācaṃ 3- bhāsanto
paresaṃ pāpāni appiyāni paṭikūlāni pharusavacanāni anādāya
@Footnote: 1 Sī. vattabbā gāthā dassento  2 khu.su. 25/663/464  3 ka. vacanaṃ

---------------------------------------------------------------------------------------------
page221.
Atthabyañjanamadhurapiyavacanameva 1- bhāsati, taṃ piyavācameva bhāseyyāti vuttaṃ hoti. Imāya
gāthāya piyavacanena bhagavantaṃ abhitthavi.
      [456] Amatāti amatasadisā madhurabhāvena. 2- Vuttampi cetaṃ "saccaṃ have
sādhutaraṃ 3- rasānan"ti 4- nibbānāmatapaccayattā vā amatā. Esa dhammo sanantanoti
yāyaṃ saccavācā nāma, esa porāṇo dhammo cariyā paveṇī. Idameva hi porāṇānaṃ
āciṇṇaṃ, na te alikaṃ bhāsiṃsu. Tenevāha "sacce atthe ca dhamme ca, ahu 5-
santo patiṭṭhitā"ti. Tattha sacce patiṭṭhitattā eva attano ca paresañca
atthe patiṭṭhitā, atthe patiṭṭhitattā eva ca dhamme patiṭṭhitā hontīti veditabbā.
Paraṃ vā dvayaṃ saccavisesanamicceva veditabbaṃ. Sacce patiṭṭhitā. Kīdise? atthe
Ca dhamme ca, yaṃ paresaṃ atthato anapetattā atthaṃ anuparodhaṃ karotīti
vuttaṃ hoti. Satipi ca anuparodhakaratte 6- dhammato anapetattā dhammaṃ, yaṃ
dhammikameva atthaṃ taṃ sādhetīti vuttaṃ hoti. Imāya gāthāya saccavacanena bhagavantaṃ
abhitthavi.
      [457] Khemanti abhayaṃ nirupaddavaṃ. Kena kāraṇenāti ce? nibbānappattiyā
Dukkhassantakiriyāya, yasmā kilesanibbānaṃ pāpeti, vaṭṭadukkhassa ca
antakiriyāya saṃvattatīti attho. Atha vā yaṃ buddho nibbānappattiyā dukkhassanta-
kiriyāyāti dvinnaṃ nibbānadhātūnamatthāya khemamaggassa pakāsanato khemaṃ vācaṃ bhāsati,
sā ve vācānamuttamāti sā vācā sabbavācānaṃ seṭṭhāti evamettha attho
veditabbo. Imāya gāthāya mantāvacanena bhagavantaṃ abhitthavanto arahattanikūṭena
@Footnote: 1 cha.Ma. atthabyañjanamadhuraṃ piyameva vacanaṃ  2 cha.Ma. sādubhāvena
@3 cha.Ma. sādutaraṃ  4 saṃ.sa. 15/73/48, khu.su. 25/184/370
@5 Sī.,Ma. āhu  6 ka. anuparodhakatte

---------------------------------------------------------------------------------------------
page222.
Desanaṃ niṭṭhāpesīti ayamettha anupubbapadavaṇṇanā. 1- Sesaṃ vuttanayeneva
veditabbanti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      subhāsitasuttavaṇṇanā niṭṭhitā.
                         --------------
               4. Pūraḷāsasutta (sundarikabhāradvājasutta) vaṇṇanā
      evamme sutanti pūraḷāsasuttaṃ. 2- Kā uppatti? bhagavā pacchābhattakiccāvasāne
buddhacakkhunā lokaṃ olokento sundarikabhāradvājaṃ brāhmaṇaṃ arahattassa
upanissayasampannaṃ disvā "tattha mayi gate kathā pavattissati, tato kathāvasāne
dhammadesanaṃ sutvā esa brāhmaṇo pabbajitvā arahattaṃ pāpuṇissatī"ti ca
ñatvā tattha gantvā kathaṃ samuṭṭhāpetvā imaṃ suttamabhāsi.
      Tattha evamme sutantiādi saṅgītikārakānaṃ vacanaṃ, kiṃjacco bhavantiādi
vacanaṃ tassa brāhmaṇassa, na brāhmaṇo nomhītiādi vacanaṃ 3- bhagavato. Taṃ
sabbampi samodhānetvā "pūraḷāsasuttan"ti vuccati. Tattha vuttasadisaṃ vuttanayeneva
veditabbaṃ, avuttaṃ vaṇṇayissāma, tañca kho uttānatthāni padāni anāmasantā.
Kosalesūti kosalā nāma jānapadino rājakumārā, tesaṃ nivāso ekopi janapado
ruḷhisaddena "kosalā"ti vuccati. Tasmiṃ kosalesu janapade. Keci pana "yasmā
pubbe mahāpanādaṃ rājakumāraṃ nānā nāṭakādīni 4- disvā hasitamattampi 5-
akarontaṃ sutvā rājā āṇāpesi `yo mama puttaṃ hasāpeti, sabbābharaṇehi naṃ
@Footnote: 1 cha.Ma.,i. apubbapadavaṇṇanā  2 pāḷi. sundarikabhāradvājasuttaṃ
@3 cha.Ma. ayaṃ pāṭho na dissati  4 ka. nāṭakāni  5 cha.Ma.,i. sitamattampi

---------------------------------------------------------------------------------------------
page223.
Alaṅkaromī'ti. Tato naṅgalāni chaḍḍetvā mahājanakāyo sannipati, 1- te ca
manussā atirekasattavassāni nānākīḷikādayo dassentāpi taṃ nāsakkhiṃsu hasāpetuṃ.
Tato sakko devanaṭaṃ pesesi, so dibbanāṭakaṃ dassetvā hasāpesi. Atha te
manussā attano attano vasanokāsābhimukhā pakkamiṃsu. Te paṭipathe mittasuhajjādayo
disvā paṭisanthāramakaṃsu `kacci bhoto 2- kusalaṃ, kacci bhoto 2- kusalan'ti. Tasmā
taṃ `kusalan'ti saddaṃ upādāya so padeso `kosalo'ti 3- vuccatī"ti vaṇṇayanti.
Sundarikāya nadiyā tīreti sundarikāti evaṃnāmikāya nadiyā tīre.
      Tena kho panāti yena samayena bhagavā taṃ brāhmaṇaṃ vinetukāmo gantvā
tassā nadiyā tīre sasīsaṃ pārupitvā rukkhamūle nisajjāsaṅkhātena iriyāpathavihārena
viharati. Sundarikabhāradvājoti so brāhmaṇo tassā nadiyā tīre vasati,
aggiñca juhati, bhāradvājoti cassa gottaṃ, tasmā evaṃ vuccati. Aggiṃ  juhatīti
āhutipakkhipanena jāleti. Aggihuttaṃ paricaratīti agyāyatanaṃ sammajjanūpalepana-
balikammādinā payirupāsati. Ko nu kho imaṃ habyasesaṃ bhuñjeyyāti so kira
brāhmaṇo aggamhi juhitvā avasesaṃ pāyāsaṃ disvā cintesi "aggimhi tāva
pakkhittapāyāso mahābrahmunā bhutto, ayaṃ pana avaseso atthi. Taṃ yadi
brahmuno mukhato jātassa brāhmaṇasseva dadeyyaṃ, evaṃ me pitarā saha
puttopi santappito bhaveyya, suvisodhito ca brahmalokagāmimaggo assa, handāhaṃ
brāhmaṇaṃ gavesāmī"ti. Tato brāhmaṇadassanatthaṃ uṭṭhāyāsanā catuddisā
anuvilokesi "ko nu kho imaṃ habyasesaṃ bhuñjeyyā"ti.
      Aññatarasmiṃ rukkhamūleti tasmiṃ vanasaṇḍe seṭṭharukkhamūle. Sasīsaṃ pārutanti
saha sīsena pārutakāyaṃ. Kasmā pana bhagavā evamakāsi, 4- kiṃ nārāyanasaṅkhātabalopi 5-
@Footnote: 1 ka. mahājanakāye sannipatite  2 cha.Ma.,i. bho  3 cha.Ma. kosalāti
@4 ka. evamakāsīti  5 ka. nārāyanasaṅghāṭabalopi

---------------------------------------------------------------------------------------------
page224.
Hutvā nāsakkhi himapātaṃ sītavātañca paṭibāhitunti? atthetaṃ 1- kāraṇaṃ. Na hi
buddhā sabbaso kāyapaṭijagganaṃ karonti eva, 2- apica bhagavā "āgate brāhmaṇe
sīsaṃ vivarissāmi, maṃ disvā brāhmaṇo kathaṃ pavattessati, athassa kathānusārena
dhammaṃ desessāmī"ti kathāpavattanatthaṃ evamakāsi. Disvāna vāmena .pe.
Tenupasaṅkamīti so kira bhagavantaṃ disvā brāhmaṇo "ayaṃ sasīsaṃ pārupitvā
sabbarattiṃ padhānamanuyutto, imassa dakkhiṇodakaṃ datvā imaṃ habyasesaṃ dassāmī"ti
brāhmaṇasaññī hutvā eva upasaṅkami. Muṇḍo ayaṃ bhavaṃ, muṇḍako ayaṃ bhavanti
sīse vivaritamatteva kesantaṃ disvā "muṇḍo"ti āha, tato suṭṭhutaraṃ olokento
parittampi sikhaṃ adisvā hīḷento "muṇḍako"ti āha. Evarūpā hi nesaṃ
brāhmaṇānaṃ diṭṭhi. Tato vāti 3- yattha ṭhito addasa, tamhā padesā. Muṇḍāpīti
kenaci kāraṇena muṇḍitasīsāpi honti.
      [458] Na brāhmaṇo nomhīti ettha nakāro paṭisedhe, nokāro
avadhāraṇe "na no saman"tiādīsu 4- viya. Tena nevamhi brāhmaṇoti dasseti.
Na rājaputtoti khattiyo namhi. Na vessāyanoti vessopi namhi. Uda koci
nomhīti aññopi suddo vā caṇḍālo vā koci na homīti evaṃ ekaṃseneva
jātivādasamudācāraṃ paṭikkhipati. Kasmā? mahāsamuddaṃ pattā viya hi nadiyo
pabbajjūpagatā kulaputtā jahanti purimāni nāmagottāni. Pahārādasuttaṃ cettha
sādhakaṃ. Evaṃ jātivādaṃ paṭikkhipitvā yathābhūtamattānaṃ āvikaronto āha "gottaṃ
pariññāya puthujjanānaṃ, akiñcano manta carāmi loke"ti. Kathaṃ gottaṃ
pariññāsīti ce? bhagavā hi tīhi pariññāhi pañcakkhandhe pariññāsi, tesu ca
pariññātesu gottaṃ pariññātameva hoti. Rāgādikiñcanānaṃ pana abhāvena so
@Footnote: 1 Sī.,Ma. atthetampi  2 Sī. na karonti eva
@3 ka. tato cāti  4 khu.dha. 25/226/377

---------------------------------------------------------------------------------------------
page225.
Akiñcano mantā jānitvā ñāṇānuparivattīhi kāyakammādīhi carati. Tenāha
"gotti .pe. Loke"ti. Mantā vuccati paññā. Tāya cesa carati. Tenevāha
"manta carāmi loke"ti chandavasena rassaṃ katvā.
      [459-60] Evaṃ attānaṃ āvikatvā idāni "evaṃ oḷārikaliṅgampi
disvā pucchitabbāpucchitabbaṃ na jānāsī"ti brāhmaṇassa upārambhaṃ āropento
āha "saṅghāṭivāsī .pe. Gottapañhan"ti. Ettha ca chinnasaṅghaṭitaṭṭhena tīṇipi
cīvarāni "saṅghāṭī"ti adhippetāni, tāni nivāseti paridahatīti saṅghāṭivāSī.
Agahoti ageho, nittaṇhoti adhippāyo. Nivāsāgāraṃ pana bhagavato jetavane
mahāgandhakuṭikarerimaṇḍalamāḷakosambakuṭicandanamālādianekappakāraṃ, taṃ sandhāya na
yujjati. Nivuttakesoti apagatakeso 1- ohāritakesamassūti vuttaṃ hoti.
Abhinibbutattoti atīva vūpasantapariḷāhacitto, guttacitto vā. Alimpamāno idha
māṇavehīti upakaraṇasinehassa pahīnattā manussehi alitto asaṃsaṭṭho ekantavivitto.
Akallaṃ maṃ brāhmaṇāti yvāhaṃ evaṃ saṅghāṭivāsī .pe. Alimpamāno idha māṇavehi
kimatthaṃ 2- brāhmaṇa pākatikāni nāmagottāni atītapabbajitaṃ samānaṃ 3- appatirūpaṃ
gottapañhaṃ pucchasīti.
      Evaṃ vutte upārambhaṃ mocento brāhmaṇo āha:- pucchanti ve bho
brāhmaṇā brāhmaṇehi saha "brāhmaṇo no bhavan"ti. Tattha brāhmaṇo
noti brāhmaṇo nūti attho. Idaṃ vuttaṃ hoti:- nāhaṃ bho akallaṃ pucchāmi.
Amhākaṃ hi brāhmaṇasamaye brāhmaṇā brāhmaṇehi saha samāgantvā "brāhmaṇo
nu bhavaṃ, bhāradvājo nu bhavan"ti evaṃ jātimpi gottampi pucchanti evāti.
      [461-2] Evaṃ vutte bhagavā brāhmaṇassa cittamudubhāvakaraṇatthaṃ
mantesu attano pakataññutaṃ pakāsento āha "brāhmaṇo hi ce tvaṃ brūsi
@Footnote: 1 cha.Ma. apanītakeso  2 cha.Ma.,i. taṃ maṃ tvaṃ  3 ka. samaṇaṃ

---------------------------------------------------------------------------------------------
page226.
.pe. Catuvīsatakkharan"ti. Tassattho:- sace tvaṃ "brāhmaṇo ahan"ti brūsi, mañca
abrāhmaṇaṃ brūsi, tasmā bhavantaṃ sāvittiṃ pucchāmi yaṃ 1- tipadaṃ catuvīsatakkharaṃ,
taṃ me brūhīti. Ettha ca bhagavā paramatthavedānaṃ tiṇṇaṃ piṭakānaṃ ādibhūtaṃ
paramatthabrāhmaṇehi sabbabuddhehi pakāsitaṃ atthasampannaṃ byañjanasampannañca
"buddhaṃ saraṇaṃ gacchāmi, dhammaṃ saraṇaṃ gacchāmi, saṃghaṃ saraṇaṃ gacchāmī"ti imaṃ
ariyasāvittiṃ sandhāya pucchati. 2- Yadipi hi brāhmaṇo aññaṃ vadeyya, addhā
naṃ bhagavā "nāyaṃ brāhmaṇa ariyassa vinaye sāvittīti vuccatī"ti tassa
asārakattaṃ 3- dassetvā idheva patiṭṭhapeyya. Brāhmaṇo pana "sāvittiṃ pucchāmi
tipadaṃ catuvīsatakkharan"ti idaṃ attano samayasiddhaṃ sāvittilakkhaṇabyañjanakaṃ
brahmassarena nicchāritaṃ vacanaṃ sutvāva "addhāyaṃ samaṇo brāhmaṇasamaye
niṭṭhaṅgato, ahaṃ pana aññāṇena `abrāhmaṇo ayan'ti paribhaviṃ, sādhurūpo
mantapāragū brāhmaṇova eso"ti niṭṭhaṃ gantvā "handa naṃ yaññavidhiṃ
dakkhiṇeyyavidhiñca pucchāmī"ti tamatthaṃ pucchanto "kiṃ nissitā .pe. Loke"ti
idampi 4- visamagāthāpadadvayamāha. Tassattho:- kiṃ nissitā kimadhippāyā kiṃ
patthentā isayo ca khattiyā ca brāhmaṇā ca aññe ca manujā devatānaṃ
atthāya yaññaṃ 5- akappayiṃsu. Yaññamakappayiṃsūti makāro padasandhikaro. Akappayiṃsūti
saṃvidahiṃsu akaṃsu. Puthūti bahū annapānadānādinā bhedena 6- anekappakāre, puthū
vā isayo manujā khattiyā brāhmaṇā ca kiṃnissitā yaññamakappayiṃsu, kathaṃ nesaṃ
taṃ kammaṃ samijjhatīti iminā adhippāyena pucchati.
      [463] Athassa bhagavā tamatthaṃ byākaronto "yadantagū vedagū yaññakāle.
Yassāhutiṃ labhe tassijjheti brūmī"ti idaṃ sesapadadvayamāha. Tattha yadantagūti
@Footnote: 1 cha.Ma.,i. ayaṃ pāṭho na dissati  2 ka. vuccati  3 ka. asāvittittaṃ
@4 cha.Ma. imaṃ  5 ka. aññe  6 ka. annapānādibhede

---------------------------------------------------------------------------------------------
page227.
Yo antagū, okārassa akāro, dakāro ca padasandhikaro "asādhāraṇamaññesan"ti-
ādīsu 1- makāro viya. Ayaṃ panattho:- yo vaṭṭadukkhassa tīhi pariññāhi
antagatattā antagū, catūhi ca maggañāṇavedehi kilese vijjhitvā 2- gatattā
vedagū, so yassa isimanujakhattiyabrāhmaṇānaṃ aññatarassa yaññakāle yasmiṃ
kismiñca āhāre paccupaṭṭhite antamaso vanapaṇṇamūlaphalādimhipi āhutiṃ labhe,
tato kiñci deyyadhammaṃ labheyya, tassa taṃ yaññakammaṃ ijjhe samijjheyya 3-
mahapphalaṃ bhaveyyāti brūmīti.
      [464] Atha brāhmaṇo taṃ bhagavato paramatthayogagambhīraṃ atimadhuragira-
nibbikārasarasampannaṃ desanaṃ sutvā sarīrasampattisūcitaṃ cassa sabbaguṇasampattiṃ
sambhāvayamāno pītisomanassajāto "addhā hi tassā"ti gāthamāha. Tattha iti
brāhmaṇoti saṅgītikārānaṃ vacanaṃ, sesaṃ brāhmaṇassa. Tassattho:- addhā hi
tassa mayhaṃ hutamijjhe, ayaṃ ajja deyyadhammo ijjhissati samijjhissati mahapphalo
bhavissati, yaṃ tādisaṃ vedaguṃ addasāma, yasmā tādisaṃ bhavantarūpaṃ vedaguṃ addasāma.
Tvaññeva hi so vedagū na añño. 4- Ito pubbe pana tumhādisānaṃ vedagūnaṃ
antagūnañca adassanena amhādisānaṃ yaññe paṭiyattaṃ añño jano bhuñjati
pūraḷāsaṃ carukañca pūvañcāti.
      [465] Tato bhagavā attani pasannaṃ vacanapaṭiggahaṇasajjaṃ brāhmaṇaṃ
viditvā yathāssa suṭṭhu pākaṭā honti, evaṃ nānappakārehi dakkhiṇeyye
pakāsetukāmo "tasmā tiha tvan"ti gāthamāha. Tassattho:- yasmā mayi pasannosi,
tasmā pana iha tvaṃ brāhmaṇa upasaṅkamma pucchāti attānaṃ dassento āha.
Idāni ito pubbaṃ 5- atthena atthikapadaṃ parapadena sambandhitabbaṃ:- atthena
@Footnote: 1 khu.khu. 25/9/12  2 Sī. vidhamitvā
@3 ka. samijjhe  4 ka. vedagūnaṃ aggo  5 ka. pubbe

---------------------------------------------------------------------------------------------
page228.
Atthiko tassa atthatthikabhāvassa anurūpaṃ kilesaggivūpasamena santaṃ, kodhavūpasamena 1-
vidhūmaṃ, dukkhābhāvena anīghaṃ, anekavidhaāsābhāvena nirāsaṃ appevidha ekaṃsena idha
ṭhitova, idha vā sāsane abhivinde lacchasi, adhigacchissi sumedhaṃ varapaññaṃ
khīṇāsavaṃ dakkhiṇeyyanti. Atha vā yasmā mayi pasannosi, tasmā tiha tvaṃ
brāhmaṇa atthena atthiko 2- samāno upasaṅkamma puccha santaṃ vidhūmaṃ anīghaṃ
nirāsanti attānaṃ dassento āha. Evaṃ pucchanto appevidha abhivinde sumedhaṃ
khīṇāsavaṃ dakkhiṇeyyanti evampettha yojanā veditabbā.
      [466] Atha brāhmaṇo yathānusiṭṭhaṃ paṭipajjamāno bhagavantaṃ āha
"yaññe ratohaṃ bho .pe. Brūhi metan"ti. Tattha yañño yāgo dānanti
atthato ekaṃ, tasmā dānarato ahaṃ, tāya eva dānārāmatāya dānaṃ dātukāmo,
na pana jānāmi, evaṃ ajānantaṃ anusāsatu maṃ bhavaṃ. Anusāsanto ca
uttāneneva nayena yattha hutaṃ ijjhate brūhi me etan"ti 3- evamettha
atthayojanā veditabbā. "yathā hutan"tipi pāṭho.
      [467] Athassa bhagavā vattukāmo āha "tenahi .pe. Desessāmī"ti.
Ohitasotassa cassa anusāsanatthaṃ tāva "mā jātiṃ pucchī"ti gāthamāha. Tattha
mā jātiṃ pucchīti yadi hutasamiddhiṃ dānamahapphalattaṃ paccāsiṃsasi, jātiṃ mā puccha.
Jātipucchanaṃ 4- akāraṇaṃ taṃ hi dakkhiṇeyyavicāraṇāya jāti. 5- Caraṇañca pucchāti
apica kho sīlādiguṇabhedaṃ caraṇaṃ puccha. Etañhi dakkhiṇeyyavicāraṇāya kāraṇaṃ.
      Idānissa tamatthaṃ vibhāvento nidassanamāha "kaṭṭhā have jāyati
jātavedo"tiādi. Tatrāyamadhippāyo:- idha 6- kaṭṭhā aggi jāyati, na ca so
@Footnote: 1 cha.Ma.,i. kodhadhūmavigamena  2 i. so evaṃ atithenatthiko
@3 cha.Ma. metanti  4 cha.Ma. ayaṃ pāṭho na dissati
@5 ka. akāraṇaṃ  6 ka. yathā

---------------------------------------------------------------------------------------------
page229.
Sālādi kaṭṭhā jāto eva aggikiccaṃ karoti, sopānadoṇiādikaṭṭhā 1- jāto
na karoti, apica kho attano acciādiguṇasampannattā eva karoti, evaṃ na
brāhmaṇakulādīsu jāto eva dakkhiṇeyyo hoti, caṇḍālakulādīsu jāto na
hoti, 2- apica kho nīcākulīnopi uccākulīnopi khīṇāsavamuni dhitimā hirīnisedho
ājāniyo hoti, imāya dhitihirippamukhāya guṇasampattiyā jātimā uttamadakkhiṇeyyo
hoti. So hi dhitiyā guṇe dhāreti, 3- hiriyā dose nisedheti. Vuttañcetaṃ
"hiriyā hi santo na karonti pāpan"ti tena te brūmi:-
              "mā jātiṃ puccha caraṇañca
              kaṭṭhā have jāyati jātavedo
              nīcākulīnopi munī dhitīmā
              ājānīyo hoti hirīnisedho"ti.
Esa saṅkhepo, vitthāro pana assalāyanasuttānusārena 4- veditabbo.
      [468] Evametaṃ bhagavā cātuvaṇṇavisuddhiyā 5- anusāsitvā idāni yattha
hutaṃ ijjhati 6- yathā ca hutaṃ ijjhateva, 6- tamatthaṃ dassetuṃ "saccena danto"ti-
ādikā 7- gāthamāha. Tattha saccenāti paramatthasaccena. Taṃ hi patto danto
hoti. Tenāha "saccena danto"ti. Damasā upetoti indriyadamanena
samannāgato. Vedantagūti vedehi vā kilesānaṃ antaṃ gato, vedānaṃ vā antaṃ
catutthamaggañāṇaṃ gato. Vūsitabrahmacariyoti puma vasitabbābhāvato vutthamaggabrahmacariyo.
Kālena tamhi habyaṃ paveccheti attano deyyadhammaṭṭhitakālaṃ tassa sammukhībhāvakālañca
@Footnote: 1 cha.Ma. sāpānadoṇi....  2 ka. jātā na honti  3 cha.Ma. dhārayati
@ 4 Ma.Ma. 13/401-11/388-98
@5 cha.Ma. cātuvaṇṇisuddhiyā  6 cha.Ma.,i. ijjhate  7 cha.Ma.... ādi

---------------------------------------------------------------------------------------------
page230.
Ca upalakkhetvā tena kālena tādise dakkhiṇeyye deyyadhammaṃ paveccheyya
paveseyya 1- paṭipādeyya.
      [469-71] Kāmeti vatthukāme ca kilesakāme ca. Susamāhitindriyāti
suṭṭhu samāhitaindriyā, avikkhittaindriyāti vuttaṃ hoti. Candova rāhuggahaṇā
pamuttoti 2- yathā cando rāhuggahaṇā, evaṃ kilesaggahaṇā pamuttāyeva atīva
bhāsanti ceva tapanti ca. Satāti satisampannā. Mamāyitānīti taṇhādiṭṭhimamāyitāni.
      [472] Yo kāme hitvāti ito pabhuti attānaṃ sandhāya vadati. Tattha
kāme hitvāti kilesakāme pahāya. Abhibhuyyacārīti tesaṃ pahīnattā vatthukāme
abhibhuyyacārī. Jātimaraṇassa antaṃ nāma nibbānaṃ vuccati, tañca yo vedīti 3-
attano paññābalena aññāsi. Udakarahadovāti ye ime anotattadaho
kaṇṇamuṇḍadaho rathakāradaho chaddantadaho kuṇāladaho maṇḍākinidaho
sīhapapātadahoti himavati satta mahārahadā aggisūriyasantāpehi asamphuṭṭhattā
niccaṃ sītalā, tesaṃ aññataro udakarahadova sīto parinibbutakilesapariḷāhattā.
      [473] Samoti tulyo. Samehīti vipassiādīhi buddhehi. Te hi paṭivedhasamattā
"samā"ti vuccanti. Natthi tesaṃ paṭivedhenādhigantabbesu guṇesu,
pahātabbesu vā dosesu vemattatā, addhānaāyukulappamāṇābhinikkhamanapadhānabodhirasmīhi
pana nesaṃ vemattatā hoti. Tathā hi te heṭṭhimaparicchedena catūhi
asaṅkhyeyyehi kappasatasahassena ca pāramiyo pūrenti, uparimaparicchedena
soḷasahi asaṅkhyeyyehi kappasatasahassena ca. Ayaṃ nesaṃ addhānavemattatā.
Heṭṭhimaparicchedena ca vassasatāyukakāle uppajjanti, uparimaparicchedena ca 4-
vassasatasahassāyukakāle. Ayaṃ nesaṃ āyuvemattatā. Khattiyakule vā brāhmaṇakule
@Footnote: 1 ka. ayaṃ pāṭho na dissati  2 cha.Ma.,i. pamuttāti
@3 cha.Ma.,i. yo vedi  4 cha.Ma.,i. ca-saddo na dissati

---------------------------------------------------------------------------------------------
page231.
Vā uppajjanti. Ayaṃ kulavemattatā. Uccā vā honti aṭṭhāsītihatthappamāṇā
nīcā vā paṇṇarasaaṭṭhārasahatthappamāṇā. Ayaṃ pamāṇavemattatā. Hatthiassarathasivikādīhi
vā nikkhamanti vehāsena vā. Tathā 1- hi vipassikakusandhā assarathena
nikkhamiṃsu, sikhīkoṇāgamanā hatthikkhandhena, vessabhū sivikāya, kassapo vehāsena,
sakyamuni assapiṭṭhiyā. Ayaṃ nekkhammavemattatā. Sattāhaṃ vā padhānamanuyuñjanti,
aḍḍhamāsaṃ māsaṃ dvemāsaṃ temāsaṃ catumāsaṃ pañcamāsaṃ chamāsaṃ ekavassaṃ
dviticatupañcachavassāni vā. Ayaṃ padhānavemattatā. Assattho vā bodhirukkho hoti
nigrodhādīnaṃ vā aññataro. Ayaṃ bodhivemattatā. Byāmappabhāasīti-
anantappabhāyuttā 2- honti. Tattha byāmappabhā vā asītippabhā vā sabbesaṃ samānā,
anantappabhā pana dūrampi gacchati āsannampi, ekagāvutaṃ dvigāvutaṃ yojanaṃ
anekayojanaṃ cakkavāḷapariyantampi, maṅgalassa buddhassa sarīrappabhā dasasahassacakkavāḷaṃ
agamāsi. Evaṃ santepi manasā cintāyattāva sabbabuddhānaṃ, yo yattakaṃ
icchati, tassa tattakaṃ gacchati. Ayaṃ rasmivemattatā. Imā aṭṭha vemattatā
ṭhapetvā avasesesu paṭivedhenādhigantabbesu guṇesu, pahātabbesu vā dosesu
natthi nesaṃ viseso, tasmā "samā"ti vuccati. Evametehi samo samehi.
     Visamehi dūreti na samā visamā, paccekabuddhādayo avasesasabbasattā.
Tehi visamehi asadisatāya dūre. Sakalajambudīpaṃ pūretvā pallaṅkena pallaṅkaṃ
saṅghaṭṭetvā nisinnapaccekabuddhāpi hi guṇehi ekassa sammāsambuddhassa kalaṃ
nāgghanti soḷasiṃ, ko pana vādo sāvakādīsu. Tenāha "visamehi dūre"ti.
Tathāgato hotīti ubhayapadehi dūreti yojetabbaṃ. Anantapaññoti aparimitapañño.
Lokiyamanussānaṃ hi paññaṃ upanidhāya aṭṭhamakassa paññā adhikā, tassa paññaṃ
upanidhāya sotāpannassa. Evaṃ yāva arahato paññaṃ upanidhāya paccekabuddhassa
@Footnote: 1 Sī.,ka. yathā  2 cha.Ma.,i. byāmāsīti.....

---------------------------------------------------------------------------------------------
page232.
Paññā adhikā, paccekabuddhassa paññaṃ pana upanidhāya tathāgatassa paññā
adhikāti na vattabbā, anantāicceva pana vattabbā. Tenāha "anantapañño"ti.
Anūpalittoti taṇhādiṭṭhilepehi alitto. Idha vā huraṃ vāti idhaloke vā
paraloke vā. Yojanā panettha:- samo samehi visamehi dūre tathāgato hoti.
Kasmā? yasmā anantapañño anūpalitto idha vā huraṃ vā, tena tathāgato
Arahati pūraḷāsanti.
      [474] Yamhi na māyāti ayaṃ pana gāthā aññā ca īdisā māyādidosayuttesu 1-
brāhmaṇesu dakkhiṇeyyasaññāpahānatthaṃ vuttāti veditabbā. Tattha
amamoti sattasaṅkhāresu "idaṃ mamā"ti pahīnamamāyitabhāvo. 2-
      [475] Nivesananti taṇhādiṭṭhinivesanaṃ. Tena hi mano tīsu bhavesu
nivisati, tena taṃ "nivesanaṃ manaso"ti vuccati. Tattheva vā nivisati taṃ hitvā
gantuṃ asamatthatāya. Tenapi "nivesanan"ti vuccati. Paripaggahāti taṇhādiṭṭhiyo
eva, tā hi pariggahitadhammā vā. Kecīti appamattakāpi. Anupādiyānoti tesaṃ
nivesanapariggahānaṃ abhāvā kañci dhammaṃ anupādiyamāno.
      [476] Samāhito maggasamādhinā. Udatārīti uttiṇṇo. Dhammamaññāsīti 3-
sabbampi 4- ñeyyadhammaṃ aññāsi. Paramāya diṭṭhiyāti sabbaññutaññāṇena.
      [477] Bhavāsavāti bhavataṇhājhānanikantisassatadiṭṭhisahagatā rāgā. Vacīti
vācā. Kharāti kakkhaḷā pharusā. Vidhūpitāti daḍḍhā. Atthagatāti atthaṅgatā.
Na santīti vidhūpitattā atthaṅgatattā ca. Ubhayehi pana ubhayaṃ yojetabbaṃ. Sabbadhīti
sabbesu khandhāyatanādīsu.
@Footnote: 1 ka...vināsayuttesu  2 ka. pahīnagāho
@3 cha.Ma.,i dhammaṃ caññāsīti  4 cha.Ma. sabbañca

---------------------------------------------------------------------------------------------
page233.
      [478] Mānasattesūti mānena laggesu. 1- Dukkhaṃ pariññāyāti vaṭṭadukkhaṃ
tīhi pariññāhi parijānitvā. Sakhettavatthunti sahetupaccayaṃ, saddhiṃ kammakilesehīti
vuttaṃ hoti.
      [479] Āsaṃ anissāyāti taṇhaṃ anallīyitvā. Vivekadassīti nibbānadasSī.
Paravediyanti parehi ñāpetabbaṃ. Diṭṭhimupātivattoti dvāsaṭṭhibhedampi micchādiṭṭhiṃ
atikkanto. Ārammaṇāti paccayā, punabbhavakāraṇānīti vuttaṃ hoti.
      [480] Paroparāti parāparā 2- sundarāsundaRā. Parā vā bāhirā,
aparā 3- ajjhattikā. Sameccāti ñāṇena paṭivijjhitvā. Dhammāti khandhāyatanādayo
dhammā. Upādānakkhaye vimuttoti nibbāne nibbānārammaṇato vimutto,
nibbānārammaṇavimuttilābhīti attho.
      [481] Saṃyojanajātikkhayantadassīti 4- saṃyojanakkhayantadassī jātikkhayantadassī
ca. Saṃyojanakkhayantena cettha saupādisesā nibbānadhātu, jātikkhayantena
anupādisesā vuttā. Khayantoti hi accantakkhayassa samucchedappahānassetaṃ
adhivacanaṃ. Anunāsikalopo cettha "vivekajaṃ pītisukhan"tiādīsu viya na kato. Yo
pānudīti yo apanudi. Rāgapathanti rāgārammaṇaṃ, rāgameva vā. Rāgopi hi
duggatīnaṃ pathattā "rāgapatho"ti vuccati kammapatho viya. Suddho niddoso vimalo
akācoti parisuddhakāyasamācārāditāya suddho. Yehi dosehi 5- "rāgadosā ayaṃ
pajā, dosadosā, mohadosā"ti vuccati, tesaṃ abhāvā niddoso. Anupavisamaladhigamā 6-
vimalo, upakkilesābhāvato akāco. Upakkiliṭṭho hi upakkilesena
"sakāco"ti vuccati. Suddho vā yasmā niddoso, niddosatāya vimalo,
@Footnote: 1 ka. sattesu  2 Sī. parovarāti parā avarā  3 Sī. avarā
@4 cha.Ma. saṃyojanaṃjātikhamantadassīti  5 cha.Ma. ayaṃ pāṭho na dissati
@6 cha.Ma. aṭṭhapurisamalavigamā

---------------------------------------------------------------------------------------------
page234.
Bāhiramalābhāvena vimalattā akāco. Samalo hi "sakāco"ti vuccati. Vimalattā
vā āguṃ na karoti, tena akāco. Āgukiriyā hi upaghātakaraṇato "kāco"ti
vuccati.
      [482] Attanā 1- attānaṃ nānupassatīti ñāṇasampayuttena cittena
vipassanto attano khandhesu aññaṃ attānaṃ nāma na passati, khandhamattameva
passati. Yā cāyaṃ "attanāva attānaṃ sañjānāmī"ti tassa saccato tathato 2- diṭṭhi
uppajjati, tasmā, abhāvā attano attānaṃ na passati, 3- aññadatthu paññāya
khandhe passati. Maggasamādhinā samāhito, kāyavaṅkādīnaṃ abhāvā ujjugato,
lokadhammehi akampanīyato ṭhitatto, taṇhāsaṅkhātāya ejāya pañcannaṃ
cetokhilānañca aṭṭhaṭṭhānāya kaṅkhāya ca abhāvā anejo akhilo akaṅkho.
      [483] Mohantarāti mohakāraṇā mohapaccayā, sabbakilesānametaṃ
adhivacanaṃ. Sabbesu dhammesu ca ñāṇadassīti sacchikatasabbaññutaññāṇo. Tañhi
sabbesu dhammesu ñāṇaṃ, tañca bhagavā passi, "adhigataṃ me"ti sacchikatvā vihāsi.
Tena vuccati "sabbesu dhammesu ca ñāṇadassī"ti. Sambodhinti arahattaṃ.
Anuttaranti paccekabuddhasāvakehi asādhāraṇaṃ. Sivanti khemaṃ nirupaddavaṃ, sassirikaṃ
vāti. 4- Yakkhassāti purisassa. Suddhīti vodānatā. Ettha hi mohantarābhāvena
sabbadosābhāvo, tena saṃvarakāraṇasamucchedo 5- antimasarīradhāritā, ñāṇadassitāya
sabbaguṇasambhavo, tena anuttarā sambodhipatti  6- ito paraṃ 7- pahātabbaṃ
adhigantabbaṃ vā natthi. Tenāha "ettāvatā yakkhassa suddhī"ti.
      [484] Evaṃ vutte brāhmaṇo bhiyyoso mattāya bhagavati pasanno
pasannākāraṃ karonto āha "hutañca mayhan"ti. Tassattho:- yamahaṃ ito pubbe
@Footnote: 1 cha.Ma. attano  2 cha.Ma. thetato  3 cha.Ma. nānupassati
@4 cha.Ma. vā  5 ka. cassa kāraṇasamucchedā
@6 ka. anuttaraṃ sambodhinti  7 cha.Ma.,i. parañca

---------------------------------------------------------------------------------------------
page235.
Brāhmaṇaṃ 1- ārabbha aggimhi ajuhaṃ, 2- taṃ me hutaṃ saccaṃ vā hoti, alikaṃ
vāti na jānāmi. Ajja pana idaṃ hutaṃ 3- mayhaṃ hutamatthu saccaṃ, saccahutameva 4-
atthūti yācanto bhaṇati. Yaṃ tādisaṃ vedaguṃ 5- alatthaṃ, yasmā idheva ṭhito
bhavantarūpaṃ vedaguṃ alatthaṃ. Brahmā hi sakkhi, paccakkhameva hi tvaṃ brahmā,
yato paṭiggaṇhātu me bhagavā paṭiggahetvā ca bhuñjatu me bhagavā pūraḷāsanti
taṃ habyasesaṃ upaṇāmento āha.
      [487] Atha bhagavā kasikabhāradvājasutte vuttanayena gāthādvayamabhāsi.
Tato brāhmaṇo "ayaṃ attanā na icchati, tampi aññaṃ 6- sandhāya  `kevalinaṃ
mahesiṃ khīṇāsavaṃ kukkuccavūpasantaṃ annena pānena upaṭṭhahassū'ti bhaṇatī"ti evaṃ
gāthāya atthaṃ asallakkhetvā taṃ ñātukāmo āha "sādhāhaṃ bhagavā"ti. Tattha
sādhūti āyācanatthe nipāto. Tathāti yena tvamāha, tena pakārena. Vijaññanti
jāneyyaṃ. Yanti yaṃ dakkhiṇeyyaṃ yaññakāle pariyesamāno upaṭṭhaheyyanti
pāṭhaseso. Pappuyyāti patvā. Tava sāsananti tava ovādaṃ. Idaṃ vuttaṃ hoti?
sādhāhaṃ bhagavā tava ovādaṃ āgamma tathā vijaññaṃ, ārocehi me taṃ kevalinanti
adhippāyo. Yo dakkhiṇaṃ bhuñjeyya mādisassa, yathāhaṃ 7- yaññakāle pariyesamāno
upaṭṭhaheyyaṃ, tathārūpaṃ me dakkhiṇeyyaṃ dassehi, sace tvaṃ na bhuñjasīti.
      [488-90] Athassa bhagavā pākaṭena nayena tathārūpaṃ dakkhiṇeyyaṃ
dassento "sārambhā yassā"ti gāthāttayamāha. Tattha sīmantānaṃ vinetāranti
sīmāti mariyādā sādhujanavutti, tassā antā pariyosānā aparabhāgāti 8- katvā
sīmantā vuccanti kilesā, tesaṃ vinetāranti attho. Sīmantāti buddhaveneyyā
@Footnote: 1 cha.Ma. brahmānaṃ  2 Ma.,ka. juhāmi  3 cha.Ma. hutañca
@4 ka. hutameva  5 cha.Ma.,i. vedagunaṃ  6 cha.Ma.,i. kampi caññaṃ
@7 cha.Ma.,i. yaṃ cāhaṃ  8 ka. assa bhāgāti

---------------------------------------------------------------------------------------------
page236.
Sekkhā ca puthujjanā ca, tesaṃ vinetārantipi eke. Jātimaraṇakovidanti "evaṃ
jāti hoti 1- evaṃ maraṇan"ti ettha kusalaṃ. Moneyyasampannanti paññāsampannaṃ,
kāyamoneyyādisampannaṃ vā. Bhakuṭiṃ 2- vinayitvānāti yaṃ ekacce dubbuddhino
yācakaṃ disvā bhakuṭiṃ 2- karonti, taṃ vinayitvā, pasannamukhā hutvāti attho.
Pañjalikāti paggahitaañjalino hutvā.
      [491] Atha brāhmaṇo bhagavantaṃ thomayamāno "buddho bhavan"ti
gāthamāha. Tattha āyāgoti āyajitabbo, tato tato āgamma vā yajitabbametthātipi
āyāgo, deyyadhammānaṃ adhiṭṭhānabhūtoti vuttaṃ hoti. Sesamettha ito
purimagāthāsu ca yaṃ na vaṇṇitaṃ, taṃ sakkā avaṇṇitampi jānitunti
uttānatthattāyeva sammā 3- na vaṇṇitaṃ. Ito paraṃ pana kasibhāradvājasutte
vuttanayamevāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      pūraḷāsasuttavaṇṇanā niṭṭhitā.
                           -----------
                         5. Māghasuttavaṇṇanā
      evamme sutanti māghasuttaṃ. 4- Kā uppatti? ayamevassa 5- nidāne
vuttā. Ayaṃ hi māgho māṇavo dāyako ahosi dānapati. Tassetadahosi
"sanpattakapaṇaddhikādīnaṃ dānaṃ dinnaṃ mahapphalaṃ hoti, udāhu noti samaṇaṃ
gotamaṃ etamatthaṃ pucchissāmi, samaṇo kira gotamo atītānāgatapaccuppannaṃ
@Footnote: 1 cha.Ma. ayaṃ pāṭho na dissati  2 Sī. bhukuṭiṃ
@3 cha.Ma. ayaṃ pāṭho na dissati  4 pāḷi. dhammikasuttaṃ  5 cha.Ma. ayameva, yāssa

---------------------------------------------------------------------------------------------
page237.
Jānātī"ti. So bhagavantaṃ upasaṅkamitvā pucchi, bhagavā cassa pucchānurūpaṃ
byākāsi. Tayidaṃ saṅgītikārānaṃ brāhmaṇassa bhagavatoti tiṇṇannampi 1- vacanaṃ
samodhānetvā "māghasuttan"ti vuccati.
      Tattha rājagaheti evaṃnāmake nagare. Tañhi mandhātumahāgovindādīhi
pariggahitattā "rājagahan"ti vuccati. Aññepettha pakāre vaṇṇayanti, kintehi,
nāmametaṃ tassa nagarassa. Taṃ panetaṃ buddhakāle ca cakkavattikāle ca nagaraṃ
hoti, sesakāle suññaṃ hoti yakkhapariggahitaṃ, tesaṃ vasanavanaṃ 2- hutvā tiṭṭhati.
Evaṃ gocaragāmaṃ dassetvā nivāsaṭṭhānamāha "gijjhakūṭe pabbate"ti. So ca
gijjhā tassa kūṭesu vasiṃsu, gijjhasadisāni vāssa kūṭāni, tasmā "gijjhakūṭo"ti
vuccatīti veditabbo.
      Atha kho .pe. Avocāti ettha māghoti tassa brāhmaṇassa nāmaṃ,
māṇavoti antevāsivāsaṃ anatītabhāvena 3- vuccati, jātiyā pana mahallako.
"pubbāciṇṇavasenā"ti eke piṅgiyo māṇavo viya. So hi vīsavassasatikopi
pubbāciṇṇavasena "piṅgiyo māṇavo "tveva saṅkhaṃ agamāsi, sesaṃ vuttanayameva.
      Ahaṃ hi bho gotama .pe. Pasavāmīti ettha dāyako dānapatīti
dāyako ceva dānapati ca. Yo hi aññassa santakaṃ tenāṇatto deti, sopi
dāyako hoti, tasmiṃ pana dāne issariyābhāvato na dānapati. Ayaṃ
pana attano santakaṃyeva deti. Tenāha "ahaṃ hi bho gotama dāyako
dānapatī"ti ayameva hi ettha attho, aññatra pana antarantarā maccherena
abhibhuyyamāno dāyako anabhibhūto dānapatītiādināpi nayena vattuṃ vaṭṭati.
Vadaññūti yācakānaṃ vacanaṃ jānāmi vuttamatteyeva "ayamidamarahati, ayamidan"ti
purisavisesāvadhāraṇena bahūpakārabhāvaggahaṇena vā. Yācayogoti yācituṃ yutto.
@Footnote: 1 cha.Ma.,i. tiṇṇampi  2 cha.Ma.,i. vasantavanaṃ, vi.A. 1/342 (syā)
@ 3 ka. antevāsivāsagatikābhāvena

---------------------------------------------------------------------------------------------
page238.
Yo hi yācake disvāva bhakuṭiṃ katvā pharusavacanādīni bhaṇati, so na yācayogo
hoti. Ahaṃ pana na tādisoti dīpeti. Dhammenāti adinnādānanikativañcanādīni
vajjetvā bhikkhācariyāya, yācanāyāti attho. Yācanā hi brāhmaṇānaṃ
bhogapariyesane dhammo, yācamānānañca nesaṃ parehi anuggahakāmehi dinnā
bhogā dhammaladdhā nāma dhammādhigatā ca honti, so ca tathā pariyesitvā
labhi. Tenāha "dhammena bhoge pariyesāmi .pe. Dhammādhigatehī"ti. Bhiyyopi
dadāmīti tato uttaripi dadāmi, pamāṇaṃ natthi, ettha laddhabhogappamāṇena 1-
dadāmīti dasseti.
      Tagghāti ekaṃsavacane nipāto. Ekaṃseneva hi sabbabuddhapacceka-
buddhasāvakehi pasatthaṃ dānaṃ antamaso tiracchānagatānampi dīyamānaṃ. Vuttañcetaṃ
"sabbattha vaṇṇitaṃ dānaṃ, na dānaṃ garahitaṃ kavcī"ti tasmā bhagavāpi
ekaṃseneva taṃ pasaṃsanto āha "taggha tvaṃ māṇava .pe. Pasavasī"ti. Sesaṃ
uttānatthameva. Evaṃ bhagavatā "bahuṃ so puññaṃ pasavatī"ti vuttepi dakkhiṇeyyato
dakkhiṇāvisuddhiṃ sotukāmo brāhmaṇo uttari bhagavantaṃ pucchi. Tenāhu
saṅgītikārā "atha kho māgho māṇavo bhagavantaṃ gāthāya ajjhabhāsī"ti. Taṃ
atthato vuttanayameva.
      [492] Pucchāmahantiādigāthāsu pana vadaññunti vacanaviduṃ, sabbākārena
sattānaṃ vuttavacanādhippāyaññunti vuttaṃ hoti. Sujjheti dakkhiṇeyyavasena suddhaṃ
mahapphalaṃ bhaveyya. Yojanā panettha:- yo yācayogo dānapati gahaṭṭho
puññatthiko hutvā paresaṃ annapānaṃ dadaṃ yajati, na aggimhi āhutimattaṃ
pakkhipanto, tañca kho puññapekkhova, na paccupakārakalyāṇakittisaddādiapekkho,
tassa evarūpassa yajamānassa hutaṃ kathaṃ sujjheyyāti.
@Footnote: 1 Sī. natthi, laddhabhogappamāṇena, i. natthi,  laddhaladdhabhogappamāṇena

---------------------------------------------------------------------------------------------
page239.
      [493] Ārādhaye dakkhiṇeyyehi tādīti tādiso yācayogo dakkhiṇeyyehi
ārādhaye sampādaye sodhaye, mahapphalaṃ taṃ hutaṃ kareyya, na aññathāti
attho. Imināssa "kathaṃ hutaṃ yajamānassa sujjhe"iccetaṃ byākataṃ hoti.
      [494] Akkhāhi me bhagavā dakkhiṇeyyeti ettha yo yācayogo dadaṃ
paresaṃ yajati, tassa me bhagavā dakkhiṇeyye akkhāhīti evaṃ yojanā
veditabbā.
      [495] Athassa bhagavā nānappakārehi nayehi dakkhiṇeyye pakāsento
"ye ve alaggā"tiādikā 1- gāthāyo abhāsi. Tattha alaggāti 2- rāgādisaṅgavasena
alaggā. Kevalinoti pariniṭṭhitakiccā. Yatattāti guttacittā.
      [496-7] Dantā anuttarena damathena, vimuttā paññācetovimuttīhi,
anīghā āyatiṃ vaṭṭadukkhābhāvena, nirāsā sampati kilesābhāvena. 3- Imissā
pana gāthāya dutiyagāthā bhāvanānubhāvappakāsananayena vuttāti veditabbā.
"bhāvanānuyogamanuyuttassa bhikkhave bhikkhuno viharato kiñcāpi na evaṃ icchā
uppajjeyya `aho vata me anupādāya āsavehi cittaṃ vimucceyyā'ti, athakhvassa
anupādāya āsavehi cittaṃ vimuccatī"ti 4- idaṃ cettha suttaṃ sādhakaṃ.
      [498-502] Rāgañca .pe. Yesu na māyā .pe. Na taṇhāsu
upātipannāti kāmataṇhādīsu nādhimuttā. 5- Vitareyyāti vitaritvā. Taṇhāti
rūpataṇhādichabbidhā. Bhavābhavāyāti sassatāya vā ucchedāya vā. Atha vā bhavassa
abhavāya bhavābhavāya, punabbhavābhinibbattiyāti vuttaṃ hoti. Idha vā huraṃ vāti idaṃ
pana "kuhiñci loke"ti imassa vitthāravacanaṃ.
@Footnote: 1 cha.Ma.,i asattāti  2 cha.Ma. asattāti  3 ka. dukkhābhāvena
@4 aṅ. sattaka. 23/71/103  5 Sī.,i na nipannā

---------------------------------------------------------------------------------------------
page240.
      [504] Ye vītarāgā .pe. Samitāvinoti samitavanto,
kilesavūpasamakāvinoti 1- attho. Samitāvitattā ca vītarāgā akopā. Idha vippahāyāti
idhaloke vattamāne khandhe vihāya, tato paraṃ yesaṃ gamanaṃ natthīti vuttaṃ hoti.
Ito paraṃ "ye kāme hitvā agahā caranti, susaṃyatattā tasaraṃva ujjun"ti
imampi gāthaṃ keci vadanti. 2-
      [506-8] Jahitvāti hitvā. "jahitvānā"tipi 3- pāṭho, ayamevattho.
Attadīpāti attano guṇe eva attano dīpaṃ katvā vicarantā khīṇāsavā
vuccanti. Ye hetthāti hakāro nipāto padapūraṇamatte. Ayaṃ panattho:- ye
ettha khandhāyatanādisantāne yathayidaṃ khandhāyatanādi, tathā jānanti, yaṃsabhāvaṃ
taṃsabhāvameva sañjānanti aniccādivasena jānantā. Ayamantimā natthi
punabbhavoti ayaṃ no antimā jāti, idāni natthi punabbhavoti evañca ye
jānantīti.
      [509] Yo vedagūti idāni attānaṃ sandhāya bhagavā imaṃ gāthamāha.
Tattha satīmāti chasatatavihārasatiyā samannāgato. Sambodhipattoti sabbaññutaṃ
patto. Saraṇaṃ bahunnanti bahūnaṃ devamanussānaṃ bhayavihiṃsanena saraṇabhūto.
     [510] Evaṃ dakkhiṇeyye sutvā attamano brāhmaṇo āha "addhā
amoghā"ti. Tattha tvañhettha jānāsi yathā tathā idanti tvaṃ hi ettha
loke idaṃ sabbampi ñeyyaṃ yathā tathā jānāsi yāthāvato jānāsi, yādisaṃ
taṃ tādisameva jānāsīti vā 4- vuttaṃ hoti. Tathā hi vidito esa dhammoti
tathā hi te esā dhammadhātu suppaṭividdhā, yassā suppaṭividdhattā yaṃ yaṃ icchasi,
taṃ taṃ jānāsīti adhippāyo.
@Footnote: 1 ka. vūpasamitāvinoti  2 cha.Ma. paṭhanti
@3 Sī. jahetvātipi  4 cha.Ma. ayaṃ saddo na dissati

---------------------------------------------------------------------------------------------
page241.
      [511] Evaṃ so brāhmaṇo bhagavantaṃ pasaṃsitvā dakkhiṇeyyasampadāya
yaññasampadaṃ ñatvā dāyakasampadāyapi taṃ chaḷaṅgaparipūraṃ yaññasampadaṃ sotukāmo
"yācayogo"ti 1- uttari pañhaṃ pucchi. Tatrāyaṃ yojanā:- yo yācayogo dadaṃ
paresaṃ yajati, tassa akkhāhi me bhagavā yaññasampadanti.
      [512] Athassa bhagavā dvīhi gāthāhi akkhāsi. Tattha ayaṃ atthayojanā:-
yajassu māgha, yajamāno ca sabbattha vippasādehi cittaṃ, tīsupi kālesu cittaṃ
pasādehi. Evaṃ te yāyaṃ:-
           "pubbeva dānā sumano        dadaṃ cittaṃ pasādaye
           datvā attamano hoti         esā yaññassa sampadā"ti 2-
yaññasampadā vuttā, tāya sampanno yañño bhavissati. Tattha siyā "kathaṃ cittaṃ
pasādetabban"ti? dosappahānena. Kathaṃ dosappahānaṃ hoti? yaññārammaṇatāya.
Ayaṃ hi ārammaṇaṃ yajamānassa yañño ettha patiṭṭhāya jahāti dosaṃ, ayaṃ hi
sattesu mettāpubbaṅgamena sammādiṭṭhipadīpavihatamohandhakārena cittena yajamānassa
deyyadhammasaṅkhāto yañño ārammaṇaṃ hoti, so ettha yaññe ārammaṇavasena
pavattiyā patiṭṭhāya deyyadhammapaccayaṃ lobhaṃ, paṭiggāhakapaccayaṃ kodhaṃ, tadubhayanidānaṃ
mohanti evaṃ tividhampi jahāti dosaṃ. So evaṃ bhogesu vītarāgo sattesu ca
viheyya 3- dosaṃ tappahāreneva pahīnapañcanīvaraṇo anukkamena upacārappanābhedaṃ
aparimāṇasattapharaṇena ekasatte vā anavasesapharaṇena appamāṇaṃ mettacittaṃ
bhāvento puna bhāvanāya vepullatthaṃ rattindivaṃ sasataṃ sabbairiyāpathesu appamatto
hutvā tameva mettajjhānasaṅkhātaṃ sabbā disā pharate appamaññanti.
      [514] Atha brāhmaṇo taṃ mettaṃ "brahmalokamaggo ayan"ti ajānanto
kevalaṃ attano visayātītaṃ mettābhāvanaṃ sutvā suṭṭhutaraṃ sañjātasabbaññusambhāvano
@Footnote: 1 cha.Ma.,i. yo yācayogoti  2 aṅ.chakka. 22/308/377 (syā)  3 cha.Ma. pavineyya,
@i. paṭivineyya

---------------------------------------------------------------------------------------------
page242.
Bhagavati attanā 1- brahmalokādhimuttattā brahmalokūpapattimeva ca suddhiṃ muttiñca
maññamāno brahmalokamaggaṃ pucchanto "ko sujjhatī"ti gāthamāha. Tatra
ca brahmalokagāmiṃ puññaṃ karontaṃ sandhāyāha "ko sujjhati muccatī"ti,
akarontaṃ sandhāya "bajjhatī cā"ti. Kenattanāti. 2- Kena kāraṇena. Sakkhi
brahmajjadiṭṭhoti brahmā ajja sakkhi diṭṭho. Saccanti bhagavato brahmasamattaṃ
ārabbha accādarena pucchaṃ 3- karoti. Kathaṃ upapajjatīti accādareneva punapi
pucchati. Jutimāti bhagavantaṃ ālapati.
      Tattha yasmā yo bhikkhu mettāya tikacatukkajjhānaṃ uppādetvā tameva
pādakaṃ katvā vipassanto arahattaṃ pāpuṇāti, so sujjhati muccati ca, tathārūpo
ca brahmalokaṃ na gacchati. Yo pana mettāya tikacatukkajjhānaṃ uppādetvā
"santā esā samāpattī"tiādinā nayena taṃ assādeti, so bajjhati, tathā 4-
aparihīnajjhāno ca teneva jhānena brahmalokaṃ gacchati, tasmā bhagavā yo
sujjhati muccati ca, tasmā 5- brahmalokagamanaṃ ananujānanto anāmasitvāva taṃ
puggalaṃ yo bajjhati, tassa tena jhānena brahmalokagamanaṃ dassento
brahmaṇassa sappāyena nayena "yo yajatī"ti imaṃ gāthamāha.
      [515] Tattha tividhanti tikālappasādaṃ sandhāyāha. Tena dāyakato
aṅgattayaṃ dasseti. Ārādhaye dakkhiṇeyyehi tādīti tañca so tādiso tividhayañña-
sampattisādhako 6- puggalo tividhaṃ yaññasampadaṃ dakkhiṇeyyehi khīṇāsavehi sādheyya
sampādeyya. Iminā paṭiggāhakato aṅgattayaṃ dasseti. Evaṃ yajitvā sammā
yācayogo evaṃ mettajjhānapadaṭṭhānabhāvena chaḷaṅgasamannāgataṃ yaññaṃ sammā
yajitvā so yācayogo tena chaḷaṅgayaññūpanissayena mettajjhānena upapajjati
@Footnote: 1 Sī. attano  2 Ma. kenatthenāti, i. kenāti  3 cha.Ma.,i sapathaṃ
@4 cha.Ma.,i. ayaṃ saddo na dissati  5 cha.Ma.,i tassa  6 cha.Ma. tividhasampattisādhako

---------------------------------------------------------------------------------------------
page243.
Brahmalokanti brūmīti brāhmaṇaṃ samussāhento desanaṃ samāpesi. Sesaṃ
sabbagāthāsu uttānatthameva, ito parañca pubbe vuttanayamevāti.
                    Paramatthajotikāya   khuddakaṭṭhakathāya
                          suttanipātaṭṭhakathāya
                       māghasuttavaṇṇanā niṭṭhitā.
                        ----------------
                         6. Sabhiyasuttavaṇṇanā
      evamme sutanti sabhiyasuttaṃ. Kā uppatti? ayameva cassa 1- nidāne
vuttā. Atthavaṇṇanākkamepi cassa pubbasadisaṃ pubbe vuttanayeneva veditabbaṃ.
Yaṃ pana na vuttaṃ, 2- taṃ uttānatthāni padāni pariharantā vaṇṇayissāma.
Veḷuvane kalandakanivāpeti veḷuvananti tassa uyyānassa nāmaṃ. Taṃ kira veḷūhi
ca parikkhittaṃ ahosi aṭṭhārasahatthena ca pākārena, gopuradvāraṭṭālakayuttaṃ
nīlobhāsaṃ manoramaṃ, tena "veḷuvanan"ti vuccati. Kalandakānaṃ cettha nivāpaṃ
adaṃsu, tena "kalandakanivāpo"ti vuccati. Kalandakā nāma kāḷakā vuccanti.
Pubbe kira aññataro rājā tattha uyyānakīḷanatthaṃ āgato surāmadena matto
divāseyyaṃ supi. Parijanopissa "sutto rājā"ti pupphaphalādīhi palobhiyamāno
ito cito ca pakkāmi. Atha surāgandhena aññatarasmā susirarukkhā kañhasappo
nikkhamitvā rañño abhimukho āgacchati. Taṃ disvā rukkhadevatā "rañño jīvitaṃ
dassāmī"ti kāḷakavesena āgantvā kaṇṇamūle saddamakāsi, rājā paṭibujjhi,
kaṇhasappo nivatto. So taṃ disvā "imāya mama kāḷakāya jīvitaṃ dinnan"ti
@Footnote: 1 cha.Ma.,i. ayameva, yāssa  2 cha.Ma.,i. yaṃ pana apubbaṃ

---------------------------------------------------------------------------------------------
page244.
Kāḷakānaṃ tattha nivāpaṃ paṭṭhapesi, abhayaghosanañca ghosāpesi. Tasmā taṃ tato
pabhuti "kalandakanivāpo"ti saṅkhaṃ gataṃ.
      Sabhiyassa paribbājakassāti sabhiyoti tassa nāmaṃ, paribbājakoti bāhirapabbajjaṃ
upādāya vuccati. Purāṇasālohitāya devatāyāti na mātā na pitā, apica kho
panassa mātā viya pitā viya ca hitajjhāsayattā so devaputto "purāṇasālohitā
devatā"ti vutto. Parinibbute kira kassape bhagavati patiṭṭhite suvaṇṇacetiye
tayo kulaputtā sammukhasāvakānaṃ santike pabbajitvā cariyānurūpāni kammaṭṭhānāni
gahetvā paccantajanapadaṃ gantvā araññāyatane samaṇadhammaṃ karonti, antarantarā
ca cetiyavandanatthāya dhammassavanatthāya ca nagaraṃ gacchanti. Aparena ca samayena
tāvatakampi araññe vippavāsaṃ arocayamānā tattheva appamattā vihariṃsu, evaṃ
viharantāpi ca kiñci visesaṃ nādhigamiṃsu. Evaṃ 1- tato nesaṃ ahosi "mayaṃ piṇḍāya
gacchantā jīvite sāpekkhā homa, jīvite sāpekkhena ca na sakkā lokuttaro
dhammo adhigantuṃ, puthujjanakālakiriyāpi dukkhā, handa mayaṃ nisseṇiṃ bandhitvā
pabbataṃ abhiruyha kāye ca jīvite ca anapekkhā samaṇadhammaṃ karomā"ti. Te
tathā akaṃsu.
      Atha tesaṃ mahāthero upanissayasampannattā tadaheva chaḷabhiññāparivāraṃ
arahattaṃ sacchākāsi. So iddhiyā himavantaṃ gantvā anotatte mukhaṃ dhovitvā
uttarakurūsu piṇḍāya caritvā katabhattakicco puna aññampi padesaṃ gantvā
pattaṃ pūretvā anotattaudakañca nāgalatādantapoṇañca gahetvā tesaṃ santikaṃ
āgantvā āha "passathāvuso mahānubhāvaṃ, ayaṃ uttarakuruto piṇḍapāto, ida
himavantato udakadantapoṇaṃ ābhataṃ, imaṃ bhuñjitvā samaṇadhammaṃ karotha, evāhaṃ
@Footnote: 1 cha.Ma.,i. ayaṃ saddo na dissati

---------------------------------------------------------------------------------------------
page245.
Tumhe sadā upaṭṭhahissāmī"ti. Te taṃ sutvā āhaṃsu "tumhe bhante katakiccā,
tumhehi saha sallāpamattampi amhākaṃ papañco, mā dāni tumhe puna amhākaṃ
santikaṃ āgamitthā"ti. So kenaci pariyāyena te sampaṭicchāpetuṃ asakkonto
pakkāmi.
      Tato tesaṃ eko dvīhatīhaccayena pañcābhiñño anāgāmī ahosi, sopi
tatheva akāsi, itarena ca paṭikkhitto tatheva agamāsi. So taṃ paṭikkhipitvā
vāyamanto pabbataṃ āruhanadivasato 1- sattame divase kiñci visesaṃ anadhigantvāva
kālakato devaloke nibbatti. Khīṇāsavattheropi taṃdivasameva parinibbāyi, anāgāmī
suddhāvāsesu uppajji. Devaputto chasu kāmāvacaradevalokesu 2- anulomapaṭilomena
dibbasampattiṃ anubhavitvā amhākaṃ bhagavato kāle devalokā cavitvā aññatarissā
paribbājikāya kucchimhi paṭisandhiṃ aggahesi. Sā kira aññatarassa khattiyassa
dhītā, taṃ mātāpitaro "amhākaṃ dhītā samayantaraṃ jānātū"ti ekassa paribbājakassa
paṭiyādesuṃ. 3- Tasseko antevāsiko paribbājako tāya saddhiṃ vippaṭipajji.
Sā tena gabbhaṃ gaṇhi. Taṃ gabbhiniṃ disvā paribbājikā nikkaḍḍhiṃsu. Sā
aññatra 4- gacchantī antarāmagge sabhāyaṃ vijāyi, tenassa "sabhiyo"tveva
nāmaṃ akāsi. Sopi sabhiyo vaḍḍhitvā paribbājakapabbajjaṃ pabbajitvā
nānāsatthāni uggahetvā mahāvādī hutvā vādakkhittatāya sakalajambudīpe
vicaranto attano sadisaṃ vādiṃ adisvā nagaradvāre assamaṃ kārāpetvā
khattiyakumārādayo sippaṃ sikkhāpento tattha vasati.
      Atha bhagavā pavattitapavaradhammacakko anupubbena rājagahaṃ āgantvā
veḷuvane viharati kalandakanivāpe. Sabhiyo pana buddhuppādaṃ na jānāti. Athassa
@Footnote: 1 ka. āruḷha...  2 ka. kāmāvacaresu
@3 cha.Ma.,i. niyyātesuṃ  4 cha.Ma. aññattha

---------------------------------------------------------------------------------------------
page246.
So suddhāvāsabrahmā samāpattito vuṭṭhāya "imāhaṃ visesaṃ kassānubhāvena
patto"ti āvajjento kassapassa bhagavato sāsane  samaṇadhammakiriyaṃ te ca
sahāye anussaritvā "tesu eko  parinibbuto, eko idāni katthā"ti
āvajjanto "devalokā cavitvā jambudīpe uppanno buddhuppādampi ca na
jānātī"ti ñatvā "handa naṃ buddhupasevanāya niyojemī"ti vīsati pañhe
abhisaṅkharitvā rattibhāge tassa assamaṃ āgamma ākāse ṭhatvā "sabhiya sabhiyā"ti
pakkosi, so niddāyamāno tikkhattuṃ taṃ saddaṃ sutvā nikkhamma obhāsaṃ disvā
pañjaliko aṭṭhāsi. Tato taṃ brahmā āha "ahaṃ sabhiya tavatthāya vīsati pañhe
āhariṃ, te tvaṃ uggaṇha. Yo ca te samaṇo vā brāhmaṇo vā ime pañhe
puṭṭho byākaroti, tassa santike brahmacariyaṃ careyyāsī"ti. Imaṃ devaputtaṃ
sandhāyetaṃ vuttaṃ "purāṇasālohitāya devatāya pañhā uddiṭṭhā hontī"ti
uddiṭṭhāti uddesamatteneva vuttā, na vibhaṅgena.
      Evaṃ vutte ca ne sabhiyo ekavacaneneva padapaṭipāṭiyā uggahesi. Atha
kho brahmā jānantopi tassa buddhuppādaṃ nācikkhi. "atthaṃ gavesamāno
paribbājako sayameva satthāraṃ ñassati, ito bahiddhā ca samaṇabrāhmaṇānaṃ
tucchabhāvan"ti iminā panādhippāyena evamāha "yo te sabhiya .pe.
Careyyāsī"ti. Theragāthāsu pana catukkanipāte 1- sabhiyattherāpadānaṃ vaṇṇentā
bhaṇanti "sā cassa mātā attano vippaṭipattiṃ cintetvā taṃ jigucchamānā
jhānaṃ uppādetvā brahmaloke uppannā, tāya brahmadevatāya te pañhā
uddiṭṭhā"ti.
      Ye teti idāni vattabbānaṃ uddesapaccuddeso. Samaṇabrāhmaṇāti
pabbajjūpagamena lokasammutiyā ca samaṇā ceva brāhmaṇā ca. Saṅghino
@Footnote: 1 khu.thera. 26/275-8/315

---------------------------------------------------------------------------------------------
page247.
Gaṇavanto. Gaṇinoti satthāro, "sabbaññuno mayan"ti evaṃ paṭiññātāro.
Gaṇācariyāti uddesaparipucchādivasena pabbajitagahaṭṭhagaṇassa ācariyā. Ñātāti
abhiññātā. Vissutā pākaṭāti vuttaṃ hoti. Yasassinoti lābhaparivārasampannā.
Titthakarāti lesaṃ diṭṭhānugatimāpajjantehi otaritabbānaṃ 1- ogāhitabbānaṃ
diṭṭhititthānaṃ kattāro. Sādhusammatā bahujanassāti "sādhavo ete santo
sappurisā"ti evaṃ bahujanassa sammatā.
      Seyyathidanti katame teti ce iccetasmiṃ atthe nipāto. Pūraṇoti nāmaṃ,
kassapoti gottaṃ. So kira jātiyā dāso, dāsasataṃ 2- pūrento jāto. Tenassa
"pūraṇo"ti  nāmamakaṃsu. Palāyitvā pana naggesu pabbajitvā "kassapo ahan"ti
gottaṃ uddisi, sabbaññutañca paccaññāsi. Makkhalīti nāmaṃ, gosālāya jātattā
gosālotipi vuccati. Sopi kira jātiyā dāso eva, palāyitvā pabbaji,
sabbaññutañca paccaññāsi. Ajitoti nāmaṃ, appicchatāya kesakambalaṃ dhāreti,
tenassa kesakambalotipi vuccati, sopi sabbaññutaṃ paccaññāsi. Pakudhoti nāmaṃ,
kaccāyanoti gottaṃ. Appicchavasena udake jīvasaññāya ca nhānamukhadhovanādi
paṭikkhitto, sopi sabbaññutaṃ paccaññāsi. Sañjayoti nāmaṃ, velaṭṭho 3- panassa
pitā, tasmā velaṭṭhaputtoti vuccati, sopi sabbaññutaṃ paccaññāsi. Nigaṇṭhoti
pabbajjānāmena, nāṭaputtoti pitunāmena vuccati, nāṭo 4- kira nāma tassa
pitā, 5- tassa puttoti nāṭaputto, sopi sabbaññutaṃ paccaññāsi. Sabbepi
pañcasatapañcasatasissaparivārā ahesuṃ. Teti te cha satthāro. Te pañheti te
vīsatipañhe, teti te cha satthāro. Neva 6- sampāyantīti na sampādenti.
@Footnote: 1 ka. ayaṃ pāṭho na dissati  2 ka. ekūnadāsasataṃ
@3 cha.Ma. belaṭṭho, evamuparipi  4 cha.Ma. nāṭoti
@5 cha.Ma. nāmassa pitā  6 cha.Ma. na

---------------------------------------------------------------------------------------------
page248.
Kopanti cittacetasikānaṃ āvilabhāvaṃ. Dosanti paduṭṭhacittataṃ, tadubhayampetaṃ
mandatikkhabhedassa kodhassevādhivacanaṃ. Appaccayanti appatītaṃ, 1- domanassanti vuttaṃ
hoti. Pātukarontīti kāyavacīvikārena pakāsenti, pākaṭaṃ karonti.
      Hīnāyāti gahaṭṭhabhāvāya. Gahaṭṭhabhāvo hi pabbajjaṃ upanidhāya sīlādiguṇahīnato
hīnakāmasukhapaṭisevanato vā "hīno"ti vuccati, uccā pabbajjā. Āvattitvāti
osakkitvā. Kāme paribhuñjeyyanti kāme paṭiseveyyaṃ. Iti kirassa sabbaññutaṃ
paṭiññātānampi 2- pabbajitānaṃ tucchakataṃ 3- disvā ahosi. Uppannaparivitakkavaseneva
ca āgantvā punappunaṃ vīmaṃsamānassa atha kho sabhiyassa paribbājakassa etadahosi
"ayampi kho samaṇo"ti ca "yepi kho te bhonto"ti ca "samaṇo kho daharo"ti
na uññātabbo"ti cāti evamādi. Tattha jiṇṇātiādīni padāni vuttanayāneva.
Therāti attano samaṇadhamme thirabhāvappattā. Rattaññūti ratanaññū, "nibbānaratanaṃ
jānāma mayan"ti evaṃ sakāya paṭiññāya lokenāpi sammatā, bahurattividū vā.
Ciraṃ pabbajitānaṃ etesanti cirapabbajitā. Na uññātabboti na avajānitabbo,
na nīcaṃ katvā jānitabboti vuttaṃ hoti. Na paribhotabboti na paribhavitabbo,
"kimesa ñassatī"ti evaṃ na gahetabboti vuttaṃ hoti.
      [516] Kaṅkhī vecikicchīti sabhiyo bhagavatā saddhiṃ sammodamāno evaṃ
bhagavato rūpasampattidamūpasamasūcitaṃ sabbaññutaṃ sambhāvayamāno vigatuddhacco hutvā
āha "kaṅkhī vecikicchī"ti. Tattha "labheyyaṃ nu kho imesaṃ byākaraṇan"ti evaṃ
pañhānaṃ byākaraṇakaṅkhāya kaṅkhī. "ko nu kho imassa cimassa ca pañhassa
attho"ti evaṃ vicikicchāya vecikicchī. Dubbalavicikicchāya vā tesaṃ pañhānaṃ
atthe kaṅkhanato kaṅkhī, balavatiyā vicinanto kicchatiyeva, na sakkoti sanniṭṭhātunti
@Footnote: 1 cha.Ma. appatītatā  2 cha.Ma. sabbaññupaṭiññānampi  3 cha.Ma. tucchakattaṃ

---------------------------------------------------------------------------------------------
page249.
Vecikicchī. Abhikaṅkhamānoti ativiya patthayamāno. Tesantakaroti tesaṃ pañhānaṃ
antakaro. Bhavantova evaṃ bhavāhīti dassento āha "pañhe me puṭṭho
.pe. Byākarohi me"ti tattha pañhe me"ti pañhe mayā. Puṭṭhoti pucchito.
Anupubbanti pañhassa paṭipāṭiyā. Anudhammanti atthānurūpaṃ pāḷiṃ āropento.
Byākarohi meti mayhaṃ byākarohi.
     [517] Dūratoti so kira ito cito cāhiṇḍanto sattayojanasatamaggato
āgato. Tenāha bhagavā "dūrato āgatosī"ti, kassapassa bhagavato vā sāsanato
āgatattā "dūrato āgatosī"ti naṃ āha.
      [518] Puccha manti imāya panassa gāthāya sabbaññupavāraṇaṃ pavāreti.
Tattha manasicchasīti manasā icchasi.
      Yaṃ vatāhanti yaṃ vata ahaṃ. Attamanoti pītipāmojjasomanassehi phuṭṭhacitto. 1-
Udaggoti dāyena cittena ca abbhunnato. Idaṃ pana padaṃ sabbapāṭhesu atthi.
Idāni yehi dhammehi attamano, te dassento āha "pamudito pītisomanassajāto"ti.
      [519] Kiṃ pattinanti kiṃ pattaṃ 2- kimadhigataṃ. Soratanti suvūpasantaṃ.
"suratan"tipi pāṭho, suṭṭhu uparatanti attho. Dantanti damitaṃ. Buddhoti vibuddho,
buddhaboddhabbo 3- vā. Evaṃ sabhiyo ekekāya gāthāya cattāro cattāro
katvā pañcahi gāthāhi vīsati pañhe pucchi. Bhagavā panassa ekamekaṃ pañhaṃ
ekamekāya gāthāya katvā arahattanikūṭeneva vīsatiyā gāthāhi byākāsi.
      [520] Tattha yasmā bhinnakileso paramatthabhikkhu, so ca nibbānappatto
hoti, tasmā assa "kiṃ pattinamāhu bhikkhunan"ti imaṃ pañhaṃ byākaronto
@Footnote: 1 cha.Ma. phuṭacitto  2 ka. pattiṃ  3 ka. buddhabodhito

---------------------------------------------------------------------------------------------
page250.
"pajjenā"tiādimāha. Tassattho:- yo attanā bhāvitena maggena parinibbānagato
kilesaparinibbānaṃ patto, parinibbānagatattā eva ca vitiṇṇakaṅkho
vipattimpattihānivuḍḍhiucchedasassataapuññapuññabhedaṃ "vibhavañca bhavañca vippahāya
maggavāsaṃ vusitavā khīṇapunabbhavoti ca etesaṃ thutivacanānaṃ araho, so
bhikkhūti.
      [521] Yasmā pana vippaṭipattito suṭṭhu uparatabhāvena nānappakārakilesavūpasamena
ca sorato hoti, tasmā tamatthaṃ dassento "sabbattha upekkhako"ti-
ādinā nayena dutiyapañhabyākaraṇamāha. Tassattho:- yo sabbattha rūpādīsu
ārammaṇesu "cakkhunā rūpaṃ disvā neva sumano hoti, na dummano"ti evaṃ
pavattāya chaḷaṅgupekkhāya upekkhako, vepullappattāya satiyā satimā na so
hiṃsati neva hiṃsati kañci tasathāvarādibhedaṃ sattaṃ sabbaloke sabbasmimpi loke,
tiṇṇoghattā tiṇṇo, samitapāpattā samaṇo, āvilasaṅkappappahānā anāvilo.
Yassa cime rāgadosamohamānadiṭṭhikilesaduccaritasaṅkhātā sattussadā keci oḷārikā
vā sukhumā vā na santi, so imāya upekkhāvihāritāya sativepullatāya
ahiṃsakatāya ca vippaṭipatto suṭṭhu uparatabhāvena iminā oghādinānappakārakilesavūpasamena
ca soratoti
      [522] Yasmā ca bhāvitindriyo nibbhayo nibbikāro danto hoti,
tasmā tamatthaṃ dassento "yassindriyānī"ti gāthāya tatiyapañhaṃ byākāsi.
Tassattho:- yassa cakkhvādīni chaḷindriyāni gocarabhāvanāya aniccādiṃ tilakkhaṇaṃ
āropetvā vāsanābhāvanāya satisampajaññagandhaṃ gāhāpetvā ca bhāvitāni, tāni
ca kho yathā ajjhattaṃ gocarabhāvanāya, evaṃ pana bahiddhā ca sabbaloketi
yattha yattha indriyānaṃ vekallatā vekallato 1- vā sambhavo, tattha tattha
@Footnote: 1 cha.Ma. vekallatāya, i. vekalyatāya

---------------------------------------------------------------------------------------------
page251.
Nābhijjhādivasena bhāvitānīti evaṃ nibbijjha ñatvā paṭivijjhitvā imaṃ parañca
lokaṃ sakasantatikkhandhalokaṃ parasantatikkhandhalokañca adandhamaraṇaṃ maritukāmo kālaṃ
kaṅkhati, jīvitakkhayakālaṃ āgameti paṭimāneti, na bhāyati maraṇassa. Yathāha thero:-
              "maraṇe me bhayaṃ natthi        nikkanti natthi jīvite 1-
              nābhikaṅkhāmi maraṇaṃ           nābhikaṅkhāmi jīvitaṃ
              kālañca paṭikaṅkhāmi          nibbisaṃ bhatako yathā"ti. 2-
Bhāvito sa dantoti evaṃ bhāvitindriyo so dantoti.
      [523] Yasmā pana buddho nāma buddhisampanno kilesaniddā vibuddho
ca, tasmā tamatthaṃ dassento "kappānī"ti gāthāya catutthapañhaṃ byākāsi.
Tattha kappānīti taṇhādiṭṭhiyo. Tā hi tathā tathā vikappanato "vikappānī"ti
vuccanti. Viceyyāti aniccādibhāvena sammasitvā. Kevalānīti sakalāni. Saṃsāranti
yo cāyaṃ:-
              "khandhānañca paṭipāṭi         dhātuāyatanāna ca
              abbocchinnaṃ vattamānā       saṃsāroti pavuccatī"ti
evaṃ khandhādipaṭipāṭisaṅkhāto saṃsāro, taṃ saṃsārañca kevalaṃ viceyya. Ettāvatā
khandhānaṃ mūlabhūtesu kammakilesesu khandhesu cāti evaṃ tīsupi vaṭṭesu vipassanaṃ
āha. Dubhayaṃ cutūpapātanti sattānaṃ cutiṃ upapātanti imañca ubhayaṃ viceyya
ñatvāti attho. Etena cutūpapātañāṇaṃ āha. Vigatarajamanaṅgaṇaṃ visuddhanti
rāgādirajānaṃ vigamā aṅgaṇānaṃ abhāvā malānañca vigatattā 3- vigatarajamanaṅgaṇaṃ
visuddhaṃ. Pattaṃ jātikkhayanti nibbānappattaṃ. Tamāhu buddhanti taṃ imāya
lokuttaravipassanāya cutūpapātañāṇabhedāya buddhiyā sampannattā imāya
@Footnote: 1 khu.thera. 26/20/263  2 khu.thera. 26/606-7/356-7  3 cha.Ma.,i. vigamā

---------------------------------------------------------------------------------------------
page252.
Ca vigatarajāditāya kilesaniddāvibuddhattā tāya paṭipadāya jātikkhayaṃ pattaṃ
buddhamāhu.
      Atha vā kappāni viceyya kevalānīti "anekepi saṃvaṭṭavivaṭṭakappe
amutrāsin"tiādinā 1- nayena vicinitvāti attho. Etena paṭhamavijjamāha.
Saṃsāraṃ dubhayaṃ cutūpapātanti sattānaṃ cutiṃ, upapātanti imañca ubhayaṃ saṃsāraṃ
"ime vata bhonto sattā"tiādinā nayena vicinitvāti attho. Etena
dutiyavijjamāha. Avasesena tatiyavijjamāha. Āsavakkhayañāṇena hi vigatarajāditā
ca nibbānappatti ca hoti. 2- Tamāhu buddhanti evaṃ vijjāttayabhedabuddhisampannaṃ
taṃ buddhamāhūti.
      [525] Evaṃ paṭhamagāthāya vuttapañhe vissajjetvā dutiyagāthāya
vuttapañhesupi yasmā brahmabhāvaṃ seṭṭhabhāvaṃ patto paramatthabrāhmaṇo
bāhitasabbapāpo hoti, tasmā tamatthaṃ dassento "bāhitvā"ti gāthāya paṭhamapañhaṃ
byākāsi. Tassattho:- yo catutthamaggena bāhitvā sabbapāpakāni ṭhitatto,
ṭhito icceva vuttaṃ hoti, bāhitapāpattā eva ca vimalo, vimalabhāvaṃ brahmabhāvaṃ
seṭṭhabhāvaṃ patto, paṭippassaddhasamādhivikkhepakarakilesamalena aggaphalasamādhinā
sādhu samāhito, saṃsārahetusamatikkamena saṃsāramaticca pariniṭṭhitakiccatāya kevalī,
so taṇhādiṭṭhīhi anissitattā anissito, 3- lokadhammehi nibbikārattā "tādī"ti
ca pavuccati, evaṃ thutiraho sa brahmā so brāhmaṇoti.
      [526] Yasmā pana samitapāpatāya samaṇo, nhātapāpatāya nhātako,
āgūnaṃ akaraṇena ca nāgoti pavuccati, tasmā tamatthaṃ dassento tato aparāhi
tīhi gāthāhi tayo pañhe byākāsi. Tattha samitāvīti ariyamaggena kilese
@Footnote: 1 vi.mahāvi. 1/12/5, khu.iti. 25/99/317  2 cha.Ma.,i. hotīti  3 cha.Ma.,i. asito

---------------------------------------------------------------------------------------------
page253.
Sametvā ṭhito. Samaṇo pavuccati 1- tathattāti tathārūpo samaṇo pavuccatīti.
Ettāvatā pañho byākato hoti, sesañhi 2- tasmiṃ samaṇe sabhiyassa
bahumānajananatthaṃ thutivacanaṃ. Yo hi samitāvī, so puññapāpānaṃ appaṭisandhikaraṇena
pahāya puññapāpaṃ rajānaṃ vigamena virajo, aniccādivasena ñatvā imaṃ parañca
lokaṃ jātimaraṇaṃ upātivatto tādi ca hoti.
      [527] Ninhāya .pe. Nhātakoti ettha ca yo ajjhattabahiddhāsaṅkhāte
sabbasmimpi āyatanaloke ajjhattabahiddhārammaṇavasena uppattirahāni
sabbapāpakāni maggañāṇena ninhāya dhovitvā  tāya ninhātapāpakatāya
taṇhādiṭṭhikappehi kappiyesu devamanussesu kappaṃ na eti, taṃ nhātakamāhūti
evamattho daṭṭhabbo.
      [528] Catutthagāthāyapi āguṃ na karoti kiñci loketi yo loke
appamattakampi pāpasaṅkhātaṃ āguṃ na karoti, nāgo pavuccati tathattāti.
Ettāvatā pañho byākato hoti, sesaṃ pubbanayeneva thutivacanaṃ. Yo hi
maggena pahīnaāguttā āguṃ na karoti, so kāmayogādike sabbayoge
dasasaṃyojanabhedāni ca sabbabandhanāni visajja jahitvā sabbattha khandhādīsu
kenaci saṅgena na sajjati, dvīhi ca vimuttīhi vimutto, tādi ca hotīti.
      [530] Evaṃ dutiyagāthāya vuttapañhe vissajjetvā tatiyagāthāya
vuttapañhesupi yasmā "khettānī"ti āyatanāni vuccanti. Yathāha "cakkhupetaṃ
cakkhvāyatanampetaṃ .pe. Khettampetaṃ vatthupetan"ti. 3- Tāni ca 4- vijeyya
vijetvā abhibhavitvā, viceyya vā aniccādibhāvena vicinitvā upaparikkhitvā
kevalāni anavasesāni, visesato pana saṅgahetubhūtaṃ dibbaṃ mānusakañca
@Footnote: 1 cha.Ma. pavuccate  2 cha.Ma.,i. sesaṃ
@3 abhi.saṅ.  34/596/182  4 cha.Ma.,i. ca-saddo na dissati

---------------------------------------------------------------------------------------------
page254.
Brahmakkhettaṃ, yaṃ dibbaṃ dvādasāyatanabhedaṃ tathā mānusakañca,  yañca brahmakkhettaṃ
chaḷāyatane cakkhvāyatanādidvādasāyatanabhedaṃ, taṃ sabbampi vijeyya, viceyya vā.
Yato 1- yadetaṃ sabbesaṃ khettānaṃ mūlabandhanaṃ avijjābhavataṇhādi, tasmā
sabbakkhettamūlabandhanā pamutto. Evametesaṃ khettānaṃ vijitattā vicinitattā
vā khettajino nāma hoti, tasmā "khettānī"ti imāya gāthāya paṭhamapañhaṃ
byākāsi. Tattha keci "kammaṃ khettaṃ, viññāṇaṃ bījaṃ, taṇhā sineho"ti 2-
vacanato kammāni khettānīti vadanti. Dibbaṃ mānusakañca brahmakkhettanti
ettha ca devūpagaṃ kammaṃ dibbaṃ, manussūpagaṃ kammaṃ mānusakaṃ, brahmūpagaṃ kammaṃ
brahmakkhettanti vaṇṇayanti. Sesaṃ vuttanayameva.
      [531] Yasmā pana sakaṭṭhena kosasadisattā "kosānī"ti kammāni
vuccanti, tesañca lunanā samucchedanā kusalo hoti, tasmā tamatthaṃ dassento
"kosānī"ti gāthāya dutiyapañhaṃ byākāsi. Tassattho:- lokiyalokuttaravipassanāya
visayato kiccato ca aniccādibhāvena kusalākusalakammasaṅkhātāni 3- kosāni viceyya
kevalāni, visesato pana saṅgahetubhūtaṃ aṭṭhakāmāvacarakusalacetanābhedaṃ dibbaṃ
mānusakañca navamahaggatakusalacetanābhedañca brahmakosaṃ viceyya, tato imāya
maggabhāvanāya avijjābhavataṇhādibhedā sabbakosānaṃ mūlabandhanā pamutto
evametesaṃ kosānaṃ lunanā "kusalo"ti pavuccati, tathattā tādī ca hotīti.
Atha vā sattānaṃ dhammānañca nivāsanaṭṭhena asikosasadisattā "kosānī"ti
tayo bhavā dvādasāyatanāni ca veditabbāni. Evamettha 4- yojanā kātabbā.
      [532] Yasmā ca na kevalaṃ paṇḍatīti imināva "paṇḍito"ti vuccati,
apica kho pana paṇḍarāni ito upagato pavicayapaññāya allīnotipi
@Footnote: 1 ka. tato  2 aṅ.tika. 20/77/217
@3 ka. kusalakammasaṅkhātāni  4 Sī.,i. yato etehipettha

---------------------------------------------------------------------------------------------
page255.
"paṇḍito"ti vuccati, tasmā tamatthaṃ dassento "dubhayānī"ti gāthāya tatiyapañhaṃ
byākāsi. Tassattho:- ajjhattaṃ bahiddhā cāti evaṃ dubhayāni 1- aniccādibhāvena
viceyya. Paṇḍarānīti āyatanāni. Tāni hi pakatiparisuddhattā ruḷhiyā ca evaṃ
vuccanti, tāni viceyya imāya paṭipattiyā niddhantamalattā suddhapañño 2-
paṇḍitoti pavuccati tathattā yasmā tāni paṇḍarāni paññāya ito hoti,
sesamassa thutivacanaṃ. So hi pāpapuññasaṅkhātaṃ kaṇhasukkamupātivatto, tādī ca
hoti, tasmā evaṃ thutoti.
      [533] Yasmā pana "monaṃ vuccati ñāṇaṃ, yā paññā pajānanā
.pe. Sammādiṭṭhi, tena ñāṇena samannāgato munī"ti vuttaṃ, tasmā tamatthaṃ
dassento "asatañcā"ti gāthāya catutthapañhaṃ byākāsi. Tassattho:- yvāyaṃ
akusalakusalappabhedo asatañca satañca dhammo, taṃ ajjhattaṃ bahiddhāti imasmiṃ
sabbaloke pavicayañāṇena asatañca satañca ñatvā dhammaṃ tassa ñātattā
eva rāgādibhedato sattavidhaṃ saṅgaṃ taṇhādiṭṭhibhedato duvidhaṃ jālañca aticca
atikkamitvā ṭhito, so tena monasaṅkhātena pavicayañāṇena samannāgatattā
muni. Devamanussehi pūjanīyoti 3- imaṃ panassa thutivacanaṃ. So hi khīṇāsavamunittā
devamanussānaṃ pūjāraho hoti, tasmā evaṃ thutoti. 4-
      [535] Evaṃ tatiyagāthāya vuttapañhe vissajjetvā catutthagāthāya
vuttapañhesu yasmā yo catūhi maggañāṇavedehi kilesakkhayaṃ karonto gato, so
paramatthato vedagū nāma hoti. Yo ca sabbasamaṇabrāhmaṇānaṃ satthasaññitāni
vedāni, tāyeva maggabhāvanāya kiccato aniccādivasena viceyya. Tattha
chandarāgappahānena tameva sabbavedamaticca yā vedappaccayā vā aññathā vā
@Footnote: 1 cha.Ma. ubhayāni  2 cha.Ma. suddhipañño
@3 ka. pūjiyoti  4 cha.Ma. thuto

---------------------------------------------------------------------------------------------
page256.
Uppajjanti vedanā, tāsu sabbavedanāsu vītarāgo hoti, tasmā tamatthaṃ
dassento "idaṃ pattinan"ti avatvā "vedānī"ti gāthāya paṭhamapañhaṃ byākāsi.
Yasmā vā yo 1- pavicayapaññāya vedāni viceyya, tattha chandarāgappahānena
sabbavedamaticca vattati, so satthasaññitāni vedāni gato ñāto atikkanto
ca hoti. Yo vedanāsu vītarāgo, sopi vedanāsaññitāni vedāni gato
atikkanto ca hoti. Vedāni gatotipi vedagū, tasmā tampi atthaṃ dassento
"idaṃ pattinan"ti avatvā imāya gāthāya paṭhamapañhaṃ byākāsi.
      [536] Yasmā pana dutiyapañhe "anuvidito"ti anubuddho vuccati, so
ca anuvicca papañcanāmarūpaṃ ajjhattaṃ attano santāne taṇhāmānadiṭṭhibhedaṃ
papañcaṃ tappaccayā nāmarūpañca aniccānupassanādīhi anuvicca anuviditvā, na
kevalaṃ taṃ 2- ajjhattaṃ, bahiddhā ca rogamūlaṃ, parasantāne ca imassa nāmarūparogassa
mūlaṃ avijjābhavataṇhādiṃ, tameva vā papañcaṃ anuvicca tāya bhāvanāya
sabbesaṃ rogānaṃ mūlabandhanā, sabbasmā vā rogānaṃ mūlabandhanā,
avijjābhavataṇhādibhedā tamhā eva vā papañcā pamutto hoti, tasmā taṃ dassento
"anuviccā"ti gāthāya dutiyapañhaṃ byākāsi.
      [537] "kathañca viriyavā"ti ettha pana yasmā yo ariyamaggena
sabbapāpakehi virato, tathā viratattā ca āyatiṃ appaṭisandhitāya nirayadukkhamaticca
ṭhito viriyavāso vīriyaniketo, so 3- khīṇāsavo "viriyavā"ti vattabbataṃ arahati,
tasmā tamatthaṃ dassento "virato"ti gāthāya tatiyapañhaṃ byākāsi. Padhānavā
dhīro tādīti imāni panassa thutivacanāni. So hi padhānavā maggajjhānapadhānena,
@Footnote: 1 ka. yasmā tāya  2 cha.Ma. na kevalañca
@ 3 Sī. so vā, i. se vā

---------------------------------------------------------------------------------------------
page257.
Dhīro kilesārividdhaṃsanasamatthatāya, tādī nibbikāratāya, tasmā evaṃ thuto. Sesaṃ
yojetvā vattabbaṃ.
      [538] "ājāniyo kinti nāma hotī"ti ettha pana yasmā
pahīnasabbavaṅkadoso kāraṇākāraṇaññū asso vā hatthī vā "ājāniyo hotī"ti
loke vuccati, na ca tassa sabbaso te dosā pahīnā eva. Khīṇāsavassa pana
te pahīnā, tasmā so "ājāniyo"ti paramatthato vattabbataṃ arahatīti dassento
"yassā"ti gāthāya catutthapañhaṃ byākāsi. Tassattho:- ajjhattaṃ bahiddhā cāti
evaṃ ajjhattabahiddhāsaṃyojanasaṅkhātāni yassa assu lunāni bandhanāni paññāsatthena
chinnāni padālitāni. Saṅgamūlanti yāni tesu tesu vatthūsu saṅgassa
sajjanāya anatikkamanāya mūlaṃ honti, atha vā yassa assu lunāni rāgādīni
bandhanāni yāni ajjhattaṃ bahiddhā ca saṅgamūlāni honti, so sabbasmā
saṅgānaṃ mūlabhūtā, 1- sabbasaṅgānaṃ vā mūlabhūtā bandhanā pamutto "ājāniyo"ti
vuccati, tathattā tādi ca hotīti.
      [540] Evaṃ catutthagāthāya vuttapañhe vissajjetvā pañcamagāthāya
vuttapañhesupi yasmā yaṃ chandajjhenamattena akkharacintakā sottiyaṃ vaṇṇayanti,
vohāramattasottiyo so. Ariyo pana bāhusaccena nissutapāpatāya ca
paramatthasottiyo hoti, tasmā tamatthaṃ dassento "idaṃ pattinan"ti avatvā
"sutvā"ti gāthāya paṭhamapañhaṃ  byākāsi. Tassattho:- yo imasmiṃ loke
sutamayapaññākiccavasena sutvā kattabbakiccavasena vā sutvā vipassanūpagaṃ
sabbadhammaṃ aniccādivasena abhiññāya sāvajjānavajjaṃ yadatthi kiñci, imāya
paṭipadāya kilese kilesaṭṭhāniye ca dhamme abhibhavitvā abhibhūti saṅkhaṃ gato, taṃ
@Footnote: 1 ka. saṅgamūlabhūtā

---------------------------------------------------------------------------------------------
page258.
Sutvā sabbadhammaṃ abhiññāya loke sāvajjānavajjaṃ yadatthi kiñci, abhibhuṃ
sutavattā 1- sottiyoti āhu, yasmā ca yo akathaṃkathī kilesabandhanehi vimutto,
rāgādīhi īghehi anīgho ca hoti sabbadhi sabbesu dhammesu khandhāyatanādīsu,
tasmā taṃ akathaṃkathī vimuttaṃ anīghaṃ sabbadhi nissutapāpakattāpi "sottiyo"ti
āhūti.
      [541] Yasmā pana hitakāmena janena araṇīyato ariyo hoti,
adhigamanīyatoti 2- attho, tasmā yehi guṇehi so araṇīyo 3- hoti, te dassentā
"../../bdpicture/chetvā"ti gāthāya dutiyapañhaṃ byākāsi. Tassattho:- cattāri āsavāni dve ca
ālayāni paññāsatthena chetvā vidvā viññū vibhāvī catumaggañāṇī so
punabbhavavasena na upeti gabbhaseyyaṃ, kiñci yoniṃ 4- na upagacchati, kāmādibhedañca
saññaṃ tividhaṃ kāmaguṇasaṅkhātañca paṅkaṃ panujja panuditvā taṇhādiṭṭhikappānaṃ
aññatarampi kappaṃ na eti, evaṃ āsavacchedādiguṇasamannāgataṃ tamāhu ariyoti.
Yasmā vā pāpakehi ārakattā ariyo hoti anaye ca anirīyanā, tasmā tampi
atthaṃ dassento imāya gāthāya dutiyapañhaṃ byākāsi. Āsavādayo hi pāpakā
dhammā anayasammatā, te cānena chinnā panuṇṇā, 5- na ca tehi kampati,
iccassa te ārakā honto, na ca tesu irīyati, tasmā ārakāssa honti
pāpakā dhammāti imināpatthena, anaye na irīyatīti imināpatthena tamāhu ariyoti
ca evampettha yojanā veditabbā, "vidvā so na upeti gabbhaseyyan"ti idaṃ
panimasmiṃ atthavikappe thutivacanameva hoti.
@Footnote: 1 Sī. sutavanto  2 cha.Ma. abhigamanīyatoti
@3 Ma.,ka. yo ariyo  4 cha.Ma. kañci yoniṃ
@ 5 cha.Ma. panunnā

---------------------------------------------------------------------------------------------
page259.
      [542] "kathaṃ caraṇavā"ti ettha ca pana yasmā caraṇehi pattabbaṃ
patto "caraṇavā"ti vattabbataṃ arahati, tasmā taṃ dassento "yo idhā"ti
gāthāya tatiyapañhaṃ byākāsi. Tattha yo idhāti yo imasmiṃ sāsane, caraṇesūti
sīlādīsu  hemavatasutte 1- vuttapaṇṇarasadhammesu. Nimittaṭṭhe bhummavacanaṃ.
Pattipattoti pattabbaṃ patto yo caraṇanimittaṃ caraṇahetu caraṇapaccayā pattabbaṃ arahattaṃ
pattoti vuttaṃ hoti. Caraṇavā soti so imāya caraṇehi pattabbapattiyā
caraṇavā hotīti. Ettāvatā pañhabyākaraṇaṃ 2- hoti, sesamassa thutivacanaṃ. Yo hi
caraṇehi pattipatto, so kusalo ca hoti cheko, sabbadā ca ājānāti
nibbānadhammaṃ, niccaṃ nibbānaninnacittatāya sabbattha ca khandhādīsu na sajjati,
dvīhi ca vimuttīhi vimuttacitto hoti, paṭighā yassa 3- na santīti.
     [543] Yasmā pana kammādīnaṃ paribbājanena paribbājako nāma hoti,
tasmā tamatthaṃ dassento "dukkhavepakkan"ti gāthāya catutthapañhaṃ byākāsi.
Tattha vipāko eva vepakkaṃ, dukkhaṃ vepakkaṃ assāti dukkhavepakkaṃ. Pavattidukkhajananato
sabbampi tedhātukakammaṃ vuccati. Uddhanti atītaṃ. Adhoti anāgataṃ. Tiriyaṃ vāpi
majjheti paccuppannaṃ. Tañhi na uddhaṃ na adho, tiriyaṃ ubhinnaṃ ca antarā,
tena "majjhe"ti vuttaṃ. Paribbājayitvāti nikkhāmetvā niddhametvā. Pariññacārīti
paññāya paricchinditvā  caranto. Ayaṃ tāva apubbapadavaṇṇanā. Ayaṃ panassa 4-
adhippāyayojanā:- yo tiyaddhapariyāpannampi dukkhajanakaṃ yadatthi kiñci kammaṃ,
taṃ sabbampi ariyamaggena taṇhāvijjāsinehe sosento appaṭisandhijanakabhāvakaraṇena
paribbājayitvā tathā paribbājitattā eva ca taṃ kammaṃ pariññāya
caraṇato pariññacārī. Na kevalañca kammameva, māyaṃ mānamathopi lobhakodhaṃ imepi
@Footnote: 1 khu.su. 25/153-82/364-68  2 cha.Ma.,i. pañho bayākato
@3 ka. paṭighā assa  4 cha.Ma. ayaṃ pana

---------------------------------------------------------------------------------------------
page260.
Dhamme pahānapariññāya pariññacārī, pariyantamakāsi nāmarūpaṃ, nāmarūpassa ca
pariyantamakāsi paribbājesi iccevattho. Imesaṃ kammādīnaṃ paribbājanena taṃ
paribbājakamāhu. Pattipattanti idaṃ panassa thutivacanaṃ.
      [544] Evaṃ pañhabyākaraṇena tuṭṭhassa pana sabhiyassa "yā ca tīṇī"ti-
ādīsu abhitthavanagāthāsu osaraṇānīti ogahaṇāni 1- tiṭṭhāni, diṭṭhiyoti attho.
Tāni yasmā sakkāyadiṭṭhiyā saha brahmajāle vuttadvāsaṭṭhidiṭṭhigatāni gahetvā
tesaṭṭhi honti, yasmā ca tāni aññatitthiyasamaṇānaṃ pavādabhūtāni satthanissitāni 2-
tehi upadisitabbavasena, na uppattivasena. Uppattivasena pana  yadetaṃ "itthiṃ
puriso"ti  saññakkharaṃ vohāranāmaṃ, yā cāyaṃ micchāparivitakkānussavādivasena
"evarūpena attanā bhavitabban"ti bālānaṃ viparītasaññā uppajjati,
tadubhayanissitāni tesaṃ vasena uppajjanti, na attapaccakkhāni. Tāni ca bhagavā
vineyya vinayitvā oghatamagā oghatamaṃ oghandhakāraṃ agā atikkanto.
"oghantamagā"tipi pāṭho, so 3- oghānaṃ antamagā, tasmā āha "yāni ca
tīṇi .pe. Tamagā"ti.
      [545] Tato paraṃ vaṭṭadukkhassa antaṃ pārañca nibbānaṃ appattiyā 4-
dukkhābhāvato tappaṭipakkhato ca taṃ sandhāyāha "antagūsi pāragū dukkhassā"ti.
Atha vā pāragū bhagavā nibbānaṃ gatattā, taṃ ālapanto āha, "pāragū antagūsi
dukkhassā"ti ayamettha sambandho. Sammā ca buddho sāmañca buddhoti
sammāsambuddho. Taṃ maññeti tameva maññāmi, na aññanti accādarena
bhaṇanti. 5- Jutimāti paresampi andhakāravidhamanena jotisampanno. Matimāti 6-
@Footnote: 1 Sī.,i. ogahanāni  2 cha.Ma.,i. satthāni sitāni
@3 cha.Ma. ayaṃ pāṭho na dissati  4 cha.Ma. tappattiyā
@5 cha.Ma. bhaṇati  6 cha.Ma.,i. mutimāti

---------------------------------------------------------------------------------------------
page261.
Aparappaccayañeyyañāṇasamatthāya matiyā paññāya sampanno. Pahūtapaññoti
anantapañño. Idha sabbaññutaññāṇaṃ adhippetaṃ. Dukkhassantakarāti āmantento
āha. Atāresi manti kaṅkhāto maṃ tāresi.
      [546-9] Yaṃ metiādigāthāya 1- namakārakaraṇaṃ bhaṇati. Tattha kaṅkhitanti
vīsatipañhanissitaṃ atthaṃ sandhāyāha. So hi tena kaṅkhito ahosi. Monapathesūti
ñāṇapathesu. Vinaḷīkatāti vigatanaḷā katā, ucchinnāti vuttaṃ hoti. Nāga
nāgassāti evaṃ āmantanavacanaṃ, etassa "bhāsato anumodantī"ti iminā sambandho.
"dhammadesanan"ti pāṭhaseso. Sabbe devāti ākāsaṭṭhā ca bhummaṭṭhā ca.
Nāradapabbatāti tepi kira dve devagaṇā paññavanto, tepi anumodantīti
sabbaṃ pasādena ca namakārakaraṇaṃ bhaṇati.
      [550-53] Anumodanārahaṃ byākaraṇasampadaṃ sutvā "namo te"ti añjaliṃ
paggahetvā āha. Purisājaññāti purisesu jātisampannā. Paṭipuggaloti paṭibhāgo
puggalo tuvaṃ buddho catusaccapaṭivedhena, satthā anusāsaniyā satthavāhatāya ca,
mārābhibhū catumārābhibhavena, muni buddhamuni. Upadhīti khandhakilesakāmaguṇābhisaṅkhārabhedā
cattāro. Vaggūti abhirūpaṃ puññe cāti lokiye na limpasi tesaṃ akaraṇena
pubbe katānampi vā āyatiṃ phalupabhogābhāvena vā, tannimittena vā
taṇhādiṭṭhilepena. Vandati satthunoti evaṃ bhaṇanto gopphakesu pariggahetvā
pañcaṅgapatiṭṭhitaṃ 2- vandi.
      Aññatitthiyapubboti aññatitthiyo eva. Ākaṅkhatīti icchati. Āraddhacittāti
abhirādhitacittā. Apica mettha puggalavemattatā viditāti apica mayā ettha
aññatitthiyānaṃ parivāse puggalanānattaṃ viditaṃ, na sabbeneva parivasitabbanti.
@Footnote: 1 Sī.,ka. aḍḍhagāthāya  2 cha.Ma. pañcapatiṭṭhitaṃ

---------------------------------------------------------------------------------------------
page262.
Kena pana na parivasitabbaṃ? aggiyehi jaṭilehi, sākiyena jātiyā, liṅgaṃ
vijahitvā āgatena. Avijahitvā āgatopi ca yo maggaphalapaṭilābhāya hetusampanno
hoti, tādisova sabhiyo paribbājako, tasmā bhagavā "tava pana sabhiya titthiyavatta-
pūraṇatthāya parivāsakāraṇaṃ natthi, atthatthiko tvaṃ `maggaphalapaṭilābhāya
hetusampanno'ti viditaṃ etaṃ mayā"ti tassa pabbajjaṃ anujānanto āha "apica
mettha puggalavemattatā viditā"ti. Sabhiyo pana attano ādaraṃ dassento
āha "sace bhante"ti. Taṃ sabbaṃ aññañca tathārūpaṃ uttānatthattā pubbe
vuttanayattā ca idha na vaṇṇitaṃ, yato pubbe vaṇṇitānusāreneva veditabbanti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       sabhiyasuttavaṇṇanā niṭṭhitā.
                           -----------
                         7. Selasuttavaṇṇanā
      evamme sutanti  selasuttaṃ. Kā uppatti? ayamevassa 1- nidāne vuttā.
Atthavaṇṇanākkamepi cassa pubbasadisaṃ pubbe vuttanayeneva veditabbaṃ. Yaṃ
pana avuttaṃ, 2- taṃ uttānatthāni padāni pariharantā vaṇṇayissāma. Aṅguttarāpesūti
aṅgā eva so janapado, gaṅgāya pana yā uttarena āpo, tāsaṃ avidūrattā
"uttarāpo"tipi vuccati. Kataragaṅgāya uttarena yā āpoti? mahāmahīgaṅgāya.
      Tatrāyaṃ tassā nadiyā āvibhāvatthaṃ ādito pabhuti vaṇṇanā:- ayaṃ kira
jambudīpo dasasahassayojanappamāṇo. 3- Tattha catusahassayojanappamāṇo 3- padeso
udakena ajjhotthato "samuddo"ti saṅkhaṃ gato. Tisahassayojanappamāṇe manussā
@Footnote: 1 cha.Ma.,i. ayameva, yāssa  2 cha.Ma.,i. apubbaṃ  3 cha.Ma..... yojanaparimāṇo

---------------------------------------------------------------------------------------------
page263.
Vasanti. Tisahassayojanappamāṇe himavā patiṭṭhito ubbedhena pañcayojanasatiko 1-
caturāsītisahassakūṭehi paṭimaṇḍito samantato sandamānapañcamahānadīvicitro, 2-
yattha āyāmavitthārena gambhīratāya ca paññāsapaññāsayojanā diyaḍḍhayojanasataparimaṇḍalā
pūraḷāsasuttavaṇṇanāyaṃ vuttā anotattādayo satta mahāsarā
patiṭṭhitā.
      Tesu anotatto sudassanakūṭaṃ citrakūṭaṃ kāḷakūṭaṃ gandhamādanakūṭaṃ kelāsakūṭanti
imehi pañcahi pabbatehi parikkhitto. Tattha sudassanakūṭaṃ suvaṇṇamayaṃ
dviyojanasatubbedhaṃ antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ,
citrakūṭaṃ sabbaratanamayaṃ, kāḷakūṭaṃ añjanamayaṃ. Gandhamādanakūṭaṃ masāragallamayaṃ 3- abbhantare
muggavaṇṇaṃ nānappakāraosadhasañchannaṃ kāḷapakkhuposathadivase ādittamiva aṅgāraṃ
jalantaṃ tiṭṭhati, kelāsakūṭaṃ rajatamayaṃ. Sabbāni sudassanena samānubbedhasaṇṭhānāni
tameva saraṃ paṭicchādetvā ṭhitāni. Sabbāni samānubbedhasaṇṭhānāni tameva saraṃ
paṭicchādetvā ṭhitāni. Sabbāni devānubhāvena nāgānubhāvena ca vassanti,
nadiyo ca tesu sandanti. Taṃ sabbampi udakaṃ anotattameva pavisati. Candimasūriyā
dakkhiṇena vā uttarena vā gacchantā pabbatantarena taṃ obhāsenti. Ujuṃ
gacchantā na obhāsenti. Tenevassa "anotattan"ti saṅkhā udapādi.
      Tattha manoharasilātalāni 4- nimmacchakacchapāni phalikasadisāni nimmalodakāni
nhānatiṭṭhāni supaṭiyattāni honti, yesu buddhapaccekabuddhakhīṇāsavā ca isigaṇā
ca nhāyanti, devayakkhādayo ca uyyānakīḷikaṃ kīḷanti.
      Catūsu cassa passesu sīhamukhaṃ hatthimukhaṃ assamukhaṃ usabhamukhanti cattāri
mukhāni honti, yehi catasso nadiyo sandanti. Sīhamukhena nikkhantanadītīre
@Footnote: 1 ka. pañcayojanasato  2 cha.Ma.......pañcasatanadī....
@3 cha.Ma.,i. sānumayaṃ  4 ka. maroharasilāni

---------------------------------------------------------------------------------------------
page264.
Sīhā bahutarā honti, hatthimukhādīhi hatthiassausabhā. Puratthimasadisato nikkhantanadī
anotattaṃ tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva
amanussapathaṃ gantvā mahāsamuddaṃ pavisati. Pacchimadisato ca uttaradisato
ca nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva
ca amanussapathaṃ gantvā mahāsamuddaṃ pavisanti, dakkhiṇadisato nikkhantanadī pana
taṃ tikkhattuṃ padakkhiṇaṃ katvā dakkhiṇena ujukaṃ pāsāṇapiṭṭheneva saṭṭhiyojanāni
gantvā pabbataṃ paharitvā vuṭṭhāya pariṇāhena tigāvutappamāṇā udakadhārā
hutvā ākāsena saṭṭhiyojanāni gantvā tiyaggaḷe nāma pāsāṇe patitā,
pāsāṇo ca 1- udakadhārāvegena bhinno. Tatra paññāsayojanappamāṇā tiyaggaḷā
nāma pokkharaṇī jātā, pokkharaṇiyā kūlaṃ bhinditvā pāsāṇaṃ pavisitvā 2-
saṭṭhiyojanāni gatā 3- tato ghanapaṭhaviṃ bhinditvā umaṅgena 4- saṭṭhiyojanāni
gantvā vijjhaṃ 5- nāma tiracchānapabbataṃ paharitvā hatthatale pañcaaṅgulisadisā
pañcadhārā hutvā pavattati. Sā tikkhattuṃ anotattaṃ padakkhiṇaṃ katvā gataṭṭhāne
"āvaṭṭagaṅgā"ti vuccati. Ujukaṃ pāsāṇapiṭṭhena saṭṭhiyojanāni gataṭṭhāne
"kaṇhagaṅgā"ti vuccati. Ākāsena saṭṭhiyojanāni gataṭṭhāne "ākāsagaṅgā"ti
vuccati. Tiyaggaḷapāsāṇe patitvā catupaññāsayojanokāse ṭhitā 6-
"tiyaggaḷapokkharaṇī"ti vuccati. Kūlaṃ bhinditvā pāsāṇaṃ pavisiya saṭṭhiyojanāni
gataṭṭhāne "bahalagaṅgā"ti vuccati. Paṭhaviṃ bhinditvā umaṅgena saṭṭhiyojanāni gataṭṭhāne
"umaṅgagaṅgā"ti vuccati. Vijjhaṃ nāma tiracchānapabbataṃ paharitvā pañcadhārā
hutvā pavattaṭṭhāne "gaṅgā yamunā aciravatī sarabhū mahī"ti pañcadhā vuccati.
Evametā pañca mahāgaṅgā himavatā sambhavanti. Tāsu yā ayaṃ pañcamī mahī
@Footnote: 1 cha.Ma.,i. pāsāṇo  2 cha.Ma. pavisiya
@3 ka. gantvā  4 Sī.,i. ummaggena
@5 cha.Ma. viññaṃ  6 cha.Ma.,i. paññāsayojanokāse

---------------------------------------------------------------------------------------------
page265.
Nāma, sā idha "mahāmahīgaṅgā"ti adhippetā. Tassā gaṅgāya uttarena yā
āpo, tāsaṃ avidūrattā so janapado "aṅguttarāpo"ti veditabbo. Tasmiṃ
janapade aṅguttarāpesu.
      Cārikaṃ caramānoti addhānagamanaṃ kurumāno. Tattha bhagavato duvidhā cārikā
turitacārikā ca aturitacārikā ca. Tattha dūrepi bhabbapuggale  disvā sahasā gamanaṃ
turitacārikā. Sā mahākassapapaccuggamanādīsu daṭṭhabbā. Taṃ paccuggacchanto hi bhagavā
muhutteneva tigāvutaṃ agamāsi, āḷavakadamanatthaṃ tiṃsayojanaṃ, tathā aṅgulimālassatthāya.
Pukkusātissa pana pañcacattāḷīsayojanaṃ, mahākappinassa, vīsayojanasataṃ,
dhaniyassatthāya sattayojanasataṃ addhānaṃ agamāsi. Ayaṃ turitacārikā nāma.
Gāmanigamanagarapaṭipāṭiyā pana piṇḍapātacariyādīhi lokaṃ anuggaṇhantassa gamanaṃ
aturitacārikā nāma. Ayaṃ idha adhippetā. Evaṃ cārikaṃ caramāno. Mahatāti
saṅkhyāmahatā guṇamahatā ca. Bhikkhusaṃghenāti samaṇagaṇena. Aḍḍhateḷasehīti aḍḍhena
teḷasahi, dvādasahi satehi paññāsāya ca bhikkhūhi saddhinti vuttaṃ hoti. Yena
.pe. Tadavasarīti āpaṇabahulatāya so nigamo "āpaṇo"tveva nāmaṃ labhi.
Tasmiṃ kira vīsatiāpaṇamukhasahassāni vibhattāni ahesuṃ. Yena disābhāgena, maggena
vā so aṅguttarāpānaṃ raṭṭhassa nigamo osaritabbo, tena avasari tadavasari
agamāsi, taṃ nigamaṃ anupāpuṇīti vuttaṃ hoti.
      Keṇiyo jaṭiloti keṇiyoti nāmena, jaṭiloti tāpaso. So kira
brāhmaṇamahāsālo, dhanarakkhanatthāya pana tāpasapabbajjaṃ samādāya rañño
paṇṇākāraṃ datvā bhūmibhāgaṃ gahetvā tattha assamaṃ kāretvā vasati kulasahassassa
nissayo hutvā. Assamepi cassa eko tālarukkho divase ekaṃ suvaṇṇaphalaṃ
muñcatīti vadanti. So divā kāsāyāni dhāreti, jaṭā ca bandhati, rattiṃ yathāsukhaṃ

---------------------------------------------------------------------------------------------
page266.
Pañcahi kāmaguṇehi samappito samaṅgībhūto paricāreti. Sakyaputtoti uccākula-
paridīpanaṃ. Sakyakulā pabbajitoti saddhāya pabbajitabhāvaparibhāvadīpanaṃ, kenaci
pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti
vuttaṃ hoti. Taṃ kho panāti itthambhūtākhyānaṭṭhe upayogavacanaṃ, tassa kho pana
bhoto gotamassāti attho. Kalyāṇoti kalyāṇaguṇasamannāgato, seṭṭhoti vuttaṃ
hoti. Kittisaddoti kittiyeva. Thutighoso vā.
      Itipi so bhagavātiādimhi pana ayaṃ tāva yojanā:- so bhagavā itipi
arahaṃ, itipi sammāsambuddho .pe. Itipi bhagavāti, iminā ca iminā ca
kāraṇenāti vuttaṃ hoti. Tattha ārakattā, arīnaṃ arānaṃ ca hatattā, paccayādīnaṃ
arahattā, pāpakaraṇe  rahābhāvāti imehi tāva kāraṇehi so bhagavā arahanti
veditabbo. Ārakā hi so sabbakilesehi maggena savāsanānaṃ kilesānaṃ
viddhaṃsitattāti ārakattā arahaṃ. Te cānena kilesārayo maggena hatāti arīnaṃ
hatattāpi arahaṃ. Yañcetaṃ avijjābhavataṇhāmayanābhi puññādiabhisaṅkhārānaṃ
jarāmaraṇanemi āsavasamudayamayena akkhena vijjhitvā tibhavarathe samāyojitaṃ
anādikālapavattaṃ saṃsāracakkaṃ, tassānena bodhimaṇḍe vīriyapādehi sīlapaṭhaviyaṃ
patiṭṭhāya saddhāhatthena kammakkhayakarañāṇapharasuṃ gahetvā sabbe arā hatāti
arānaṃ hatattātipi 1- arahaṃ aggadakkhiṇeyyattā ca cīvarādipaccaye sakkāragarukārādīni
ca arahatīti paccayādīnaṃ arahattāpi arahaṃ. Yathā ca loke keci paṇḍitamānino
bālā asilokabhayena raho pāpaṃ karonti, evaṃ nāyaṃ kadāci karotīti pāpakaraṇe
rahābhāvatopi arahaṃ. Hoti cettha:-
@Footnote: 1 ka. hatattāpi

---------------------------------------------------------------------------------------------
page267.
         "ārakattā hatattā ca       kilesārīna so muni
         hatasaṃsāracakkāro           paccayādīna cāraho
         na raho karoti pāpāni       arahaṃ tena pavuccatī"ti.
      Sammā sāmaṃ ca saccānaṃ buddhattā sammāsambuddho. Atisayavisuddhāhi
vijjāhi abbhuttamena caraṇena ca samannāgatattā vijjācaraṇasampanno.
Sobhanagamanattā, sundaraṃ ṭhānaṃ gatattā, suṭṭhu gatattā, sammā gadattā ca
sugato. Sabbathāpi viditalokattā lokavidū. So hi bhagavā sabhāvato samudayato
nirodhato nirodhūpāyatoti sabbathā khandhāyatanādibhedaṃ saṅkhāralokaṃ avedi, "eko
loko sabbe sattā āhāraṭṭhitikā. Dve lokā nāmañca rūpañca. Tayo lokā
tisso vedanā. Cattāro lokā cattāro āhāRā. Pañca lokā
pañcupādānakkhandhā. Cha lokā cha ajjhattikāni āyatanāni. Satta lokā satta
viññāṇaṭṭhitiyo. Aṭṭha lokā aṭṭha lokadhammā. Nava lokā nava sattāvāsā.
Dasa lokā dasāyatanāni, dvādasa lokā dvādasāyatanāni. Aṭṭhārasa lokā
aṭṭhārasa dhātuyo"ti 1- evaṃ sabbatthāpi 2- saṅkhāralokaṃ avedi. Sattānaṃ āsayaṃ
jānāti, anusayaṃ jānāti, caritaṃ jānāti, adhimuttiṃ jānāti, apparajakkhe mahārajakkhe
tikkhindriye mudindriye svākāre suviññāpaye duviññāpaye bhabbe abhabbe
satte jānātīti sabbathāpi sattalokaṃ avedi, tathā ekacakkavāḷaṃ āyāmato ca
vitthārato ca yojanānaṃ dvādasa satasahassāni tīṇi sahassāni aḍḍhapañcamāni
ca satāni, parikkhepato pana 3- chattiṃsa satasahassāni dasa sahassāni aḍḍhuḍḍhāni
ca satāni.
@Footnote: 1 khu.paṭi. 31/112/126  2 cha.Ma. sabbatthā
@ 3 cha.Ma. ayaṃ saddo na dissati

---------------------------------------------------------------------------------------------
page268.
      Tattha:-
            duve satasahassāni           cattāri nahutāni ca
            ettakaṃ bahalattena          saṅkhātāyaṃ vasundhaRā.
            Cattāri satasahassāni         aṭṭheva nahutāni ca
            ettakaṃ bahalattena          jalaṃ vāte patiṭṭhitaṃ.
            Nava satasahassāni            māluto nabhamuggato
            saṭṭhi ceva sahassāni         esā lokassa saṇṭhiti.
      Evaṃ saṇṭhite cettha yojanānaṃ:-
            caturāsītisahassāni           ajjhogāḷho mahaṇṇave
            accuggato tāvadeva         sineru pabbatuttamo.
            Tato upaḍḍhupaḍḍhena          pamāṇena yathākkamaṃ
            ajjhogāḷhuggatā dibbā      nānāratanacittitā.
            Yugandharo isindharo 1-       karavīko sudassano
            nemindharo vinatako          assakaṇṇo giri brahā.
            Ete satta mahāselā       sinerussa samantato
            mahārājānamāvāsā         devayakkhanisevitā.
            Yojanānaṃ satānucco         himavā pañca pabbato
            yojanānaṃ sahassāni          tīṇi āyatavitthato.
            Caturāsītisahassehi           kūṭehi paṭimaṇḍito
            tipañcayojanakkhandha-         parikkhepā nagavhayā.
@Footnote: 1 cha.Ma. īsadharo

---------------------------------------------------------------------------------------------
page269.
             Paññāsayojanakkhandha-         sākhāyāmā samantato
             satayojanavitthiṇṇā           tāvadeva ca uggatā.
             Jambū yassānubhāvena         jambudīpo pakāsito
             dve asītisahassāni          ajjhogāḷho mahaṇṇave.
             Accuggato tāvadeva         cakkavāḷasiluccayo
             parikkhipitvā taṃ sabbaṃ         cakkavāḷamayaṃ ṭhito.
      Tattha candamaṇḍalaṃ ekūnapaññāsayojanaṃ, sūriyamaṇḍalaṃ paññāsayojanaṃ,
tāvatiṃsabhavanaṃ dasasahassayojanaṃ, tathā asurabhavanaṃ avīcimahānirayo jambudīpo ca.
Amaragoyānaṃ 1- sattasahassayojanaṃ, tathā pubbavideho, uttarakuru aṭṭhasahassayojano,
ekameko cettha mahādīpo pañcasatapañcasataparittadīpaparivāro. Taṃ sabbampi
ekaṃ cakkavāḷaṃ ekā lokadhātu. Cakkavāḷantaresu lokantarikanirayā. Evaṃ
anantāni cakkavāḷāni anantā lokadhātuyo anantena buddhañāṇena aññāsīti
sabbathā okāsalokaṃ avedi. Evaṃ so bhagavā sabbathā viditalokattā lokavidūti
veditabbo.
      Attano 2- pana guṇehi visiṭṭhatarassa kassaci abhāvā anuttaro. Vicittehi
vinayanūpāyehi purisadamme sāretīti purisadammasārathi. Diṭṭhadhammikasamparāyikaparamatthehi
yathārahaṃ anusāsati nittāreti cāti satthā. Devamanussaggahaṇaṃ ukkaṭṭhaparicchedavasena
bhabbapuggalapariggahavasena ca kataṃ, nāgādikepi pana esa lokiyatthena anusāsati.
Yadatthi neyyaṃ nāma, sabbassa buddhattā vimokkhantikañāṇavasena 3- buddho.
Yato pana so:-
@Footnote: 1 cha.Ma.,i. apara....  2 Sī. attanā
@ 3 ka....khantikanāmavasena

---------------------------------------------------------------------------------------------
page270.
         Bhāgyavā 1- bhaggavā yutto        bhagehi ca vibhattavā
         bhattavā vantagamano               bhavesu bhagavā tatoti.
Ayamettha saṅkhepo, vitthārato panetāni padāni visuddhimagge 2- vuttāni.
      So imaṃ lokanti so bhagavā imaṃ lokaṃ. Idāni vattabbaṃ nidasseti.
Sadevakantiādīni kasibhāradvājaāḷavakasuttesu 3- vuttanayāneva. Sayanti sāmaṃ
aparaneyyo hutvā. Abhiññāti abhiññāya. Sacchikatvāti paccakkhaṃ katvā,
pavedetīti bodhehi ñāpeti pakāseti. So dhammaṃ deseti .pe. Pariyosānakalyāṇanti
so bhagavā sattesu kāruññataṃ paṭicca anuttaraṃ vivekasukhaṃ hitvāpi dhammaṃ deseti.
Tañca kho appaṃ vā bahuṃ vā desento ādikalyāṇādippakārameva deseti.
Kathaṃ? ekagāthāpi hi samantabhadrakattā dhammassa paṭhamapādena ādikalyāṇā,
Dutiyatatiyapādehi majjhekalyāṇā, pacchimapādena pariyosānakalyāṇā. Ekānusandhikaṃ
suttaṃ nidānena ādikalyāṇaṃ, nigamanena pariyosānakalyāṇaṃ, avasesena 4-
majjhekalyāṇaṃ. Nānānusandhikaṃ paṭhamānusandhinā ādikalyāṇaṃ, pacchimena
pariyosānakalyāṇaṃ, sesehi majjhekalyāṇaṃ. Sakalopi sāsanadhammo attano atthabhūtena
sīlena ādikalyāṇo, samathavipassanāmaggaphalehi majjhekalyāṇo, nibbānena
pariyosānakalyāṇo. Sīlasamādhīhi vā ādikalyāṇo, vipassanāmaggehi majjhekalyāṇo,
phalanibbānehi pariyosānakalyāṇo. Buddhasubodhitāya vā ādikalyāṇo,
dhammasudhammatāya majjhekalyāṇo, saṃghasuppaṭipattiyā pariyosānakalyāṇo. Taṃ sutvā
tathattāya paṭipannena adhigantabbāya, abhisambodhiyā vā ādikalyāṇo.
Paccekabodhiyā majjhekalyāṇo, sāvakabodhiyā pariyosānakalyāṇo. Suyyamāno
cesa nīvaraṇādivikkhambhanato savanenāpi kalyāṇameva āvahatīti ādikalyāṇo,
@Footnote: 1 cha.Ma. bhagyavā  2 visuddhi. 1/253 (syā)
@3 ka. āḷavakādisuttesu  4 cha.Ma. sesena

---------------------------------------------------------------------------------------------
page271.
Paṭipajjamāno 1- samathavipassanāsukhāvahanato paṭipattiyāpi kalyāṇameva āvahatīti
majjhekalyāṇo, tathā paṭipanno ca paṭipattiphale niṭṭhite tādibhāvāvahanato
paṭipattiphalenapi kalyāṇameva āvahatīti pariyosānakalyāṇo. Nāthappabhavattā ca
pabhavasuddhiyā ādikalyāṇo, atthasuddhiyā majjhekalyāṇo, kiccasuddhiyā
pariyosānakalyāṇo. Yato appaṃ vā bahuṃ vā desento ādikalyāṇādippakārameva
desetīti veditabbo.
      Sātthaṃ sabyañjananti evamādīsu pana yasmā imaṃ dhammaṃ desento
sāsanabrahmacariyaṃ maggabrahmacariyañca pakāseti, nānānayehi dīpeti, tañca
yathāsambhavaṃ atthasampattiyā sātthaṃ, byañjanasampattiyā sabyañjanaṃ.
Saṅkāsanapakāsanavivaraṇavibhajanauttānīkaraṇapaññattiatthapadasamāyogato sātthaṃ, akkharapada-
byañjanākāraniruttiniddesasampattiyā sabyañjanaṃ. Atthagambhīratāpaṭivedhagambhīratāhi
sātthaṃ, dhammagambhīratādesanāgambhīratāhi sabyañjanaṃ. Atthapaṭibhānapaṭisambhidāvisayato
sātthaṃ, dhammaniruttipaṭisambhidāvisayato sabyañjanaṃ. Paṇḍitavedanīyato
saparikkhakajanappasādakanti 2- sātthaṃ, saddheyyato lokiyajanappasādakanti sabyañjanaṃ.
Gambhīrādhippāyato sātthaṃ, uttānapadato sabyañjanaṃ. Upanetabbassa abhāvato
sakalaparipuṇṇabhāvena kevalaparipuṇṇaṃ, apanetabbassa abhāvato niddosabhāvena
parisuddhaṃ. Sikkhāttayapariggahitattā brahmabhūtehi seṭṭhehi caritabbato tesañca
cariyabhāvato brahmacariyaṃ. Tasmā "sātthaṃ sabyañjanaṃ .pe. Brahmacariyaṃ
pakāsetī"ti vuccati.
      Apica yasmā sanidānaṃ sauppattikañca desento ādikalyāṇaṃ deseti,
veneyyajanānaṃ anurūpato atthassa aviparītatāya ca hetudāharaṇayogato ca
@Footnote: 1 paṭivijjiyamāno vi.A. 1/135 (syā)  2 ka.parikkhaka...

---------------------------------------------------------------------------------------------
page272.
Majjhekalyāṇaṃ, sotūnaṃ saddhāpaṭilābhena nigamanena ca pariyosānakalyāṇaṃ. Evaṃ
desento ca brahmacariyaṃ pakāseti tañca paṭipattiyā adhigamabyattito sātthaṃ,
pariyattiyā āgamanabyattito sabyañjanaṃ, sīlādipañcadhammakkhandhayuttato
kevalaparipuṇṇaṃ, nirupakkilesato nittharaṇatthāya pavattito lokāmisanirapekkhato ca
parisuddhaṃ, seṭṭhaṭṭhena brahmabhūtānaṃ buddhapaccekabuddhasāvakānaṃ cariyato
brahmariyanti vuccati, tasmāpi "so dhammaṃ deseti .pe. Brahmacariyaṃ pakāsetī"ti
vuccati.
      Sādhu kho panāti sundaraṃ kho pana, atthāvahaṃ sukhāvahanti vuttaṃ hoti.
Dhammiyā kathāyāti pānakānisaṃsapaṭisaṃyuttāya. Ayañhi keṇiyo sāyanhasamaye
bhagavato āgamanaṃ assosi. "tucchahattho bhagavantaṃ dassanāya gantuṃ  lajjamāno
vikālabhojanā viratānampi pānakaṃ kappatī"ti cintetvā pañcahi kājasatehi
susaṅkhataṃ badarapānaṃ gāhāpetvā agamāsi. Yathāha bhesajjakkhandhake "atha kho
keṇiyassa jaṭilassa etadahosi, kinnu kho ahaṃ samaṇassa gotamassa
harāpeyyan"ti 1- sabbaṃ veditabbaṃ. Tato naṃ bhagavā yathā sekhasutte 2- sākiye
āvasathānisaṃsapaṭisaṃyuttāya kathāya, gosiṅgasālavane 3- tayo kulaputte sāmaggirasa-
paṭisaṃyuttāya, rathavinīte 4- jātibhūmake bhikkhū dasakathāvatthupaṭisaṃyuttāya, evaṃ taṃ
khaṇānurūpāya pānakānisaṃsapaṭisaṃyuttāya kathāya pānakadānānisaṃsaṃ sandassesi,
tathārūpānaṃ puññānaṃ punapi kattabbatāya niyojento samādapesi, abbhussāhaṃ
janento samuttejesi, sandiṭṭhikasamparāyikena phalavisesena pahaṃsanto sampahaṃsesi.
Tenāha "dhammiyā kathāya .pe. Sampahaṃsesī"ti. So bhiyyoso mattāya bhagavati
pasanno bhagavantaṃ nimantesi, bhagavā cassa tikkhattuṃ paṭikkhipitvā adhivāsesi.
Tenāha "atha kho keṇiyo jaṭilo .pe. Adhivāsesi bhagavā tuṇhībhāvenā"ti.
@Footnote: 1 vi.mahā. 4/300/83  2 Ma.Ma. 13/22-30/17-23
@3 Ma.mū. 12/325/288  4 Ma.mū. 12/252-60/215-22

---------------------------------------------------------------------------------------------
page273.
      Kimatthaṃ pana paṭikkhipi bhagavāti? punappunaṃ yācanāya cassa puññavuḍḍhi
bhavissati, bahutarañca paṭiyādessati, taṃ 1- tato aḍḍhateḷasānaṃ bhikkhusatānaṃ
paṭiyattaṃ aḍḍhasoḷasannaṃ pāpuṇissatīti. Kuto aparāni tīṇi satānīti ce?
appaṭiyatteyeva hi bhatte selo brāhmaṇo tīhi māṇavakasatehi saddhiṃ
pabbajissati, taṃ disvā bhagavā evamāhāti. Mittāmacceti mitte ca kammakare ca
ñātisālohiteti samānalohite ekayonisambandhe puttadhītādayo avasesabandhave ca.
Yenāti yasmā. Meti mayhaṃ. Kāyaveyyāvaṭikanti kāyena veyyāvaccaṃ. Maṇḍalamāḷaṃ
paṭiyādetīti setavitānamaṇḍapaṃ 2- karoti.
      Tiṇṇaṃ vedānanti irubbedayajubbedasāmavedānaṃ. Saha nighaṇḍunā ca
keṭubhena ca sanighaṇḍukeṭubhānaṃ. Nighaṇḍūti nāmanighaṇḍu rukkhādīnaṃ vevacanappakāsakaṃ
satthaṃ. Keṭubhanti kiriyākappavikappo kavīnaṃ upakārāya satthaṃ. Saha akkharappabhedena
sākkharappabhedānaṃ. Akkharappabhedoti sikkhā ca nirutti ca. Itihāsapañcamānanti
athabbanavedaṃ catutthaṃ katvā "itihaāsa itihaāsā"ti īdisavacanapaṭisaṃyutto
purāṇakathāsaṅkhāto itihāso pañcamo etesanti itihāsapañcamā. Tesaṃ
itihāsapañcamānaṃ. Padaṃ tadavasesañca byākaraṇaṃ ajjheti vedeti cāti padako
veyyākaraṇo. Lokāyate vitaṇḍavādasatthe mahāpurisalakkhaṇādhikāre ca dvādasasahasse
mahāpurisalakkhaṇasatthe anūno paripūrakārīti 3- lokāyatamahāpurisalakkhaṇesu anavayo,
avayo na hotīti vuttaṃ hoti. Avayo nāma yo tāni atthato ca ganthato ca
sandhāretuṃ na sakkoti.
      Jaṅghāya hitaṃ vihāraṃ jaṅghāvihāraṃ, cirāsanādijanitaṃ parissamaṃ vinodetuṃ
jaṅghāpasāraṇatthaṃ adīghacārikanti vuttaṃ hoti. Anucaṅkamamānoti caṅkamamāno eva.
@Footnote: 1 cha.Ma.,i. ayaṃ pāṭho na dassati  2 Sī.,i. savitānaṃ maṇaḍapaṃ, dussamaṇḍapaṃ
@pa.sū. 2/396/288  3 ka. attano paripuṇṇakāriti

---------------------------------------------------------------------------------------------
page274.
Anuvicaramānoti ito cito ca caramāno. Keṇiyassa jaṭilassa assamoti keṇiyassa
assamaṃ nivesanaṃ. Āvāhoti kaññāgahaṇaṃ. 1- Vivāhoti kaññādānaṃ. Mahāyaññoti
mahāyajanaṃ. Māgadhoti magadhānaṃ issaro. Mahatiyā senāya samannāgatattā seniyo.
Bimbīti suvaṇṇaṃ, tasmā sārasuvaṇṇasadisavaṇṇatāya bimbisāro. So me
nimantitoti so mayā nimantito.
      Atha brāhmaṇo pubbe katādhikārattā buddhasaddaṃ sutvāva amatenevābhisitto
vimhayarūpattā 2- āha "buddhoti bho keṇiya vadesī"ti. Itaro yathābhūtaṃ
ācikkhanto āha "buddhoti bho sela vadāmī"ti, tato naṃ punapi
daḷhīkaraṇatthaṃ pucchi, itaropi tatheva ārocesi. Atha kappasatasahassehipi
buddhasaddassa dullabhabhāvaṃ dassento āha "ghosopi kho eso dullabho
lokasmiṃ yadidaṃ buddho"ti. Tattha yadidanti nipāto, yo esoti vuttaṃ hoti.
      Atha brāhmaṇo buddhasaddaṃ sutvā "kinnu kho so saccameva buddho,
udāhu nāmamattamevassa buddho"ti vīmaṃsitukāmo cintesi, abhāsi eva vā
"āgatāni kho pana .pe. Vivaṭṭacchado"ti. Tattha mantesūti vedesu. Tathāgato
kira uppajjissatīti paṭikacceva suddhāvāsadevā brāhmaṇavesena lakkhaṇāni
pakkhipitvā vede vācenti "tadanusārena mahesakkhā sattā tathāgataṃ jānissantī"ti.
Tena pubbe vedesu mahāpurisalakkhaṇāni āgacchanti. Parinibbute pana tathāgate
kamena antaradhāyanti, tena etarahi natthi. Mahāpurisassāti paṇidhisamādāna-
ñāṇasamādādiguṇamahato 3- purisassa. Dveva gatiyoti dve eva niṭṭhā. Kāmañcāyaṃ
gatisaddo "pañca kho imā sāriputta gatiyo"tiādīsu 4- bhavabhede, "gatī migānaṃ
@Footnote: 1 ka. kaññāvaggahaṇaṃ  2 Sī.,i. vimhayaṃ ñāpento
@3 ka....ñāṇādiguṇamahato  4 Ma.mū. 12/153/113

---------------------------------------------------------------------------------------------
page275.
Pavanan"tiādīsu 1- nivāsaṭṭhāne, "evaṃ adhimattagatimanto"tiādīsu 2- paññāyaṃ,
"gatigatan"tiādīsu 3- visaṭabhāve 4- vattati. Idha pana niṭṭhāyaṃ veditabbo. Tattha
kiñcāpi yehi lakkhaṇehi samannāgato rājā hoti cakkavatti. Na tehi 5- buddho.
Jātisāmaññato pana tāniyevatānīti 6- vuccanti. Tasmā vuttaṃ "yehi
samannāgatassā"ti.
      Sace agāraṃ ajjhāvasatīti yadi agāre vasati. Rājā hoti cakkavattīti
catūhi acchariyadhammehi saṅgahavatthūhi ca lokaṃ rañjanato rājā. Cakkaratanaṃ vatteti,
catūhi sampatticakkehi vattati, tehi ca paraṃ vatteti, parahitāya ca iriyāpathacakkānaṃ 7-
vatto etasmiṃ atthīti cakkavatti. Ettha ca rājāti sāmaññaṃ, cakkavattīti
visesanaṃ. Dhammena caratīti dhammiko, ñāyena samena vattatīti attho. Dhammena
rajjaṃ labhitvā rājā jātoti dhammarājā. Parahitadhammakaraṇena vā dhammiko,
attahitadhammakaraṇena dhammarājā. Caturantāya issaroti cāturanto, catusamuddarantāya
catubbidhadīpavibhūsitāya ca paṭhaviyā issaroti attho. Ajjhattaṃ kodhādipaccatthike
bahiddhā ca sabbarājāno vijesīti vijitāvī. Janapadatthāvariyappattoti janapade
ruvabhāvaṃ 8- thāvarabhāvaṃ patto, na sakkā kenaci cāletuṃ, janapado vā tamhi
thāvariyaṃ patto anussuko 9- sakakammani rato acalo asampavedhītipi
janapadatthāvariyappatto.
      Seyyathidanti nipāto, tassa tāni  10- katamānīti attho. Cakkaratanaṃ .pe.
Pariṇāyakaratanameva sattamanti tāni sabbappakārato ratanasuttavaṇṇanāyaṃ vuttāni.
Tesu ayaṃ cakkavatti rājā cakkaratanena ajitaṃ jināti, hatthiassaratanehi vijite
@Footnote: 1 vi.pa. 8/339/315  2 Ma.mū. 12/161/125  3 vi.cūḷa. 6/204/237
@4 ka. visadabhāve  5 cha.Ma. na tehi eva  6 ka. tāniyevetāni
@7 ka. parahitairiyāpathacakkānaṃ  8 ka. vuḍḍhibhāvaṃ
@9 ka. anussuyyako  10 cha.Ma. etāni

---------------------------------------------------------------------------------------------
page276.
Yathāsukhamanuvicarati, pariṇāyakaratanena vijitamanurakkhati, sesehi upabhogaparibhogasukhamanubhavati.
1- Paṭhamena cassa ussāhasattiyogo, hatthiassagahapatiratanehi pabhusattiyogo,
pariṇāyakaratanena santānamantasattiyogo 2- suparipuṇṇo hoti, itthimaṇiratanehi
ca tividhasattiyogaphalaṃ. So itthimaṇiratanehi bhogasukhamanubhoti, sesehi assariyasukhaṃ.
Visesato cassa purimāni tīṇi adosakusalamūlajanitakammānubhāvena sampajjanti,
majjhimāni alobhakusalajanitakammānubhāvena, pacchimamekaṃ
amohakusalajanitakammānubhāvenāti veditabbaṃ.
      Parosahassanti atirekasahassaṃ. Sūrāti abhīrukajātikā. Vīraṅgarūpāti
devaputtasadisakāyā, evaṃ tāveke. Ayaṃ panettha sabhāvo vīrāti uttamā sūrā
vuccanti, vīrānaṃ aṅgaṃ vīraṅgaṃ, vīrakāraṇaṃ vīriyanti vuttaṃ hoti. Vīraṅgaṃ rūpaṃ
etesanti vīraṅgarūpā, vīriyamayasarīrā viyāti vuttaṃ hoti. Parasenappamaddanāti sace
paṭimukhaṃ tiṭṭheyya parasenā, taṃ pamaddituṃ samatthāti adhippāyo. Dhammenāti
"pāṇo na hantabbo"tiādinā 3- pañcasīladhammena. Arahaṃ hoti sammāsambuddho
loke vivaṭṭacchadoti ettha rāgadosamohamānadiṭṭhiavijjāduccaritacchadanehi sattahi
paṭicchanne kilesandhakāre loke taṃ chadanaṃ vivaṭṭetvā samantato sañjātāloko
hutvā ṭhitoti vivaṭṭacchado. Tattha paṭhamena padena pūjārahatā, dutiyena tassā
hetu tasmā 4- sammāsambuddhoti. Tatiyena buddhattahetu vivaṭṭacchadatā vuttāti
veditabbā. Atha vā vivaṭṭo ca vicchado cāti vivaṭṭacchado, vaṭṭarahito chadanarahito
cāti vuttaṃ hoti. Tena arahaṃ vaṭṭābhāvena sammāsambuddho chadanābhāvenāti
evaṃ purimapadadvayasseva hetudvayaṃ vuttaṃ hoti. Dutiyena vesārajjena cettha
purimasiddhi, paṭhamena dutiyasiddhi. Tatiyacatutthehi tatiyasiddhi hoti. Purimañca
dhammacakkhuṃ, dutiyaṃ buddhacakkhuṃ, tatiyaṃ samantacakakhuṃ sādhetīti veditabbaṃ.
@Footnote: 1 cha.Ma.,i. upabhogasukhamanubhavati  2 ka. santānamanti...
@3 dī.mahā. 10/244/151, Ma.u. 14/256/224  4 cha.Ma. yasmā

---------------------------------------------------------------------------------------------
page277.
      Idāni bhagavato santikaṃ gantukāmo āha "kahaṃ pana bho .pe. Sammāsambuddho"ti.
Evaṃ vuttetiādīsu yenesāti yena disābhāgena esā. Nīlavanarājīti
nīlavaṇṇarukkhapanti. Vanaṃ 1- kira meghapantisadisaṃ yattha bhagavā tadā vihāsi, taṃ
niddisanto āha "yenesā bho sela nīlavanarājī"ti. Tattha "so viharatī"ti ayaṃ
panettha pāṭhaseso, bhummatthe vā karaṇavacanaṃ. Pade padanti padasamīpe padaṃ.
Tena turitagamanaṃ paṭisedheti. Durāsadā hīti kāraṇaṃ āha, yasmā te durāsadā,
tasmā evaṃ bhonto āgacchantūti. Kiṃ pana kāraṇā durāsadāti ce? sīhāva
ekacaRā. Yathā hi sīhā sahāyakiccābhāvato ekacarā, evaṃ tepi vivekakāmatāya.
"yadā cāhan"tiādinā pana te māṇavake upacāraṃ sikkhāpeti. Tattha mā
opātethāti mā pavesetha, mā kathethāti vuttaṃ hoti. Āgamentūti paṭimānentu,
yāva kathā pariyosānaṃ gacchati, tāva tuṇhī bhavantūti attho.
      Samanvesīti gavesi. Yebhuyyenāti bahukāni anappakāni 2- addasa,
appakāni na addasa tato yāni na addasa, tāni dīpento āha "ṭhapetvā
dve"ti. Kaṅkhatīti kaṅkhaṃ uppādeti patthanaṃ "aho vata passeyyan"ti. Vicikicchatīti
tato tato tāni vicinanto kicchati na sakkoti daṭṭhuṃ. Nādhimuccatīti tāya
vicikicchāya sanniṭṭhānaṃ na gacchati. Na sampasīdatīti tato "paripuṇṇalakkhaṇo
ayan"ti bhagavati pasādaṃ nāpajjati. Kaṅkhāya vā sudubbalavimati vuttā, vicikicchāya
majjhimā, anadhimuccanatāya balavatī, asampasādena tehi tīhi dhammehi cittassa
kālussiyabhāvo.
      Kosohiteti vatthikosena paṭicchanne. Vatthaguyheti aṅgajāte. Bhagavato hi
varavāraṇasseva kosohitaṃ vatthaguyhaṃ suvaṇṇavaṇṇaṃ padumagabbhasamānaṃ. Taṃ so
@Footnote: 1 Sī.,i. vetasavanaṃ  2 cha.Ma. ayaṃ pāṭho na dissati

---------------------------------------------------------------------------------------------
page278.
Vatthapaṭicchannattā apassanto, antomukhagatāya ca jivhāya pahūtabhāvaṃ asallakkhento
tesu dvīsu lakkhaṇesu kaṅkhī ahosi vicikicchī. Tathārūpanti kathaṃ rūpaṃ? kimettha
amhehi vattabbaṃ, vuttametaṃ nāgasenatthereneva milindaraññā puṭṭhena:-
             "dukkaraṃ bhante nāgasena bhagavatā katanti. Kiṃ mahārājāti.
         Mahājanena hirikaraṇokāsaṃ brahmāyubrāhmaṇassa ca antevāsiuttarassa
         ca bāvarissa antevāsīnaṃ soḷasannaṃ brāhmaṇānañca selassa
         brāhmaṇassa antevāsīnaṃ tisatamāṇavānañca dassesi bhanteti. Na
         mahārāja bhagavā guyhaṃ dasseti, chāyaṃ bhagavā dasseti, iddhiyā
         abhisaṅkharitvā nivāsananivatthaṃ kāyabandhanabaddhaṃ cīvarapārutaṃ chāyārūpakamattaṃ
         dasseti mahārājāti. Chāyārūpe diṭṭhe 1- sati diṭṭho eva nanu
         bhanteti. Tiṭṭhatetaṃ mahārāja, hadayarūpaṃ disvā bujjhanakasatto
         bhaveyya, 2- hadayamaṃsaṃ nīharitvā 3- dasseyya sammāsambuddhoti. Kallosi
         bhante nāgasenā"ti.
      Ninnāmetvāti nīharitvā. Kaṇṇasotānumasanena cettha dīghabhāvo,
nāsikāsotānumasanena tanubhāvo, nalāṭacchādanena puthulabhāvo pakāsitoti veditabbo.
Ācariyapācariyānanti ācariyānañceva ācariyācariyānañca. Sake vaṇṇeti attano
guṇe.
                4- Paripuṇṇakāyo surici         sujāto cārudassano
                suvaṇṇavaṇṇosi bhagavā           susukkadāṭhosi viriyavā.
                Narassa hi sujātassa            ye bhavanti viyañjanā
                sabbe te tava kāyasmiṃ         mahāpurisalakkhaṇāti. 4-
@Footnote: 1 Ma. chāyaṃ diṭṭhe  2 ka. patiṭṭhaheyya
@3 ka. ninnāmetvā  4-4 cha.Ma. ime pāṭhā na dissanti

---------------------------------------------------------------------------------------------
page279.
      [554] Paripuṇṇakāyoti lakkhaṇehi paripuṇṇatāya ahīnaṅgapaccaṅgatāya
ca paripuṇṇasarīro. Surucīti sundarasarīrappabho. Sujātoti ārohapariṇāhasampattiyā
saṇṭhānasampattiyā ca sunibbatto. Cārudassanoti sucirampi passantānaṃ
atittikārakaṃ 1- appaṭikūlaṃ ramaṇīyaṃ cāru eva dassanaṃ assāti cārudassano. Keci
pana bhaṇanti "cārudassanoti sundaranetto"ti. Suvaṇṇavaṇṇoti suvaṇṇasadisavaṇṇo. Asīti
bhavasi. Etaṃ sabbapadehi yojetabbaṃ. Susukkadāṭhosīti suṭṭhu sukkadāṭho. Bhagavato
hi dāṭhāhi candakiraṇā viya ativiya paṇḍararaṃsiyo niccharanti. Tenāha
"susukkadāṭhosī"ti.
      [555] Mahāpurisalakkhaṇāti pubbe vuttabyañjanāneva padantarena 2-
nigamento āha.
      [556] Idāni tesu lakkhaṇesu attano abhirucitehi lakkhaṇehi bhagavantaṃ
thunanto āha "pasannanetto"tiādi. Bhagavā hi pañcavaṇṇappasādasampattiyā
pasannanetto, paripuṇṇacandamaṇḍalasadisamukhattā sumukho, ārohapariṇāhasampattiyā
brahā, brahmujugattatāya uju, jutimantatāya patāpavā. Yampi cettha
pubbe vuttaṃ, taṃ "majjhe samaṇasaṃghassā"ti iminā pariyāyena thunatā puna vuttaṃ.
Īdiso hi evaṃ virocati. Esa nayo uttaragāthāyapi.
      [557-8] Uttamavaṇṇinoti uttamavaṇṇasampannassa. Jambusaṇḍassāti
jambudīpassa. Pākaṭena issariyaṃ vaṇṇayanto āha, apica cakkavatti catunnampi
dīpānaṃ issaro hoti.
      [559] Khattiyāti jātikhattiyā. Bhojāti bhogiyā. Rājānoti ye keci
rajjaṃ kārentā. Anuyantāti anugāmino sevakā. Rājābhirājāti rājūnaṃ
@Footnote: 1 cha.Ma.,i....janakaṃ  2 cha.Ma. vacanantarena

---------------------------------------------------------------------------------------------
page280.
Pūjaniyo 1-  rājā hutvā, cakkavattīti adhippāyo. Manujindoti manussādhipati
paramissaro hutvā.
      [560] Evaṃ vutte bhagavā "ye te bhavanti arahanto sammāsambuddhā,
te sake vaṇṇe bhaññamāne attānaṃ pātukarontī"ti imaṃ selassa manorathaṃ
pūrento āha "rājāhamasmī"ti. Tatrāyamadhippāyo:- yaṃ kho maṃ tvaṃ sela
yācasi "rājā arahasi bhavituṃ cakkavattī"ti, ettha appossukko hohi,
rājāhamasmi, sati ca rājatte yathā añño rājā samānopi yojanasataṃ vā
anusāsati, dve tīṇi vā cattāri vā pañca vā yojanasatāni yojanasahassaṃ vā
cakkavatti hutvāpi catudīpapariyantamahantaṃ vā nāhamevaṃ paricchinnavisayo. Ahaṃ hi
dhammarājāva 2- anuttaro bhavaggato avīcipariyantaṃ katvā tiriyaṃ appameyyā
lokadhātuyo anusāsāmi. Yāvatā hi apadadipadādibhedā 3- sattā, ahaṃ tesaṃ
aggo. Na hi me koci sīlena vā .pe. Vimuttiñāṇadassanena vā paṭibhāgo
atthi. Svāhaṃ evaṃ dhammarājā anuttaro anuttareneva catusatipaṭṭhānādibhedabodhi-
pakkhiyasaṅkhātena dhammena cakkaṃ vattemi "idaṃ pajahatha, idaṃ upasampajja
viharathā"tiādinā āṇācakkaṃ, "idaṃ kho pana bhikkhave dukkhaṃ ariyasaccan"ti-
ādinā 4- pariyattidhammena dhammacakkameva vā. Cakkaṃ appaṭivattiyanti yaṃ cakkaṃ
appaṭivattiyaṃ hoti samaṇena vā .pe. Kenaci vā lokasminti.
      [561-2] Evaṃ attānaṃ āvikarontaṃ bhagavantaṃ disvā pītisomanassajāto
selo puna 5- daḷhīkaraṇatthaṃ "sambuddho paṭijānāsī"ti gāthādvayamāha.
Tattha ko nu senāpatīti dhammarañño bhoto dhammena pavattitassa dhammacakkassa
anuppavattako senāpati koti pucchi.
@Footnote: 1 ka. pūjito  2 cha.Ma. dhammarājā  3 cha.Ma. apadadvi...
@4 vi.mahā 4/14/14, saṃ.mahā. 19/1081/367  5 cha.Ma. ayaṃ saddo na dissati

---------------------------------------------------------------------------------------------
page281.
      [563] Tena ca samayena bhagavato dakkhiṇapasse āyasmā sāriputto
nisinno hoti suvaṇṇapuñjo viya siriyā sobhamāno, taṃ dassento bhagavā
"mayā pavattitan"ti gāthamāha. Tattha anujāto tathāgatanti tathāgatahetu anujāto,
tathāgatena hetunā jātoti attho.
      [564] Evaṃ "ko nu senāpatī"ti pañhaṃ byākaritvā yaṃ selo āha
"sambuddho paṭijānāsī"ti, tatra naṃ nikkaṅkhaṃ kātukāmo "nāhaṃ paṭiññāmatteneva
paṭijānāmi, apicāhaṃ iminā kāraṇena buddho"ti ñāpetuṃ "abhiññeyyan"ti
gāthamāha. Tattha abhiññeyyanti vijjā ca vimutti ca. Maggasaccasamudayasaccāni
pana bhāvetabbapahātabbāni, hetuvacanena pana phalasiddhito tesaṃ phalāni
nirodhasaccadukkhasaccānipi vuttāneva bhavanti, yato sacchikātabbaṃ sacchikataṃ
pariññeyyaṃ pariññātanti evamettha 1- vuttameva hoti. Evaṃ catusaccabhāvanāphalañca
vijjāvimuttiñca 2- dassento "bodhitabbaṃ 3- bujjhitvā buddho jātomhī"ti
vuttena hetunā buddhattaṃ sādheti. 4-
      [565-7] Evaṃ nippariyāyena attānaṃ pātukatvā attani
kaṅkhāvitaraṇatthaṃ brāhmaṇaṃ abhittharayamāno "vinayassū"ti gāthāttayamāha. Tattha
sallakattoti rāgasallādisattasallakattano. Brahmabhūtoti seṭṭhabhūto. Atituloti tulaṃ
atīto upamaṃ atīto,  nirūpamoti attho. Mārasenappamaddanoti "kāmā te paṭhamā
    senā"tiādikāya 5- "pare ca avajānātī"ti 5- evaṃ vuttāya māraparisasaṅkhātāya
mārasenāya pamaddano. Sabbāmitteti khandhakilesābhisaṅkhāramaccudevaputtamārādike
sabbapaccatthike. Vasīkatvāti attano vase vattetvā. Akutobhayoti kutoci abhayo.
@Footnote: 1 cha.Ma.,i. evampettha  2 ka. catusaccabhāvanaṃ catusaccabhāvanaphalaṃ ca vijjā ca vimuttiṃ ca
@3 cha.Ma. bujjhitabbaṃ  4 ka. sāveti
@ 5 khu.su. 25/439/416, khu.mahā. 29/134/111, khu.cūḷa. 30/289/144 (syā)

---------------------------------------------------------------------------------------------
page282.
      [568-70] Evaṃ vutte selo brāhmaṇo tāvadeva bhagavati
sañjātappasādo pabbajjāpekkho hutvā "imaṃ bhonto"ti 1- gāthāttayamāha
yathātaṃ paripākagatāya upanissayasampattiyā sammā ovadiyamāno. 2- Tattha
kaṇhābhijātikoti caṇḍālādinīcakulajātiko. 3-
      [571] Tato tepi māṇavakā tatheva pabbajjāpekkhā hutvā "evaṃ
ce 4- ruccati bhoto"ti gāthamāhaṃsu yathātaṃ teneva 5- saddhiṃ katādhikārā
kulaputtā.
      [572] Atha selo tesu māṇavakesu tuṭṭhacitto te dassento pabbajjaṃ
yācamāno "brāhmaṇā"ti gāthamāha.
      [573] Tato bhagavā yasmā selo atīte padumuttarassa bhagavato
sāsane tesaṃyeva tiṇṇaṃ purisasatānaṃ gaṇaseṭṭho hutvā tehi saddhiṃ pariveṇaṃ
kārāpetvā dānādīni puññāni ca katvā kamena devamanussasampattiṃ anubhavamāno
pacchime bhave tesaṃyeva ācariyo hutvā nibbatto, tañca nesaṃ kammaṃ
vimuttiparipākāya paripakkaṃ ehibhikkhubhāvassa ca upanissayabhūtaṃ, tasmā te sabbeva
ehibhikkhupabbajjāya pabbājento "svākkhātan"ti gāthamāha. Tattha sandiṭṭhikanti
paccakkhaṃ. Akālikanti maggānantaraphaluppattito na kālantare pattabbaphalaṃ.
Yatthāti yannimittā. Maggabrahmacariyanimittā hi pabbajjā appamattassa
sativippavāsavirahitassa tīsu sikkhāsu sikkhato amoghā hoti. Tenāha "svākkhātaṃ
.pe. Sikkhato"ti.
      Evañca vatvā "etha bhikkhavo"ti bhagavā avoca, te sabbe pattacīvaradharā
hutvā ākāsenāgamma bhagavantaṃ abhivādesuṃ, evamimaṃ tesaṃ ehibhikkhubhāvaṃ sandhāya
saṅgītikārakā 6- "alattha kho selo .pe. Upasampadan"ti āhaṃsu.
@Footnote: 1 cha.Ma. bhavantoti  2 cha.Ma. codiyamāno  3 cha.Ma....kule jāto
@4 cha.Ma.,i. etañce  5 cha.Ma. tena  6 cha.Ma. saṅgītikārā

---------------------------------------------------------------------------------------------
page283.
      Bhuttāvinti bhuttavantaṃ. Onītapattapāṇinti pattato onītapāṇiṃ,
apanītahatthanti vuttaṃ hoti. Tattha "upagantvā"ti pāṭhaseso daṭṭhabbo. Itarathā
hi bhagavantaṃ nisīdīti na yujjati.
      [574] Aggihuttaṃ mukhāti 1- bhagavā keṇiyassa cittānukūlavasena anumodanto
evamāha. Tattha aggiparicariyaṃ vinā brāhmaṇānaṃ yaññābhāvato "aggihuttaṃ
mukhā yaññā"ti vuttaṃ. Aggihuttaseṭṭhā aggihuttapadhānāti attho. Vede
sajjhāyantehi paṭhamaṃ sajjhāyitabbato 2- sāvittī "../../bdpicture/chandaso mukhan"ti vuttā.
Manussānaṃ seṭṭhato rājā "mukhan"ti vutto. Nadīnaṃ ādhārato paṭisaraṇato ca
sāgaro "mukhan"ti vutto. Candayogavasena "ajja kattikā ajja rohiṇī"ti
sañjānanato 3- ālokakaraṇato somabhāvato ca "nakkhattānaṃ mukhaṃ cando"ti
vutto. Tapantānaṃ aggattā ādicco "tapataṃ mukhan"ti vutto. Dakkhiṇeyyānaṃ
pana aggattā visesena tasmiṃ samaye buddhappamukhaṃ saṃghaṃ sandhāya "puññamākaṅkhamānānaṃ,
saṃgho ve yajataṃ mukhan"ti vutto. Tena saṃgho puññassa āyamukhanti
dasseti.
      [576] Yantaṃ saraṇanti aññabyākaraṇabhāvamāha. Tassattho:- pañcahi
cakakhūhi cakkhumā bhagavā yasmā mayaṃ ito aṭṭhame divase taṃ saraṇaṃ agamamha, 4-
tasmā sattarattena tava sāsane anuttarena damathena dantamha, aho te
saraṇassa ānubhāvoti.
      [577-8] Tato paraṃ bhagavantaṃ dvīhi gāthāhi thunitvā tatiyāya
vandanaṃ yācati:-
@Footnote: 1 cha.Ma. aggihuttamukhāti  2 Sī. ajjhāyantehi paṭhamaṃ ajjhetabbato
@3 ka. paññāṇato  4 ka. āgatamhā

---------------------------------------------------------------------------------------------
page284.
      [579] "bhikkhavo tisatā ime       tiṭṭhanti pañjalīkatā
            pāde vīra pasārehi        nāgā vandantu satthuno"ti
                   paramatthajotikāya khuddakaṭṭhakathāya
                       suttanipātaṭṭhakathāya
                     selasuttavaṇṇanā niṭṭhitā.
                        -----------
                      8. Sallasuttavaṇṇanā
      [580] Animittanti sallasuttaṃ. Kā uppatti? bhagavato kira upaṭṭhāko
eko upāsako, tassa putto kālamakāsi. So puttasokābhibhūto sattāhaṃ
nirāhāro ahosi. Taṃ anukampanto bhagavā tassa gharaṃ gantvā sokavinodanatthaṃ
idaṃ 1- suttamabhāsi.
      Tattha animittanti kiriyākāranimittavirahitaṃ. Yathā hi "yadā ahaṃ akkhiṃ
vā nikhaṇissāmi, bhamukaṃ vā ukkhipissāmi, tena nimittena taṃ bhaṇḍaṃ
avaharā"tiādīsu kiriyākāranimittaṃ atthi, na evaṃ jīvite. Na hi sakkā laddhuṃ
"yāvāhaṃ idaṃ vā idaṃ vā karomi, tāva tvaṃ jīva, mā miyyā"ti. Anaññātanti
ato eva na sakkā ekaṃsena aññātuṃ "ettakaṃ vā ettakaṃ vā kālaṃ
iminā jīvitabban"ti gatiyā āyupariyantavasena vā. Yathā hi cātumahārājikādīnaṃ
parimitaṃ āyu, na tathā maccānaṃ, evampi ekaṃsena anaññātaṃ.
      Kasiranti anekapaccayapaṭibaddhavuttibhāvato kicchaṃ, na sukhayāpanīyaṃ. Tathā hi
taṃ assāsapaṭibaddhañca passāsapaṭibaddhañca mahābhūtapaṭibaddhañca kabaḷīkārāhāra-
paṭibaddhañca usmāpaṭibaddhañca viññāṇapaṭibaddhañca. Anassasantopi hi na jīvati
@Footnote: 1 cha.Ma. imaṃ

---------------------------------------------------------------------------------------------
page285.
Apassasantopi. Catūsu ca dhātūsu kaṭṭhamukhādiāsīvisadaṭṭho viya kāyo
paṭhavīdhātuppakopena tāva thaddho hoti kaliṅgarasadiso yathāha:-
            "patthaddho bhavatī kāyo      daṭṭho kaṭṭhamukhena vā
            paṭhavīdhātuppakopena         hoti kaṭṭhamukheva so"ti. 1-
      Āpodhātuppakopena pūtibhāvaṃ āpajjitvā paggharitapubbamaṃsalohito
aṭṭhicammāvasesova hoti. Yathāha:-
            "pūtiko bhavatī kāyo        daṭṭho pūtimukhena vā
            āpodhātuppakopena        hoti pūtimukheva so"ti. 1-
      Tejodhātuppakopena aṅgārakāsuyaṃ pakkhitto viya samantā paridayhati.
Yathāha:-
            "santatto bhavatī kāyo      daṭṭho aggimukhena vā
            tejodhātuppakopena        hoti aggimukheva so"ti. 1-
      Vāyodhātuppakopena sañchijjamānasandhibandhano pāsāṇehi koṭṭetvā
sañcuṇṇiyamānaṭṭhiko viya ca hoti. Yathāha:-
            "sañchinno bhavatī kāyo      daṭṭho satthamukhena vā
            vāyodhātuppakopena        hoti satthamukheva so"ti. 1-
      Dhātuppakopabyāpannakāyopi ca na jīvati. Yadā pana tā dhātuyo
aññamaññaṃ patiṭṭhānādikiccaṃ sādhentāpi samaṃ vahanti, tadā jīvitaṃ pavattati.
Evaṃ mahābhūtapaṭibaddhañca jīvitaṃ. Dubbhikkhādīsu pana āhārupacchedanena sattānaṃ
jīvitakkhayo pākaṭo eva. Evaṃ kabaḷīkārāhārapaṭibaddhañca jīvitaṃ. Tathā
@Footnote: 1 abhi.A. 1/359

---------------------------------------------------------------------------------------------
page286.
Asitapītādiparipāke kammajateje khīṇe sattā jīvitakkhayaṃ pāpuṇantāpi pākaṭā
eva. Usmāpaṭibaddhañca jīvitaṃ. Viññāṇe pana niruddhe niruddhato pabhuti
sattānaṃ na hoti jīvitanti evampi loke pākaṭameva. Evaṃ viññāṇapaṭibaddhañca
jīvitaṃ. Evamanekappaccayapaṭibaddhavuttibhāvato kasiraṃ veditabbaṃ.
      Parittañcāti appakaṃ, devānaṃ jīvitaṃ upanidhāya tiṇagge ussāvabindusadisaṃ,
cittakkhaṇato uddhaṃ abhāvena vā parittaṃ. Atidīghāyukopi hi satto atītena
cittena jīvittha, na jīvati, na jīvissati, anāgatena jīvissati, na jīvati, na jīvittha,
paccuppannena jīvati, na jīvittha, na jīvissati. Vuttaṃ cetaṃ:-
             "jīvitaṃ attabhāvo ca           sukhadukkhā ca kevalā
             ekacittasamāyuttā            lahuso vattatī 1- khaṇo.
             Cullāsītisahassāni             kappe 2- tiṭṭhanti ye marū
             natveva tepi jīvanti           dvīhi cittehi samāhitāti. 3-
      Tañca dukkhena saṃyutanti tañca 4- jīvitaṃ evaṃ animittamanaññātaṃ kasiraṃ
parittañca samānampi sītuṇhaḍaṃsamakasādisamphassakhuppipāsāsaṅkhāradukkhavipariṇāmadukkha-
dukkhadukkhehi saṃyuttaṃ. Kiṃ vuttaṃ hoti? yasmā īdisaṃ maccānaṃ jīvitaṃ, tasmā
tvaṃ yāva taṃ parikkhayaṃ na gacchati, tāva dhammacariyameva brūhaya, mā
puttamanusocāti.
      [581] Athāpi maññeyyāsi "sabbūpakaraṇehi puttamanurakkhantassāpi me
so mato, tena socāmī"ti, evampi mā soci. Na hi so upakkamo atthi,
yena jātā na miyyare, na hi sakkā kenaci upakkamena jātā sattā mā
@Footnote: 1 cha.Ma. vattate  2 cha.Ma. kappā
@3 cha.Ma.,i. saṃyutāti, khu.mahā. 29/49/49 (syā)  4 ka. taṃ cetaṃ

---------------------------------------------------------------------------------------------
page287.
Marantūti rakkhitunti vuttaṃ hoti. Tato yasmā so "jaraṃ patvā nāma bhante
maraṇaṃ anurūpaṃ, atidaharo me putto mato"ti cintesi, tasmā āha "jarampi
patvā maraṇaṃ, evaṃdhammā hi pāṇino"ti, jaraṃ patvāpi appatvāpi maraṇaṃ, natthi
ettha niyamoti vuttaṃ hoti.
      [582] Idāni tamatthaṃ nidassanena sādhento "phalānamiva pakkānan"ti-
ādimāha. Tassattho:- yathā phalānaṃ pakkānaṃ yasmā sūriyuggamanato pabhuti
sūriyātapena santappamāne rukkhe paṭhaviraso ca āporaso ca pattato sākhaṃ
sākhato khandhaṃ khandhato mūlanti evaṃ anukkamena mūlato paṭhavimeva pavisati,
ogamanato pabhuti pana paṭhavito mūlaṃ mūlato khandhanti evaṃ anukkamena
sākhāpattapallavādīni puna ārohati, evaṃ ārohanto ca paripākagataphalaṃ 1-
vaṇṭamūlaṃ na pavisati. Atha sūriyātapena tappamāne vaṇṭamūle pariḷāho
uppajjati. Tena tāni phalāni pāto pāto niccakālaṃ patanti, nesaṃ pāto
patanato 2- bhayaṃ hoti, patanā bhayaṃ hotīti attho. Evaṃ jātānaṃ maccānaṃ niccaṃ
maraṇato bhayaṃ. Pakkaphalasadisā hi sattāti.
      [583-6] Kiñca bhiyyo:- "yathāpi kumbhakārassa .pe. Jīvitanti.
Tasmā "daharā ca .pe. Parāyanā"ti evaṃ gaṇha, evañca gahetvā "tesaṃ
maccu .pe. Ñātī vā pana ñātake"ti evampi gaṇha. Yasmā ca na pitā
tāyate puttaṃ, ñātī vā pana ñātake, tasmā pekkhataṃyeva .pe. Niyyati.
      Tattha ayaṃ yojanā:- passamānānaṃyeva ñātīnaṃ "amma tātā"tiādinā
nayena puthu anekappakārakaṃ lālapataṃyeva maccānaṃ ekameko macco yathā go
vajjho evaṃ niyyati, evaṃ passa upāsaka yāva atāṇo lokoti.
@Footnote: 1 Sī.,i. paripākagataphale, cha.Ma. paripākagate phale  2 Sī.,i., Ma. patato

---------------------------------------------------------------------------------------------
page288.
      [587] Tattha ye buddhapaccekabuddhādayo dhitisampannā, te "evamabbhāhato
loko maccunā ca jarāya ca, so na sakkā kenaci parittāṇaṃ kātun"ti 1-
yasmā jānanti, tasmā dhīrā na socanti viditvā lokapariyāyaṃ, imaṃ lokasabhāvaṃ
ñatvā na socantīti vuttaṃ hoti.
      [588] Tvaṃ pana yassa maggaṃ .pe. Paridevasi. Kiṃ vuttaṃ hoti? yassa
Mātukucchismiṃ āgatassa āgatamaggaṃ vā, ito cavitvā aññattha gatassa gatamaggaṃ
vā na jānāsi, tassa ime ubho ante asampassaṃ niratthaṃ paridevasi. Dhīrā
pana te passantā viditvā lokapariyāyaṃ nānusocantīti.
      [589] Idāni "niratthaṃ paridevasī"ti ettha vuttaparidevanāya niratthakabhāvaṃ
sādhento "paridevayamāno ce"tiādimāha. Tattha udabbaheti ubbaheyya
dhāreyya, attani sañjaneyyāti attho. Sammūḷho hiṃsamattānanti sammūḷho
hutvā attānaṃ hiṃsanto. 2- Kayirā cenaṃ vicakkhaṇoti yadi tādiso kañci atthaṃ
udabbahe, vicakkhaṇopi naṃ paridevaṃ kareyya.
      [590] Na hi ruṇṇenāti etthāyaṃ yojanā:- na pana koci ruṇṇena
vā sokena vā cetaso santiṃ pappoti, apica  kho pana rodato ca socato ca
bhiyyo assa uppajjate dukkhaṃ, sarīrañca dubbaṇṇiyādīhi upahaññatīti.
      [591] Na tena petāti tena paridevanena kālakatā na pālenti na
yāpenti, na taṃ tesaṃ upakārāya hoti. Tasmā niratthā paridevanāti.
      [592] Na kevalañca niratthā, anatthampi āvahati. Kasmā? yasmā
Sokamappajahaṃ .pe. Vasamanvagūti. Tattha anutthunantoti anusocanto. Vasamanvagūti
vasaṃ gato.
@Footnote: 1 ka. parittāpetunti  2 cha.Ma.,i. bādhento

---------------------------------------------------------------------------------------------
page289.
      [593] Evampi niratthakattaṃ anatthāvahattañca sokassa dassetvā idāni
sokavinayatthaṃ ovadanto "aññepi passā"tiādimāha. Tattha gamineti gamike,
paralokagamanasajje ṭhiteti vuttaṃ hoti. Phandantevidha pāṇineti 1- maraṇabhayena
phandamāneyeva idha satte.
      [594] Yena yenāti yenākārena maññanti "dīghāyuko bhavissati,
arogo bhavissatī"ti. Tato taṃ aññathāyeva hoti, so evaṃ maññito maratipi,
rogīpi hoti. Etādiso ayaṃ vinābhāvo maññitappaccanīkena hoti, passa upāsaka
lokasabhāvanti evamettha adhippāyayojanā veditabbā.
      [596] Arahato sutvāti imaṃ evarūpaṃ arahato dhammadesanaṃ sutvā.
Neso labbhā mayā itīti so peto "idāni mayā puna jīvatū"ti na labbhā
iti parijānanto, vineyya paridevitanti vuttaṃ hoti.
      [597] Kiñca bhiyyo:- "yathā saraṇamādittaṃ .pe. Dhaṃsaye"ti. Tat
dhīro dhitisampadāya, sappañño sasambhārikapaññāya, 2- paṇḍito bāhusaccapaññāya,
kusalo cintakajātikatāya veditabbo. Cintāmayasutamayabhāvanāmayapaññāhi vā
yojetabbaṃ.
      [598-9] Na kevalañca sokameva, paridevaṃ .pe. Sallamattano. Tattha
pajappanti taṇhaṃ. Domanassanti cetasikaṃ dukkhaṃ. Abbaheti uddhare. Sallanti
etameva tippakāraṃ dunnīharaṇaṭṭhena antovijjhanaṭṭhena ca sallaṃ, pubbe vuttaṃ
sattavidhaṃ vā rāgādisallaṃ. Etasmiṃ hi abbuḷhe salle abbuḷhasallo .pe.
Nibbutoti arahattanikūṭena desanaṃ niṭṭhāpesi. Tattha asitoti taṇhādiṭṭhīhi
@Footnote: 1 cha.Ma.....noti  2 cha.Ma.,i. sābhāvikapaññāya

---------------------------------------------------------------------------------------------
page290.
Anissito. Pappuyyāti pāpuṇitvā. Sesaṃ idha ito pubbe vuttattā
uttānatthameva, tasmā na vaṇṇitanti.
                    Paramatthajotikāya   khuddakaṭṭhakathāya
                          suttanipātaṭṭhakathāya
                       sallasuttavaṇṇanā niṭṭhitā.
                           -----------
                        9. Vāseṭṭhasuttavaṇṇanā
      evamme sutanti vāseṭṭhasuttaṃ. Kā uppatti? ayamevassa, 1- nidāne
vuttā. Atthavaṇṇanaṃ panassa vuttanayāni uttānatthāni ca padāni pariharantā
karissāma. Icchānaṅgalanti gāmassa 2- nāmaṃ. Brāhmaṇamahāsālānaṃ caṅkī tārukkho
todeyyoti vohāranāmametaṃ, pokkharasāti jāṇussoṇīti nemittikaṃ. 3- Tesu kira
eko himavantapasse pokkharaṇiyā padume nibbatto, aññataro tāpaso taṃ
padumaṃ gahetvā tattha sayitaṃ dārakaṃ disvā saṃvaḍḍhetvā rañño dassesi,
pokkhare sayitattā "pokkharasātī"ti cassa nāmaṃ akāsi. Ekassa ṭhānantaraṃ
nemittikaṃ. Tena kira jāṇussoṇināmakaṃ purohitaṭṭhānaṃ laddhaṃ, so teneva
paññāyi.
      Te sabbepi aññe ca abhiññātā abhiññātā brāhmaṇamahāsālā
kasmā icchānaṅgale paṭivasantīti ce 4-? vedajjhāyanaparivīmaṃsanatthaṃ. Tena kira
samayena kosalajanapade vedakā brāhmaṇā vedānaṃ sajjhāyakaraṇatthañca
atthūpaparikkhaṇatthañca tasmiṃyeva gāme sannipatanti. Tena tepi 5- antarantarā
attano bhogagāmato āgamma tattha paṭivasanti.
@Footnote: 1 cha.Ma.,i. ayameva, yāssa  2 Ma. icchānaṅgalanti nigamassa, cha. icchānaṅgaloti
@gāmassa  3 ka. nemittakaṃ  4 cha.Ma. ayaṃ saddo na dissati  5 ka. keci

---------------------------------------------------------------------------------------------
page291.
      Vāseṭṭhabhāradvājānanti vāseṭṭhassa ca bhāradvājassa ca. Ayamantarākathāti
yaṃ attano sahāyakabhāvānurūpaṃ kathaṃ kathentā anuvicariṃsu, tassā kathāya
antarā vemajjheyeva ayamaññā kathā udapādīti vuttaṃ hoti. Saṃsuddhagahaṇikoti
saṃsuddhakucchiko, saṃsuddhāya brāhmaṇiyā eva kucchismiṃ nibbattoti adhippāyo.
"samavepākiniyā gahaṇiyā"tiādīsu hi udaraggi "gahaṇī"ti vuccati, idha pana
mātukucchi. Yāva sattamāti mātu mātā pitu pitāti evaṃ paṭilomena yāva satta
jātiyo 1- ettha ca pitāmaho ca pitāmahī ca pitāmahā, tathā mātāmaho ca
mātāmahī ca mātāmahā, pitāmahā ca mātāmahā ca pitāmahāyeva. Pitāmahānaṃ
yugaṃ pitāmahayugaṃ. Yuganti āyuppattameva cetaṃ, atthato pana pitāmahāyeva
pitāmahayugaṃ. Akkhittoti jātiṃ ārabbha "kiṃ so"ti kenaci anavaññāto.
Anupakuṭṭhoti jātisandosavādena anupakkuṭṭhapubbo. Vattasampannoti
ācārasampanno. Saññāpetunti ñāpetuṃ bodhetuṃ, nirantaraṃ ñātunti vuttaṃ hoti.
Āyāmāti gacchāma.
      [600] Anuññātapaṭiññātāti "tevijjā tumhe"ti ca ete 2- mayaṃ
ācariyehi ca anuññātā, attanā ca paṭijānimhāti attho. Asmāti bhavāma.
Ubhoti dvepi janā. Ahaṃ pokkharasātissa, tārukkhassāya 3- māṇavoti ahaṃ
pokkharasātissa jeṭṭhantevāsī aggasisso, ayaṃ tārukkhassāti adhippāyena bhaṇati
ācariyasampattiṃ attano sampattiñca dīpento.
      [601] Tevijjānanti tivedānaṃ. Kevalinoti niṭṭhaṅgatā. Asmaseti amha
bhavāma. Idāni taṃ kevalibhāvaṃ vitthārento āha "padakasmā .pe. Sādisā"ti.
Tattha jappeti vede. Kammunāti dasavidhena kusalakammapathakammunā. Ayaṃ hi pubbe
@Footnote: 1 ka. sattamajātito
@ 2 cha.Ma.,i. evaṃ  3 cha.Ma. tārukkhassāyaṃ

---------------------------------------------------------------------------------------------
page292.
Sattavidhaṃ kāyavacīkammaṃ sandhāya "yato kho bho sīlavā ca 1- hotī"ti āha. Tividhaṃ
manokammaṃ sandhāya "vattasampanno"ti āha. Tena samannāgato hi ācārasampanno
hoti.
      [602-5] Idāni taṃ vacanantarena dassento āha "ahañca kammunā brūmī"ti.
Khayātītanti ūnabhāvaṃ atītaṃ, 2- paripuṇṇanti attho. Peccāti upagantavā.
Namassantīti namo karonti. Cakkhuṃ loke samuppannanti avijjandhakāre loke taṃ
andhakāraṃ viddhaṃsitvā 3- lokassa diṭṭhadhammikādiatthasandassanena cakkhuṃ hutvā
samuppannaṃ.
      [606] Evaṃ abhitthavitvā vāseṭṭhena yācito bhagavā te 4- dvepi jane
saṅgaṇhanto āha "tesaṃ vo ahaṃ byakkhissan"tiādi. Tattha byakkhissanti
byākarissāmi. Anupubbanti tiṭṭhatu tāva brāhmaṇacintā, kintaṃ 5-
kīṭapaṭaṅgatiṇarukkhato pabhuti vo anupubbaṃ byakkhissanti evamettha adhippāyo
veditabbo. Evaṃ vitthārakathāya vinetabbā hi te māṇavakā. Jātivibhaṅganti
jātivitthāraṃ. Aññamaññā hi jātiyoti tesaṃ tesaṃ hi pāṇānaṃ jātiyo aññā
aññā, nānappakārāti attho.
      [607] Tato pāṇānaṃ jātivibhaṅge kathetabbe "tiṇarukkhepi jānāthā"ti
anupādinnakānaṃ tāva kathetuṃ āraddho. Taṃ kimatthamiti ce? upādinnesu
sukhañāpanatthaṃ. Anupādinnesu hi jātibhede gahite upādinnesu so pākaṭataro
hoti. Tattha tiṇāni nāma antopheggūni bahisārāni. Tasmā tālanāḷikerādayopi
tiṇasaṅgahaṃ gacchanti. Rukkhā nāma bahipheggū antosāRā. Tiṇāni ca
@Footnote: 1 cha.Ma.,i. casaddo na dissati
@2 ka. hānabhāvamatītaṃ  3 cha.Ma. vidhamitvā
@4 cha.Ma. ayaṃ pāṭho na dissati  5 cha.Ma. ayaṃ pāṭho na dissati

---------------------------------------------------------------------------------------------
page293.
Rukkhā ca tiṇarukkhā. Te upayogabahuvacanena dassento āha "tiṇarukkhepi
jānāthā"ti. Na cāpi paṭijānareti "mayaṃ tiṇā, mayaṃ rukkhā"ti evampi na
paṭijānanti. Liṅgaṃ jātimayanti appaṭijānantānampi ca tesaṃ ca jātimayameva
saṇṭhānaṃ attano mūlabhūtatiṇādisadisameva hoti. Kiṃkāraṇaṃ? aññamaññā hi
jātiyo, yasmā aññā tiṇajāti, aññā rukkhajāti, tiṇesupi aññā tālajāti,
aññā nāḷikerajātīti evaṃ vitthāretabbaṃ.
      Tena kiṃ dīpeti? yaṃ jātivasena nānā hoti, taṃ attano paṭiññaṃ
Paresaṃ vā upadesaṃ vināpi aññajātito visesena gayhati. Yadi ca jātiyā
brāhmaṇo bhaveyya, sopi attano paṭiññaṃ paresaṃ vā upadesaṃ vinā khattiyato
vessasuddato vā visesena gayheyya, 1- na ca gayhati, tasmā na jātiyā
brāhmaṇoti. Parato 2- pana "yathā etāsu jātīsū"ti imāya gāthāya etamatthaṃ
vacībhedeneva āvikarissati.
      [608] Evaṃ anupādinnesu jātibhedaṃ dassetvā, upādinnesu taṃ
dassento "tato kīṭe"ti evamādimāha. Tattha kīṭāti kimayo. Paṭaṅgāti
paṭaṅgāyeva. Yāva kunthakipilliketi kunthakipillikaṃ pariyantaṃ katvāti attho.
      [609] Khuddaketi kāḷakakaṇṭakādayo. Mahallaketi sasaviḷārādayo. Sabbe
hi te anekavaṇṇāyeva. 3-
      [610] Pādūdareti udarapāde, udaraṃyeva tesaṃ 4- pādāti vuttaṃ hoti.
Dīghapiṭṭhiketi sappānaṃ hi sīsato yāva naṅguṭṭhā piṭṭhi eva hoti, tena te
"dīghapiṭṭhikā"ti vuccanti. Tepi anekappakārā āsīvisādibhedena.
@Footnote: 1 ka. viseso na bhaveyya  2 ka. yato
@3 cha.Ma. anekavaṇṇā  4 cha.Ma. yesaṃ

---------------------------------------------------------------------------------------------
page294.
      [611] Odaketi 1- udakamhi jāte. Macchāpi anekappakārā
rohitamacchādibhedena.
      [612] Pakkhīti sakuṇe. Te hi pakkhānaṃ atthitāya "pakkhī"ti vuccanti.
Pattehi yantīti pattayānā vehāse gacchantīti vihaṅgamā. Tepi anekappakārā
kākādibhedena.
      [613] Evaṃ thalajalākāsagocarānaṃ pāṇānaṃ jātibhedaṃ dassetvā idāni
yena adhippāyena taṃ dassesi, taṃ āvikaronto "yathā etāsū"ti gāthamāha.
Tassattho saṅkhepato pubbepi 2- vuttādhippāyavaṇṇanāvaseneva veditabbo.
      [614-6] Vitthārato panettha yaṃ vattabbaṃ, taṃ sayameva dassento "na
kesehī"tiādimāha. Tatrāyaṃ yojanā:- yaṃ vuttaṃ "natthi manussesu liṅgaṃ jātimayaṃ
puthū"ti, taṃ evaṃ natthīti veditabbaṃ. Seyyathidaṃ? na kesehīti. Na hi "brāhmaṇānaṃ
īdisā kesā honti, khattiyānaṃ īdisā"ti niyamo atthi yathā hatthiassamigādīnanti
iminā nayena sabbaṃ yojetabbaṃ. Liṅgaṃ jātimayaṃ neva, yathā aññāsu jātīsūti
idaṃ pana vuttassevatthassa nigamananti veditabbaṃ. Tassa yojanā:- tadeva
yasmā imehi kesādīhi natthi manussesu liṅgaṃ jātimayaṃ puthu, tasmā veditabbametaṃ
"brāhmaṇādibhedesu manussesu  liṅgaṃ jātimayaṃ neva yathā aññāsu jātīsū"ti.
      [617] Idāni evaṃ jātibhede asantepi 3- brāhmaṇo khattiyoti idaṃ
nānattaṃ yathā jātaṃ, taṃ dassetuṃ "paccattan"ti gāthamāha. Tassattho:-
etaṃ tiracchānagatānaṃ viya 4- yonisiddhameva kesādisaṇṭhānanānattaṃ manussesu
brāhmaṇādīnaṃ attano attano sarīresu na vijjati. Avijjamānepi pana etasmiṃ
@Footnote: 1 ka. udaketi  2 cha.Ma. pubbe
@3 ka. jātibhedesu sattesupi  4 cha.Ma. tiracchānānaṃ viya

---------------------------------------------------------------------------------------------
page295.
Yadetaṃ brāhmaṇo khattiyoti nānattavidhānapariyāyaṃ vokāraṃ, taṃ vokārañca
manussesu samaññāya pavuccati vohāramattena vuccatīti.
      [619-25] Ettāvatā bhagavā bhāradvājassa vādaṃ niggahetvā idāni
yadi jātiyā brāhmaṇo bhaveyya, ājīvasīlācāravipannopi brāhmaṇo bhaveyya.
Yasmā pana porāṇā brāhmaṇā tassa brāhmaṇabhāvaṃ na icchanti, loke ca
aññepi paṇḍitamanussā, tasmā vāseṭṭhassa vādapaggahaṇatthaṃ taṃ dassento
"yo hi koci manussesū"tiādikā aṭṭha gāthāyo āha. Tattha gorakkhanti khettarakkhaṃ,
kasikammanti vuttaṃ hoti. Paṭhavī hi "go"ti vuccati, tappabhedo ca khettaṃ.
Puthusippenāti tantavāyakammādinānāsippena. Vohāranti vaṇijjaṃ. Parapessenāti
paresaṃ veyyāvaccena. Issatthanti āvudhajīvikaṃ usuñca satthañcāti 1- vuttaṃ
hoti. Porohiccenāti purohitakammena.
      [626] Evaṃ brāhmaṇasamayena ca lokavohārena ca ājīvasīlācāravipannassa
abrāhmaṇabhāvaṃ sādhetvā 2- evaṃ sante na jātiyā brāhmaṇo, guṇehi pana
brāhmaṇo hoti. Tasmā yattha yattha 3- kule jāto yo guṇavā, so brāhmaṇo,
ayamettha ñāyoti evametaṃ ñāyamatthato āpādetvā puna tadeva ñāyaṃ
vacībhedena pakāsento āha "na cāhaṃ brāhmaṇaṃ brūmī"ti.
      Tassattho:- ahaṃ pana yvāyaṃ catūsu yonīsu yattha katthaci jāto, tatrāpi
vā visesena yo brāhmaṇasamaññitāya 4- mātari sambhūto, taṃ yonijaṃ mattisambhavaṃ,
yā cāyaṃ "ubhato sujāto"tiādinā 5- nayena brāhmaṇehi brāhmaṇassa
parisuddhauppattimaggasaṅkhātā yoni kathīyati, "saṃsuddhagahaṇiko"ti 5- iminā ca
@Footnote: 1 cha.Ma. sattiñcāti  2 ka. sāvetvā
@3 ka. yattha tatatha  4 ka. brāhmaṇassa saṃvaṇṇitāya
@ 5 dī.Sī. 9/303/112, Ma.Ma. 13/242/412

---------------------------------------------------------------------------------------------
page296.
Mātusampatti, tatopi jātasambhūtattā "yonijo mattisambhavo"ti ca vuccati, tampi
yonijaṃ matti sambhavaṃ iminā ca yonijamattisambhavamattena 1- brāhmaṇaṃ na brūmi.
Kasmā? yasmā "bho bho"ti vacanamattena aññehi sakiñcanehi visiṭṭhattā
Bhovādī nāma so hoti, sve 2- hoti sakiñcano. Yo panāyaṃ yattha katthaci
kule jātopi rāgādikiñcanābhāvena akiñcano, sabbaggahaṇapaṭinissaggena ca
anādāno, akiñcanaṃ anādānaṃ tamahaṃ brūmi brāhmaṇaṃ. Kasmā? yasmā
bāhitapāpoti.
      [627] Kiñca bhiyyo:- "sabbasaṃyojanaṃ chetvā"tiādikā sattavīsati
gāthā. Tattha sabbasaṃyojananti dasavidhasaṃyojanaṃ. Na paritassatīti taṇhāya na bhāyati 3-
tamahanti taṃ ahaṃ rāgādīnaṃ saṅgānaṃ atikkantattā saṅgātigaṃ, catunnampi yogānaṃ
abhāvena visaṃ yuttaṃ brāhmaṇaṃ vadāmīti attho.
      [628] Naddhinti nayhanabhāvena pavattaṃ kodhaṃ. Varattanti bandhanabhāvena
pavattaṃ taṇhaṃ. Sandānaṃ sahanukkamanti anusayānukkamasahitaṃ dvāsaṭṭhidiṭṭhisandhānaṃ,
idaṃ sabbampi chinditvā ṭhitaṃ avijjāpalighassa ukkhittatā ukkhittapalighaṃ
catunnaṃ saccānaṃ buddhaṃ ahaṃ brāhmaṇaṃ vadāmīti attho.
      [629] Aduṭṭhoti evaṃ dasahi akkosavatthūhi akkosañca, pāṇiādīhi
poṭhanañca rajjubandhanādīhi 4- bandhanañca yo akuddhamānaso hutvā adhivāseti,
khantibalena ca 5- samannāgatattā khantībalaṃ, punappunaṃ uppattiyā anīkabhūtena
teneva khantībalānīkena samannāgatattā balānīkaṃ taṃ evarūpaṃ ahaṃ brāhmaṇaṃ
vadāmīti attho.
@Footnote: 1 ka. yonijamattena iminā ca mattikasambhavamattena
@2 cha.Ma.,i. sace  3 cha.Ma. tassati
@4 cha.Ma.,i andubandhanādīhi  5 cha.Ma. ayaṃ saddo na dissati

---------------------------------------------------------------------------------------------
page297.
      [630] Vatavantanti dhutavatena samannāgataṃ, catupārisuddhisīlena sīlavantaṃ,
taṇhāussadābhāvena anussadaṃ, chaḷindriyadamanena dantaṃ, koṭiyaṃ ṭhitena attabhāvena
antimasārīraṃ tamahaṃ brāhmaṇaṃ vadāmīti attho.
      [631] Yo na limpatīti evameva yo abbhantare duvidhenapi kāmena 1-
na limpati, tasmiṃ kāme na saṇṭhāti, tamahaṃ brāhmaṇaṃ vadāmīti attho.
      [632] Dukkhassāti khandhadukkhassa. Pannabhāranti ohitakkhandhabhāraṃ catūhi
yogehi sabbakkilesehi vā visaṃyuttaṃ tamahaṃ brāhmaṇaṃ vadāmīti attho.
      [633] Gambhīrapaññanti gambhīresu khandhādīsu pavattāya paññāya samannāgataṃ,
dhammojapaññāya medhāviṃ, "ayaṃ duggatiyā, ayaṃ sugatiyā, ayaṃ nibbānassa maggo,
ayaṃ amaggo"ti evaṃ magge amagge ca chekatāya maggāmaggassa kovidaṃ,
arahattasaṅkhātaṃ uttamatthaṃ anuppattaṃ tamahaṃ brāhmaṇaṃ vadāmīti attho.
      [634] Asaṃsaṭṭhanti dassanasavanasamullāpaparibhogakāyasaṃsaggānaṃ abhāvena
asaṃsaṭṭhaṃ. Ubhayanti gihīhi ca anagārehi cāti ubhayehipi asaṃsaṭṭhaṃ. Anokasārinti
anālayacāriṃ, taṃ evarūpaṃ ahaṃ brāhmaṇaṃ vadāmīti attho.
      [635] Nidhāyāti nikkhipitvā oropetvā, tasesu thāvaresu cāti
taṇhātāsena 2- tasesu taṇhābhāvena thiratāya thāvaresu. Yo na hantīti yo
evaṃ sabbasattesu vigatapaṭighatāya nikkhittadaṇḍo neva kañci sayaṃ hanati, na
aññe ghāteti, tamahaṃ brāhmaṇaṃ vadāmīti attho.
      [636] Aviruddhanti āghātanavasena viruddhesupi lokiyamahājanesu
āghātābhāvena aviruddhaṃ, hatthagate daṇḍe vā satthe vā avijjamānepi paresaṃ
@Footnote: 1 cha.Ma. duvidhe kāme  2 ka. taṇhābhāvena

---------------------------------------------------------------------------------------------
page298.
Pahāradānato aviratattā attadaṇḍesu janesu nibbutaṃ nikkhittadaṇḍaṃ, pañcannaṃ
khandhānaṃ "ahaṃ maman"ti gahitattā sādānesu tassa gahaṇassa abhāvena anādānaṃ
taṃ evarūpaṃ ahaṃ brāhmaṇaṃ vadāmīti attho.
      [637] Āraggāti yassete rāgādayo ayañca paraguṇamakkhaṇalakkhaṇo
makkho āraggā sāsapo viya papatito, yathā sāsapo āragge na santiṭṭhati,
evaṃ citte na tiṭṭhati, tamahaṃ brāhmaṇaṃ vadāmīti attho.
      [638] Akakkasanti apharusaṃ. Viññāpaninti atthaviññāpaniṃ. Saccanti bhūtaṃ.
Nābhisajeti yāya girāya aññaṃ kujjhāpanavasena na laggāpeyya, khīṇāsavo nāma
evarūpameva giraṃ bhāseyya, tasmā tamahaṃ brāhmaṇaṃ vadāmīti attho.
      [639] Sāṭakābharaṇādīsu dīghaṃ vā rassaṃ vā, maṇimuttādīsu aṇuṃ vā thūlaṃ
vā, mahagghaappagghavasena subhaṃ vā asubhaṃ vā yo puggalo imasmiṃ loke
parapariggahitaṃ nādiyati, tamahaṃ brāhmaṇaṃ vadāmīti attho.
      [640] Nirāsayanti 1- nittaṇhaṃ. Visaṃyuttanti sabbakkilesehi visaṃyuttaṃ
tamahaṃ brāhmaṇaṃ vadāmīti attho.
      [641] Ālayāti taṇhā. Aññāya akathaṃkathīti aṭṭha vatthūni yathābhūtaṃ
jānitvā aṭṭhavatthukāya vicikicchāya nibbicikiccho. Amatogadhaanuppattanti amataṃ
nibbānaṃ ogahetvā 2- anuppattaṃ tamahaṃ brāhmaṇaṃ vadāmīti attho.
      [642] Ubhoti dvepi puññāni pāpāni ca chaḍḍetvāti attho.
Saṅganti rāgādibhedaṃ saṅgaṃ. Upaccagāti atikkanto. Tamahaṃ vaṭṭamūlasokena asokaṃ,
abbhantare rāgarajādīnaṃ abhāvena virajaṃ, nirupakkilesatāya suddhaṃ brāhmaṇaṃ
vadāmīti attho.
@Footnote: 1 cha.Ma. nirāsāsanti  2 ka. ogāhetvā

---------------------------------------------------------------------------------------------
page299.
      [643] Vimalanti abbhādimalarahitaṃ. Suddhanti nirupakkilesaṃ. Vippasannanti
pasannacittaṃ. Anāvilanti kilesāvilattavirahitaṃ. Nandībhavaparikkhīṇanti tīsu bhavesu
parikkhīṇataṇhaṃ tamahaṃ brāhmaṇaṃ vadāmīti attho.
      [644] Yo bhikkhu imaṃ rāgapalipathañceva kilesaduggañca saṃsāravaṭṭañca
catunnaṃ saccānaṃ appaṭivijjhanakamohañca atīto, cattāro oghe tiṇṇo hutvā
pāraṃ anuppatto, duvidhena jhānena jhāyī, taṇhāya abhāvena anejo, kathaṃkathāya
abhāvena akathaṃkathī, upādānānaṃ abhāvena anupādiyitvā kilesanibbānena
nibbuto, tamahaṃ brāhmaṇaṃ vadāmīti attho.
      [645] Yo puggalo idha loke ubhopi kāme hitvā anāgāro hutvā
paribbajati, 1- taṃ parikkhīṇakāmañceva parikkhīṇabhavañca ahaṃ brāhmaṇaṃ vadāmīti
attho.
      [646] Yo idha loke chadvārikaṃ taṇhaṃ gharāvāsena anatthiko anāgāro
hutvā paribbajati, taṇhāya ceva bhavassa ca parikkhīṇattā taṇhābhavaparikkhīṇaṃ
tamahaṃ brāhmaṇaṃ vadāmīti attho.
      [647] Mānusakaṃ yoganti mānusakaṃ āyuñceva pañcavidhakāmaguṇe ca.
Dibbayogepi eseva nayo. Upaccagāti yo mānusakaṃ yogaṃ hitvā dibbaṃ
atikkanto, taṃ sabbehi catūhi yogehi visaṃyuttaṃ ahaṃ brāhmaṇaṃ vadāmīti attho.
      [648] Ratinti pañcakāmaguṇaratiṃ. Aratinti araññavāse ukkaṇṭhitattaṃ.
Sītibhūtanti nibbutaṃ. Nirupadhinti nirupakkilesaṃ. Vīranti taṃ evarūpaṃ sabbaṃ
khandhalokaṃ abhibhavitvā ṭhitaṃ vīriyavantaṃ ahaṃ brāhmaṇaṃ vadāmīti attho.
@Footnote: 1 ka. pabbajati, evamuparipi

---------------------------------------------------------------------------------------------
page300.
      [649] Yo vedīti yo sattānaṃ sabbākārena cutiñca paṭisandhiñca
pākaṭaṃ katvā jānāti, tamahaṃ alaggatāya asattaṃ, paṭipattiyā suṭṭhugatattā sugataṃ,
catunnaṃ saccānaṃ buddhatāya buddhaṃ brāhmaṇaṃ vadāmīti attho.
      [650] Yassāti yassete devādayo gatiṃ na jānanti, tamahaṃ āsavānaṃ
khīṇatāya khīṇāsavaṃ, kilesehi ārakattā arahantaṃ brāhmaṇaṃ vadāmīti attho.
      [651] Pureti atītakkhandhesu. Pacchāti anāgatakkhandhesu. Majjheti
paccuppannesu. Kiñcananti yassetesu ṭhānesu taṇhāgāhasaṅkhātaṃ kiñcanaṃ natthi,
tamahaṃ rāgakiñcanādīhi akiñcanaṃ, kassaci gahaṇassa abhāvena anādānaṃ brāhmaṇaṃ
vadāmīti attho.
      [652] Acchambhitattena 1- usabhasadisatāya usabhaṃ, uttamaṭṭhena pavaraṃ,
vīriyasampattiyā vīraṃ, mahantānaṃ sīlakkhandhādīnaṃ esitattā mahesiṃ, tiṇṇaṃ mārānaṃ
vijitattā vijitāvinaṃ, ninhātakilesatāya nhātakaṃ, catusaccabuddhatāya buddhaṃ taṃ
evarūpaṃ ahaṃ brāhmaṇaṃ vadāmīti attho.
      [653] Yo pubbenivāsaṃ pākaṭaṃ katvā jānāti, chabbīsatidevalokabhedaṃ
saggaṃ, catubbidhaṃ apāyañca dibbacakkhunā passati, atho jātikkhayasaṅkhātaṃ arahattaṃ
patto, tamahaṃ brāhmaṇaṃ vadāmīti attho.
      [654] Evaṃ bhagavā guṇato brāhmaṇaṃ vatvā "ye `jātito 2-
brāhmaṇo'ti abhinivesaṃ karonti, te idaṃ vohāramattaṃ ajānantā, 3- sā ca
nesaṃ diṭṭhi duddiṭṭhī"ti dassento "samaññā hesā"ti gāthādvayamāha.
Tassattho:- yadidaṃ "brāhmaṇo khattiyo bhāradvājo vāseṭṭho"ti nāmagottaṃ
@Footnote: 1 ka. acchambhitaṭṭhena  2 ka. yonito  3 ka. vohāramajānantā

Page 301-400.

page301.
Pakappitaṃ, samaññā hesā lokasmiṃ, paññatti vohāramattanti veditabbaṃ. Kasmā?
yasmā sammuccā samudāgataṃ samanuññāya 1- āgataṃ. Etaṃ 2- hi tattha tattha
jātakāleyevassa ñātisālohitehi pakappitaṃ kataṃ. No ce taṃ evaṃ pakappeyyuṃ,
na koci kañci disvā "ayaṃ brāhmaṇo"ti vā "bhāradvājo"ti vā jāneyya.
      [655] Evaṃ pakappitaṃ cetaṃ dīgharattamanusayitaṃ diṭṭhigatamajānataṃ, "pakappitaṃ
nāmagottaṃ, nāmagottamattametaṃ saṃvohārattaṃ 3- pakappitan"ti ajānantānaṃ sattānaṃ
hadaye dīgharattaṃ diṭṭhigatamanusayitaṃ, tassa anusayitattā taṃ nāmagottaṃ ajānantā
no pabrūhanti 4- "jātiyā hoti brāhmaṇo"ti, ajānantāyeva evaṃ vadantīti
vuttaṃ hoti.
      [656-7] Evaṃ "ye ca 5- `jātito brāhmaṇo'ti abhinivesaṃ karonti,
te idaṃ vohāramattamajānantā, sā ca nesaṃ diṭṭhi duddiṭṭhī"ti dassetvā
idāni nippariyāyameva jātivādaṃ paṭikkhipanto kammavādañca niropento "na
jaccā"tiādimāha. Tattha "kammunā brāhmaṇo hoti, kammunā hoti
abrāhmaṇo"ti imissā upaḍḍhagāthāya atthavitthāraṇatthaṃ "kassako kammunā"ti-
ādi vuttaṃ. Tattha kammunāti paccuppannena kasikammādinibbattakacetanākammunā.
      [659] Paṭiccasamuppādadassāti "iminā paccayena evaṃ hotī"ti evaṃ
paṭiccasamuppādadassāvino. Kammavipākakovidāti sammānāvamānārahe kule
kammavasena uppatti hoti, aññāpi hīnapaṇītatā hīnapaṇīte kamme vipaccamāne
hotīti evaṃ kammavipākakusalā.
      [660] "kammunā vattatī"ti gāthāya pana "loko"ti vā "pajā"ti vā
"sattā"ti vā ekoyeva attho, vacanamattameva ca nānaṃ. 6- Purimapadena cettha
@Footnote: 1 Ma. samaññāya  2 cha.Ma.,i. taṃ  3 ka. saḷyohāramattaṃ
@4 cha.Ma. te pabruvanti  5 cha.Ma. ayaṃ saddo na dissati  6 i. vacanamatte bhedo

---------------------------------------------------------------------------------------------
page302.
"atithi brahmā mahābrahmā .pe. Seṭṭho sajjitā vasī pitā bhūtabhabyānan"ti 1-
imissā diṭṭhiyā nisedho veditabbo. Kammunā hi vattati tāsu tāsu gatīsu
uppajjati loko, na tassa koci sajjitāti. 2- Dutiyena "evaṃ kammunā uppannopi
ca pavattiyampi atītapaccuppannabhedena kammunā eva pavattati, sukhadukkhāni
paccanubhonto hīnapaṇītādibhāvaṃ āpajjanto pavattatī"ti dasseti. Tatiyena
tamevatthaṃ nigameti "evaṃ sabbathāpi kammanibandhanā sattā sammeneva baddhā
hutvā pavattanti, na aññathā"ti. Catutthena tamevatthaṃ 3- upamāya vibhāveti
rathassāṇīva yāyatoti. Yathā rathassa yāyato āṇi nibandhanaṃ hoti, na tāya
anibaddho yāti, 4- evaṃ lokassa uppajjato ca pavattato ca kammaṃ nibandhanaṃ,
na tena anibaddho 5- uppajjati nappavattati.
      [661] Idāni yasmā kammanibandhano loko, tasmā seṭṭhena kammunā
seṭṭhabhāvaṃ dassento "tapenā"ti gāthādvayamāha. Tattha tapenāti indriyasaṃvarena.
Brahmacariyenāti sikkhānissitena vuttāvasesaseṭṭhacariyena. Saṃyamenāti sīlena.
Damenāti paññāya. Etena seṭṭhaṭṭhena 6- brahmabhūtena kammunā brāhmaṇo
hoti. Kasmā? yasmā etaṃ brāhmaṇamuttamaṃ, yasmā etaṃ kammaṃ uttamo
brāhmaṇabhāvoti 7- vuttaṃ hoti. "brahmānan"tipi pāṭho, tassattho:-  brahmaṃ
ānetīti brahmānaṃ, brahmabhāvaṃ āneti āvahati detīti vuttaṃ hoti.
      [662] Dutiyagāthāya santoti santakileso. Brahmā sakkoti brahmā
ceva sakko ca. Yo evarūpo, so na kevalaṃ brāhmaṇo, apica kho brahmā ca
@Footnote: 1 dī.Sī. 9/42/18  2 cha.Ma. tassa ko sajjitāti
@3 cha.Ma. tamatthaṃ  4 ka. anibandhāya  5 ka. tato naṃ anibandhano
@6 Sī.,i. seṭṭhena seṭṭhaṭṭhena  7 Sī.,i. brahmabhāvoti

---------------------------------------------------------------------------------------------
page303.
Sakko ca so vijānataṃ paṇḍitānaṃ, evaṃ vāseṭṭha jānāhīti vuttaṃ hoti. Sesaṃ
vuttanayamevāti.
                     Paramatthajotikāya  khuddakaṭṭhakathāya
                          suttanipātaṭṭhakathāya
                      vāseṭṭhasuttavaṇṇanā niṭṭhitā.
                          -------------
                       10. Kokālikasuttavaṇṇanā
      evamme suttanti kokālikasuttaṃ. Kā uppatti? imassa suttassa uppatti
atthavaṇṇanāyameva 1- āvibhavissati. Atthavaṇṇanāya cassa evamme sutantiādi
vuttanayameva. Atha kho kokālikoti ettha pana ko ayaṃ kokāliko, kasmā ca
upasaṅkamīti? vuccate:- ayaṃ kira kokālikaraṭṭhe 2- kokālikanagare
kokālikaseṭṭhissa putto pabbajitvā pitarā kārāpite vihāreyeva paṭivasati
"cūḷakokāliko"ti nāmena, na devadattasisso. So hi brāhmaṇaputto
"mahākokāliko"ti paññāyi.
      Bhagavati kira sāvatthiyaṃ viharante dve aggasāvakā pañcamattehi bhikkhusatehi
saddhiṃ janapadacārikaṃ caramānā upakaṭṭhāya vassūpanāyikāya vivekavāsaṃ vasitukāmā
te bhikkhū uyyojetvā attano pattacīvaramādāya tasmiṃ janapade taṃ nagaraṃ patvā
taṃ vihāraṃ agamaṃsu. Tattha te kokālikena saddhiṃ sammoditvā taṃ āhaṃsu "āvuso
mayaṃ idha temāsaṃ vasissāma, mā kassaci āroceyyāsī"ti. So "sādhū"ti
paṭissuṇitvā temāse atīte itaradivasaṃ pageva nagaraṃ pavisitvā ārocesi
"tumhe aggasāvake idhāgantvā vasamāne na jānittha, na te koci paccayenāpi
@Footnote: 1 ka. suttavaṇṇanāyameva  2 Sī.,i. kokāliraṭṭhe. sā.pa. 1/181/205-8,
@nano.pū. 3/89/362-6

---------------------------------------------------------------------------------------------
page304.
Nimantetī"ti. Nagaravāsino "kasmā no bhante nārocayitthā"ti. Kiṃ ārocitena,
kiṃ nāddasatha dve bhikkhū vasante, nanu ete aggasāvakāti. Te khippaṃ
sannipatitvā sappiguḷavatthādīni ānetvā kokālikassa purato nikkhipiṃsu. So
cintesi "paramappicchā aggasāvakā `payuttavācāya uppanno lābho'ti ñatvā na
sādiyissanti, assādiyantā addhā `āvāsikassa dethā'ti bhaṇissanti, handāhaṃ
imaṃ lābhaṃ gāhāpetvā gacchāmī"ti. So tathā akāsi, therā disvāva
payuttavācāya uppannaṃ lābhaṃ 1- ñatvā  "ime paccayā neva amhākaṃ, na
kokālikassa vaṭṭantī"ti cintetvā "āvāsikassa dethā"ti avatvā paṭikkhipitvā
pakkamiṃsu. Tena kokāliko "kathaṃ hi nāma attanā aggaṇhantā mayhampi na
dāpesun"ti domanassaṃ uppādesi.
      Te bhagavato santikaṃ agamaṃsu. Bhagavā ca pavāretvā sace attanā
janapadacārikaṃ na gacchati, aggasāvake pesesi 2- "caratha bhikkhave cārikaṃ
bahujanahitāyā"tiādīni 3- vatvā. Idamāciṇṇaṃ tathāgatānaṃ. Tena kho pana samayena
attanā agantukāmo hoti. Atha kho ime punadeva  uyyojesi "gacchatha bhikkhave
caratha cārikan"ti. Te pañcamattehi bhikkhusatehi saddhiṃ cārikaṃ caramānā
anupubbena tasmiṃ raṭṭhe tameva nagaraṃ agamaṃsu. Nāgarā there sañjānitvā saha
parikkhārehi dānaṃ sajjetvā nagaramajjhe maṇḍapaṃ katvā dānamadaṃsu, therānañca
parikkhāre upanāmesuṃ. Therā gahetvā bhikkhusaṃghassa adaṃsu. Taṃ disvā kokāliko
cintesi "ime pubbe appicchā ahesuṃ, idāni lobhābhibhūtā pāpicchā jātā,
pubbepi appicchasantuṭṭhapavivittasadisā maññe, ime pāpicchā asantaguṇaparidīpakā
pāpabhikkhū"ti. So there upasaṅkamitvā "āvuso tumhe pubbe
@Footnote: 1 cha.Ma. uppanabhāvaṃ  2 cha.Ma. peseti  3 vi.mahā. 4/32/27

---------------------------------------------------------------------------------------------
page305.
Appicchasantuṭṭhapavivittā viya ahuvattha, idāni panattha pāpabhikkhū jātā"ti
vatvā pattacīvaramādāya tāvadeva taramānarūpo nikkhamitvā gantvā "bhagavato
etamatthaṃ ārocessāmī"ti sāvatthābhimukho gantvā anupubbena bhagavantaṃ
upasaṅkami. Ayamettha kokāliko, iminā kāraṇena upasaṅkami. Tena vuttaṃ
"atha kho kokāliko bhikkhu yena bhagavā tenupasaṅkamī"tiādi.
      Bhagavā taṃ turitaturitaṃ āgacchantaṃ disvāva āvajjetvā aññāsi
"aggasāvake akkositukāmo āgato"ti. "sakkā nu kho paṭisedhetun"ti ca
āvajjento "na sakkā, theresu aparajjhitvā 1- āgato, ekaṃsena padumaniraye
uppajjissatī"ti addasa. Evaṃ disvāpi pana "sāriputtamoggallānepi nāma
garahantaṃ 2- sutvā na nisedhetī"ti parūpavādamocanatthaṃ ariyūpavādassa mahāsāvajjabhāva-
dassanatthañca "māhevan"tiādinā nayena tikkhattuṃ paṭisedheti. 3- Tattha
māhevanti mā evamāha, mā hi 4- evaṃ abhaṇīti attho. Pesalāti piyasīlā.
Saddhāyikoti saddhāgamakaro, pasādāvahoti vuttaṃ hoti. Paccayikoti paccayakaro,
"evametan"ti sanniṭṭhānāvahoti 5- vuttaṃ hoti.
      Acirapakkantassāti pakkantassa sato nacireneva. Sabbo kāyo phuṭṭho 6-
ahosīti kesaggamattampi okāsaṃ avajjetvā sakalasarīraṃ aṭṭhīni bhinditvā
uggatāhi pīḷakāhi ajjhotthaṭaṃ ahosi. Tattha yasmā buddhānubhāvena tathārūpaṃ
kammaṃ buddhānaṃ sammukhībhāve vipākaṃ na deti, dassanūpacāre pana vijahitamatte
deti, tasmā tassa acirapakkantasseva pīḷakā uṭṭhahiṃsu. Teneva ca 7- vuttaṃ
"acirapakkantassa ca kokālikassā"ti. Atha kasmā na tattheva aṭṭhāsīti ce?
@Footnote: 1 ka. tesu aparajjhituṃ  2 ka. moggallānānampi nāma garahaṃ
@3 cha.Ma.,i. paṭisedhesi  4 cha.Ma.  ayaṃ saddo na dissati
@5 cha.Ma.,i. sanniṭṭhāvahoti  6 cha.Ma.,i. phuṭo  7 cha.Ma. ayaṃ saddo na dissati

---------------------------------------------------------------------------------------------
page306.
Kammānubhāvena. Okāsakataṃ hi kammaṃ avassaṃ vipaccati, tasmā 1- tassa tattha
ṭhātuṃ na deti. So kammānubhāvena codiyamāno uṭṭhāyāsanā pakkāmi.
Kaḷāyamattiyoti varakamattiyo. 2- Beḷuvasalāṭukamattiyoti taruṇabeḷuvamattiyo.
Pabhijjiṃsūti bhijjiṃsu. Tāsu bhinnāsu sakalasarīraṃ panasapakkaṃ viya ahosi. So
pakkena gattena anayabyasanaṃ patvā dukkhābhibhūto jetavanadvārakoṭṭhake sayi.
Atha dhammassavanatthaṃ āgatāgatā manussā taṃ disvā "dhi kokālika, dhi kokālika
ayuttamakāsi, attanoyeva mukhaṃ nissāya anayabyasanaṃ pattosī"ti āhaṃsu. Tesaṃ
sutvā ārakkhadevatā dhikkāraṃ akaṃsu. 3- Ārakkhadevatānaṃ ākāsadevatā 4- iminā
upāyena yāva akaniṭṭhabhavanā ekadhikkāro udapādi.
      Tadā ca turū 5- nāma bhikkhu kokālikassa upajjhāyo anāgāmiphalaṃ patvā
suddhāvāsesu nibbatto hoti, sopi samāpattiyā vuṭṭhito taṃ dhikkāraṃ sutvā
āgamma kokālikaṃ ovadi sāriputtamoggallānesu cittappasādajananatthaṃ. So
tassāpi vacanaṃ aggahetvā aññadatthu tameva aparādhetvā kālaṃ katvā
padumaniraye uppajji. Tenāha "atha kho kokāliko bhikkhu teneva pāpena 6-
.pe. Āghātetvā"ti.
      Atha kho brahmā sahampatīti ko ayaṃ brahmā, kasmā ca bhagavantaṃ
upasaṅkamitvā etadavocāti? ayaṃ kassapassa bhagavato sāsane sahako nāma
bhikkhu anāgāmī hutvā suddhāvāsesu uppanno, tattha naṃ "sahampati brahmā"ti
sañjānanti. So pana "ahaṃ bhagavantaṃ upasaṅkamitvā padumanirayaṃ kittessāmi,
tato bhagavā bhikkhūnaṃ ārocessati. Kathānusandhikusalā bhikkhū tatthāyuppamāṇaṃ
pucchissanti, bhagavā taṃ 7- ācikkhanto ariyūpavāde ādīnavaṃ pakāsessatī"ti
@Footnote: 1 cha.Ma.,i. taṃ  2 cha.Ma.,i. caṇakamattiyo  3 ka. ekadhikkāramakaṃsu
@4 cha.Ma. ākāsaṭṭhadevatāti  5 Sī. tudu, ka. catudī, Ma. cātudīpo
@6 cha.Ma.,i. tenevābādhena  7 cha.Ma. ayaṃ saddo na dissati

---------------------------------------------------------------------------------------------
page307.
Iminā kāraṇena bhagavantaṃ upasaṅkamitvā etadavoca. Bhagavā tatheva akāsi,
aññataropi bhikkhu pucchi. Tena ca puṭṭho "seyyathāpi bhikkhū"tiādimāha.
      Tattha vīsatikhārikoti māgadhakena patthena cattāro patthā kosalaraṭṭhe
eko pattho hoti, tena patthena cattāro patthā āḷhakaṃ, cattāri
āḷhakāni doṇaṃ, catudoṇā mānikā, catumānikā khārī, tāya khāriyā vīsatikhāriko.
Tilavāhoti tilasakaṭaṃ. Abbudo nirayoti abbudo nāma koci paccekanirayo
natthi, avīcimhiyeva abbudagaṇanāya paccanokāso pana "abbudo nirayo"ti
vutto. Esa nayo nirabbudādīsu.
      Tattha vassagaṇanāpi evaṃ veditabbā:- yatheva hi sataṃ satasahassāni
koṭi hoti, evaṃ sataṃ satasahassakoṭiyo pakoṭi nāma hoti, sataṃ satasahassappakoṭiyo
koṭippakoṭi nāma, sataṃ satasahassakoṭippakoṭiyo nahutaṃ, sataṃ
satasahassanahutāni ninnahutaṃ, sataṃ satasahassaninnahutāni ekaṃ abbudaṃ, tato
vīsatiguṇaṃ nirabbudaṃ. Esa nayo sabbattha. Keci pana "tattha tattha paridevanānattenapi 1-
imāni nāmāni laddhānī"ti vadanti, apare "sītanarakā eva ete"ti.
      Athāparanti tadatthavisesatthadīpakaṃ gāthābandhaṃ sandhāya vuttaṃ. Pāṭhavasena 2-
vuttavīsatigāthāsu hi ettha "sataṃ sahassānan"ti ayamekā eva gāthā
vuttatthadīpikā, sesā visesatthadīpikā eva avasāne gāthādvayameva pana
mahāaṭṭhakathāyaṃ vinicchitaṭṭhāne 3- natthi tenāvocumha "vīsatigāthāsū"ti.
      [663] Tattha kuṭhārīti attacchedakaṭṭhena kuṭhārisadisā pharusavācā.
Chindatīti kusalamūlasaṅkhātaṃ attano mūlaṃyeva nikkantati.
@Footnote: 1 ka. vedanānānattenapi
@2 ka. pākaṭavasena  3 cha.Ma.,i. vinicchitapāṭho

---------------------------------------------------------------------------------------------
page308.
      [664] Nindiyanti ninditabbaṃ. Taṃ vā nindati yo pasaṃsiyoti yo
uttamaṭṭhena pasaṃsāraho puggalo, taṃ vā yo 1- pāpicchatādīni āropetvā garahati,
vicinātīti upacināti. Kalinti aparādhaṃ.
      [665] Ayaṃ kalīti ayaṃ aparādho. Akkhesūti jūtakīḷanaakkhesu. Sabbassāpi
sahāpi attanāti sabbena attano dhanenapi attanāpi saddhiṃ. Sugatesūti
suṭṭhugatattā, sundarañca ṭhānaṃ gatattā sugatanāmakesu buddhapaccekabuddhasāvakesu.
Manaṃ padosayeti yo manaṃ padūseyya. Tassāyaṃ mano padoso eva mahantataro 2-
kalīti vuttaṃ hoti.
      [666] Kasmā? yasmā sataṃ sahassānaṃ .pe. Pāpakaṃ, yasmā vassagaṇanāya
Ettako so kālo, yaṃ kālaṃ ariyagarahī vācaṃ manañca paṇidhāya pāpakaṃ
nirayaṃ upeti, tattha paccatīti vuttaṃ hoti. Idaṃ hi saṅkhepena padumaniraye
āyuppamāṇaṃ.
      [667] Idāni aparenapi nayena "ayameva mahantataro kali, yo
sugatesu manaṃ padūsaye"ti imamatthaṃ vibhāvento "abhūtavādī"tiādimāha. Tattha
abhūtavādīti ariyūpavādavasena alikavādī. Nirayanti padumādiṃ. Pecca samā bhavantīti
ito paṭigantvā nirayupapattiyā samā bhavanti. Paratthāti paraloke.
      [668] Kiñca bhiyyo:- yo appaduṭṭhassāti. Ettha 3- ca dosābhāvena
appaduṭṭho, avijjāmalābhāvena suddho, pāpicchābhāvena anaṅgaṇoti veditabbo.
Appaduṭṭhattā vā suddhassa, suddhattā anaṅgaṇassāti evamettha 4- yojetabbaṃ.
      [669] Evaṃ sugatesu manopadosassa mahantatarakalibhāvaṃ sādhetvā idāni
vāritavatthugāthā 5- nāma cuddasa gāthā āha. Tā 6- kira kokālikaṃ mīyamānameva
@Footnote: 1 cha.Ma. so  2 cha.Ma.,i. mahattaro, evamuparipi  3 cha.Ma. tattha
@4 cha.Ma. evampettha  5 ka. dhāritavatthugāthā  6 cha.Ma.,i. imā

---------------------------------------------------------------------------------------------
page309.
Ovadantenāyasmatā mahāmoggallānena vuttā, "mahābrahmunā"ti eke.
Tāsaṃ iminā suttena saddhiṃ ekasaṅgahatthaṃ ayamuddeso "yo lobhaguṇe
anuyutto"tiādi. Tattha paṭhamagāthāya tāva "guṇo"ti niddiṭṭhattā anekakkhattuṃ
pavattattā vā lobhoyeva lobhaguṇo, taṇhāyetaṃ adhivacanaṃ. Avadaññūti
avacanaññū buddhānampi ovādaṃ aggahaṇena. Maccharīti pañcavidhamacchariyena.
Pesuṇiyasmiṃ 1-  anuyutto aggasāvakānaṃ bhedakāmatāya. Sesaṃ pākaṭameva. Idaṃ
vuttaṃ hoti:- yo āvuso kokālika tumhādiso anuyuttalobhataṇhāya lobhaguṇe
anuyutto assaddho kadariyo avadaññū maccharī pesuṇiyasmiṃ anuyutto, so
vacasā paribhāsati aññaṃ abhāsaneyyampi puggalaṃ. Tena taṃ vadāmi "mukhaduggā"ti
gāthāttayaṃ.
      [670] Tassāyaṃ anuttānapadattho:- mukhadugga mukhavisama vibhūta vigatabhūta
alikavādi anariya asappurisa bhūnahata 2- bhūtihanaka vuḍḍhināsaka 3- purisanta antimapurisa
kali alakkhipurisa avajāta buddhassa avajātaputta.
      [671] Rajamākirasīti kilesarajaṃ attani pakkhipasi. Papatanti sobbhaṃ.
"papāṭan"tipi 4- pāṭho, so evattho. "papadan"ti 5- pāṭho, mahānirayanti
attho.
      [672] Eti hatanti ettha haiti nipāto, tanti taṃ kusalākusalaṃ kammaṃ.
Athavā hatanti gataṃ paṭipannaṃ, upacitanti attho. Suvāmīti sāmi tassa kammassa
katattā. So hi taṃ kammaṃ labhateva, nāssa taṃ nassatīti vuttaṃ hoti. Yasmā ca
labhati, tasmā dukkhaṃ mando .pe. Kibbisakārī.
@Footnote: 1 cha.Ma. pesuṇiyaṃ, evamuparipi
@2 cha.Ma.,i. bhūnahu  3 ka. hatabuḍḍhi buḍḍhināsaka
@4 ka. papaṭantipi  5 ka. papattanti

---------------------------------------------------------------------------------------------
page310.
      [673] Idāni yaṃ dukkhaṃ mando passati, taṃ pakāsento "ayosaṅku-
samāhataṭṭhānan"tiādimāha. Tattha purimaupaḍḍhagāthāya tāva attho:- yaṃ taṃ
ayosaṅkusamāhataṭṭhānaṃ sandhāya bhagavatā "tamenaṃ bhikkhave nirayapālā pañcavidhabandhanaṃ
nāma kammakāraṇaṃ karontīti 1- vuttaṃ, taṃ upeti, evaṃ upento 2- ca tattheva
ādittāya lohapaṭhaviyā nipajjāpetvā nirayapālehi pañcasu ṭhānesu ākoṭiyamānaṃ
tattaṃ khilasaṅkhātaṃ tiṇhadhāraṃ ayasūlamupeti, yaṃ sandhāya bhagavatā vuttaṃ "tattaṃ
ayokhilaṃ hatthe gamentī"tiādi. 3- Tato parā upaḍḍhagāthā anekāni
vassasahassāni tattha pacitvā pakkāvasesānubhavanatthaṃ anupubbena khārodakanadītīraṃ
gatassa yantaṃ "tattaṃ ayoguḷaṃ mukhe pakkhipanti, tattaṃ tambalohaṃ mukhe
āsiñcantī"ti vuttaṃ, taṃ sandhāya vuttaṃ. Tattha ayoti lohaṃ. Guḷasannibhanti
beḷuvakasaṇṭhānaṃ. Ayogahaṇena cettha tambalohaṃ, itarena ayoguḷaṃ veditabbaṃ.
Patirūpanti katakammānurūpaṃ.
      [674] Tato aparāsu gāthāsu na hi vaggūti "gaṇhatha paharathā"ti
ādīni vadantā nirayapālā madhuraṃ vācaṃ na vadanti. Nābhijavantīti na sumukhabhāvena
abhimukhā javanti, na sumukhā upasaṅkamanti, anayabyasanamāvahantā eva
upasaṅkamantīti vuttaṃ hoti. Na tāṇamupentīti tāṇaṃ leṇaṃ paṭisaraṇaṃ hutvā
na upagacchanti, gaṇhantā hanantā eva upentīti vuttaṃ hoti. Aṅgāre
santhate sentīti 4- aṅgārapabbataṃ āropitā samānā anekāni vassasahassāni
santhate aṅgāre senti. Ginisampajjalitanti 5- samantato jalitaṃ sabbadisāsu ca
sampajjalitaṃ aggiṃ. Pavisantīti mahāniraye pakkhittā samānā ogāhanti.
@Footnote: 1 Ma.u. 14/250/217, aṅ.tika. 20/36/135  2 sī, upeto
@3 Ma.u. 14/250/217, aṅ.tika. 20/36/135
@4 cha.Ma. sayantīti  5 ka. agginisamaṃ pajjalitanti

---------------------------------------------------------------------------------------------
page311.
Mahānirayo nāma yo so "catukkaṇṇo"ti 1- vutto, yaṃ yojanasate ṭhatvā
passataṃ akkhīni bhijjanti.
      [675] Jālena ca onahiyānāti ayojālena pariveṭhetvā migaluddakā
migaṃ viya hananti. Idaṃ devadatte avuttakammakaraṇaṃ. 2- Andhaṃva timisamāyantīti
andhakaraṇena andhameva bahalandhakārattā "timisan"ti saññitaṃ dhūmaroruvaṃ nāma
narakaṃ gacchanti. Tatra kira tesaṃ kharadhūmaṃ ghāyitvā akkhīni bhijjanti. Tena
"andhaṃvā"ti vuttaṃ. Taṃ vitataṃ hi yathā mahikāyoti tañca andhatimisaṃ
mahikāyo viya vitataṃ 3- hotīti attho. "vitthatan"tipi pāṭho. 4- Idampi devadūte
avuttakammakaraṇameva.
      [676] Atha lohamayanti ayaṃ pana lohakumbhī paṭhavipariyantikā
catunahutādhikāni dveyojanasatasahassāni gambhīrā samatittikā tattalohapūrā hoti.
Paccanti hi tāsu cirarattanti tāsu kumbhīsu dīgharattaṃ paccanti. Agginisamāsūti
aggisamāsu. Samuppilavāteti 5- samuppalavantā, sakimpi uddhaṃ sakimpi adho
gacchamānā pheṇuddehakaṃ paccantīti vuttaṃ hoti. Devadūte vuttanayeneva taṃ
veditabbaṃ.
      [677] Pubbalohitamisseti pubbalohitamissāya lohakumbhiyā. Tattha kinti
tattha. Yaṃ yandisatanti disaṃ vidisaṃ. 6- Adhisetīti gacchati. "abhisetī"tipi pāṭho.
Tattha yaṃ yaṃ disaṃ allīyati apassayatīti attho. Kilissatīti bādhīyati.
"kilijjatī"tipi pāṭho, pūti hotīti attho. Samphusamānoti tena pubbalohitena
phuṭṭho samāno. Idampi devadūte avuttakammakaraṇaṃ.
@Footnote: 1 Ma.u. 14/250/217, aṅ.tika. 20/36/136  2 cha.Ma...kāraṇaṃ
@3 ka. vitthataṃ  4 ka. jāti ca rūpiyāto
@5 ka. samuppilavāsāti, Sī. samuppilavāsoti  6 cha.Ma. yaṃ yaṃ disakanti disaṃ vidisaṃ

---------------------------------------------------------------------------------------------
page312.
      [678] Puḷavāvasatheti puḷavānaṃ āvāse. Ayampi lohakumbhīyeva devadūte
"gūthanirayo"ti vuttā, tattha patitassa sūcimukhapāṇā chaviādīni chinditvā
aṭṭhimiñjaṃ khādanti. Gantuṃ na hi tīramapatthīti avagantuṃ 1- na hi tīramatthi.
"tīravamatthī"tipi pāṭho, soyevattho. Tīrameva ettha "tīravan"ti vuttaṃ. Sabbasmā
hi samantakapallāti yasmā tassā kumbhiyā uparibhāgepi nikujjitattā sabbattha
samā samantato kaṭāhā, tasmā avagantuṃ 1- tīraṃ natthīti vuttaṃ hoti.
      [679] Asipattavanaṃ devadūte vuttanayameva. Taṃ hi dūrato ramaṇīyaṃ
ambavanaṃ viya dissati, athettha lobhena nerayikā pavisanti, tato nesaṃ
vāteritāni pattāni patitvā aṅgapaccaṅgāni chindanti. Tenāha "taṃ pavisanti
samucchinnagattā"ti. 2- Taṃ pavisanti tato suṭṭhu chinnagattā hontīti. Jivhaṃ
baḷisena gahetvā āracayāracayā 3- vihanantīti tattha asipattavane vegena vidhāvitvā 4-
patitānaṃ musāvādīnaṃ nerayikānaṃ nirayapālā jivhaṃ baḷisena nikkaḍḍhitvā
yathā manussā allacammaṃ bhūmiyaṃ pattharitvā khilehi ākoṭenti, evaṃ ākoṭetvā
pharasūhi phāletvā phāletvā ekamekaṃ koṭiṃ chindantā 5- vihananti, chinnachinnā
koṭi punappunaṃ samuṭṭhāti. "ārajayārajayā"tipi pāṭho, āviñchitvā
āviñchitvāti 6- attho. Etampi devadūte avuttakammakaraṇaṃ.
      [680] Vettaraṇinti devadūte "mahatī khārodakā nadī"ti vuttanadiṃ.
Sā kira gaṅgā viya udakabharitā dissati, athettha nhāyissāma pivissāmāti
nerayikā patanti. Tiṇhadhāraṃ khuradhāranti 7- tiṇhaphāraṃ khuraphāraṃ,
tikkhadhārakhuradhāravatinti 8- vuttaṃ hoti. Tassā kira nadiyā uddhamadho ubhayatīresu
ca tiṇhadhārā
@Footnote: 1 cha.Ma. apagantuṃ  2 cha.Ma. samucchidagattāti
@3 cha.Ma.,i. ārajayārajayā  4 cha.Ma.,i. dhāvitvā 5 cha.Ma. chindetvā
@6 ka. āvadhitvā āvadhitvāti 7 i. tiṇhadhāra khuradhāravatiṃ  8 ka. papatantīti

---------------------------------------------------------------------------------------------
page313.
Khuradhārā 1- paṭipāṭiyā ṭhapitā viya tiṭṭhati, 2- tena sā "tiṇhadhārā khuradhārā"ti
vuccati. Taṃ tiṇhadhārakhuradhāraṃ udakāsāya upenti allīyantīti attho. Evaṃ
upentā ca pāpakammena coditā tattha mandā papatanti bālāti attho.
      [681] Sāmā sabalāti etaṃ parato "soṇā"ti iminā yojetabbaṃ.
Sāmavaṇṇā kammāsavaṇṇā ca soṇā khādantīti vuttaṃ hoti. Kākolagaṇāti
kaṇhakākagaṇā. Paṭigiddhāti suṭṭhu sañjātagedhā hutvā, "mahāgijjhā"ti eke.
Kulalāti kulalapakkhino, "senānametaṃ nāman"ti eke. Vāyasāti akaṇhā
kākā. Idampi devadūte avuttakammakaraṇaṃ. Tattha vuttānipi pana kānici 3-
idha na vuttāni, tāni etesaṃ purimapacchimabhāgattā vuttāneva hontīti
veditabbāni.
      [682] Idāni sabbamevetaṃ narakavuttiṃ dassetvā ovadanto "kicchā
vatāyan"ti gāthamāha. Tassattho:- kicchā vata idha narake nānappakārakammakaraṇabhedā
vutti, yaṃ jano passati 4- kibbisakārī. Tasmā idha jīvitasese jīvitasantatiyā
vijjamānāya idha loke ṭhitoyeva samāno saraṇagamanādikusaladhammānuṭṭhānena
kiccakaro naro siyā bhaveyya. Kiccakaro bhavantopi ca sātaccakāritāvaseneva bhaveyya,
na pamajjeyyaṃ, 5- muhuttampi na pamādamāpajjeyyāti ayamettha samuccayavaṇṇanā.
Yasmā pana vuttāvasesāni padāni pubbe vuttanayattā uttānatthattā ca
suviññeyyāneva, tasmā anupadavaṇṇanā na katāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      kokālikasuttavaṇṇanā niṭṭhitā.
                       ------------------
@Footnote: 1 cha.Ma. khurā  2 cha.Ma. tiṭṭhanti  3 ka. panetāni
@4 cha.Ma. phusati  5 cha.Ma.,i. na pamajje

---------------------------------------------------------------------------------------------
page314.
                        11. Nālakasuttavaṇṇanā
    [685] Ānandajāteti nālakasuttaṃ. Kā uppatti? padumuttarassa kira
bhagavato sāvakaṃ moneyyapaṭipadaṃ paṭipannaṃ disvā tathattaṃ abhikaṅkhamāno tato
pabhuti kappasatasahassaṃ pāramiyo pūretvā asitassa isino bhāgineyyo nālako
nāma tāpaso bhagavantaṃ dhammacakkappavattitadivasato sattame divase "aññātametan"ti-
ādīhi dvīhi gāthāhi moneyyapaṭipadaṃ pucchi, tassa bhagavā "moneyyaṃ te
upaññissan"tiādinā nayena taṃ byākāsi. Parinibbute pana bhagavati saṅgītiṃ
karontenāyasmatā mahākassapena āyasmā ānando tameva moneyyapaṭipadaṃ
puṭṭho yena yadā ca samādapito nālako bhagavantaṃ pucchi, taṃ sabbaṃ pākaṭaṃ
katvā dassetukāmo "ānandajāte"tiādikā vīsati vatthugāthāyo vatvā abhāsi.
Taṃ sabbampi "nālakasuttan"ti vuccati.
      Tattha ānandajāteti samiddhijāte vuḍḍhippatte. Patīteti tuṭṭhe. Atha
vā ānandajāteti pamudite. Patīteti somanassajāte. Sucivasaneti akiliṭṭhavasane.
Devānaṃ hi kapparukkhanibbattāni nivasanāni 1- rajaṃ vā malaṃ vā na gaṇhanti.
Dussaṃ gahetvāti idha dussasadisattā "dussan"ti laddhavohāraṃ dibbaṃ vatthaṃ
ukkhipitvā. Asito isīti kaṇhasarīravaṇṇattā evaṃladdhanāmo isi. Divāvihāreti
divāvihāraṭṭhāne. Sesaṃ padato uttānameva.
      Sambandhato pana:- ayaṃ kira suddhodanassa pitu sīhahanurañño purohito
suddhodanassāpi anabhisittakāle sippācariyo hutvā abhisittakāle purohitoyeva
ahosi 2- tassa sāyaṃ pātaṃ rājupaṭṭhānaṃ āgatassa rājā daharakāle viya
nipaccakāraṃ akatvā añjalikammamattameva karoti. Dhammatā kiresā pattābhisekānaṃ
@Footnote: 1 cha.Ma. vasanāni  2 ka. hoti

---------------------------------------------------------------------------------------------
page315.
Sakyarājūnaṃ. Purohito tena nibbijjitvā "pabbajjāmahaṃ mahārājā"ti āha.
Rājā tassa nicchayaṃ ñatvā "tenahi ācariya mameva uyyāne vasitabbaṃ,
yathā te ahaṃ abhiṇhaṃ passeyyan"ti yāci, so "evaṃ hotū"ti paṭissuṇitvā
tāpasapabbajjaṃ pabbajitvā raññā upaṭṭhahiyamāno uyyāneyeva vasanto
kasiṇaparikammaṃ katvā aṭṭha samāpattiyo pañcābhiññāyo ca nibbattesi. So
tato pabhuti rājakule bhattakiccaṃ katvā himavantacātumahārājikanāgabhavanādīnaṃ aññataraṃ
gantvā divāvihāraṃ karoti. Athekadivasaṃ tāvatiṃsabhavanaṃ gantvā ratanavimānaṃ
pavisitvā dibbaratanapallaṅke nisinno samādhisukhaṃ anubhavitvā sāyanhasamayaṃ
vuṭṭhāya vimānadvāre ṭhatvā ito cito ca vilokento saṭṭhiyojanāya mahāvīthiyā
celukkhepaṃ katvā bodhisattaguṇapasaṃsitāni 1- thutivacanāni vatvā kīḷante sakkappamukhe
deve addasa. Tenāha āyasmā ānando "ānandajāte .pe. Divāvihāre"ti.
      [686] Tato so evaṃ disvāna deve .pe. Kiṃ paṭicca. Tattha
udaggeti abbhunnatakāye. Cittiṃ karitvāti ādaraṃ katvā. Kalyarūpoti 2-
tuṭṭharūPo. Sesamuttānatthameva.
      [687] Idāni "yadāpi āsī"tiādikā gāthā uttānasambandhā eva.
Padattho pana paṭhamagāthāya tāva saṅgamoti saṅgāmo. Jayo surānanti devānaṃ
jayo.
      Tassāpi 3- vibhāvatthaṃ ayamanupubbikathā veditabbā:- sakko kira magadharaṭṭhe
macalagāmavāsī tettiṃsamanussaseṭṭho magho nāma māṇavo hutvā satta vattapadāni 4-
pūretvā tāvatiṃsabhavane nibbatti saddhiṃ parisāya. Tato pubbadevā "āgantuka-
devaputtā āgatā, sakkāraṃ nesaṃ karissāmā"ti vatvā dibbapadumāni upanāmesuṃ.
@Footnote: 1 ka....guṇupasañhitāni  2 ka. kalyāṇarūpoti
@3 cha.Ma. tassā  4 Sī.,Ma.,i. vatapadāni

---------------------------------------------------------------------------------------------
page316.
Upaḍḍharajjena ca nimantesuṃ. Sakko upaḍḍharajjena asantuṭṭho sakaparisaṃ
saññāpetvā ekadivasaṃ surāmadamatte te pāde gahetvā sinerupabbatapāde
khipi. Tesaṃ sinerussa heṭṭhimatale dasasahassayojanaṃ 1- asurabhavanaṃ nibbatti
pāricchattakapaṭicchannabhūtāya citrapāṭaliyā upasobhitaṃ. Tato te satiṃ paṭilabhitvā
tāvatiṃsabhavanaṃ apassantā "aho re naṭṭhā mayaṃ pānamadadosena, na dāni mayaṃ suraṃ
pivimhā, asuraṃ pivimhā, na dānimhā surā, asurā dāni jātamhā"ti. Tato
pabhuti "asurā"iccevuppannasamaññā hutvā "handa dāni devehi saddhiṃ saṅgāmenā"ti
sineruṃ purato 2- abhiruhiṃsu. 3- Tato sakko asure yuddhena abbhuggantvā
punapi samudde pakkhipitvā catūsu dvāresu attanā sadisaṃ indapaṭimaṃ 4-
māpetvā ṭhapesi. Tato asurā "appamatto vatāyaṃ sakko niccaṃ rakkhanto 5-
tiṭṭhatī"ti cintetvā punadeva nagaraṃ āgamiṃsu. Tato devā attano jayaṃ
ghosentā mahāvīthiyaṃ celukkhepaṃ karontā nakkhattaṃ kīḷiṃsu. Atha asito atītānāgate
cattāḷīsakappe anussarituṃ samatthatāya "kinnu kho imehi pubbepi viya evaṃ
kīḷitapubban"ti āvajjento taṃ devāsurasaṅgāme devavijayaṃ disvā āha:-
               "yadāpi āsī asurehi saṅgamo
                jayo surānaṃ asurā parājitā
                tadāpi netādiso lomahaṃsano"ti.
      Tasmimpi kāle etādiso lomahaṃsano pamodo na āsi. Kimabbhutaṃ daṭṭhu
marū pamoditāti ajja pana kiṃ abbhutaṃ disvā evaṃ devā pamuditāti.
      [688] Dutiyagāthāya seḷentīti mukhena usseḷanasaddaṃ 6- muñcanti. Gāyanti
nānāvidhāni gītāni, vādayanti aṭṭhasaṭṭhi tūriyasahassāni, phoṭentīti apphoṭneti.
@Footnote: 1 i. satasahassayojanaṃ  2 cha.Ma.,i. parito  3 ka. abhiruyhiṃsu
@4 ka. attano sadisā indapaṭimā  5 ka. nikkhanto  6 ka. dassetvā thunasadadaṃ

---------------------------------------------------------------------------------------------
page317.
Pucchāmi vohanti attanā āvajjitvā ñātuṃ samatthopi tesaṃ vacanaṃ sotukāmatāya
pucchati. Merumuddhavāsineti 1- sinerumuddhani vasante. Sinerussa hi heṭṭhimatale
dasayojanasahassaṃ asurabhavanaṃ, majjhimatale dvisahassaparittadīpaparivārā cattāro mahādīpā,
uparimatale dasayojanasahassaṃ tāvatiṃsabhavanaṃ. Tasmā devā "merumuddhanivāsino"ti vuccanti.
Mārisāti deve āmanteti, niddukkhā nirogā cāti 2- vuttaṃ hoti.
      [689] Athassa tamatthaṃ ārocentehi devehi vuttāya tatiyagāthāya
bodhisattoti bujjhanakasatto, sammāsambodhiṃ gantuṃ araho satto. Ratanavaroti
vararatanabhūto. Tena tuṭṭhāti tena kāraṇena mayaṃ tuṭṭhā. So hi buddhattaṃ patvā
tathā dhammaṃ desessati, yathā mayañca aññe ca devagaṇā sekkhāsekkhabhūmiṃ
pāpuṇissāma. Manussāpissa dhammaṃ sutvā ye na sakkhissanti parinibbātuṃ, te
dānādīni katvā devaloke paripūressantīti ayaṃ kira nesaṃ adhippāyo. Tattha
"tuṭṭhā kalyarūpā"ti kiñcāpi idaṃ padadvayamatthato abhinnaṃ, tathāpi "kimabbhutaṃ
daṭṭhu marū pamoditā, kiṃ devasaṅgho 3- atiriva kalyarūpo"ti imassa pañhādvayassa
vissajjanatthaṃ vuttanti veditabbaṃ.
      [690] Idāni yenādhippāyena bodhisatte jāte tuṭṭhā ahesuṃ, taṃ
āvikarontehi vuttāya catutthagāthāya sattaggahaṇena devamanussaggahaṇaṃ,
pajāgahaṇena sesagatiggahaṇaṃ. Evaṃ dvīhi padehi pañcasupi gatīsu seṭṭhabhāvaṃ dasseti,
tiracchānāpi hi sīhādayo asantāsādiguṇayuttā, tepi ayameva atiseti. Tasmā
"pajānamuttamo"ti vutto. Devamanussesu pana ye attahitāya paṭipannādayo
cattāro puggalā, tesu ubhayahitapaṭipanno aggapuggalo ayaṃ, naresu ca
usabhasadisattā narāsabho. Tenassa thutiṃ bhaṇantā idampi padadvayamāhaṃsu.
@Footnote: 1 Sī. merumuddhavāsinoti  2 cha.Ma. nirābādhāti  3 ka. devasaṅgāmo

---------------------------------------------------------------------------------------------
page318.
      [691] Pañcamagāthāya taṃ saddanti taṃ devehi vuttavacanasaddaṃ. Avasarīti
otari. Tada bhavananti tadā bhavanaṃ.
      [692] Chaṭṭhagāthāya tatoti asitassa vacanato anantaraṃ. Ukkāmukhevāti ukkāmukhe
eva, mūsāmukheti vuttaṃ hoti. Sukusalasampahaṭṭhanti sukusalena suvaṇṇakārena
saṅghaṭṭitaṃ, saṅghaṭṭentena tāpitanti adhippāyo. Daddallamānanti vijjotamānaṃ.
Asitavhayassāti asitanāmassa, dutiyena nāmena kaṇhadevilassa isino.
      [693] Sattamagāthāya tārāsabhaṃ vāti tārānaṃ usabhasadisaṃ, candanti
adhippāyo. Visuddhanti abbhādiupakkilesarahitaṃ. Saradarivāti sarade iva.
Ānandajātoti savanamatteneva uppannāya pītiyā pītijāto. Alattha pītinti
disvā puna pītiṃ labhi.
      [694] Tato paraṃ bodhisattassa devehi sayaṃ 1- payuñjamānasakkāradīpanatthaṃ
vuttaaṭṭhamagāthāya anekasākhanti anekasalākaṃ. Sahassamaṇḍalanti rattasuvaṇṇamayaṃ
sahassamaṇḍalayuttaṃ. Chattanti dibbasetacchattaṃ. Vītipatantīti sarīraṃ vījamānā
patanuppatanaṃ karonti.
      [695] Navamagāthāya jaṭīti jaṭilo. Kaṇhasirivhayoti kaṇhasaddena ca
sirisaddena ca avhayamāno. Taṃ kira "sirikaṇho"tipi avhayanti āmantenti,
ālapantīti vuttaṃ hoti. Paṇḍukambaleti rattakambale. Adhikārato 2- cettha
"kumāran"ti vattabbaṃ, pāṭhaseso vā kātabbo. Purimagāthāya ca ahatthapāsagataṃ 3-
sandhāya "disvā"ti vuttaṃ, idha pana hatthapāsagataṃ paṭiggahaṇatthaṃ upanītaṃ, tasmā
puna vacanaṃ disvāti. 4- Purimaṃ vā dassanapītilābhāpekkhaṃ gāthāvasāne "vipulamalattha
@Footnote: 1 cha.Ma.,i. sadā  2 ka. adhikaraṇaṃ  3 i. hatthapāsagataṃ
@4 ka. idaṃ pana hatthapāsagataṃ paṭiggahetvā upanītaṃ, tasmā puna vacanaṃ "disvā"ti

---------------------------------------------------------------------------------------------
page319.
Pītin"ti vacanato, idaṃ paṭiggahāpekkhaṃ avasāne "sumano paṭiggahe"ti vacanato.
Purimañca kumārasambandhameva, idaṃ setacchattasambandhampi. Disvāti satasahassagghanake
gandhārarattakambale suvaṇṇanikkhaṃ viya kumāraṃ "../../bdpicture/chattaṃ marū"ti ettha vuttappakāraṃ
setacchattaṃ dhāriyantaṃ muddhani disvāti. 1- Keci pana "idaṃ mānusakaṃ chattaṃ sandhāya
vuttan"ti bhaṇanti. Yatheva hi devā, evaṃ manussāpi chattacāmaramorahattha-
tālapaṇṇavāḷavījanihatthā mahāpurisaṃ upagacchantīti. Evaṃ santepi na tassa vacanena
kocipi atisayo atthi, tasmā yathāvuttameva sundaraṃ. Paṭiggaheti isi 2- ubhohi
hatthehi paṭiggahesi. Isiṃ kira vandāpetuṃ kumāraṃ upanesuṃ, athassa pādā
parivattitvā isissa matthake patiṭṭhahiṃsu. So tampi acchariyaṃ disvā
tuṭṭhacitto 3- sumano paṭiggahesi.
      [696] Dasamagāthāya jigiṃsakoti 4- jigīsanto magganto pariyesanto,
upaparikkhantoti vuttaṃ hoti. Lakkhaṇamantapāragūti lakkhaṇānaṃ vedānañca pāraṃ
gato. Anuttarāyanti anuttaro ayaṃ. So kira attano abhimukhāgatesu mahāsattassa
pādatalesu cakkāni disvā tadanusārena sesalakkhaṇāni jigīsanto
sabbalakkhaṇasampattiṃ disvā "addhāyaṃ buddho bhavissatī"ti ñatvā evamāha.
      [697] Ekādasāyaṃ athattano gamananti paṭisandhivasena āruppagamanaṃ.
Akalyarūpo gaḷayati assukānīti taṃ attano arūpūpapattiṃ anussasaritvā "na
dānāhaṃ assa dhammadesanaṃ sotuṃ lacchāmī"ti atuṭṭharūpo balavasokābhibhavena
domanassajāto hutvā assūni pāteti gaḷayati. "garayatī"tipi pāṭho. Yadi panesa
rūpabhave cittaṃ nameyya, kiṃ tattha na uppajjeyya, yenevaṃ rodatīti?
@Footnote: 1 cha.Ma. disvā  2 cha.Ma. ayaṃ pāṭho na dissati
@3 cha.Ma. udaggacitto  4 Sī. jigiṃsakoti, Ma. jigīsatoti, ka. jigiṃsatoti

---------------------------------------------------------------------------------------------
page320.
Uppajjeyya, 1- akusalatāya panetaṃ vidhiṃ na jānāti. Evaṃ santepi
domanassuppattiyevassa ayuttā samāpattilābhena vikkhambhitattāti ce? na,
vikkhambhitattā eva. Maggabhāvanāya samucchinnā hi kilesā na uppajjanti,
samāpattilābhīnaṃ pana balavapaccayena uppajjati. Uppanne kilese parihīnajjhānattā
kuto tassa āruppagamananti ce? appakasirena punādhigamanato. Samāpattilābhino
hi uppanne kilese balavavītikkamamanāpajjantā vūpasantamatteyeva kilesavege
puna taṃ visesaṃ appakasirenevādhigacchanti, "parihīnavisesā ime"tipi duviññeyyā
honti, tādiso ca eso. No ce kumāre bhavissati antarāyoti na bhavissati
nu kho imasmiṃ kumāre antarāyo.
      [698] Dvādasāyaṃ na orakāyanti ayaṃ orako paritto na hoti.
Uttaragāthāya vattabbaṃ buddhabhāvaṃ 2- sandhāyāha.
      [699] Terasāyaṃ sambodhiyagganti sabbaññutaññāṇaṃ. Taṃ hi aviparītabhāvena
sammā bujjhanato 3- sambodhi, katthaci āvaraṇābhāvena sabbaññāṇuttamato "aggan"ti 4-
vuccati. Phusissatīti pāpuṇissati. Paramavisuddhadassīti nibbānadasSī. Ta hi
ekantavisuddhattā paramavisuddhaṃ. Vitthārikassāti vitthārikaṃ assa. Brahmacariyanti
sāsanaṃ.
      [700] Cuddasāyaṃ athantarāti antarā eva assa, sambodhippattito
orato evāti vuttaṃ hoti. Na sussanti 5- na suṇissaṃ. Asamadhurassāti
asamavīriyassa. Aṭṭoti āturo. Byasanaṃ gatoti sukhavināsaṃ patto. Aghāvīti dukkhito,
sabbaṃ domanassuppādameva sandhāyāha. Domanassena hi so āturo. Tañcassa
@Footnote: 1 cha.Ma. na na upajjeyya
@2 ka. buddhānubhāvaṃ  3 ka. sammāsambujjhanato
@4 ka. aggaṃ  5 cha.Ma. na sossanti

---------------------------------------------------------------------------------------------
page321.
Sukhabyasanato byasanaṃ, sukhavināsanatoti vuttaṃ hoti. Tena ca so cetasikaaghabhūtena
aghāvī.
      [701] Paṇṇarasāyaṃ vipulaṃ janetvānāti vipulaṃ janetvā. Ayameva vā
pāṭho. Niggamāti niggato. Evaṃ niggato ca so bhāgineyyaṃ sayanti sakaṃ
bhāgineyyaṃ, attano bhaginiyā puttanti vuttaṃ hoti. Samādapesīti attano
appāyukabhāvaṃ ñatvā kaniṭṭhabhaginiyā ca puttassa nālakassa māṇavakassa
upacitapuññataṃ attano paññābalena 1- ñatvā "vuddhippatto pamādampi
āpajjeyyā"ti naṃ anukampamāno bhaginiyā gharaṃ gantvā "kahaṃ nālakoti. Bahi
bhante kīḷatīti. Ānetha nan"ti āṇāpetvā taṃkhaṇaṃyeva tāpasapabbajjaṃ
pabbājetvā samādapesi ovadi anusāsi. Kathaṃ? "buddhoti ghosaṃ .pe.
Brahmacariyan"ti soḷasagāthā āha. 2-
      [702] Tattha yada paratoti yadā parato. Dhammamagganti paramatthadhammassa
nibbānassa maggaṃ, dhammaṃ vā aggaṃ 3- saha paṭipadāya nibbānaṃ. Tasminti tassa
santike. Brahmacariyanti samaṇadhammaṃ.
      [703] Sattarasāyaṃ tādināti tassaṇṭhitena, tasmiṃ samaye kilesavikkhambhane
samādhilābhe ca sati vikkhambhitakilesena samāhitacittena cāti adhippāyo. Anāgate
paramavisuddhadassināti "ayaṃ nālako anāgate kāle bhagavato santike paramavisuddhaṃ
nibbānaṃ passissatī"ti evaṃ diṭṭhattā so isi iminā pariyāyena "anāgate
paramavisuddhadassī"ti vutto. Tena anāgate paramavisuddhadassinā. Upacitapuññasañcayoti
padumuttarato pabhuti katapuññasañcayo. Patikkhanti āgamayamāno. Parivasīti pabbajitvā
tāpasavesena vasi. Rakkhitindriyoti rakkhitasotindriyo hutvā. So kira tato
@Footnote: 1 cha.Ma. balena  2 cha.Ma. soḷasagāthamāha  3 ka. amaggaṃ

---------------------------------------------------------------------------------------------
page322.
Pabhuti udake nimujji "udakaṃ pavisitvā sotindriyaṃ vināseyya, tato
dhammassavanabāhiro bhaveyyan"ti cintetvā.
      [704] Aṭṭhārasāyaṃ sutvāna ghosanti so nālako evaṃ parivasanto
anupubbena bhagavatā sambodhiṃ patvā bārāṇasiyaṃ dhammacakke pavattite taṃ
"bhagavatā dhammacakkaṃ pavattitaṃ, sammāsambuddho vata so bhagavā uppanno"tiādinā
nayena jinavaracakkavattane pavattaghosaṃ attano atthakāmāhi devatāni āgantvā
ārocitaṃ sutvā. Gantvāna disvā isinisabhanti sattāhaṃ moneyyakolāhale
kayiramāne sattame divase isipatanaṃ gantvā "nālako āgamissati, tassa
dhammaṃ desessāmī"ti iminā ca abhisandhinā varabuddhāsane nisinnaṃ disvā
nisabhasadisaṃ isinisabhaṃ bhagavantaṃ. Pasannoti saha dassaneneva pasannacitto
hutvā. Moneyyaseṭṭhanti ñāṇuttamaṃ, maggañāṇanti vuttaṃ hoti. Samāgate
asitāvhayassa sāsaneti asitassa isino ovādakāle anuppatte. Tena hi
"yadā vicarati dhammamaggaṃ, tadā gantvā samayaṃ paripucchamāno 1- carassu tasmiṃ
bhagavati brahmacariyan"ti anusiṭṭho, ayañca so kālo. Tena vuttaṃ "samāgate
asitāvhayassa sāsane"ti. Sesamettha pākaṭameva.
                       Ayaṃ tāva vatthugāthāvaṇṇanā
      [705] Pucchāgāthādvaye aññātametanti viditaṃ mayā etaṃ. Yathātathanti
aviparītaṃ. Ko adhippāyo? yaṃ asito "sambodhimaggaṃ 2- phusissatāyaṃ kumāro"ti
ñatvā "buddhoti ghosaṃ yada parato suṇosi, sambodhippatto vivarati dhammamaggan"ti
maṃ avaca, tametaṃ mayā asitassa vacanaṃ ajja bhagavantaṃ sakkhiṃ disavā "yathātathametan"ti 3-
aññātanti. Taṃ tanti tasmā taṃ. Sabbadhammāna pāragunti hemavatasutte
vuttanayena chahi ākārehi sabbadhammānaṃ pāragataṃ.
@Footnote: 1 ka. gantvā pucchiyamāno  2 cha.Ma. sambodhiyaggaṃ  3 cha.Ma. yathātathamevāti

---------------------------------------------------------------------------------------------
page323.
      [706] Anagāriyupetassāti anagāriyaṃ upetassa, pabbajitassāti attho.
Bhikkhācariyaṃ jigīsatoti ariyehi āciṇṇaṃ anupakkiliṭṭhaṃ bhikkhācariyaṃ
pariyesamānassa. Moneyyanti munīnaṃ santakaṃ uttamaṃ padanti uttamapaṭipadaṃ. Sesamettha
pākaṭameva.
      [707] Athassa evaṃ puṭṭho 1- bhagavā "moneyyaṃ te upaññissan"ti-
ādinā nayena moneyyapaṭipadaṃ byākāsi. Tattha upaññissanti upaññāpeyyaṃ,
vineyyaṃ 2- paññāpeyyanti attho. Dukkaraṃ durabhisambhavanti kātuñca dukkhaṃ
kayiramānañca sambhavituṃ sahituṃ dukkhanti vuttaṃ hoti. Ayaṃ panettha adhippāyo:- ahaṃ te
moneyyaṃ paññāpeyyaṃ, yadi taṃ kātuṃ vā abhisambhotuṃ vā sukhaṃ bhaveyya, evaṃ
pana dukkaraṃ durabhisambhavaṃ puthujjanakālato pabhuti kiliṭṭhacittaṃ 3- anuppādetvā
paṭipajjitabbato. Tathā hi naṃ ekassa buddhassa ekova sāvako karoti ca
sambhoti 4- cāti.
    Evaṃ bhagavā moneyyassa dukkarabhāvaṃ durabhisambhavatañca dassento nālakassa
ussāhaṃ janetvā tamassa vattukāmo āha "handa te naṃ pavakkhāmi, santhambhassu
daḷho bhavā"ti. Tattha handāti byavasāyatthe 5- nipāto. Te naṃ pavakkhāmīti
tuyhaṃ taṃ moneyyaṃ pavakkhāmi. Santhambhassūti dukkarakaraṇasamatthena vīriyūpatthambhena
attānaṃ upatthambhaya. Daḷho bhavāti durabhisambhavasahanasamatthāya asithilaparakkamatāya
thiro hohi. Kiṃ vuttaṃ hoti? yasmā tvaṃ upacitapuññasambhāro, tasmāhaṃ ekantaṃ
byavasitova hutvā evaṃ durabhisambhavampi samānaṃ tuyhaṃ taṃ moneyyaṃ pavakkhāmi,
santhambhassu daḷho bhavāti.
      [708] Evaṃ paramasallekhaṃ moneyyavattaṃ vattukāmo nālakaṃ santhambhane
daḷhībhāve ca niyojetvā paṭhamaṃ tāva gāmūpanibaddhakilesappahānaṃ dassento
@Footnote: 1 ka. vutte  2 cha.Ma. vivareyyaṃ  3 Sī.,i. kilesacittaṃ
@4 ka. sambhaveti  5 Sī. byavasānatthe

---------------------------------------------------------------------------------------------
page324.
"samānabhāgan"ti upaḍḍhagāthamāha. Tattha samānabhāganti samabhāgaṃ ekasadisaṃ
ninnānākaraṇaṃ. Akkuṭṭhavanditanti akkosañca vandanañca.
    Idāni yathā taṃ samānabhāgaṃ kayirati, taṃ upāyaṃ dassento "manopadosan"ti
upaḍḍhagāthamāha. Tassattho:- akkuṭṭho manopadosaṃ rakkheyya vandito santo
anuṇṇato careyya, 1- raññāpi vandito samāno "maṃ vandatī"ti uddhaccaṃ
nāpajjeyya.
      [709] Idāni araññapaṭibaddhakilesappahānaṃ 2- dassento "uccāvacā"ti
gāthamāha. Tassattho:- araññasaññite dāyepi iṭṭhāniṭṭhavasena uccāvacā
nānappakārā ārammaṇā niccharanti, cakkhvādīnaṃ āpāthamāgacchanti, te ca kho
aggisikhūpamā pariḷāhajanakaṭṭhena. Yathā vā dayhamāne pavane 3- aggisikhā
nānappakāratāya uccāvacā niccharanti sadhūmāpi vidhūmāpi nīlāpi pītāpi rattāpi
khuddakāpi mahantāpi, evaṃ sīhabyagghamanussāmanussavividhavihaṅgavirutapupphaphala-
pallavādibhedavasena nānappakāratāya dāye uccāvacā ārammaṇā niccharanti bhiṃsanakāpi
abhiṃsanakāpa rajanīyāpi lobhanīyāpi dosanīyāpi mohanīyāpi. Tenāha "uccāvacā
niccharanti, dāye aggisikhūpamā"ti. Evaṃ niccharantesu ca uccāvacesu ārammaṇesu
yā kāci uyyānavanacārikaṃ gatā samānā pakatiyā vā pavanacāriniyo 4-
kaṭṭhahārikādayo rahogataṃ disvā hasitalapitaruditadunnivatthādīhi nāriyo muniṃ
palobhenti, tā su taṃ mā palobhayunti 5- tā nāriyo taṃ mā palobhayuṃ. Yathā
nappalobhenti, tathā karohīti vuttaṃ hoti.
      [710-11] Evamassa bhagavā gāme ca araññe ca paṭipattividhiṃ
dassetvā idāni sīlasaṃvaraṃ dassento "virato methunā dhammā"ti gāthādvayamāha.
@Footnote: 1 cha.Ma. care  2 cha.Ma. araññūpanibaddha.....
@3 cha.Ma. vane  4 cha.Ma. vanacāriniyo  5 cha.Ma. palobhayuṃ

---------------------------------------------------------------------------------------------
page325.
Tattha hitvā kāme varāvareti 1- methunadhammato avasesepi sundare asundare ca
pañcakāmaguṇe hitvā. Tappahānena hi methunavirati susampannā hoti. Tenāha
"hitvā kāme varāvare"ti. Ayamettha adhippāyo. "aviruddho"tiādīni pana padāni
"na haneyya na ghātaye"ti ettha vuttāya pāṇātipātāveramaṇiyā sampatti-
dassanatthaṃ vuttāni. Tatrāyaṃ saṅkhepavaṇṇanā:- parapakkhiyesu pāṇesu aviruddho,
attapakkhiyesu asāratto, sabbepi sataṇhanittaṇhatāya tasathāvare pāṇe
jīvitukāmatāya amaritukāmatāya sukhakāmatāya dukkhapaṭikūlatāya ca "yathā ahaṃ tathā
ete"ti attasamānatāya tesu virodhaṃ vinento teneva pakārena "yathā ete
tathā ahan"ti paresaṃ samānatāya ca attani anurodhaṃ vinento evaṃ ubhayathāpi
anurodhavirodhavippahīno hutvā maraṇapaṭikūlatāya attānaṃ upamaṃ katvā pāṇesu
ye keci tase vā thāvare vā pāṇe na haneyya sāhatthikādīhi payogehi,
na ghātaye āṇattikādīhīti.
      [712] Evamassa methunaviratipāṇātipātaviratimukhena saṅkhepato pātimokkha-
saṃvarasīlaṃ vatvā "hitvā kāme"tiādīhi indriyasaṃvarañca dassetvā idāni
ājīvapārisuddhiṃ dassento "hitvā icchañca .pe. Tareyya narakaṃ iman"ti
gāthamāha. 2- Tassattho:- yāyaṃ taṇhā ekaṃ laddhā dutiyaṃ icchati, dve laddhā
tatiyaṃ, satasahassaṃ laddhā taduttariṃ 3- icchatīti evaṃ appaṭiladdhavisayaṃ icchanato
"icchā"ti vuccati, yo cāyaṃ paṭiladdhavisayalubbhano lobho, taṃ hitvā icchañca
lobhañca yattha satto puthujjano, yasmiṃ cīvarādipaccaye tehi icchālobhehi
puthujjano satto laggo paṭibaddho tiṭṭhati, tattha taṃ ubhayampi hitvā paccayatthaṃ
ājīvapārisuddhiṃ avirodhento ñāṇacakkhunā cakkhumā ca 4- hutvā imaṃ
@Footnote: 1 Sī.,i. parovareti, evamuparipi, cha.Ma. paropare  2 cha.Ma.,i. hitvā
@icchañcātiādimāha  3 cha.Ma.,i. taduttarimpi  4 cha.Ma. casaddo na dissati

---------------------------------------------------------------------------------------------
page326.
Moneyyapaṭipadaṃ paṭipajjeyya. Evaṃ hi paṭipanno tareyya narakaṃ imaṃ, duppūraṇaṭṭhena
narakasaññitaṃ micchājīvahetubhūtaṃ imaṃ paccayataṇhaṃ tareyya, imāya vā paṭipadāya
tareyyāti vuttaṃ hoti.
      [713] Evaṃ paccayataṇhappahānamukhena ājīvapārisuddhiṃ dassetvā idāni
bhojane mattaññutāmukhena paccayaparibhogasīlaṃ, tadanusārena ca yāva arahattappatti,
1- tāva paṭipadaṃ dassento:-
          "ūnūdaro mitāhāro            appicchassa alolupo
           sadā icchāya nicchāto         aniccho hoti nibbuto"ti
gāthamāha. 1-
      Tassattho:- dhammena samena laddhesu itarītaracīvarādīsu paccayesu āhāraṃ
tāva āhārento:-
          "cattāro pañca ālope        abhutvā udakaṃ pive
           alaṃ phāsuvihārāya             pahitattassa bhikkhuno"ti 2-
vuttanayena ūnaudaro assa, na vātabharitabhastā viya uddhumātudaro, bhaggasammadap-
paccayā thinamiddhaṃ parihareyyāti vuttaṃ hoti. Ūnūdaro hontopi ca mitāhāro
assa bhojane mattaññū, "neva davāyā"tiādinā paccavekkhaṇena guṇato dosato
ca paricchinnāhāro. Evaṃ mitāhāro samānopi paccayadhutaṅgapariyattiadhigamavasena
catubbidhāya appicchatāya appiccho assa. Ekaṃsena hi moneyyapaṭipadaṃ paṭipannena
bhikkhunā evaṃ appicchena bhavitabbaṃ. Tattha ekekasmiṃ paccaye tīhi santosehi
santussanā paccayappicchatā. Dhutaṅgadharasseva sato "dhutavāti maṃ pare jānantū"ti
anicchanatā dhutaṅgappicchatā. Bahussutasseva sato "bahussutoti maṃ pare jānantū"ti
@Footnote: 1-1 cha.Ma.,i. tāva paṭipadaṃ dassenato:- ūnūdaroti gāthamāha  2 khu. thera. 26/983/395

---------------------------------------------------------------------------------------------
page327.
Anicchanatā pariyattiappicchatā mahāmajjhantikattherassa 1- viya. Adhigamasampannasseva
sato "adhigato ayaṃ kusaladhammanti maṃ pare jānantū"ti anicchanatā
adhigamappicchatā. Sā ca arahattādhigamato oraṃ veditabbā. Arahattādhigamatthaṃ hi
ayaṃ paṭipadāti. Evaṃ appicchopi ca arahattamaggena taṇhāloluppaṃ hitvā
alolupo assa. Evaṃ alolupo hi sadā icchādipariccāgā 2- aniccho hoti
nibbuto, yāya icchāya chātā honti sattā khuppipāsāturā viya atittā,
tāya icchāya aniccho hoti, anicchattā ca nicchāto hoti anāturo
paramatittippatto. Evaṃ nicchātattā nibbuto hoti vūpasantasabbakilesapariḷāhoti
evamettha uppaṭipāṭiyā yojanā veditabbā.
      [714] Evaṃ yāva arahattappatti, tāva paṭipadaṃ kathetvā idāni taṃ
paṭipadaṃ paṭipannassa bhikkhuno arahattappattiniṭṭhaṃ dhutaṅgasamādānaṃ senāsanavattañca
kathento "sa piṇḍacāran"ti gāthādvayamāha. Tattha sa piṇḍacāraṃ caritvāti
so bhikkhu bhikkhaṃ caritvā, bhattakiccaṃ vā katvā. Vanantamabhihārayeti apapañcito
gihipapañcena vanameva gaccheyya. Upaṭṭhito rukkhamūlasminti rukkhamūle ṭhito vā
hutvā āsanūpagatoti āsanaṃ upagato vā hutvā, nisinnoti vuttaṃ hoti. Munīti
moneyyapaṭipadaṃ paṭipanno. Ettha ca "piṇḍacāraṃ caritvā"ti iminā piṇḍapātikaṅgaṃ
vuttaṃ. Yasmā pana ukkaṭṭhapiṇḍapātiko sapadānacārī ekāsaniko pattapiṇḍiko
khalupacchābhattiko ca hotiyeva, tecīvarikaṅgapaṃsukūlikaṅgampi 3- ca samādiyateva, tasmā
imānipi cha dhutaṅgāneva 4- honti. "vanantamabhihāraye"ti iminā pana āraññikaṅgaṃ
vuttaṃ, "upaṭṭhito rukkhamūlasmin"ti iminā rukkhamūlikaṅgaṃ, "āsanūpagato"ti
iminā
@Footnote: 1 cha.Ma. majjhantikattherassa  2 cha.Ma. icchāya
@3 cha.Ma. tecīvarikapaṃsukūlampi  4 cha.Ma. vuttāneva

---------------------------------------------------------------------------------------------
page328.
Nesajjikaṅgaṃ. Yathākkamaṃ pana etesaṃ anulomattā abbhokāsikayathā-
santhatikasosānikaṅgāni vuttāniyeva hontīti evametāya gāthāya terasa dhutaṅgāni
nālakattherassa kathesi.
      [715] Sa jhānapasuto dhīroti so anuppannassa jhānassa uppādanena
uppannassa jhānassa uppādanena uppannassa āvajjanasamāpajjanādhiṭṭhāna-
vuṭṭhānapaccavekkhaṇehi ca jhānesu pasuto anuyutto. Dhīroti dhitisampanno.
Vanante ramito siyāti vane abhirato siyā, gāmantasenāsane nābhirameyyāti
vuttaṃ hoti. Jhāyetha rukkhamūlasmiṃ, attānamabhitosayanti na kevalaṃ lokiyajjhānappasuto-
yeva siyā, apica kho tasmiṃyeva rukkhamūle sotāpattimaggādisampayuttena
lokuttarajjhānenāpi attānaṃ atīva tosento jhāyetha. Paramassāsampattiyā hi
lokuttarajjhāneneva cittaṃ atīva tussati, na aññena. Tenāha "attānamabhitosayan"ti.
Evamimāya gāthāya jhānappasutatāya vanantasenāsanābhiratiṃ arahattañca
kathesi.
      [716] Idāni yasmā imaṃ dhammadesanaṃ sutvā nālakatthero
vanantamabhihāretvā nirāhāropi paṭipadāpūraṇe atīva ussukko ahosi, nirāhārena
ca samaṇadhammo 1- kātuṃ na sakkā. Tathā karontassa hi jīvitaṃ nappavattati, kilese
pana anuppādentena āhāro pariyesitabbo, ayamettha ñāyo. Tasmā tassa
bhagavā aparāparesupi divasesu piṇḍāya caritabbaṃ, kilesā pana na uppādetabbāti
dassanatthaṃ arahattappattiniṭṭhaṃyeva bhikkhācāravattaṃ kathento "tato ratyā
vivasāne"tiādikā 2- cha gāthāyo abhāsi. Tattha tatoti "sa piṇḍacāraṃ caritvā,
vanantamabhihāraye"ti ettha vuttapiṇḍacāravanantābhihārato uttarimpi. Ratyā
@Footnote: 1 cha.Ma.,i. samaṇadhammaṃ  2 Sī. ratyā vivasaneti

---------------------------------------------------------------------------------------------
page329.
Vivasāneti rattisamatikkame, dutiyadivaseti vuttaṃ hoti. Gāmantamabhihārayeti
ābhisamācārikavattaṃ katvā yāva bhikkhācāravelā, tāva vivekamanubrūhitvā
gatapaccāgatavatte vuttanayena kammaṭṭhānaṃ manasikaronto gāmaṃ gaccheyya, vahānaṃ
nābhinandeyyāti "bhante amhākaṃ ghare bhuñjitabban"ti nimantanaṃ, "deti nu
kho, na deti nu kho, sundaraṃ nu kho deti, asundaraṃ nu kho detī"ti evarūpaṃ
vitakkaṃ bhojanañca paṭipadāpūrako bhikkhu nābhinandeyya, na paṭiggaheyyāti 1- vuttaṃ
hoti. Yadi pana balakkārena pattaṃ gahetvā pūretvā denti, paribhuñjitvā
samaṇadhammo kātabbo, dhutaṅgaṃ na kuppati, tadupādāya pana taṃ gāmaṃ na
pavisitabbaṃ. Abhihārañca gāmatoti sace gāmaṃ paviṭṭhassa pātisatehipi bhattaṃ
abhiharanti, tampi nābhinandeyya, tato ekasiṭṭhampi na paṭiggaṇheyya, aññadatthu
gharapaṭipāṭiyā piṇḍapātameva careyyāti.
      [717] Na munī gāmamāgamma, kulesu sahasā careti so ca monatthāya
paṭipannako munī gāmaṃ gato samāno kulesu sahasā na care,
sahasokitādiananulomikaṃ gihisaṃsaggaṃ na āpajjeyyāti vuttaṃ hoti. Ghāsesanaṃ
chinnakatho, na vācaṃ payutaṃ bhaṇeti chinnakatho viya hutvā obhāsaparikathānimitta-
viññattipayuttaṃ ghāsesanavācaṃ na bhaṇeyya. Sace ākaṅkheyya, gilāno samāno
gelaññapaṭibāhanatthāya bhaṇeyya. Senāsanatthāya vā viññattiṃ ṭhapetvā
obhāsaparikathānimittapayuttaṃ, avasesapaccayatthāya pana agilāno neva kiñci
bhaṇeyyāti.
      [718-9] Alatthaṃ yadidanti imissā pana gāthāya ayamattho:- gāmaṃ
piṇḍāya paviṭṭho appamattakepi kismiñci laddhe "alatthaṃ yaṃ idaṃ sādhū"ti
@Footnote: 1 cha.Ma. nappaṭiggaṇheyyāti

---------------------------------------------------------------------------------------------
page330.
Cintetvā aladdhe "nālatthaṃ kusalan"ti tampi "sundaran"ti cintetvā ubhayeneva
lābhālābhena so tādī nibbikāro hutvā rukkhaṃva upanivattati, yathāpi puriso
phalagavesī rukkhaṃ upagamma phalaṃ laddhāpi evaṃ aladdhāpi ananunīto appaṭihato
majjhattoyeva hutvā gacchati, kulaṃ upagamma lābhaṃ laddhāpi majjhattova hutvā
gacchatīti. Sapattapāṇīti gāthā uttānatthāva.
     [720] Uccāvacāti imissā gāthāya sambandho:- evaṃ bhikkhācāravattasampanno
hutvāpi tāvatakeneva tuṭṭhiṃ anāpajjitvā paṭipadaṃ ārādheyya.
Paṭipattisāraṃ hi sāsanaṃ. Sā cāyaṃ uccāvacā .pe. Mutanti. Tassattho:- yā
cāyaṃ maggapaṭipadā uttamanihīnabhedato uccāvacā buddhasamaṇena pakāsitā.
Sukhāpaṭipadā hi khippābhiññā uccā. Dukkhāpaṭipadā dandhābhiññā avacā. Itarā
dve ekenaṅgena uccā, ekena avacā. Paṭhamā eva vā uccā, itarā
tissopi avacā. Tāya cetāya uccāya avacāya paṭipadāya vā na pāraṃ diguṇaṃ
yanti. "duguṇan"ti vā pāṭho, ekamaggena dvikkhattuṃ nibbānaṃ na yantīti
attho. Kasmā? yena maggena ye kilesā pahīnā, tesaṃ puna appahātabbato.
Etena parihānadhammābhāvaṃ 1- dīpeti. Nayidaṃ ekaguṇaṃ mutanti tañca idaṃ pāraṃ
ekakkhattuṃyeva phusanārahampi na hoti. Kasmā? ekena maggena
sabbakilesappahānābhāvato. Etena ekamaggeneva arahattābhāvaṃ dīpeti.
      [721] Idāni paṭipadānisaṃsaṃ dassento "yassa ca visatā"ti gāthamāha.
Tassattho:- yassa ca evaṃ paṭipannassa bhikkhuno tāya paṭipadāya pahīnattā
aṭṭhasatataṇhāvicaritabhāvena visatattā visatā taṇhā natthi, tassa kilesasotacchedena
chinnasotassa kusalākusalāppahānena kiccākiccappahīnassa rāgajo vā dosajo vā
appamattakopi pariḷāho na vijjatīti.
@Footnote: 1 ka. aparihānadhammabhāvaṃ

---------------------------------------------------------------------------------------------
page331.
      [722] Idāni yasmā imā gāthāyo sutvā nālakattherassa cittaṃ
udapādi "yadi ettakaṃ moneyyaṃ sukaraṃ na dukkaraṃ, sakkā appakasirena
pūretun"ti, tasmāssa bhagavā "dukkarameva moneyyan"ti dassento puna
"moneyyante upaññissan"tiādimāha. Tattha upaññissanti upaññāpeyyaṃ, 1-
kathayissanti vuttaṃ hoti. Khuradhārā upamā assāti khuradhārūpamo. Bhaveti bhaveyya.
Ko adhippāyo? moneyyapaṭipanno bhikkhu khuradhāraṃ upamaṃ katvā paccayesu
Vatteyya. Yathā madhubinduṃ 2- khuradhāraṃ lihanto chedato jivhaṃ rakkhati, evaṃ
dhammena laddhe paccaye paribhuñjanto cittaṃ kilesuppattito rakkheyyāti vuttaṃ
hoti. Paccayā hi parisuddhena ñāyena laddhuñca anavajjaparibhogena paribhuñjituñca
na sukhena sakkāti bhagavā paccayanissitameva bahuso bhaṇati. Jivhāya tālumāhacca
udare saññato siyāti jivhāya tāluṃ uppīḷetvāpi rasataṇhaṃ vinodento
kiliṭṭhena maggena 3- uppannapaccaye asevanto udare saṃyato siyā.
      [723] Alīnacitto ca siyāti niccaṃ kusalānaṃ dhammānaṃ bhāvanāya
aṭṭhitakāritāya akusītacitto ca bhaveyya na cāpi bahu cintayeti ñātijanapadāmaravitakkavasena
ca bahuṃ na cinteyya. Nirāmagandho asito, brahmacariyaparāyanoti
nikkileso ca hutvā taṇhādiṭṭhīhi kismiñci bhave anissito
sikkhāttayasakalasāsanabrahmacariyaparāyano eva bhaveyya.
      [724-5] Ekāsanassāti vivittāsanassa. Āsanamukhena cettha
sabbairiyāpathā vutatā. Yato sabbiriyāpathesu ekībhāvassa sikkheyyāti vuttaṃ hotīti
veditabbaṃ. Ekāsanassāti ca sampadānavacanametaṃ. Samaṇūpāsanassa cāti samaṇehi
@Footnote: 1 Sī.,ka. upaññassanti upaññayissaṃ
@2 cha.Ma.,i. yadhudiddhaṃ  3 Sī.,Ma. manena

---------------------------------------------------------------------------------------------
page332.
Upāsitabbassa aṭṭhattiṃsārammaṇabhāvanānuyogassa, samaṇānaṃ vā upāsanabhūtassa
aṭṭhattiṃsārammaṇabhedasseva. Idampi sampadānavacanameva, upāsanatthanti vuttaṃ hoti.
Ettha ca ekāsanena kāyaviveko, samaṇūpāsanena cittaviveko vutto hotīti
veditabbo. Ekattaṃ monamakkhātanti evamidaṃ kāyacittavivekavasena "ekattaṃ
monan"ti akkhātaṃ. Eko ce abhiramissasīti idaṃ pana uttaragāthāpekkhapadaṃ, atha
"bhāhisi dasa disā"ti iminā assa sambandho.
      Bhāhisīti bhāsissasi pakāsessasi, imaṃ paṭipadaṃ bhāvento sabbadisāsu
kittiyā pākaṭo bhavissasīti vuttaṃ hoti. Sutvā dhīrānantiādīnaṃ pana catunnaṃ
padānaṃ ayamattho:- yena ca kittighosena bhāhisi dasa disā taṃ dhīrānaṃ jhāyīnaṃ
kāmacāginaṃ nigghosaṃ sutvā atha tvaṃ tena uddhaccamanāpajjitvā bhiyyo hiriñca
saddhañca kareyyāsi, tena ghosena harāyamāno "niyyānikapaṭipadā ayan"ti
saddhaṃ uppādetvā uttari paṭipattimeva brūheyyāsi. Māmakoti evaṃ hi sante
mama sāvako hotīti.
      [726] Taṃ nadīhīti yantaṃ mayā "hiriñca saddhañca bhiyyo kubbethā"ti
vadatā "uddhaccaṃ na kātabban"ti vuttaṃ, taṃ iminā nadīnidassanenāpi jānātha,
tabbipariyāyañca sobbhesu ca padaresu ca jānātha. Sobbhesūti mātikāsu.
Padaresūti darīsu. Kathaṃ? saṇantā yanti kusobbhā, tuṇhī yanti mahodadhīti.
Kusobbhā hi sobbhapadarādibhedā sabbāpi kunnadiyo saṇantā saddaṃ karontā
uddhatā hutvā yanti, gaṅgādibhedā pana mahānadiyo tuṇhī yanti, evaṃ
"moneyyaṃ pūremī"ti uddhato hoti amāmako, māmako pana hiriñca saddhañca
uppādetvā nīcacittova hoti.
      [727-9] Kiñca bhiyyo:- yadūnakaṃ .pe. Paṇḍitoti. Tattha
siyā:- sace aḍḍhakumbhūpamo bālo saṇantatāya, rahado pūrova paṇḍito

---------------------------------------------------------------------------------------------
page333.
Santatāya, atha kasmā buddhasamaṇo evaṃ dhammadesanābyāvaṭo hutvā bahuṃ
bhāsatīti iminā sambandhena "yaṃ samaṇo"ti gāthamāha. Tassattho:- yaṃ buddhasamaṇo
bahu bhāsati upetaṃ atthasañhitaṃ, atthapetaṃ dhammupetañca hitena ca sahitaṃ, taṃ
na uddhaccena, apica kho jānaṃ so dhammaṃ deseti divasampi desento
nippapañcova hutvā. Tassa hi sabbaṃ vacīkammaṃ ñāṇānuparivatti. Evaṃ
desento ca "idamassa hitan"ti nānappakārato jānaṃ so bahu bhāsati, na
kevalaṃ bahubhāṇitāya. Avasānagāthāya sambandho:- evaṃ tāva sabbaññutaññāṇena
samannāgato buddhasamaṇo jānaṃ so dhammaṃ deseti, jānaṃ so bahuṃ bhāsati.
Tena desitaṃ pana dhammaṃ nibbedhabhāgiyeneva ñāṇena yo ca jānaṃ saṃyatatto,
jānaṃ na bahuṃ bhāsati, sa muni monamarahati, sa muni monamajjhagāti. Tassattho:-
taṃ dhammaṃ jānanto saṃyatatto guttacitto hutvā yaṃ bhāsitaṃ sattānaṃ hitasukhāvahaṃ na
hoti, taṃ jānaṃ na bahu bhāsati. So evaṃvidho monatthaṃ paṭipannako muni
moneyyapaṭipadāsaṅkhātaṃ monaṃ arahati. Na kevalañca arahatiyeva, apica kho pana sa muni
arahattamaggañāṇasaṅkhātaṃ monaṃ ajjhagā icceva veditabboti arahattanikūṭena
desanaṃ niṭṭhāpesi.
      Taṃ sutvā nālakatthero tīsu ṭhānesu appiccho ahosi dassane savane
pucchāyāti. So hi desanāpariyosāne pasannacitto bhagavantaṃ vanditvā vanaṃ
paviṭṭho, puna "aho vatāhaṃ bhagavantaṃ passeyyan"ti lolabhāvaṃ na janesi.
Ayamassa dassane appicchatā. Tathā "aho vatāhaṃ puna dhammadesanaṃ suṇeyyan"ti
lolabhāvaṃ na janesi. Ayamassa savane appicchatā. Tathā "aho vatāhaṃ puna
moneyyapaṭipadaṃ puccheyyan"ti lolabhāvaṃ na janesi. Ayamassa pucchāya appicchatā.
      So evaṃ appiccho samāno pabbatapādaṃ pavisitvā ekavanasaṇḍe dve
divasāni na vasi, ekarukkhamūle dve divasāni na nisīdi, ekagāme dve

---------------------------------------------------------------------------------------------
page334.
Divasāni piṇḍāya na pāvisi. Iti vanato vanaṃ, rukkhato rukkhaṃ, gāmato gāmaṃ
āhiṇḍanto anurūpapaṭipadaṃ paṭipajjitvā aggaphale patiṭṭhāsi. Atha yasmā
moneyyapaṭipadaṃ ukkaṭṭhaṃ katvā pūrento bhikkhu satteva māsāni jīvati,
majjhimaṃ katvā pūrento sattavassāni, mandaṃ katvā pūrento soḷasavassāni,
ayamesa 1- ukkaṭṭhaṃ katvā pūresi, tasmā sattamāse ṭhatvā attano
āyusaṅkhāraparikkhayaṃ ñatvā nhāyitvā nivāsetvā kāyabandhanaṃ bandhitvā diguṇaṃ
saṅghāṭiṃ pārupitvā dasabalābhimukho pañcapatiṭṭhitaṃ vanditvā añjaliṃ paggahetvā
hiṅgulakapabbataṃ nissāya ṭhitakova anupādisesāya nibbānadhātuyā parinibbāyi.
Tassa parinibbutabhāvaṃ ñatvā bhagavā bhikkhusaṃghena saddhiṃ tattha gantvā sarīrakiccaṃ
dhātuyo gāhāpetvā cetiyaṃ patiṭṭhāpetvā agamāsīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       nālakasuttavaṇṇanā niṭṭhitā.
                         --------------
                     12. Dvayatānupassanāsuttavaṇṇanā
      evamme sutanti dvayatānupassanāsuttaṃ. Kā uppatti? imassa suttassa
attajjhāsayato uppatti. Attajjhāsayena hi bhagavā imaṃ suttaṃ desesi. Ayamettha
saṅkhepo, vitthāro panassa atthavaṇṇanāyameva āvibhavissati. Tattha evamme
sutantiādīni vuttanayāneva. Pubbārāmeti sāvatthinagarassa puratthimadisāyaṃ
ārāme. Migāramātu pāsādeti ettha visākhā upāsikā attano sasurena
migārena seṭṭhinā mātuṭṭhāne ṭhapitattā "migāramātā"ti vuccati, tāya
migāramātuyā navakoṭiagghanakaṃ mahālatāpiḷandhanaṃ vissajjetvā kārāpito pāsādo
@Footnote: 1 cha.Ma.,i. ayañca

---------------------------------------------------------------------------------------------
page335.
Heṭṭhā ca upari ca pañca pañca gabbhasatāni katvā sahassakūṭāgāragabbho,
so "migāramātu pāsādo"ti vuccati. Tasmiṃ migāramātu pāsāde.
      Tena kho pana samayena bhagavāti yaṃ samayaṃ bhagavā sāvatthiṃ nissāya
pubbārāme migāramātu pāsāde viharati, tena samayena. Tadahuposatheti tasmiṃ
ahu uposathe, uposathadivaseti vuttaṃ hoti. Paṇṇaraseti idaṃ uposathaggahaṇena
sampattāvasesuposathapaṭikkhepavacanaṃ. Puṇṇāya puṇṇamāya rattiyāti paṇṇarasadivasattā
divasagaṇanāya abbhādiupakkilesaviharattā rattiguṇasampattiyā ca puṇṇattā puṇṇāya,
paripuṇṇacandattā puṇṇamāya ca rattiyā. Bhikkhusaṃghaparivutoti bhikkhusaṃghena parivuto.
Abbhokāse nisinno hotīti migāramātu ratanapāsādapariveṇe abbhokāse
upari appaṭicchanne okāse paññattapavarabuddhāsane nisinno hoti. Tuṇhībhūtaṃ
tuṇhībhūtanti atīva tuṇhībhūtaṃ yato yato vā anuviloketi, tato tato tuṇhībhūtaṃ
tuṇhībhūtaṃ vācāya puna tuṇhībhūtaṃ kāyena. Bhikkhusaṃghaṃ anuviloketvāti taṃ
samparivāretvā nisinnaṃ anekasahassabhikkhuparimāṇaṃ tuṇhībhūtaṃ tuṇhībhūtaṃ
bhikkhusaṃghaṃ "ettakā ettha sotāpannā, ettakā sakadāgāmino, ettakā anāgāmino,
ettakā āraddhavipassakā kalyāṇaputhujjanā. Imassa bhikkhusaṃghassa kīdisī dhammadesanā
sappāyā"ti sappāyadhammadesanāparicchedanatthaṃ ito cito ca viloketvā.
      Ye te bhikkhave kusalā dhammāti ye te ārogyaṭṭhena anavajjaṭṭhena
iṭṭhaphalaṭṭhena kosallasambhūtaṭṭhena ca kusalā sattattiṃsabodhipakkhiyadhammā, tajjotakā
vā pariyattidhammā. Ariyā niyyānikā sambodhagāminoti upagantabbaṭṭhena ariyā,
lokato niyyānaṭṭhena niyyānikā, sambodhasaṅkhātaṃ arahattaṃ gamanaṭṭhena
sambodhagāmino. Tesaṃ vo bhikkhave .pe. Savanāya, tesaṃ bhikkhave kusalānaṃ .pe.
Sambodhagāmīnaṃ kā upanisā kiṃ kāraṇaṃ kiṃ payojanaṃ tumhākaṃ savanāya,

---------------------------------------------------------------------------------------------
page336.
Kimatthaṃ tumhe te dhamme suṇāthāti vuttaṃ hoti. Yāvadeva dvayatānaṃ dhammānaṃ
yathābhūtaṃ ñāṇāyāti ettha yāvadevāti paricchedāvadhāraṇavacanaṃ. Dve avayavā
etesanti dvayā, dvayā eva dvayatā, tesaṃ dvayatānaṃ. "dvayānan"tipi pāṭho.
Yathābhūtaṃ ñāṇāyāti aviparītañāṇāya. Kiṃ vuttaṃ hoti? yadetaṃ lokiyalokuttarādibhedena
Dvidhā vavatthitānaṃ dhammānaṃ vipassanāsaṅkhātaṃ yathābhūtañāṇaṃ, etadatthāya,
na tato 1- bhiyyoti. Savanena hi ettakaṃ hoti. Taduttarivisesādhigamo bhāvanāyāti.
Kiñca dvayataṃ vadethāti ettha pana sace vo bhikkhave siyā, kiṃ ca tumhe
bhante dvayataṃ vadethāti ayamadhippāyo. Padattho pana "kiñca dvayatābhāvaṃ
vadethā"ti.
     #[1] Tato bhagavā dvayataṃ dassento "idaṃ dukkhan"ti evamādimāha.
Tattha dvayatānaṃ catusaccadhammānaṃ "idaṃ dukkhaṃ, ayaṃ dukkhasamudayo"ti evaṃ lokiyassa
ekassa avayavassa, sahetukassa vā dukkhassa dassanena ayamekānupassanā, itarā
lokuttarassa dutiyassa avayavassa, saupāyassa vā nirodhassa dassanena
dutiyānupassanā. Paṭhamā cettha tatiyacatutthavisuddhīhi hoti, dutiyā pañcamavisuddhiyā.
Evaṃ sammā dvayatānupassinoti iminā vuttanayena sammā dvayadhamme
anupassino, 2- satiyā avippavāsena appamattassa kāyikacetasikavīriyātāpena
ātāpino kāye ca jīvite ca nirapekkhattā pahitattassa. Pāṭikaṅkhanti
icchitabbaṃ. Diṭṭheva dhamme aññāti asmiṃyeva vā attabhāve arahattaṃ. Sati vā
upādisese anāgāmitāti "upādisesan"ti punabbhavavasena upādātabbakkhandhasesaṃ
vuccati, tasmiṃ vā sati anāgāmibhāvo pāṭikaṅkhoti dasseti. Tattha kiñcāpi
heṭṭhimaphalānipi evaṃ dvayatānupassinova honti, uparimaphalesu pana ussāhaṃ
janento evamāha.
@Footnote: 1 cha.Ma. na ito  2 cha.Ma. anupassantassa

---------------------------------------------------------------------------------------------
page337.
      Idamavocātiādi saṅgītikārānaṃ vacanaṃ. Tattha idanti "ye te bhikkhave"tiādi
vuttanidassanaṃ. Etanti idāni "ye dukkhan"ti evamādi vattabbagāthābandhanidassanaṃ.
Imā ca gāthā catusaccadīpakattā vuttatthadīpakā eva, evaṃ santepi
gāthārucikānaṃ pacchā āgatānaṃ pubbe vuttaṃ asamatthatāya anuggahetvā "idāni
yadi vadeyya sundaran"ti ākaṅkhantānaṃ pubbe 1- vikkhittacittānañca atthāya
vuttā. Visesatthadīpakā vāti avipassake vipassake ca dassetvā tesaṃ
vaṭṭavivaṭṭadassanato, 2- tasmā visesatthadassanatthameva vuttā. Esa nayo ito
parampi gāthāvacanesu.
      [730] Tattha yatthāti 3- nibbānaṃ dassesi. Nibbāne hi dukkhaṃ sabbaso
uparujjhati, sabbappāraṃ uparujjhati, sahetukaṃ uparujjhati, asesañca uparujjhati.
Tañca magganti tañca aṭṭhaṅgikaṃ maggaṃ.
      [731-3] Cetovimuttihīnā te, atho paññāvimuttiyāti ettha
arahattaphalasamādhi rāgavirāgā cetovimutti, arahattaphalapaññā avijjāvirāgā
paññāvimuttīti veditabbā. Taṇhācaritena vā appanājhānaphalena kilese vikkhambhetvā
adhigataṃ arahattaphalaṃ rāgavirāgā cetovimutti, diṭṭhicaritena upacārajjhānamattaṃ
nibbattetvā vipassitvā adhigataṃ arahattaphalaṃ avijjāvirāgā paññāvimutti.
Anāgāmiphalaṃ vā kāmarāgaṃ sandhāya rāgavirāgā cetovimutti, arahattaphalaṃ
sabbākārato 4- avijjāvirāgā paññāvimuttīti. Antakiriyāyāti vaṭṭadukkhassa
antakaraṇāya. 5- Jātijarūpagāti jātijaraṃ upagatā, jātijarāya vā upagatā, na
parimuccanti jātijarāyāti evaṃ veditabbā. Sesamettha ādito pabhuti pākaṭameva.
@Footnote: 1 cha.Ma. ayaṃ pāṭho na dissati
@2 ka. chiddāvachidda...  3 cha.Ma.,i. yattha cāti
@4 cha.Ma. sabbappakārato  5 cha.Ma.,i. antakaraṇatthāya

---------------------------------------------------------------------------------------------
page338.
Gāthāpariyosāne ca saṭṭhimattā bhikkhū taṃ desanaṃ uggahetvā vipassitvā
tasmiṃyeva āsane arahattaṃ pāpuṇiṃsu. Yathā cettha, evaṃ sabbavāresu.
     #[2] Ito eva bhagavā "siyā aññenāpi pariyāyenātiādinā nayena
nānappakārato dvayatānupassanaṃ āha. Tattha dutiyavāre upadhipaccayāti sāsavakammappaccayā.
Sāsavakammaṃ hi idha "upadhī"ti adhippetaṃ. Asesavirāganirodhāti asesaṃ
virāgena nirodhā, asesavirāgasaṅkhātā vā nirodhā.
      [734] Upadhinidānāti kammappaccayā. Dukkhassa jātippabhavānupassīti
vaṭṭadukkhassa jātikāraṇaṃ "upadhī"ti anupassanto. Sesamettha pākaṭameva. Evamayampi
vāro cattāri saccāni dīpetvā arahattanikūṭeneva vutto. Yathā cāyaṃ, evaṃ
sabbavāRā.
     #[3] Tattha tatiyavāre avijjāpaccayāti bhavagāmikammasambhāraavijjāpaccayā. 1-
Dukkhaṃ pana sabbattha vaṭṭadukkhameva.
      [735] Jātimaraṇasaṃsāranti khandhanibbattiṃ jātiṃ khandhabhedaṃ maraṇaṃ
khandhapaṭipāṭiṃ saṃsārañca. Vajantīti gacchanti upenti. Itthabhāvaññathābhāvanti imaṃ
manussabhāvaṃ ito avasesaaññanikāyabhāvañca. Gatīti paccayabhāvo.
      [736] Avijjā hāyanti avijjā hi ayaṃ. Vijjāgatā ca ye sattāti
ye ca arahattamaggavijjāya kilese vijjhitvā gatā khīṇāsavasattā. Sesamuttānatthameva.
     #[4] Catutthavāre saṅkhārapaccayāti puññāpuññāneñjābhisaṅkhārapaccayā.
      [738-9] Etamādīnavaṃ ñatvāti yadidaṃ dukkhaṃ saṅkhārapaccayā,
etamādīnavanti ñatvā. Sabbasaṅkhārasamathāti sabbesaṃ vuttappakārānaṃ saṅkhārānaṃ
@Footnote: 1 ka. pabhavakamMa...

---------------------------------------------------------------------------------------------
page339.
Maggañāṇena samathā, upahatatāya phalasamatthatāyāti vuttaṃ hoti. Saññānanti
kāmasaññādīnaṃ maggeneva uparodhanā. Etaṃ ñatvā yathātathanti etaṃ dukkhakkhayaṃ
aviparītaṃ ñatvā. Sammaddasāti sammādassanā. Sammadaññāyāti saṅkhataṃ aniccādito,
asaṅkhatañca niccādito ñatvā. Mārasaṃyoganti tebhūmakavaṭṭaṃ. Sesamuttānatthameva.
     #[5] Pañcamavāre viññāṇapaccayāti kammasahajātābhisaṅkhāraviññāṇapaccayā.
      [741] Nicchātoti nittaṇho. Parinibbutoti kilesaparinibbānena
parinibbuto hoti. Sesaṃ pākaṭameva.
     #[6] Chaṭṭhavāre phassapaccayāti abhisaṅkhāraviññāṇasampayuttaphassapaccayāti
attho. Evaṃ ettha padapaṭipāṭiyā vattabbāni nāmarūpasaḷāyatanāni avatvā
phasso vutto. Tāni hi rūpamissakattā kammasampayuttāneva na honti, idañca
vaṭṭadukkhaṃ kammato vā sambhaveyya kammasampayuttadhammato vāti.
      [742-3] Bhavasotānusārinanti taṇhānusārinaṃ. Pariññāyāti tīhi
pariññāhi parijānitvā. Aññāyāti arahattamaggapaññāya ñatvā. Upasame ratāti
phalasamāpattivasena nibbāne ratā. Phassābhisamayāti phassanirodhā. Sesaṃ pākaṭameva.
    #[7] Sattamavāre vedanāpaccayāti kammasampayuttavedanāpaccayā.
     [744-5] Adukkhamasukhaṃ sahāti adukkhamasukhena saha. Etaṃ dukkhanti
ñatvānāti etaṃ sabbaṃ vedayitaṃ "dukkhakāraṇan"ti ñatvā, vipariṇāmaṭṭhitiaññāṇa-
dukkhatāhi vā dukkhanti 1- ñatvā. Mosadhammanti nassanadhammaṃ. Palokinanti
jarāmaraṇehi palujjanadhammaṃ. Phussa phussāti udayabbayañāṇena phusitvā phusitvā.
Vayaṃ passanti ante bhaṅgameva passanto. Evaṃ tattha vijānatīti evaṃ tā vedanā
@Footnote: 1 cha.Ma. dukkhaṃ

---------------------------------------------------------------------------------------------
page340.
Vijānāti, tattha vā dukkhabhāvaṃ vijānāti. Vedanānaṃ khayāti tato paraṃ maggañāṇena
kammasampayuttānaṃ vedanānaṃ khayā. Sesamuttānameva.
     #[8] Aṭṭhamavāre taṇhāpaccayāti kammasambhārataṇhāpaccayā.
      [747] Etamādīnavaṃ ñatvā, taṇhaṃ dukkhassa sambhavanti etaṃ dukkhassa
sambhavaṃ taṇhāya ādīnavaṃ ñatvā. Sesamuttānatthameva.
     #[9] Navamavāre upādānapaccayāti kammasambhāraupādānapaccayā.
      [748-9] Bhavoti vipākabhavo khandhapātubhāvo. Bhūto dukkhanti bhūto
sambhūto vaṭṭadukkhaṃ nigacchati. Jātassa maraṇanti yatrāpi "bhūto sukhaṃ nigacchatī"ti
bālā maññanti, tatrāpi dukkhameva dassento āha "jātassa maraṇaṃ hotī"ti.
Dutiyagāthāya yojanā:- aniccādīhi sammadaññāya paṇḍitā upādānakkhayā
jātikkhayaṃ nibbānamabhiññāya na gacchanti punabbhavanti.
     #[10] Dasamavāre ārambhapaccayāti kammasampayuttavīriyapaccayā.
      [751] Anārambhe vimuttinoti anārambhe nibbāne vimuttassa.
Sesamuttānameva.
     #[11] Ekādasamavāre āhārapaccayāti kammasampayuttāhārapaccayā. Aparo
nayo:- catubbidhā sattā rūpūpagā vedanūpagā saññūpagā saṅkhārūpagāti. Tattha
ekādasavidhāya kāmadhātuyā sattā rūpūpagā kabaḷīkārāhārasevanato. Rūpadhātuyā
sattā aññatra asaññehi vedanūpagā phassāhārasevanato. Heṭṭhā tividhāya
arūpadhātuyā sattā saññūpagā saññābhinibbattamanosañcetanāhārasevanato. Bhavagge
sattā saṅkhārūpagā saṅkhārābhinibbattaviññāṇāhārasevanatoti. Evampi yaṃ kiñci
dukkhaṃ sambhoti, sabbaṃ āhārapaccayāti veditabbaṃ.

---------------------------------------------------------------------------------------------
page341.
      [755] Ārogyanti nibbānaṃ. Saṅkhāya sevīti cattāro paccaye
paccavekkhitvā sevamāno, "pañcakkhandhā dvādasāyatanāni aṭṭhārasa dhātuyo"ti.
Evaṃ vā lokaṃ saṅkhāya "aniccaṃ dukkhaṃ anattā"ti ñāṇena sevamāno.
Dhammaṭṭhoti catusaccadhamme ṭhito. Saṅkhyaṃ 1- nopetīti "devo"ti vā "manusso"ti
vā ādikaṃ saṅkhyaṃ na gacchati. Sesamuttānameva.
     #[12] Dvādasamavāre iñjitapaccayāti taṇhāmānadiṭṭhikammakilesaiñjitesu
yato kutoci kammasambhāriñjitapaccayā.
      [757] Ejaṃ vossajjāti taṇhaṃ cajitvā. Saṅkhāre uparundhiyāti
kammañca kammasampayutte ca saṅkhāre nirodhetvā. Sesamuttānameva.
     #[13] Terasamavāre nissitassa calitanti taṇhāya taṇhādiṭṭhimānehi vā
khandhe nissitassa sīhasutte 2- devānaṃ viya bhayacalanaṃ hoti. Sesamuttānameva.
     #[14] Cuddasamavāre rūpehī"ti rūpabhavehi, rūpasamāpattīhi vā. Āruppāti 3-
arūpabhavā, arūpasamāpattiyo vā. Nirodhoti nibbānaṃ.
      [761] Maccuhāyinoti maraṇamaccukilesamaccudevaputtamaccuhāyino, tividhampi
taṃ maccuṃ hitvā gāminoti vuttaṃ hoti. Sesamuttānameva.
     #[15] Paṇṇarasamavāre yanti nāmarūpaṃ sandhāyāha. Taṃ hi lokena
dhuvasubhasukhattavasena "idaṃ saccan"ti upanijjhāyitaṃ diṭṭhamālokitaṃ. Tadamariyānanti
taṃ idaṃ ariyānaṃ, anunāsikaikāralopaṃ katvā vuttaṃ. Etaṃ musāti etaṃ dhuvādivasena
gahitampi musā, na tādisaṃ hotīti. Puna yanti nibbānaṃ sandhāyāha. Taṃ hi
lokena rūpavedanādīnamabhāvato "idaṃ musā natthi kiñcī"ti upanijjhāyitaṃ.
@Footnote: 1 Sī. saṅkhaṃ  2 saṃ.kha. 17/78-9/69-70  3 cha.Ma. arūpāti

---------------------------------------------------------------------------------------------
page342.
Tadamariyānaṃ etaṃ saccanti taṃ idaṃ ariyānaṃ etaṃ nikkilesasaṅkhātā sukhabhāvā,
pavattidukkhapaṭipakkhasaṅkhātā sukhabhāvā, accantasantisaṅkhātā niccabhāvā ca
anapagamanena paramatthato "saccan"ti yathābhūtaṃ sammappaññāya sudiṭṭhaṃ.
      [762-3] Anattani 1- attamānīti anattani nāmarūpavedanādīnaṃ sabhāvato
attamānī. 1- Idaṃ saccanti maññatīti idaṃ nāmarūpaṃ dhuvādivasena "saccan"ti
maññati. Yena yena hīti yena yena rūpe vā vedanāya vā "mama rūpaṃ, mama
vedanā"tiādinā nayena maññanti. Tato tanti tato maññitākārā taṃ nāmarūpaṃ
hoti aññathā. Kiṃkāraṇaṃ? tañhi tassa musā hoti, yasmā taṃ yathā maññitākārā
musā hoti, tasmā aññathā hotīti attho. Kasmā pana musā hotīti?
mosadhammañhi ittaraṃ, yasmā yaṃ ittaraṃ parittapaccupaṭṭhānaṃ, taṃ mosadhammaṃ
nassanadhammaṃ hoti, tathārūpañca nāmarūpanti. Saccābhisamayāti saccāvabodhā. 2-
Sesamuttānameva.
     #[16] Soḷasamavāre yanti chabbidhamiṭṭhārammaṇaṃ sandhāyāha. Taṃ hi lokena
salabhamacchamakkaṭādīhi padīpabaḷisalepādayo viya "etaṃ 3- sukhan"ti upanijjhāyitaṃ.
Tadamariyānaṃ etaṃ dukkhanti taṃ idaṃ ariyānaṃ "kāmā hi citrā madhurā manoramā,
virūparūpena mathenti cittan"tiādinā 4- nayena "etaṃ dukkhan"ti yathābhūtaṃ
sammapapaññāya sudiṭṭhaṃ. Puna idan"ti 5- nibbānameva sandhāyāha. Taṃ hi lokena
kāmaguṇābhāvā "dukkhan"ti upanijjhāyitaṃ. Tadamariyānanti  taṃ idaṃ ariyānaṃ
paramatthasukhato "etaṃ sukhan"ti yathābhūtaṃ sammappaññāya sudiṭṭhaṃ.
@Footnote: 1-1 cha.Ma. attamāninti attani nāmarūpe attamāniṃ
@2 ka. saccabodhā  3 cha.Ma. idaṃ
@4 khu.su. 25/50/345, khu.cūḷa. 30/722/365 (syā)  5 cha.Ma..i. yanti

---------------------------------------------------------------------------------------------
page343.
      [765-6] Kevalāti anavasesā. Iṭṭhāti icchitā patthitā. Kantāti
piyā. Manāpāti manavuḍḍhikaRā. Yāvatatthīti vuccatīti yāvatā ete cha ārammaṇā
atthīti vuccantīti. 1- Vacanabyattayo veditabbo. Ete voti ettha voti
nipātamattaṃ.
      [767-8] Sukhanti diṭṭhamariyehi, sakkāyassuparodhananti "sukha"miti ariyehi
pañcakkhandhanirodho diṭṭho, nibbānanti vuttaṃ hoti. Paccanīkamidaṃ hotīti
paṭilomamidaṃ dassanaṃ hoti. Passatanti passantānaṃ, paṇḍitānanti vuttaṃ hoti.
Yaṃ pareti ettha yanti vatthukāme sandhāyāha. Puna yaṃ pareti ettha nibbānaṃ.
      [769-71] Passāti sotāraṃ ālapati. Dhammanti nibbānadhammaṃ.
Sampamūḷhetthaviddasūti 2- sampamūḷhā ettha aviddasū bālā. Kiṃkāraṇaṃ sampamūḷhā?
Nivutānaṃ tamo hoti, andhakāro apassataṃ, yasmā 3- bālānaṃ avijjāya nivutānaṃ
otthaṭānaṃ andhabhāvakaraṇo tamo hoti, yena nibbānadhammaṃ daṭṭhuṃ na sakkonti.
Satañca vivaṭaṃ hoti, āloko passatāmivāti satañca sappurisānaṃ paññādassanena
passataṃ ālokova vivaṭaṃ hoti nibbānaṃ. Santike na vijānanti, magā
dhammassa kovidāti yaṃ attano sarīre tacapañcakamattaṃ paricchinditvā anantarameva
adhigantabbato, attano khandhānaṃ vā nirodhamattato santike nibbānaṃ, taṃ evaṃ
santike santampi na vijānanti magabhūtā janā maggāmaggadhammassa vā sabbadhammassa
vā 4- akovidā, sabbathā bhavarāga .pe. Susambudho. Tattha mādheyyānupannehīti
tebhūmakavaṭṭaṃ anuppannehi.
      [772] Pacchimagāthāya sambandho "evaṃ asusambudhaṃ ko nu aññatra
mariyehī"ti. Tassattho:- ṭhapetvā ariye ko nu añño nibbānapadaṃ jānituṃ.
@Footnote: 1 cha.Ma. vuccanti  2 ka. sampamūḷhettha aviddasūti
@3 cha.Ma. ayaṃ pāṭho na dissati  4 cha.Ma. saccadhammassa vā

---------------------------------------------------------------------------------------------
page344.
Arahati, yaṃ padaṃ catutthena ariyamaggena sammadaññāya anantarameva anāsavā
hutvā kilesaparinibbānena parinibbanti, sammadaññāya vā anāsavā hutvā
ante anupādisesāya nibbānadhātuyā parinibbantīti arahattanikūṭena desanaṃ
niṭṭhāpesi.
      Attamanāti tuṭṭhamanā. Abhinandunti abhinandiṃsu. Imasmiñca pana
veyyākaraṇasminti imasmiṃ soḷasame veyyākaraṇe. Bhaññamāneti bhaṇiyamāne. Sesaṃ
pākaṭameva.
      Evaṃ sabbesupi soḷasasu veyyākaraṇesu saṭṭhimatte saṭṭhimatte katvā
saṭṭhiadhikānaṃ navannaṃ bhikkhusatānaṃ anupādāya āsavehi cittāni vimucciṃsu,
soḷasakkhattuṃ cattāri cattāri katvā catusaṭṭhisaccānettha veneyyavasena 1-
nānappakārato desitānīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                   dvayatānupassanāsuttavaṇṇanā niṭṭhitā.
                 Niṭṭhito ca tatiyo vaggo atthavaṇṇanānayato,
                         nāmena mahāvaggoti.
                         --------------
@Footnote: 1 ka. veyyākaraṇavasena

---------------------------------------------------------------------------------------------
page345.
                           4. Aṭṭhakavagga
                         1. Kāmasuttavaṇṇanā
      [773] Kāmaṃ kāmayamānassāti kāmasuttaṃ. Kā uppatti? bhagavati kira
sāvatthiyaṃ viharante aññataro brāhmaṇo sāvatthiyā jetavanassa ca antare
aciravatīnadītīre "yavaṃ vapissāmī"ti khettaṃ kasati. Bhagavā bhikkhusaṃghaparivuto piṇḍāya
pavisanto taṃ disvā āvajjento addasa "tassa 1- brāhmaṇassa yavā
vinassissantī"ti, puna upanissayasampattiṃ āvajjento cassa sotāpattiphalassa
upanissayaṃ addasa. "kadā pāpuṇeyyā"ti āvajjento ca 2- "sasse vinaṭṭhe
sokābhibhūto dhammadesanaṃ sutvā"ti addasa. Tato cintesi "sacāhaṃ tadā eva
brāhmaṇaṃ upasaṅkamissāmi, na me ovādaṃ sotabbaṃ maññissati. Nānārucikā hi
brāhmaṇā, handa naṃ ito pabhutiyeva saṅgaṇhāmi, evaṃ mayi muducitto hutvā
tadā ovādaṃ sossatī"ti brāhmaṇaṃ upasaṅkamitvā āha "kiṃ brāhmaṇa
karosī"ti. Brāhmaṇo "evaṃ uccākulīno samaṇo gotamo mayā saddhiṃ paṭisanthāraṃ
karotī"ti tāvatakeneva bhagavati pasannacitto hutvā "khettaṃ bho gotama kasāmi
yavaṃ vapissāmī"ti āha. Atha sāriputtatthero cintesi "bhagavā brāhmaṇena saddhiṃ
paṭisanthāraṃ akāsi, na ca ahetu 3- appaccayā tathāgatā evaṃ karonti,
handāhampi tena saddhiṃ paṭisanthāraṃ karomī"ti brāhmaṇaṃ upasaṅkamitvā tatheva
paṭisanthāramakāsi. Evaṃ mahāmoggallānatthero sesā ca asīti mahāsāvakā.
Brāhmaṇo atīva attamano ahosi.
      Atha bhagavā sampajjamānepi sasse ekadivasaṃ katabhattakicco sāvatthito
jetavanaṃ gacchanto maggā okkamma brāhmaṇassa santikaṃ gantvā āha
@Footnote: 1 cha.Ma.,i. assa  2 cha.Ma.,i. casaddo na dissati  3 ka. ahetū

---------------------------------------------------------------------------------------------
page346.
"sundaraṃ te brāhmaṇa yavakkhettan"ti. Evaṃ bho gotama sundaraṃ sace
sampajjissati, tumhākampi saṃvibhāgaṃ karissāmīti. Athassa catumāsaccayena yavā
nipphajjiṃsu, tassa "ajja vā sve vā lāyissāmī"ti ussukkaṃ kurumānasseva
mahāmegho uṭṭhahitvā sabbarattiṃ vassi, aciravatī nadī supūrā āgantvā sabbaṃ
yavaṃ vahi. Brāhmaṇo sabbarattiṃ anattamano hutvā pabhāte nadītaraṃ gato sabbaṃ
sassavipattiṃ disvā "vinaṭṭhomhi, kathaṃdāni jīvissāmī"ti balavasokaṃ uppādesi.
Bhagavāpi tameva rattiṃ paccūsasamaye buddhacakkhunā lokaṃ volokento "ajja
brāhmaṇassa dhammadesanākālo"ti ñatvā bhikkhācāravattena sāvatthiṃ pavisitvā
brāhmaṇassa gharadvāre aṭṭhāsi. Brāhmaṇo bhagavantaṃ disvā "sokābhibhūtaṃ maṃ
assāsetukāmo samaṇo gotamo āgato"ti cintetvā āsanaṃ paññāpetvā
pattaṃ gahetvā bhagavantaṃ nisīdāpesi. Bhagavā jānantova brāhmaṇaṃ pucchi "kiṃ
brāhmaṇa paduṭṭhacitto vihāsī"ti. Āma bho gotama sabbaṃ me yavakkhettaṃ udakena
vūḷhanti. Atha bhagavā "na brāhmaṇa vipanne domanassaṃ, sampanne ca somanassaṃ
kātabbaṃ. Kāmā hi nāma sampajjantipi vipajjantipī"ti vatvā tassa brāhmaṇassa
sappāyaṃ ñatvā dhammadesanāvasena imaṃ suttamabhāsi. Tattha saṅkhepato
padatthasambandhamattameva vaṇṇayissāma, vitthāro pana niddese 1- vuttanayeneva
veditabbo. Yathā ca imasmiṃ sutte, evaṃ ito paraṃ sabbasuttesu.
       Tattha kāmanti manāpiyarūpāditebhūmakadhammasaṅkhātaṃ vatthukāmaṃ. Kāmayamānassāti
icchamānassa. Tassa ce taṃ samijjhatīti tassa kāmayamānassa sattassa taṃ
kāmasaṅkhātaṃ vatthu samijjhati ce, sace so taṃ labhatīti vuttaṃ hoti. Addhā
pītimano hotīti ekaṃsaṃ tuṭṭhacitto hoti. Laddhāti labhitvā. Maccoti satto.
Yadicchatīti yaṃ icchati.
@Footnote: 1 khu.mahā. 29/1/1 (syā)

---------------------------------------------------------------------------------------------
page347.
      [774] Tassa ce kāmayānassāti tassa puggalassa kāme icchamānassa,
kāmena vā āyāyamānassa. 1- Chandajātassāti jātataṇhassa. Jantunoti sattassa.
Te kāmā parihāyantīti te kāmā parihāyanti ce. Sallaviddhova ruppatīti atha
ayomayādinā sallena viddho viya vilīyati. 2-
      [775] Tatiyagāthāya saṅkhepattho:- yo pana ime kāme tattha
chandarāgavikkhambhanena vā samucchedena vā attano pādena sappassa siraṃ viya
parivajjeti, so bhikkhu sabbalokaṃ visaritvā ṭhitattā loke visattikāsaṅkhātaṃ
taṇhaṃ sato hutvā samativattatīti.
      [776-8] Tato parāsaṃ tissannaṃ gāthānaṃ ayaṃ 3- saṅkhepattho:- yo
etaṃ yavakkhettādiṃ 4- khettaṃ vā gharavatthādiṃ vatthuṃ vā kahāpaṇasaṅkhātaṃ hiraññaṃ
vā goassabhedaṃ gavāssaṃ vā itthisaññikā thiyo ñātibandhavādī bandhū vā
aññe vā manāpiyarūpādī puthu kāme anugijjhati, taṃ puggalaṃ abalasaṅkhātā
kilesā balīyanti sahanti maddanti, saddhābalādivirahena vā abalaṃ taṃ puggalaṃ
abalā kilesā balīyanti, abalattā balīyantīti attho. Atha taṃ kāmagiddhaṃ kāme
rakkhantaṃ pariyesantañca sīhādayo ca pākaṭaparissayā kāyaduccaritādayo ca
apākaṭaparissayā maddanti, tato apākaṭaparissayehi abhibhūtaṃ taṃ puggalaṃ
jātiādidukkhaṃ bhinnanāvaṃ udakaṃ viya anveti. Tasmā kāyagatāsatiādibhāvanāya jantu
sadā sato hutvā vikkhambhanasamucchedavasena rūpādīsu vatthukāmesu sabbappakārampi
kilesakāmaṃ parivajjento kāmāni parivajjaye. Evaṃ te kāme pahāya
tappahānakaramaggeneva catubbidhampi tare oghaṃ tareyya tarituṃ sakkuṇeyya. Tato
@Footnote: 1 cha.Ma. yāyamānassa  2 cha.Ma. piḷīyati
@3 ka. paraṃ dassitagāthānamayaṃ  4 cha.Ma. sālikkhettādiṃ

---------------------------------------------------------------------------------------------
page348.
Yathā puriso udakagarukaṃ nāvaṃ sitvā lahukāya nāvāya appakasireneva pāragū
bhaveyya, pāraṃ gaccheyya, evameva attabhāvanāvaṃ kilesūdakagarukaṃ siñcitvā lahukena
attabhāvena pāragū bhaveyya, sabbadhammapāraṃ nibbānaṃ gato bhaveyyaṃ,
arahattappattiyā gaccheyya ca, anupādisesāya nibbānadhātuyā parinibbātīti. 1-
Arahattanikūṭena desanaṃ niṭṭhapesi. Desanāpariyosāne brāhmaṇo ca brāhmaṇī ca
sotāpattiphale patiṭṭhahiṃsūti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       kāmasuttavaṇṇanā niṭṭhitā.
                        -----------------
                        2. Guhaṭṭhakasuttavaṇṇanā
      [779] Satto guhāyanti guhaṭṭhakasuttaṃ. Kā uppatti? bhagavati kira
sāvatthiyaṃ viharante āyasmā piṇḍolabhāradvājo kosambiyaṃ gaṅgātīre āvaṭṭakaṃ 3-
nāma udenassa 4- uyyānaṃ, tattha agamāsi sītale padese divāvihāraṃ nisīditukāmo.
Aññadāpi cāyaṃ gacchateva tattha pubbāsevanena yathā gavampatitthero
tāvatiṃsabhavananti vuttanayametaṃ vaṅgīsasuttavaṇṇanāyaṃ. So tattha gaṅgātīre sītale
rukkhamūle samāpattiṃ appetvā divāvihāraṃ nisīdi. Rājāpi kho udeno 5-
taṃdivasaṃyeva uyyānakīḷikaṃ gantvā bahudeva divasabhāgaṃ naccagītādīhi uyyāne
kīḷitvā pānamadamatto ekissā itthiyā aṅke sīsaṃ katvā sayi. Sesitthiyo
"sutto rājā"ti uṭṭhahitvā uyyāne pupphaphalādīni gaṇhanti yo theraṃ disvā
@Footnote: 1 Sī. parinibbānenāti  2 ka. siñcitvā
@3 Sī. gaṅgāṭaḷe  4 cha.Ma. utenassa  5 cha.Ma. uteno

---------------------------------------------------------------------------------------------
page349.
Hirottappaṃ upaṭṭhāpetvā "mā saddamakatthā"ti aññamaññaṃ nivāretvā
appasaddā upasaṅkamitvā vanditvā theraṃ samparivāretvā nisīdiṃsu. Thero
samāpattito vuṭṭhāya tāsaṃ dhammaṃ desesi, tā tuṭṭhā "sādhu sādhū"ti vatvā
suṇanti.
      Rañño sīsaṃ aṅkenādāya nisinnitthī "imā maṃ ohāya kīḷantī"ti tāsu
issāpakatā ūruṃ cāletvā rājānaṃ pabodhesi, rājā paṭibujjhitvā itthāgāraṃ
apassanto "kuhiṃ imā vasaliyo"ti. Sā āha "tumhesu abahukatā `samaṇaṃ
ramayissāmā'ti gatā"ti. So kuddho 1- therābhimukho agamāsi. Tā itthiyo rājānaṃ
disvā ekaccā uṭṭhahiṃsu, ekaccā "mahārāja pabbajitassa santike dhammaṃ
suṇāmā"ti na uṭṭhahiṃsu. So tāsu 2- bhiyyoso mattāya kuddho 1- theraṃ avanditvāva
"kimatthaṃ āgatosī"ti āha. Vivekatthaṃ mahārājāti. So "vivekatthāya āgato
evaṃ itthāgāraparivuto nisīdantī"ti vatvā "tava vivekaṃ kathehī"ti āha. Thero
visāradopi vivekakathāya "nāyaṃ aññātukāmo pucchatī"ti tuṇhī ahosi. Rājā
"sace na kathesi, tambakipillikehi taṃ khādāpessāmī"ti aññatarasmiṃ asokarukkhe
tambakipillikapuṭaṃ gaṇhanto attanova upari vikiri. So sarīraṃ puñchitvā aññaṃ
puṭaṃ gahetvā therābhimukho agamāsi. Thero "sacāyaṃ rājā mayi aparajjheyya,
apāyābhimukho bhaveyyā"ti taṃ anukampamāno iddhiyā ākāsaṃ abbhuggantvā gato.
      Tā 3- itthiyo āhaṃsu "mahārāja aññe rājāno īdisaṃ pabbajitaṃ
disvā pupphagandhādīhi pūjenti, tvaṃ tambakipillikapuṭena āsādetuṃ āraddho
ahosi, kulavaṃsaṃ nāsetuṃ uṭṭhito"ti. So attano dosaṃ ñatvā hutvā uyyānapālaṃ
pucchi "aññampi divasaṃ thero idhāgacchatī"ti. Āma mahārājāti. Tena hi
@Footnote: 1 ka. ruddho  2 cha.Ma.,i. tena  3 cha.Ma.,A. tato

---------------------------------------------------------------------------------------------
page350.
Yadā āgacchati, tadā me āroceyyāsīti. So ekadivasaṃ there āgate ārocesi,
rājāpi theraṃ upasaṅkamitvā pañhaṃ pucchitvā pāṇehi saraṇaṃ gato ahosi.
Tambakipillikapuṭena āsāditadivase pana thero ākāsenāgantvā puna paṭhaviyaṃ
nimmujjitvā bhagavato gandhakuṭiyaṃ ummujji. Bhagavāpi kho dakkhiṇena passena
sato sampajāno sīhaseyyaṃ kappayamāno theraṃ disvā "kiṃ bhāradvāja akāle
āgatosī"ti. Thero "āma bhagavā"ti vatvā sabbantaṃ pavattiṃ ārocesi. Taṃ
sutvā bhagavā "kiṃ karissati tassa vivekakathā kāmaguṇagiddhassā"ti vatvā dakkhiṇena
passena nipanno eva therassa dhammadesanatthaṃ imaṃ suttaṃ abhāsi.
      Tattha sattoti laggo. Guhāyanti kāye. Kāyo hi rāgādīnaṃ vālānaṃ
vasanokāsato "guhā"ti vuccati. Bahunābhichannoti bahunā rāgādikilesajālena
abhicchanno. Etena ajjhattabandhanaṃ vuttaṃ. Tiṭṭhanti rāgādivasena tiṭṭhanto.
Naroti satto. Mohanasmiṃ pagāḷhoti mohanaṃ vuccanti kāmaguṇā. Ettha hi
devamanussā muyhanti, tesu ajjhogāḷho hutvā. Etena bahiddhābandhanaṃ
vuttaṃ. Dūre vivekā hi tathāvidho soti so tathārūpo naro tividhāpi
kāyavivekādikā vivekā dūre anāsanne. Kiṃkāraṇā? kāmā hi loke na hi
suppahāyā, yasmā loke kāmā suppahāyā na hontīti vuttaṃ hoti.
      [780] Evaṃ paṭhamagāthāya "dūre vivekā tathāvidho so"ti 1- sādhetvā
puna tathāvidhānaṃ sattānaṃ dhammataṃ āvikaronto "icchānidānā"ti gāthamāha.
Tattha icchānidānāti taṇhāhetukā. Bhavasātabaddhāti 2- sukhavedanādimhi bhavasāte
baddhā. Te duppamuñcāti te bhavasātavatthubhūtā dhammā, te vā tattha baddhā
icchānidānā sattā duppamocayā. Na hi aññamokkhāti aññena ca mocetuṃ
@Footnote: 1 cha.Ma.,i. "dūre vivekā tathāvidho"ti  2 cha.Ma.,i. bhavasātabaddhāti

---------------------------------------------------------------------------------------------
page351.
Na sakkonti. Kāraṇavacanaṃ vā etaṃ, te sattā duppamuñcā. Kasmā? yasmā
aññena mocetabbā na honti. Yadi pana muñceyyuṃ, sakena thāmena muñceyyunti
ayamassa attho. Pacchā pure vāpi apekkhamānāti anāgate vā atīte vā
kāme apekkhamānā. Imeva kāme purimeva jappanti ime vā paccuppanne
kāme purime vā duvidhepi atītānāgate balavataṇhāya patthayamānā. Imesañca
dvinnaṃ padānaṃ "te duppamuñcā na hi aññamokkhā"ti iminā saha sambandho
veditabbo, itarathā "apekkhamānā jappaṃ kiṃ karonti kiṃ vā katā"ti na
paññāyeyyuṃ.
      [781-2] Evaṃ paṭhamagāthāya "dūre vivekā hi 1- tathāvidho"ti sādhetvā
dutiyagāthāya ca tathāvidhānaṃ sattānaṃ dhammataṃ āvikatvā idāni nesaṃ pāpakammakaraṇaṃ
āvikaronto "kāmesu giddhā"ti gāthamāha. Tassattho:- te satthā kāmesu
paribhogataṇhāya giddhā pariyesanādimanuyuttattā pasutā sammohamāpannattā
pamūḷhā avagamanatāya maccharitāya buddhādīnaṃ vacanaṃ anādiyanatāya ca avadāniyā.
Kāyavisamādimhi visame niviṭṭhā antakāle maraṇadukkhūpanītā "kiṃsū bhavissāma ito
cutāse"ti paridevayanti. Yasmā etadeva, tasmā hi sikkhetha .pe. Māhu
dhīrāti. Tattha sikkhethāti tisso sikkhā āpajjeyya. Idhevāti imasmiṃyeva
sāsane. Sesamuttānatthameva.
      [783] Idāni ye tathā na karonti, tesaṃ byasanappattiṃ dassento
"passāmī"ti gāthamāha. Tattha passāmīti maṃsacakkhuādīhi pekkhāmi. Loketi
apāyādimhi. Pariphandamānanti ito cito ca phandamānaṃ. Pajaṃ imanti imaṃ
sattakāyaṃ taṇhāgatanti taṇhāya gataṃ abhibhūtaṃ, nipātitanti adhippāyo. Bhavesūti
@Footnote: 1 cha.Ma.,i. hisaddo na dissati

---------------------------------------------------------------------------------------------
page352.
Kāmabhavādīsu. Hīnā narāti hīnakammantā naRā. Maccumukhe lapantīti antakāle
sampatte maraṇamukhe paridevanti. Avītataṇhāseti avigatataṇhā. Bhavābhavesūti
kāmabhavādīsu. Atha vā bhavābhavesūti bhavabhavesu, punappunabhavesūti vuttaṃ hoti.
      [784] Idāni yasmā avītataṇhā evaṃ phandanti ca lapanti ca, tasmā
taṇhāvinaye samādapento "mamāyite"ti gāthamāha. Tattha mamāyiteti
taṇhādiṭṭhimamattehi "maman"ti pariggahite vatthusmiṃ. Passathāti sotāre ālapanto
āha. Etampīti etampi ādīnavaṃ. Sesaṃ pākaṭameva.
      [785] Evamettha paṭhamagāthāya assādaṃ, tato parāhi catūhi ādīnavañca
dassetvā idāni saupāyaṃ nissaraṇaṃ nissaraṇānisaṃsañca dassetuṃ, sabbāhi vā
etāhi kāmānaṃ ādīnavaṃ okāraṃ saṅkilesañca dassetvā idāni nekkhamme
ānisaṃsaṃ dassetuṃ "ubhosu antesū"ti gāthādvayamāha. Tattha ubhosu antesūti
phassaphassasamudayādīsu dvīsu paricchedesu. Vineyya chandanti chandarāgaṃ vinetvā.
Phassaṃ pariññāyāti cakkhusamphassādiphassaṃ, phassānusārena vā 1- taṃsampayutte
sabbepi arūpadhamme, tesaṃ vatthudvārārammaṇavasena rūpadhamme cāti sakalampi
nāmarūpaṃ tīhi pariññāhi parijānitvā. Anānugiddhoti rūpādīsu sabbadhammesu
na anugiddho. 2- Yadattagarahī tadakubbamānoti yaṃ attanā garahati, taṃ akubbamano. 3-
Na limpatī diṭṭhasutesu dhīroti so evarūpo dhitisampanno dhīro diṭṭhesu ca
sutesu ca dhammesu dvinnaṃ lepānaṃ ekenapi lepena na lippati, ākāsamiva
nirupalitto accantavodānappatto hoti.
      [786] Saññaṃ pariññāti gāthāya pana ayaṃ saṅkhepattho:- na kevalañca
bhassameva, apica kho pana kāmasaññādibhedaṃ saññampi, saññānusārena vā
@Footnote: 1 ka. phassānusāreneva  2 cha.Ma. agiddho  3 cha.Ma. akurumāno

---------------------------------------------------------------------------------------------
page353.
Pubbe vuttanayeneva nāmarūpaṃ tīhi pariññāhi parijānitvā imāya paṭipadāya
catubbidhampi vitareyya oghaṃ, tato so tiṇṇogho taṇhādiṭṭhipariggahesu
taṇhādiṭṭhilepappahānena nopalitto 1- khīṇāsavamuni rāgādisallānaṃ abbūḷhattā
abbūḷhasallo sativepullapattiyā 2- appamatto caraṃ, pubbabhāge vā appamatto
caraṃ tena appamādacārena abbūḷhasallo hutvā sakaparattabhāvādibhedaṃ nāsiṃsati
lokamimaṃ paraṃ ca, aññadatthu carimacittanirodhā nirupādāno jātavedo va 3-
parinibbātīti arahattanikūṭena desanaṃ niṭṭhāpesi dhammanettiṭṭhapanameva
karonto, uttariṃ imāya desanāya maggaṃ vā phalaṃ vā na uppādesi khīṇāsavassa
desitattāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      guhaṭṭhakasuttavaṇṇanā niṭṭhitā.
                       ------------------
                        3. Duṭṭhaṭṭhakasuttavaṇṇanā
      [787] Vadanti ve duṭṭhamanāpīti duṭṭhaṭṭhakasuttaṃ. Kā uppatti?
ādigāthāya tāva uppatti:- munisuttanayena bhagavato bhikkhusaṃghassa ca
uppannalābhasakkāraṃ asahamānā titthiyā sundariṃ paribbājikaṃ uyyojesuṃ. Sā
kira janapadakalyāṇī setavatthaparibbājikāva ahosi. Sā sunhātā sunivatthāmālāgandha-
vilepanavibhūsitā bhagavato dhammaṃ sutvā sāvatthivāsīnaṃ jetavanato nikkhamanavelāya
sāvatthito nikkhamitvā jetavanābhimukhī gacchati manussehi ca "kuhiṃ gacchasī"ti
pucchitā "samaṇaṃ gotamaṃ sāvake cassa ramayituṃ gacchāmī"ti vatvā
@Footnote: 1 ka. anupalitto  2 ka. sativepullapattito  3 ka. nirupādāno viya jātavedo

---------------------------------------------------------------------------------------------
page354.
Jetavanadvārakoṭṭhake vicaritvā jetavanadvārakoṭṭhake pidahite nagaraṃ pavisitvā pabhāte puna
jetavanaṃ gantvā gandhakuṭisamīpe pupphāni vicinantī 1- viya vicarati. Buddhupaṭṭhānaṃ
āgatehi ca manussehi "kimatthaṃ āgatāsī"ti pucchitā yaṃ kiñcideva bhaṇati. Evaṃ
aḍḍhamāsamatte vītikkante titthiyā taṃ jīvitā voropetvā parikkhātaṭe
nikkhipitvā 2- pabhāte "sundariṃ na passāmā"ti kolāhalaṃ katvā rañño ca ārocetvā
tena anuññātā jetavanaṃ pavisitvā vicinantā viya taṃ nikkhittaṭṭhānā 3- uddharitvā
mañcakaṃ āropetvā nagaraṃ abhiharitvā upakkosamakaṃsu. Sabbaṃ pāḷiyaṃ 4-
āgatanayeneva veditabbaṃ.
      Bhagavā taṃ divasaṃ paccūsasamaye buddhacakkhunā lokaṃ volokentova "titthiyā
ajja ayasaṃ uppādessantī"ti ñatvā "tesaṃ saddahitvā mādise cittaṃ
pakopetvā mahājano apāyābhimukho mā ahosī"ti gandhakuṭidvāraṃ pidahitvā
antogandhakuṭiyaṃyeva acchi, na nagaraṃ piṇḍāya pāvisi. Bhikkhū pana dvāraṃ pidahitaṃ
disvā pubbasadisameva pavisiṃsu. Manussā bhikkhū disvā nānappakārehi akkosiṃsu.
Atha āyasmā ānando bhagavato taṃ pavattiṃ ārocetvā "titthiyehi bhante
mahāayaso uppādito, na sakkā idha vasituṃ, vipulo jambudīpo, aññatra
gacchāmā"ti āha. Tatrāpi 5- ayase uṭṭhite kuhiṃ gamissasi ānandāti. Aññaṃ
nagaraṃ bhagavāti. Atha bhagavā "āgamehi ānanda, sattāhamevāyaṃ saddo bhavissati,
sattāhaccayena yehi ayaso kato, so 6- tesaṃyeva upari patissatī"ti vatvā
ānandattherassa dhammadesanatthaṃ "vadanti ve"ti imaṃ gāthaṃ abhāsi.
      Tattha vadantīti bhagavantaṃ bhikkhusaṃghañca upavadanti. Duṭṭhamanāpi eke athopi
ve saccamanāti ekacce duṭṭhacittā, ekacce tathasaññinopi hutvā, titthiyā
@Footnote: 1 ka. okiranti  2 Sī. nikhanitvā  3 Sī.,i. nikhātaṭṭhānā
@4 khu.u. 25/38/152-5  5 cha.Ma. tatthapi  6 cha.Ma.,i. ayaṃ pāṭho na dissati

---------------------------------------------------------------------------------------------
page355.
Duṭṭhacittā, ye tesaṃ vacanaṃ sutvā saddahiṃsu, te saccamanāti adhippāyo.
Vādañca jātanti evaṃ 1- akkosavādaṃ uppannaṃ. Muni no upetīti akārakatāya
ca akuppanatāya ca buddhamuni na upeti. Tasmā munī natthi khilo kuhiñcīti
tena kāraṇena ayaṃ muni rāgādikhilehi natthi khilo kuhiñcīti veditabbo.
      [788] Imañca gāthaṃ vatvā bhagavā ānandattheraṃ pucchi "evaṃ khuṃsetvā
vambhetvā vuccamānā bhikkhū ānanda kiṃ vadantī"ti. Na kiñci bhagavāti. "na
ānanda `ahaṃ sīlavā'ti sabbattha tuṇhī bhavitabbaṃ, loke hi nābhāsamānaṃ jānanti
missaṃ bālehi paṇḍitan"ti vatvā "bhikkhū ānanda te manusse evaṃ
paṭicodentū"ti dhammadesanatthāya "abhūtavādī nirayaṃ upetī"ti imaṃ gāthamabhāsi.
Thero taṃ uggahetvā bhikkhū āha "manussā tumhehi imāya gāthāya
paṭicodetabbā"ti. Bhikkhū tathā akaṃsu. Paṇḍitā manussā tuṇhī ahesuṃ. Rājāpi
rājapurise sabbato pesetvā yesaṃ dhuttānaṃ lañcaṃ datvā titthiyā taṃ mārāpesuṃ,
te gahetvā niggayha taṃ pavattiṃ ñatvā titthiye paribhāsi. Manussāpi titthiye
disvā leḍḍunā hananti, paṃsunā okiranti "bhagavato ayasaṃ uppādesun"ti.
Ānandatthero taṃ disvā bhagavato ārocesi, bhagavā therassa imaṃ gāthamabhāsi
"sakañhi diṭṭhiṃ .pe. Vadeyyā"ti.
      Tassattho:- yāyaṃ diṭṭhi titthiyajanassa "sundariṃ māretvā samaṇānaṃ
sakyaputtiyānaṃ avaṇṇaṃ pakāsetvā etenupāyena laddhasakkāraṃ sādiyissāmā"ti, 2-
so taṃ diṭṭhiṃ kathaṃ atikkameyya, atha kho so ayaso tameva titthiyajanaṃ paccāgato
taṃ diṭṭhiṃ accetuṃ asakkontaṃ. Yo vā sassatādivādī 3- sopi sakaṃ diṭṭhiṃ
kathamaccayeyya tena diṭṭhicchandena anunīto tāya ca diṭṭhiruciyā niviṭṭho,
@Footnote: 1 cha.Ma.,i. etaṃ  2 Ma. harissāmāti  3 ka. yassa tādi

---------------------------------------------------------------------------------------------
page356.
Apica kho pana sayaṃ samattāni pakubbamāno attanāva paripuṇṇāni tāni
diṭṭhigatāni karonto yathā jāneyya, tatheva vadeyyāti.
      [789] Atha rājā sattāhaccayena taṃ kuṇapaṃ chaḍḍāpetvā sāyanhasamayaṃ
vihāraṃ gantvā bhagavantaṃ abhivādetvā āha "nanu bhante īdise ayase
uppanne mayhampi ārocetabbaṃ siyā"ti. Evaṃ vutte bhagavā "na mahārāja
`ahaṃ sīlavā guṇasampanno'ti paresaṃ ārocetuṃ ariyānaṃ patirūpan"ti vatvā
tassā aṭṭhuppattiyaṃ "yo attano sīlavatānī"ti avasesagāthāyo abhāsi.
      Tattha sīlavatānīti pātimokkhādīni sīlāni āraññakādīni dhutaṅgavatāni ca
anānupuṭṭhoti apucchito. Pāvāti 1- vadati anariyadhammaṃ kusalā tamāhu, yo
ātumānaṃ sayameva pāvāti yo evaṃ attānaṃ sayameva vadati, tassa taṃ vādaṃ
"anariyadhammo eso"ti kusalā evaṃ kathenti.
      [790] Santoti rāgādikilesavūpasamanato 2- santo, tathā abhinibbutatto.
Atihanti sīlesu akatthamānoti "ahamasmi sīlasampanno"tiādinā nayena
iti sīlesu akatthamāno, sīlanimittaṃ attūpanāyikaṃ vācamabhāsamānoti vuttaṃ hoti.
Tamariyadhammaṃ kusalā vadantīti tassa taṃ akatthanaṃ "ariyadhammo eso"ti buddhādayo
khandhādikusalā vadanti. Yassussadā natthi kuhiñci loketi yassa khīṇāsavassa
rāgādayo satta ussadā kuhiñci loke natthi, tassa taṃ akatthanaṃ "ariyadhammo
eso"ti evaṃ kusalā vadantīti sambandho.
      [791] Evaṃ khīṇāsavapaṭipattiṃ dassetvā idāni diṭṭhigatikānaṃ
titthiyānaṃ paṭipattiṃ rañño dassento āha "pakappitā saṅkhatā"ti. Tattha
pakappitāti parikappitā. Saṅkhatāti paccayābhisaṅkhatā. Yassāti yassa kassaci
@Footnote: 1 ka. pāthāti vadati  2 cha.Ma.,i. rāgādikilesavūpasamena

---------------------------------------------------------------------------------------------
page357.
Diṭṭhigatikassa. Dhammāti diṭṭhiyo. Purakkhatāti purato katā. Santīti saṃvijjanti.
Avīvadātāti avodātā. Yadattani passati ānisaṃsaṃ, taṃ nissito kuppapaṭiccasantinti
yassete diṭṭhidhammā purakkhatā avodātā santi, so evaṃvidho yasmā attani
tassā diṭṭhiyā diṭṭhadhammikañca sakkārādiṃ, samparāyikañca gativisesādiānisaṃsaṃ
passati, tasmā tañca ānisaṃsaṃ, tañca kuppatāya ca paṭiccasamuppannatāya ca
sammutisantitāya 1- ca kuppapaṭiccasantisaṅkhātaṃ diṭṭhiṃ nissitova hoti, so
tannissitattā attānaṃ vā ukkaṃseyya pare vā vambheyya abhūtehipi guṇadosehi.
      [792] Evaṃ nissitena ca diṭṭhīnivesā .pe. Ādiyatī ca dhammanti. Tattha
diṭṭhīnivesāti idaṃsaccābhinivesasaṅkhātāni diṭṭhinivesanāni. Na hi svātivattāti
sukhena ativattitabbā na honti. Dhammesu niccheyya samuggahītanti
dvāsaṭṭhidiṭṭhidhammesu taṃ taṃ samuggahitaṃ abhiniviṭṭhaṃ dhammaṃ nicchinitvā
pavattattā diṭṭhinivesā na hi svātivattāti vuttaṃ hoti. Tasmā naro tesu
nivesanesu, nirassatī ādiyatī ca dhammanti yasmā na hi svātivattā, tasmā naro
tesuyeva diṭṭhinivesanesu ajasīlagosīlakukkurasīlapañcātapamaruppapātaukkuṭikappadhāna-
kaṇṭakāpasyādibhedaṃ satthāradhammakkhānagaṇādibhedañca taṃ taṃ dhammaṃ nirassati ca ādiyati ca
bhajati ca gaṇhāti ca vanamakkaṭo viya taṃ taṃ sākhanti vuttaṃ hoti. Evaṃ
nirassanto ca ādiyanto ca anavaṭṭhitacittattā asantehipi guṇadosehi attano
vā parassa vā yasāyasaṃ uppādeyya.
      [793] Yo panāyaṃ sabbadiṭṭhigatādidosadhunanāya paññāya samannāgatattā
dhono, tassa dhonassa hi .pe. Anūpayo so. Kiṃ vuttaṃ hoti?
dhonadhammasamannāgamā dhonassa dhutasabbapāpassa arahato katthaci loke tesu tesu
@Footnote: 1 cha.Ma. sammutisantatāya

---------------------------------------------------------------------------------------------
page358.
Bhavesu pakappitā diṭṭhi natthi, so tassā diṭṭhiyā abhāvena, yāya ca attanā
kataṃ pāpakammaṃ paṭicchādentā titthiyā māyāya mānena vā etaṃ agatiṃ gacchanti,
tampi māyañca mānañca pahāya dhono rāgādidosānaṃ kena gaccheyya,
diṭṭhadhamme samparāye vā nirayādīsu gativisesesu kena saṅkhaṃ gaccheyya, anūpayo
so, so hi taṇhādiṭṭhiupayānaṃ dvinnaṃ abhāvena anūpayoti.
      [794] Yo vā 1- pana tesaṃ dvinnaṃ bhāvena upayo hoti, so upayo
hi .pe. Diṭṭhimidheva sabbanti. Tattha upayoti taṇhādiṭṭhinissito. Dhammesu
upeti vādanti "ratto"ti vā "duṭṭho"ti vā evaṃ tesu tesu dhammesu upeti
vādaṃ. Anūpayaṃ kena kathaṃ vadeyyāti taṇhādiṭṭhipahānena anūpayaṃ khīṇāsavaṃ kena
rāgena vā dosena vā kathaṃ "ratto"ti vā "duṭṭho"ti vā vadeyya, evaṃ
anupavādova 2- so kiṃ titthiyā viya katapaṭicchādako bhavissatīti adhippāyo, attaṃ
nirattaṃ 3- na hi tassa atthīti tassa hi attadiṭṭhi vā ucchedadiṭṭhi vā natthi,
gahaṇaṃ muñcanaṃ vāpi attanirattasaññitaṃ natthi. Kiṃkāraṇaṃ natthīti ce? adhosi
so diṭṭhimidheva sabbaṃ, yasmā so idheva attabhāve ñāṇavātena sabbaṃ diṭṭhigataṃ
adhosi pajahi vinodesīti arahattanikūṭena desanaṃ niṭṭhāpesi. Taṃ sutvā rājā
attamano bhagavantaṃ abhivādetvā pakkāmīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      duṭṭhaṭṭhakasuttavaṇṇanā niṭṭhitā.
                      --------------------
@Footnote: 1 vā-saddo na dissati  2 cha.Ma.,i. anupavajjo ca  3 cha.Ma. attā nirattā

---------------------------------------------------------------------------------------------
page359.
                        4. Suddhaṭṭhakasuttavaṇṇanā
      [795] Passāmi  suddhanti suddhaṭṭhakasuttaṃ. Kā uppatti? atīte kira
kassapassa bhagavato kāle bārāṇasivāsī aññataro kuṭumbiko pañcahi sakaṭasatehi
paccantajanapadaṃ agamāsi bhaṇḍaggahaṇatthaṃ. Tattha vanacarakena saddhiṃ mittaṃ katvā
tassa paṇṇākāraṃ datvā pucchi "kacci te samma candanasāraṃ diṭṭhapubban"ti.
"āma sāmī"ti 1- ca vutte teneva saddhiṃ candanavanaṃ pavisitvā sabbasakaṭāni
candanasārassa pūretvā tampi vanacarakaṃ "yadā samma bārāṇasiṃ āgacchasi, tadā
candanasāraṃ gahetvā āgaccheyyāsī"ti vatvā bārāṇasiṃyeva agamāsi. Athāparena
samayena sopi vanacarako candanasāraṃ gahetvā tassa gharaṃ agamāsi, so taṃ
disvā sabbaṃ paṭisanthāraṃ katvā sāyanhasamaye candanasāraṃ pisāpetvā samuggaṃ
pūretvā "gaccha samma nhāyitvā āgacchā"ti attano purisena saddhiṃ nhānatitthaṃ
pesesi. Tena ca samayena bārāṇasiyaṃ ussavo hoti, atha bārāṇasivāsino
pātova dānaṃ datvā sāyaṃ suddhavatthanivatthā mālāgandhādīni gahetvā kassapassa
bhagavato mahācetiyaṃ vandituṃ gacchanti. So vanacarako te disvā "mahājano kuhiṃ
gacchatī"ti. Pucchi. "vihāraṃ cetiyavandanatthāyā"ti ca sutvā sayaṃ 2- agamāsi. Tattha
manusse haritālamanosilādīhi nānappakārena 3- cetiye pūjaṃ karonte disvā
kiñci vicittaṃ kātuṃ ajānanto taṃ candanaṃ gahetvā mahācetiye suvaṇṇiṭṭhakānaṃ
upari kaṃsapātimattaṃ maṇḍalaṃ akāsi. Atha tattha sūriyuggamanavelāyaṃ sūriyarasmiyo
uṭṭhahiṃsu, so taṃ disvā pasīdi, 4- patthanañca akāsi "yattha yattha nibbattāmi 5-
īdisā me rasmiyo ure uṭṭhahantū"ti. So kālaṃ katvā tāvatiṃsesu nibbatti,
@Footnote: 1 ka. āma samamāti  2 cha.Ma. sayampi  3 cha.Ma. nānappakārehi
@4 ka. pasīditvā  5 ka. nibbattopi

---------------------------------------------------------------------------------------------
page360.
Tassa ure rasmiyo uṭṭhahiṃsu, candamaṇḍalaṃ viyassa ure maṇḍalaṃ virocati,
"candābho devaputto"tveva ca naṃ sañjāniṃsu.
      So etāya 1- sampattiyā chasu devalokesu anulomapaṭilomato ekaṃ
buddhantaraṃ khepetvā amhākaṃ bhagavati uppanne sāvatthiyaṃ brāhmaṇamahāsālakule
nibbatti, tathevassa 2- ca ure candamaṇḍalasadisaṃ rasmimaṇḍalaṃ ahosi. Nāmakaraṇadivase
cassa maṅgalaṃ katvā brāhmaṇā taṃ maṇḍalaṃ disvā "dhaññapuññalakkhaṇo
ayaṃ kumāro"ti vimhitā "candābho"tveva nāmaṃ akaṃsu. Taṃ vayappattaṃ brāhmaṇā
gahetvā alaṅkaritvā paṭṭakañcukaṃ 3- pārupāpetvā rathe āropetvā "mahābrahmā
ayan"ti pūjetvā "yo candābhaṃ passati, so yasadhanaādīni labhati, samparāyañca
saggaṃ gacchatī"ti ugghosentā gāmanigamarājadhānīsu āhiṇḍanti gatagataṭṭhāne
manussā "esa kira bho candābho nāma, yo etaṃ passati, so yasadhanasaggādīni
labhatī"ti uparūpari āgacchanti, sakalajambudīpo cali. Brāhmaṇā tucchahatthakānaṃ
āgatānaṃ na dassenti, sataṃ vā sahassaṃ vā gahetvā āgatānameva dassenti.
Evaṃ candābhaṃ gahetvā anuvicarantā brāhmaṇā kamena sāvatthimanuppattā.
      Tena ca samayena bhagavā pavattitapavaradhammacakko anupubbena sāvatthiṃ
āgantvā sāvatthiyaṃ viharati jetavane bahujanahitāya dhammaṃ desento. Atha
candābho sāvatthiṃ patvā samuddapakkhantakunnadī viya apākaṭo ahosi, candābhoti
bhaṇantopi natthi. So sāyanhasamaye mahājanakāyaṃ gandhamālādīni ādāya
jetavanābhimukhaṃ gacchantaṃ disvā "kuhiṃ gacchathā"ti pucchi. "buddho loke
uppanno, so bahujanahitāya dhammaṃ deseti, taṃ sotuṃ jetavanaṃ gacchāmā"ti
@Footnote: 1 cha.Ma.,i. tāya  2 ka. tamevassa  3 Ma. paṭakaccukaṃ, cha. rattakañcukaṃ

---------------------------------------------------------------------------------------------
page361.
Tesaṃ vacanaṃ sutvā sopi brāhmaṇagaṇaparivuto tattheva agamāsi. Bhagavā ca
tasmiṃ samaye dhammasabhāyaṃ pavarabuddhāsane nisinnova hoti, candābho bhagavantaṃ
upasaṅkamma madhurapaṭisanthāraṃ katvā ekamantaṃ nisīdi, tāvadeva cassa so āloko
antarahito. Buddhālokassa hi samīpe asītihatthabbhantare añño āloko nābhibhoti.
So "āloko me naṭṭho"ti nisīditvāva 1- uṭṭhāsi, uṭṭhahitvā ca gantumāraddho.
Atha naṃ aññataro puriso āha "kiṃ bho candābha samaṇassa gotamassa bhīto
gacchasī"ti. Nāhaṃ bhīto gacchāmi, apica me imassa tejena āloko na
sampajjatīti puna 2- bhagavato purato nisīditvā pādatalā paṭṭhāya yāva kesaggā
rūparaṃsilakkhaṇādisampattiṃ disvā "mahesakkho samaṇo gotamo, mama ure appamattako
āloko uṭṭhito, tāvatakenapi maṃ gahetvā brāhmaṇā sakalajambudīpaṃ vicaranti.
Evaṃ varalakkhaṇasampattisamannāgatassa samaṇassa gotamassa neva māno uppanno,
addhā ayaṃ anomaguṇasamannāgato bhavissati satthā devamanussānan"ti ativiya
pasannacitto bhagavantaṃ vanditvā pabbajjaṃ yāci. Bhagavā aññataraṃ theraṃ
āṇāpesi "pabbājehi nan"ti, so taṃ pabbājetvā tacapañcakakammaṭṭhānaṃ
ācikkhi. So vipassanaṃ ārabhitvā nacireneva arahattaṃ patvā "candābhatthero"ti
vissuto ahosi. Taṃ ārabbha bhikkhū kathaṃ samuṭṭhāpesuṃ "kinnu kho āvuso ye
candābhaṃ addasaṃsu, te yasaṃ vā dhanaṃ vā labhiṃsu, saggaṃ vā gacchiṃsu, visuddhiṃ vā
pāpuṇiṃsu tena cakkhudvārikarūpadassanenā"ti. Bhagavā tassa aṭṭhuppattiyaṃ idaṃ
suttamabhāsi.
      Tattha paṭhamagāthāya tāvattho:- na bhikkhave evarūpena dassanena suddhi
hoti, apica kho kilesamalinattā asuddhaṃ, kilesarogānaṃ avigamā sarogameva
@Footnote: 1 ka. anisīditvāva  2 cha.Ma.,i. punadeva

---------------------------------------------------------------------------------------------
page362.
Candābhaṃ brāhmaṇaṃ aññaṃ vā evarūpaṃ disvā diṭṭhigatiko bālo abhijānāti
"passāmi suddhaṃ paramaṃ arogaṃ, tena ca diṭṭhisaṅkhātena dassanena saṃsuddhi
narassa hotī"ti, so evaṃ abhijānanto taṃ dassanaṃ "paraman"ti ñatvā tasmiṃ
dassane suddhānupassī samāno taṃ dassanaṃ "maggañāṇan"ti pacceti. Taṃ pana
maggañāṇaṃ na hoti. Tenāha "diṭṭhena ce suddhī"ti dutiyagāthaṃ.
      [796] Tassattho:- tena rūpadassanasaṅkhātena diṭṭhena yadi kilesasuddhi
narassa hoti, tena vā ñāṇena so yadi jātiādidukkhaṃ pajahāti, evaṃ sante
ariyamaggato aññena asuddhimaggeneva so sujjhati, rāgādīhi upadhīhi saupadhiko
eva samāno sujjhatīti āpannaṃ hoti, na ca evaṃvidho sujjhati. Tasmā diṭṭhī
hi naṃ pāva tathā vadānaṃ, sā naṃ diṭṭhiyeva "micchādiṭṭhiko ayan"ti katheti
diṭṭhianurūpaṃ "sassato loko"tiādinā nayena tathā tathā vadantanti. 1-
      [797] Na brāhmaṇoti tatiyagāthā. Tassattho:- yo pana bāhitapāpattā
brāhmaṇo hoti, so maggena adhigatāsavakkhayo khīṇāsavabrāhmaṇo
ariyamaggañāṇato aññena abhimaṅgalasammatarūpasaṅkhāte diṭṭhe tathāvidhasaddasaṅkhāte
sute avītikkamasaṅkhāte sīle hatthivatādibhede vate paṭhaviādibhede mute ca uppannena
micchāñāṇena suddhiṃ na āha. Sesamassa brāhmaṇassa vaṇṇaggahaṇatthāya 2-
vuttaṃ. So hi tedhātukapuññe sabbasmiñca pāpe anūpalitto, tassa pahīnattā
attadiṭṭhiyā yassa kassaci vā gahaṇassa pahīnattā attañjaho, puññābhisaṅkhārādīnaṃ
akaraṇato na yidha pakubbamānoti vuccati. Tasmā naṃ evaṃ pasaṃsanto
āha. Sabbasseva cassa purimapādena sambandho veditabbo:- puññe ca
@Footnote: 1 ka....ādinā na tathā vadanti  2 cha.Ma. vaṇṇabhaṇanatthaṃ

---------------------------------------------------------------------------------------------
page363.
Pāpe ca anūpalitto attañjaho nayidha pakubbamāno na brāhmaṇo aññato
suddhimāhāti.
      [798] Evaṃ na brāhmaṇo aññato suddhimāhāti vatvā idāni
ye diṭṭhigatikā aññato suddhiṃ brūvanti, tesaṃ tassā diṭṭhiyā anibbāhakabhāvaṃ 1-
dassento "purimaṃ pahāyā"ti gāthamāha. Tassattho:- te hi aññato
suddhivādā samānāpi yassā diṭṭhiyā appahīnattā gahaṇamuñacanaṃ hoti, tāya
purimaṃ satthārādiṃ pahāya aparaṃ nissitā ejāsaṅkhātāya taṇhāya anugatā
abhibhūtā rāgādibhedaṃ na taranti saṅgaṃ, tañca atarantā taṃ taṃ dhammaṃ uggaṇhanti
ca nirassajanti ca makkaṭova sākhanti
      [799] Pañcamagāthāya sambandho:- yo ca so "diṭṭhī hi naṃ pāva
tathā vadānan"ti vutto, so sayaṃ samādāyāti. Tattha sayanti sāmaṃ. Samādāyāti
gahetvā. Vatānīti hatthivatādīni. Uccāvacanti aparāparaṃ hīnapaṇītaṃ vā satthārato
satthārādiṃ. Saññasattoti kāmasaññādīsu laggo. Vidvā ca vedehi samecca
dhammanti paramatthavidvā ca arahā catūhi maggañāṇavedehi catusaccadhammaṃ abhisameccāti.
Sesaṃ pākaṭameva.
      [800] Sa sabbadhammesu visenibhūto, yaṃ kiñci diṭṭhaṃ va sutaṃ mutaṃ vāti so
bhūripañño khīṇāsavo yaṃ kiñci diṭṭhaṃ vā sutaṃ vā mutaṃ vā tesu sabbadhammesu mārasenaṃ
vināsetvā ṭhitabhāvena visenibhūto. Tameva 2- dassinti taṃ evaṃ visuddhadassiṃ.
Vivaṭaṃ carantanti taṇhācchadanādivigamena vivaṭaṃ hutvā carantaṃ. Kenīdha lokasmiṃ
@Footnote: 1 Sī. anibabānavāhakabhāvaṃ, Ma. anibbāhaṇabhāvaṃ  2 Sī. tamevaṃ

---------------------------------------------------------------------------------------------
page364.
Vikappayeyyāti kena idha loke taṇhākappena vā diṭṭhikappena vā koci
vikappeyya, tesaṃ vā pahīnattā rāgādinā pubbe vuttenāti.
      [801] Na kappayantīti gāthāya sambandho attho ca:- kiñca bhiyyo?
Te hi tādisā santo dvinnaṃ kappānaṃ purekkhārānañca kenaci na kappayanti na
purekkharonti, paramatthaaccantasuddhiadhigatattā anaccantasuddhiṃyeva
akiriyasassatadiṭṭhiṃ accantasuddhīti na te vadanti. Ādānaganthaṃ gathitaṃ visajjāti
catubbidhampi rūpādīnaṃ ādāyakattā ādānaganthaṃ attano cittasantāne gathitaṃ baddhaṃ
ariyamaggasatthena visajja chinditvā. Sesaṃ pākaṭameva.
      [802] Sīmātigoti gāthā 1- ekapuggalādhiṭṭhānāya desanāya vuttā.
Pubbasadiso eva panassā sambandho, so eva atthavaṇṇanāya saddhiṃ veditabbo:-
kiñca bhiyyo so īdiso bhūripañño catunnaṃ kilesasīmānaṃ atītattā sīmātigo
bāhitapāpattā ca brāhmaṇo, itthambhūtassa ca tassa natthi paracittapubbenivāsañāṇehi
ñatvā vā maṃsacakkhudibbacakkhūhi disvā vā kiñci samuggahitaṃ,
abhiniviṭṭhanti vuttaṃ hoti. So ca kāmarāgābhāvato na rāgarāgī, rūpārūparāgābhāvato
na virāgaratto. Yato evaṃvidhassa "idaṃ paran"ti kiñci idha uggahitaṃ
natthīti arahattanikūṭena desanaṃ niṭṭhāpesi.
                     Paramatthajotikāya khuddakaṭṭhakathāya
                          suttanipātaṭṭhakathāya
                      suddhaṭṭhakasuttavaṇṇanā niṭṭhitā.
                       -------------------
@Footnote: 1 ka. bhagavatā

---------------------------------------------------------------------------------------------
page365.
                        5. Paṭhamaṭṭhakasuttavaṇṇanā
      [803] Paramanti diṭṭhīsūti paramaṭṭhakasuttaṃ. Kā uppatti? bhagavati kira
sāvatthiyaṃ viharante nānātitthiyā sannipatitvā attano attano diṭṭhiṃ
dassentā 1- "idaṃ paraman"ti 2- kalahaṃ katvā rañño ārocesuṃ. Rājā sambahule
jaccandhe sannipātāpetvā "imesaṃ hatthiṃ dassethā"ti āṇāpesi. Rājapurisā
andhe sannipātāpetvā "hatthiṃ purato sayāpetvā passathā"ti āhaṃsu. Te
hatthissa ekamekaṃ aṅgaṃ parāmasiṃsu. Tato raññā "kīdiso bhaṇe hatthī"ti puṭṭho
yo soṇḍaṃ parāmasi, so "seyyathāpi mahārāja naṅgalasīsā"ti 3- bhaṇi. Ye
dantādīni parāmasiṃsu, te itaraṃ "mā bho rañño purato musā bhaṇī"ti paribhāsitvā
"seyyathāpi mahārāja bhittikhilo"tiādīni āhaṃsu. Rājā sabbaṃ sutvā "īdiso
tumhākaṃ samayo"ti titthiye uyyojesi. Aññataro piṇḍacāriko taṃ pavattiṃ
ñatvā bhagavato ārocesi. Bhagavā tassaṃ aṭṭhuppattiyaṃ bhikakhū āmantetvā "yathā
bhikkhave jaccandhā hatthiṃ ajānantā taṃ taṃ aṅgaṃ parāmasitvā vivadiṃsu, evaṃ
titthiyā vimokkhantikadhammamajānantā taṃ taṃ diṭṭhiṃ parāmasitvā vivadantī"ti vatvā
dhammadesanatthaṃ imaṃ suttamabhāsi.
      Tattha paramanti diṭṭhīsu paribbasānoti "idaṃ paraman"ti gahetvā sakāya
sakāya diṭṭhiyā vasamāno. Yaduttari kuruteti yaṃ attano satthārādiṃ seṭṭhaṃ karoti.
Hīnāti aññe tato sabbamāhāti taṃ attano satthārādiṃ ṭhapetvā tato
aññe sabbe "hīnā ime"ti āha. Tasmā vivādāni avītivattoti tena
kāraṇena so diṭṭhikalahe avītivattova hoti.
@Footnote: 1 cha.Ma. dīpentā, i. dīpentā
@2 cha.Ma.,i. "idaṃ paramaṃ, idaṃ paraman"ti  3 cha.Ma. naṅgalīsāti

---------------------------------------------------------------------------------------------
page366.
      [804] Dutiyagāthāyattho:- evaṃ avītivatto ca yaṃ diṭṭhe sute sīlabbate
mute etesu vatthūsu uppannadiṭṭhisaṅkhāte attani pubbe vuttappakāraṃ ānisaṃsaṃ
passati, tadeva so tattha sakāya diṭṭhiyā ānisaṃsaṃ "idaṃ seṭṭhan"ti abhinivisitvā
aññaṃ sabbaṃ parasatthārādikaṃ nihīnato passati.
      [805] Tatiyagāthāyattho:- evaṃ passato cassa "yaṃ attano
satthārādiṃnissito aññaṃ parasatthārādiṃ hīnaṃ passati, taṃ pana dassanaṃ ganthameva kusalā
vadanti, bandhananti vuttaṃ hoti. Yasmā etadeva, tasmā hi diṭṭhaṃ va sutaṃ mutaṃ
vā sīlabbataṃ bhikkhu na nissayeyya, nābhiniveseyyāti vuttaṃ hoti.
      [806] Catutthagāthāyattho:- na kevalaṃ diṭṭhasutādiṃ na nissayeyya, apica
kho pana asañjātaṃ uparūpari diṭṭhimpi lokasmiṃ na kappayeyya, na janeyyāti
vuttaṃ hoti. Kīdisaṃ? ñāṇena vā sīlabbatena vāpi, samāpattiñāṇādinā ñāṇena
vā sīlabbatena vā yā kappiyati, etaṃ diṭṭhiṃ 1- na kappeyya. Na kevalañca
diṭṭhiṃ na kappayeyya, apica kho pana mānenāpi jātiādīhi vatthūhi samoti
attānaṃ anupaneyya, hīno na maññetha visesi vāpīti.
      [807] Pañcamagāthāyattho:- evaṃ hi diṭṭhiṃ akappento amaññamāno
ca attaṃ pahāya anupādiyāno idha vā yaṃ pubbe gahitaṃ, taṃ pahāya aññaṃ 2-
aggaṇhanto tasmimpi vuttappakāre ñāṇe duvidhaṃ nissayaṃ no karoti.
Akaronto ca sa ve viyattesu 3- nānādiṭṭhivasena bhinnesu sattesu na vaggasārī
chandādivasena agacchanadhammo hutvā dvāsaṭṭhiyā diṭṭhīsu kiñcipi diṭṭhiṃ na pacceti,
na paccāgacchatīti vuttaṃ hoti.
@Footnote: 1 ka. etādisiṃ diṭṭhi  2 cha.Ma. aparaṃ  3 Sī.,i. viyuttesu

---------------------------------------------------------------------------------------------
page367.
      [808-10] Idāni yo so imāya gāthāya vutto khīṇāsavo, tassa
vaṇṇabhaṇanatthaṃ "yassūbhayante"tiādikā tisso gāthāyo āha. Tattha ubhayanteti
pubbe vuttaphassādibhede. 1- Paṇidhīti taṇhā. Bhavābhavāyāti punappunabhavāya.
Idha vā huraṃ vāti sakattabhāvādibhede idha vā parattabhāvādibhede parattha vā.
Diṭṭhe vāti diṭṭhasuddhiyā vā. Esa nayo sutādīsu. Saññāti saññāsamuṭṭhāpikā
diṭṭhi. Dhammāpi tesaṃ na paṭicchitāseti dvāsaṭṭhidiṭṭhigatadhammāpi tesaṃ "idameva
saccaṃ moghamaññan"ti evaṃ na paṭicchitā. Pāraṃ gato na paccheti tādīti
nibbānapāraṃ gato tena tena maggena pahīne kilese puna nāgacchati, pañcahi
ca ākārehi tādī hotīti. Sesaṃ  pākaṭamevāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      paramaṭṭhakasuttavaṇṇanā niṭṭhitā.
                        -----------------
                         6. Jarāsuttavaṇṇanā
      [811] Appaṃ vata jīvitanti jarāsuttaṃ. Kā uppatti? ekaṃ samayaṃ bhagavā
sāvatthiyaṃ vassaṃ vasitvā yāni tāni buddhānaṃ sarīrārogyasampādanaṃ anuppanna-
sikkhāpadapaññāpanaṃ veneyyadamanaṃ tathārūpāya aṭṭhuppattiyā jātakādikathananti-
ādīni janapadacārikānimittāni, tāni samavekkhitvā janapadacārikaṃ pakkāmi.
Anupubbena cārikaṃ caramāno sāyaṃ sāketaṃ anuppatto añjanavanaṃ pāvisi.
Sāketavāsino sutvā "akālo panidāni 2- bhagavantaṃ dassanāyā"ti vibhātāya
rattiyā mālāgandhādīni gahetvā bhagavato santikaṃ gantvā pūjanavandanasammodanādīni
@Footnote: 1 ka. ca phassādibhede  2 cha.Ma.,i. idāni

---------------------------------------------------------------------------------------------
page368.
Katvā parivāretvā aṭṭhaṃsu yāva bhagavato gāmappavesanavelā, atha bhagavā
bhikkhusaṃghaparivuto piṇḍāya pāvisi. Taṃ aññataro sāketako brāhmaṇamahāsālo
nagarā nikkhanto nagaradvāre addasa. Disvāna puttasinehaṃ uppādetvā "ciraṃ
diṭṭhosi putta mayā"ti paridevayamāno abhimukho agamāsi. Bhagavā bhikkhū saññāpesi
"ayaṃ bhikkhave brāhmaṇo yaṃ icchati, taṃ karotu, na vāretabbo"ti.
      Brāhmaṇopi vacchagiddhinīva gāvī āgantvā bhagavato kāyaṃ purato ca
pacchimato 1- ca dakkhiṇato vāmato cāti samantā āliṅgi "ciraṃ diṭṭhosi putta
ciraṃ vinā ahosī"ti bhaṇanto. Yadi pana so tathā kātuṃ na labheyya, hadayaṃ
phāletvā mareyya. So bhagavantaṃ avoca "bhagavā tumhehi saddhiṃ āgatabhikkhūnaṃ
ahameva bhikkhaṃ dātuṃ samattho, mameva anuggahaṃ karothā"ti. Adhivāsesi bhagavā
tuṇhībhāvena brāhmaṇo bhagavato pattaṃ gahetvā purato gacchanto brāhmaṇiyā
pesesi "putto me āgato āsanaṃ paññāpetabban"ti. Sā tathā katvā
āgamanaṃ passantī ṭhitā bhagavantaṃ antaravīthiyaṃyeva disvā puttasinehaṃ uppādetvā
"ciraṃ diṭṭhosi putta mayā"ti pādesu gahetvā roditvā gharaṃ atinetvā sakkaccaṃ
bhojesi. Bhuttāvino brāhmaṇo pattaṃ upanāmesi. Bhagavā tesaṃ sappāyaṃ viditvā
dhammaṃ desesi, desanāpariyosāne ubhopi sotāpannā ahesuṃ. Atha bhagavantaṃ
yāciṃsu "yāva bhante bhagavā imaṃ nagaraṃ upanissāya viharati, amhākaṃyeva ghare
bhikkhā gahetabbā"ti. Bhagavā "na buddhā evaṃ ekaṃ nibaddhaṃ ṭhānaṃyeva
gacchantī"ti paṭikkhipi. Te āhaṃsu "tenahi bhante bhikkhusaṃghena saddhiṃ piṇḍāya
caritvāpi tumhe idheva bhattakiccaṃ katvā dhammaṃ desetvā vihāraṃ gacchathā"ti.
Bhagavā tesaṃ anuggahatthāya tathā akāsi. Manussā brāhmaṇañca brāhmaṇiñca
"buddhapitā buddhamātā"tveva vohariṃsu, tampi kulaṃ "buddhakulan"ti nāmaṃ labhi.
@Footnote: 1 cha.Ma. pacchato

---------------------------------------------------------------------------------------------
page369.
      Ānandatthero bhagavanataṃ pucchi "ahaṃ bhagavato mātāpitaro jānāmi, ime
pana kasmā vadanti `ahaṃ buddhamātā ahaṃ buddhapitā'ti. "bhagavā āha "nirantaraṃ
me ānanda brāhmaṇī ca brāhmaṇo ca pañca jātisatāni mātāpitaro
ahesuṃ, pañca jātisatāni mātāpitūnaṃ jeṭṭhakā, pañca jātisatāni kaniṭṭhakā,
te pubbasineheneva kathentī"ti imañca gāthaṃ abhāsi:-
          "pubbeva sannivāsena             paccuppannahitena vā
           evantaṃ jāyate pemaṃ            uppalaṃva yathodake"ti. 1-
      Tato bhagavā sākete yathābhirantaṃ viharitvā puna cārikaṃ caramāno
sāvatthimeva agamāsi. Sopi brāhmaṇo ca brāhmaṇī ca bhikkhū upasaṅkamitvā
patirūpaṃ dhammadesanaṃ sutvā sesamagge pāpuṇitvā anupādisesāya nibbānadhātuyā
parinibbāyiṃsu. Nagare brāhmaṇā sannipatiṃsu "amhākaṃ ñātake sakkarissāmā"ti.
Sotāpannasakadāgāmianāgāmino upāsakāpi sannipatiṃsu upāsikāyo ca "amhākaṃ
sahadhammike sakkarissāmā"ti. Te sabbepi kambalakūṭāgāraṃ āropetvā
mālāgandhādīhi pūjentā nagarā nikkhāmesuṃ.
      Bhagavāpi taṃ divasaṃ paccūsasamaye buddhacakkhunā lokaṃ volokento tesaṃ
parinibbānabhāvaṃ "tattha mayi gate dhammadesanaṃ sutvā bahujanassa dhammābhisamayo
bhavissatī"ti ñatvā pattacīvaramādāya sāvatthito āgantvā āḷāhanameva pāvisi.
Manussā disvā "mātāpitūnaṃ sarīrakiccaṃ kātukāmo bhagavā āgato"ti sannipatitvā 2-
aṭṭhaṃsu. Nāgarāpi kūṭāgāraṃ pūjentā āḷāhanaṃ ānetvā bhagavantaṃ pucchiṃsu
"gahaṭṭhā ariyasāvakā kathaṃ pūjetabbā"ti. Bhagavā "yathā asekkhā pūjiyanti, tathā
pūjetabbā ime"ti adhippāyena tesaṃ asekkhamunibhāvaṃ dīpento imaṃ gāthamāha:-
@Footnote: 1 khu.jā. 27/174/68  2 cha.Ma. vanditvā

---------------------------------------------------------------------------------------------
page370.
          "ahiṃsakā ye munayo            niccaṃ kāyena saṃvutā
           te yanti accutaṃ ṭhānaṃ          yattha gantvā na socare"ti. 1-
Taṃ 2- parisaṃ oloketvā taṃ khaṇānurūpaṃ dhammaṃ  desento imaṃ suttamabhāsi.
       Tattha appaṃ vata jīvitaṃ idanti "idaṃ vata manussānaṃ jīvitaṃ appakaṃ 3-
parittaṃ ṭhitiparittatāya sarasaparittatāyā"ti sallasuttepi vuttanayametaṃ. Oraṃ
vassasatāpi miyyatīti vassasatā oraṃ kalalādikālepi miyyati. Aticcāti vassasataṃ
atikkamitvā. Jarasāpi miyyatīti jarāyapi miyyati.
      [812-6] Mamāyiteti mamāyitavatthukāraṇā. Vinābhāvasantamevidanti
santavinābhāvaṃ vijjamānavinābhāvameva idaṃ, na sakkā avinābhāvena bhavitunti vuttaṃ
hoti. Māmakoti mama upāsako bhikkhu vāti saṅkhaṃ gato, buddhādīni vā vatthūni
mamāyamāno. Saṅgatanti samāgataṃ diṭṭhapubbaṃ vā. Piyāyitanti piyaṃ kataṃ.
Nāmamevāvasissati, 4- akkheyyanti sabbaṃ rūpādidhammajātaṃ pahīyati, nāmamattameva tu
avasissati "buddharakkhito dhammarakkhito"ti evaṃ saṅkhātuṃ 5- kathetuṃ. Munayoti
khīṇāsavamunayo. Khemadassinoti nibbānadassino.
      [817] Sattamagāthā evaṃ maraṇabbhāhate loke anurūpapaṭipattidassanatthaṃ
vuttā. Tattha patilīnacarassāti tato tato patilīnaṃ cittaṃ katvā carantassa.
Bhikkhunoti kalyāṇaputhujjanassa sekkhassa vā. Sāmaggiyamāhu tassa taṃ, yo
attānaṃ bhavane na dassayeti tassetaṃ patirūpamāhu, yo evaṃ paṭipanno
nirayādibhede bhavane attānaṃ na dasseyya. Evaṃ bhiyyo 6- hi so imamhā
maraṇā mucceyyāti adhippāyo.
@Footnote: 1 khu.dha. 25/225/56  2 cha.Ma.,i. tañca  3 cha.Ma.,i. appaṃ
@4 cha.Ma. nāmaṃyevāvasissati  5 i. akkhātuṃ
@6 cha.Ma.,i. ayaṃ saddo na dissati

---------------------------------------------------------------------------------------------
page371.
      [818-20] Idāni yo "attānaṃ bhavane na dassaye"ti evaṃ khīṇāsavo
kathito, 1- tassa vaṇṇabhaṇanatthaṃ ito parā tisso gāthāyo āha. Tattha
sabbatthāti dvādasasu āyatanesu. Yadidaṃ diṭṭhasutaṃ mutesu vāti ettha pana
yadidaṃ diṭṭhasutaṃ, ettha vā mutesu vā dhammesu evaṃ muni na upalimpatīti
evaṃ sambandho veditabbo. Dhono na hi tena maññati, yadidaṃ diṭṭhasutaṃ
mutesu vāti atrāpi yadidaṃ diṭṭhasutaṃ, tena vatthunā na maññati, mutesu vā
dhammesu na maññatīti evameva sambandho veditabbo. Na hi so rajjati no
virajjatīti bālaputhujjanā viya na rajjati, kalyāṇaputhujjanā sekkhā viya na
virajjati, rāgassa pana khīṇattā "virāgo"tveva 2- saṅkhayaṃ 3- gacchatīti. Sesaṃ
sabbattha pākaṭamevāti. Desanāpariyosāne caturāsītiyā pāṇasahassānaṃ dhammābhisamayo
ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       jarāsuttavaṇṇanā niṭṭhitā.
                      --------------------
                      7. Tissametteyyasuttavaṇṇanā
      [821] Methunamanuyuttassāti tissametteyyasuttaṃ. Kā uppatti? bhagavati
kira sāvatthiyaṃ viharante tissametteyyā nāma dve sahāyā sāvatthiṃ agamaṃsu.
Te sāyanhasamayaṃ mahājanaṃ jetavanābhimukhaṃ gacchantaṃ disvā "kuhiṃ gacchathā"ti 4-
pucchiṃsu. Tato tehi "buddho loke uppanno, bahujanahitāya dhammaṃ deseti,
taṃ sotuṃ jetavanaṃ gacchāmā"ti vutte "mayampi sossāmā"ti agamaṃsu. Te
@Footnote: 1 cha.Ma.,i. vibhāvito  2 ka. virattotveva
@3 cha.Ma.,i. saṅkhaṃ  4 ka. kuhiṃ gatāti

---------------------------------------------------------------------------------------------
page372.
Avañjhadhamdesakassa 1- bhagavato dhammadesanaṃ sutvā parisantare nisinnāva
cintesuṃ "na sakkā agāramajjhe ṭhitenāyaṃ dhammo paripūretun"ti. Atha pakkante
mahājane bhagavantaṃ pabbajjaṃ yāciṃsu, bhagavā "ime pabbājehī"ti aññataraṃ bhikkhuṃ
āṇāpesi. So te pabbājetvā tacapañcakakammaṭṭhānaṃ datvā araññavāsaṃ
gantumāraddho. Metteyyo tissaṃ āha "āvuso upajjhāyo araññaṃ gacchati,
mayampi gacchāmā"ti. Tisso "alamāvuso, bhagavato dassanaṃ dhammassavanañcāhaṃ
pihemi, gaccha tvan"ti vatvā na agamāsi. Metteyyo upajjhāyena saha
gantvā araññe samaṇadhammaṃ karonto nacirasseva arahattaṃ pāpuṇi saddhiṃ
ācariyupajjhāyehi. Tissassāpi jeṭṭhabhātā byādhinā kālamakāsi. So taṃ sutvā
attano gāmaṃ agamāsi, tatra naṃ ñātakā palobhetvā uppabbājesuṃ.
Metteyyopi ācariyupajjhāyehi saddhiṃ sāvatthimāgato. Atha bhagavā vutthavasso
janapadacārikaṃ caramāno anupubbena taṃ gāmaṃ pāpuṇi. Atha 2- metteyyo bhagavantaṃ
vanditvā "imasmiṃ bhante gāme mama gihisahāyo atthi, muhuttaṃ tāva āgametha
anukampaṃ upādāyā"ti vatvā gāmaṃ pavisitvā sahāyaṃ 3- bhagavato santikaṃ ānetvā
ekamantaṃ ṭhito tassatthāya ādigāthāya bhagavantaṃ pañhaṃ pucchi. Tassa bhagavā
byākaronto avasesagāthāyo abhāsi. Ayamassa suttassa uppatti.
      Tattha methunamanuyuttassāti methunadhammaṃ samāyuttassa. Itīti evamāha.
Āyasmāti piyavacanametaṃ, tissoti nāmaṃ tassa therassa. So hi tissoti nāmena.
Metteyyoti gottaṃ, gottavaseneva cesa pākaṭo ahosi. Tasmā aṭṭhuppattiyaṃ
vuttaṃ "tissametteyyā nāma dve sahāyā"ti. Vighātanti upaghātaṃ. Brūhīti
ācikkha. Mārisāti piyavacanametaṃ, niddukkhāti vuttaṃ hoti. Sutvāna tava sāsananti
@Footnote: 1 i. taṃ āvajjetvā dhammadesakassa
@2 cha.Ma. tattha  3 cha.Ma.,i. taṃ

---------------------------------------------------------------------------------------------
page373.
Tava vacanaṃ sutvā. Viveke sikkhissāmaseti sahāyaṃ ārabbha dhammadesanaṃ yācanto
bhaṇati, so pana sikkhitasikkhoyeva.
      [822] Mussate vāpi sāsananti pariyattipaṭipattito duvidhampi sāsanaṃ
mussati 1- nassati. Vāpīti padapūraṇamattaṃ. Etaṃ tasmiṃ anāriyanti tasmiṃ puggale
etaṃ anariyaṃ, yadidaṃ micchāpaṭipadā.
      [823] Eko pubbe caritvānāti pabbajjāsaṅkhātena vā
gaṇavossaggaṭṭhena 2- vā pubbe eko viharitvā. Yānaṃ bhantaṃva taṃ loke, hīnamāhu
puthujjananti taṃ vibbhantakaṃ puggalaṃ yathā hatthiyānādiyānaṃ adantaṃ visamaṃ ārohati,
ārohakampi bhañjati, papātepi papatati, evaṃ kāyaduccaritādivisamārohanena
narakādīsu, atthabhañjanena jātipapatādīsu papatanena ca yānaṃ bhantaṃva āhu hīnaṃ
puthujjanañca āhūti.
      [824-5] Yaso kitti cāti lābhasakkāro pasaṃsā ca. Pubbeti
pabbajitabhāve. Hāyate vāpi tassa sāti tassa vibbhantakassa sato so ca yaso
sā ca kitti hāyati. Etampi disvāti etampi pubbe yasakittīnaṃ bhāvaṃ pacchā
ca hāniṃ disvā. Sikkhetha methunaṃ vippahātaveti tisso sikkhā sikkhetha. Kiṃkāraṇā?
methunaṃ vippahātaveti methunappahānatthāyāti vuttaṃ hoti. Yo hi methunaṃ na
vippajahati, saṅkappehi .pe. Tathāvidho. Tattha paretoti samannāgato. Paresaṃ
nigghosanti upajjhāyādīnaṃ nindāvacanaṃ. Maṅku hotīti dummano hoti.
     [826] Ito parā gāthā pākaṭasambandhā eva. Tāsu satthānīti
kāyaduccaritādīni. Tāni hi attano paresañca chedanaṭṭhena "satthānī"ti vuccanti.
@Footnote: 1 cha.Ma. ayaṃ pāṭho na dissati  2 Sī. gaṇavavassaggaṭṭhena, ka. gaṇavassaggaṭṭhena

---------------------------------------------------------------------------------------------
page374.
Tesu cāyaṃ visesato codito 1- musāvacanasatthāneva karoti "iminā kāraṇenāhaṃ
vibbhanto"ti bhaṇanto. Tenevāha "esa khvassa mahāgedho, mosavajjaṃ
pagāhatī"ti. Tattha esa khvassāti esa kho assa. Mahāgedhoti mahābandhanaṃ.
Katamoti ce? yadidaṃ mosavajjaṃ pagāhati, svāssa musāvādaajjhogāho mahāgedhoti
Veditabbo.
      [827] Mandova parikissatīti pāṇavadhādīni karonto tatonidānañca
dukkhamanubhonto bhogapariyesanarakkhanāni ca karonto momūho viya parikilissati.
      [828-9] "etamādīnavaṃ ñatvā, muni pubbāpare idhā"ti etaṃ "yaso
kitti ca yā pubbe, hāyatevāpi tassa sā"ti ito pabhuti vutte pubbāpare
idha imasmiṃ sāsane pubbato apare samaṇabhāvato vibbhantakabhāve ādīnavaṃ muni
ñatvā. Etadariyānamuttamanti yadidaṃ vivekacariyā, etaṃ buddhādīnaṃ ariyānaṃ uttamaṃ,
tasmā vivekaññeva sikkhethāti adhippāyo. Na tena seṭṭho maññethāti tena
ca vivekena na attānaṃ "seṭṭho ahan"ti maññeyya, tena thaddho na bhaveyyāti
vuttaṃ hoti.
      [830] Rittassāti vivittassa kāyaduccaritādīhi virahitassa. Oghatiṇṇassa
pihayanti, kāmesu gadhitā pajāti vatthukāmesu laggā sattā tassa cattāro
oghe tiṇṇassa 2- pihayanti iṇāyikā viya āṇaṇyassāti arahattanikūṭena
desanaṃ niṭṭhāpesi. Desanāpariyosāne tisso sotāpattiphalaṃ patvā pacchā
pabbajitvā arahattaṃ sacchākāsīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                    tissametteyyasuttavaṇṇanā niṭṭhitā.
                    -------------------------
@Footnote: 1 ka. visesena tāva ādito  2 cha.Ma.,i. caturoghatiṇṇassa

---------------------------------------------------------------------------------------------
page375.
                         8. Pasūrasuttavaṇṇanā
      [831] Idheva suddhīti pasūrasuttaṃ. Kā uppatti? bhagavati kira sāvatthiyaṃ
viharante pasūro nāma paribbājako mahāvādī, so "ahamasmi sakalajambudīpe
vādena aggo, tasmā yathā jambudīpassa jambu paññāṇaṃ, evaṃ mamāpi bhavituṃ
arahatī"ti jambusākhaṃ dhajaṃ katvā sakalajambudīpe paṭivādaṃ anāsādento
anupubbena sāvatthiṃ āgantvā nagaradvāre vālikatthalaṃ katvā tattha sākhaṃ
ussāpetvā "yo mayā saddhiṃ vādaṃ kātuṃ samattho, so imaṃ sākhaṃ bhañjatū"ti
vatvā nagaraṃ pāvisi. Taṃ ṭhānaṃ mahājano parivāretvā aṭṭhāsi. Tena ca samayena
āyasmā sāriputto bhattakiccaṃ katvā sāvatthito nikkhamati, so taṃ disvā
sambahule gāmadārake pucchi "kiṃ etaṃ dārakā"ti, te sabbaṃ ācikkhiṃsu. "tenahi
naṃ tumhe uddharitvā pādehi bhañjatha, `vādatthiko vihāraṃ āgacchatū'ti ca
bhaṇathā"ti vatvā pakkāmi.
      Paribbājako piṇḍāya caritvā katabhattakicco āgantvā uddharitvā bhaggaṃ
sākhaṃ disvā "kenidaṃ kāritan"ti pucchi. "buddhasāvakena sāriputtenā"ti ca
vutte pamudito hutvā "ajja mama jayaṃ samaṇassa ca parājayañca paṇḍitā
passantū"ti pañhavīmaṃsake kāraṇike ānetuṃ sāvatthiṃ pavisitvā vīthisiṅghāṭakacaccaresu
vicaranto "samaṇassa gotamassa aggasāvakena saha vāde paññāpaṭibhānaṃ
sotukāmā bhonto nikkhamantū"ti ugghosesi. "paṇḍitānaṃ vacanaṃ sossāmā"ti
sāsane pasannāpi appasannāpi bahū manussā nikkhamiṃsu. Tato pasūro
mahājanaparivuto "evaṃ vutte evaṃ bhaṇissāmī"tiādīni vitakkento vihāraṃ
agamāsi. Thero "vihāre uccāsaddamahāsaddo janabyākulañca mā ahosī"ti
jetavanadvārakoṭṭhake āsanaṃ paññāpetvā nisīdi.

---------------------------------------------------------------------------------------------
page376.
      Paribbājako theraṃ upasaṅkamitvā "tvaṃ bho pabbajita mayhaṃ jambudhajaṃ
bhañjāpesī"ti āha. "āma paribbājakā"ti ca vutte "hotu no bho kāci
kathāpavattī"ti āha. "hotu paribbājakā"ti ca therena sampaṭicchite "tvaṃ samaṇa
puccha, ahaṃ vissajjessāmī"ti āha. Tato naṃ thero avaca "kiṃ paribbājaka
dukkaraṃ pucchā, udāhu vissajjanan"ti. Vissajjanaṃ bho pabbajita, pucchāya kiṃ
dukkaraṃ, taṃ yo hi koci yaṃ kiñci pucchatīti. "tenahi paribbājaka tvaṃ puccha, ahaṃ
vissajjessāmī"ti evaṃ vutte paribbājako "sādhurūpo bhikkhu pādena sākhaṃ 1-
bhañjāpesī"ti vimhitacitto hutvā theraṃ pucchi "ko purisassa kāmo"ti.
"saṅkapparāgo purisassa kāmo"ti 2- thero āha. So taṃ sutvā there viruddhasaññī
hutvā parājayaṃ āropetukāmo āha "citravicitrārammaṇaṃ pana bho pabbajita
purisassa kāmaṃ na vadesī"ti. Āma paribbājaka na vademīti. Tato naṃ paribbājako
yāva tikkhattuṃ paṭiññaṃ kārāpetvā "suṇantu bhonto samaṇassa vāde
dosan"ti pañhavīmaṃsake ālapitvā āha "bho pabbajita tumhākaṃ sabrahmacārino
araññe viharantī"ti. Āma paribbājaka viharantīti. Te tattha viharantā
kāmavitakkādayo vitakke vitakkentīti. Āma paribbājaka puthujjanā sahasā
vitakkentīti. "yadi evaṃ tesaṃ samaṇabhāvo kuto, nanu te agārikā kāmabhogī 3-
hontīti evañca pana vatvā athāparaṃ etadavoca:-
               "na te ve kāmā yāni citrāni loke
                saṅkapparāgañca vadesi kāmaṃ
                saṅkappayaṃ akusale vitakke
                bhikkhupi te hessati kāmabhogī"ti. 4-
@Footnote: 1 cha.Ma.,i. ṭhāne sākhaṃ  2 aṅ.chakka. 22/63
@3 cha.Ma.,i. kāmabhogino  4 sā.pa. 1/62

---------------------------------------------------------------------------------------------
page377.
      Atha thero paribbājakassa vāde dosaṃ dassento āha "kiṃ paribbājaka
saṅkapparāgaṃ purisassa kāmaṃ na vadesi, citravicitrārammaṇaṃ vadesī"ti. Āma bho
pabbajitāti. Tato naṃ thero yāva tikkhattuṃ paṭiññaṃ kārāpetvā "suṇātha āvuso
paribbājakassa vāde dosan"ti pañhavīmaṃsake ālapitvā āha "āvuso pasūra
tava satthā atthī"ti. Āma pabbajita atthīti. So cakkhuviññeyyaṃ rūpārammaṇaṃ
passati, saddārammaṇādīni vā sevatīti. Āma pabbajita sevatīti. "yadi evaṃ
tassa satthubhāvo kuto, nanu so agāriko kāmabhogī hotī"ti evañca pana
vatvā athāparaṃ etadavoca:-
               "te ve kāmā yāni citrāni loke
                saṅkapparāgaṃ na vadesi kāmaṃ
                passanto rūpāni manoramāni
                suṇanto saddāni manoramāni.
                Ghāyanto gandhāni manoramāni
                sāyanto rasāni manoramāni
                phusanto phassāni manoramāni
                satthāpi te hessati kāmabhogī"ti.
      Evaṃ vutte nippaṭibhāno paribbājako "ayaṃ pabbajito mahāvādī, imassa
santike pabbajitvā vādasatthaṃ sikkhissāmī"ti sāvatthiṃ pavisitvā pattacīvaraṃ
pariyesitvā jetavanaṃ paviṭṭho tattha loḷudāyiṃ 1- suvaṇṇavaṇṇakāyūpapannaṃ
sarīrākārākappesu samantapāsādikaṃ disvā "ayaṃ bhikkhu mahāpañño mahāvādī"ti
mantvā tassa santike pabbajitvā taṃ vādena niggahetvā saliṅgena taṃyeva
@Footnote: 1 cha.Ma. lāludāyiṃ

---------------------------------------------------------------------------------------------
page378.
Titthāyatanaṃ pakkamitvā puna "samaṇena gotamena saddhiṃ vādaṃ karissāmī"ti
sāvatthiyaṃ purimanayeneva ugghosetvā mahājanaparivuto "evaṃ samaṇaṃ gotamaṃ
niggahessāmī"tiādīni vadanto jetavanaṃ agamāsi, jetavanadvārakoṭṭhake
adhivatthā devatā "ayaṃ abhājanabhūto"ti mukhabandhanamassa akāsi. So bhagavantaṃ
upasaṅkamitvā mūgo viya nisīdi. Manussā "idāni pucchissatī"ti 1- tassa mukhaṃ
oloketvā "vadehi bho pasūra, vadehi bho pasūrā"ti uccāsaddamahāsaddā
ahesuṃ. Atha bhagavā "kiṃ pasūro vadissatī"ti vatvā tattha sampattaparisāya
dhammadesanatthaṃ imaṃ suttamabhāsi.
      Tattha paṭhamagāthāya tāva ayaṃ saṅkhepo:- ime diṭṭhigatikā attano
diṭṭhiṃ sandhāya idheva suddhī iti vādayanti nāññesu dhammesu visuddhimāhu. 2-
Evaṃ sante attano satthārādiṃ 3- nissitā tattheva "esa vādo subho"ti evaṃ
subhaṃ vadānā 4- hutvā puthū samaṇabrāhmaṇā "sassato loko"tiādīsu
paccekasaccesu niviṭṭhā.
      [832] Evaṃ niviṭṭhā ca:- te vādakāmāti gāthā. Tattha bālaṃ
dahantī mithu aññamaññanti "ayaṃ bālo ayaṃ bālo"ti evaṃ dvepi janā
aññamaññaṃ bālaṃ dahanti, bālato passanti. Vadanti te aññasitā kathojjanti
te aññamaññaṃ satthārādiṃ nissitā kalahaṃ vadanti. Pasaṃsakāmā kusalā vadānāti
pasaṃsatthikā ubhopi "mayaṃ kusalavādā paṇḍitavādā"ti evaṃsaññino hutvā.
      [833] Evaṃ vadānesu ca tesu eko niyamato eva:- yutto kathāyanti
gāthā. Tattha yutto kathāyanti vivādakathāya ussukko. Pasaṃsamicchaṃ vinighāti hotīti
@Footnote: 1 cha.Ma.,i. idāni pucchissati, idāni pucchissatīti
@2 ka. suddhīti vadanti aññesu pana dhammesu visuddhiṃ nāhu
@3 cha.Ma.,i. satthārādīni  4 ka. subhavādā

---------------------------------------------------------------------------------------------
page379.
Attano pasaṃsaṃ icchanto "kathaṃ nu kho niggahessāmī"tiādinā nayena pubbeva
sallāpā kathaṃkathī vinighātī 1- hoti. Apāhatasminti pañhavīmaṃsakehi "atthāpagataṃ
te bhaṇitaṃ, byañjanāpagataṃ te bhaṇitan"tiādinā nayena apahārite 2- vāde.
Nindāya so kuppatīti evaṃ apāhatasmiñca vāde uppannāya nindāya so
kuppati. Randhamesīti parassa randhameva gavesanto.
      [834] Na kevalañca kuppati, apica kho pana yamassa vādanti gāthā.
Tattha parihīnamāhu apāhatanti atthabyañjanādito apāhataṃ parihīnaṃ vadanti.
Paridevatīti tato nimittaṃ so "aññaṃ mayā āvajjitan"tiādīhi vippalapati.
Socatīti "tasseva jayo"tiādīni ārabbha socati. Upaccagā manti anutthunātīti
"so maṃ vādena vādaṃ atikkanto"tiādinā nayena suṭṭhutaraṃ vippalapati.
      [835] Ete vivādā samaṇesūti ettha pana samaṇā vuccanti
bāhiraparibbājakā. Etesu ugghāti nighāti hotīti etesu vādesu jayaparājayādivasena
cittassa ugghātaṃ nighātañca pāpuṇanto ugghātī nighātī ca hotīti. Virame
kathojjanti pajaheyya kalahaṃ. Na haññadatthatthi pasaṃsalābhāti na hi ettha
pasaṃsalābhato añño attho atthi.
      [836-7] Chaṭṭhagāthāyattho:- yasmā ca na haññadatthatthi pasaṃsalābhā,
tasmā paramaṃ lābhaṃ labhantopi "sundaro ayan"ti tattha diṭṭhiyā pasaṃsito vā
pana hoti taṃ vādaṃ parisāya majjhe dīpetvā, tato so tena jayatthena tuṭṭhiṃ
vā dantavidaṃsakaṃ vā āpajjanto hasati, mānena ca uṇṇamati. Kiṃkāraṇaṃ?
yasmā taṃ jayatthaṃ pappuyya yathāmano jāto, evaṃ uṇṇamato ca yā uṇṇatīti
@Footnote: 1 ka. sallāpakathaṃkathāvinighātī  2 Sī.,i.,Ma. apasādite

---------------------------------------------------------------------------------------------
page380.
Gāthā. Tattha mānātimānaṃ vadate panesoti eso pana taṃ uṇṇatiṃ "vighātabhūmī"ti
abujjhamāno mānañca atimānañca vadatiyeva.
      [838] Evaṃ vāde dosaṃ dassetvā idāni tassa vādaṃ asampaṭicchanto
"sūro"ti gāthamāha. Tattha rājakhādāyāti rājakhādanīyena, bhattavetanenāti 1-
vuttaṃ hoti. Abhigajjameti paṭisūramicchanti yathā so paṭisūraṃ icchanto abhigajjanto
eti, evaṃ diṭṭhigatiko diṭṭhigatikanti dasseti. Yeneva so, tena palehīti
yena so tuyhaṃ paṭisūro, tena gaccha. Pubbeva natthi yadidaṃ yudhāyāti
yaṃ pana idaṃ kilesajātaṃ  yuddhāya siyā, taṃ etaṃ pubbeva natthi, bodhimūleyeva
pahīnanti dasseti. Sesagāthā pākaṭasambandhāyeva.
      [839-40] Tattha vivādayantīti vivadanti. Paṭisenikattāti paṭilomakārako.
Visenikatvāti kilesasenaṃ vināsetvā. Kiṃ labhethoti paṭimallaṃ kiṃ labhissasi. Pasūrāti
taṃ paribbājakaṃ ālapati. Yesīdha natthīti yesaṃ idha natthi.
      [841] Pavitakkanti "jayo nu kho idha 2- me bhavissatī"tiādīni
vitakkento. Dhonena yugaṃ samāgamāti dhutakilesena buddhena saddhiṃ yugaggāhaṃ
samāpanno. Na hi tvaṃ sakkhasi sampayātaveti kotthukādayo viya sīhādīhi, dhonena
saha yugaṃ gahetvā ekaṃ padampi sampayātuṃ yugaggāhameva vā sampādetuṃ na
sakkhissasīti. Sesaṃ sabbattha pākaṭamevāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       pasūrasuttavaṇṇanā niṭṭhitā.
                          ------------
@Footnote: 1 ka. ghaṭamaggenāti  2 cha.Ma. ayaṃ saddo na dissati

---------------------------------------------------------------------------------------------
page381.
                        9. Māgandiyasuttavaṇṇanā
      [842] Disvāna taṇhanti māgandiyasuttaṃ. 1- Kā upapatti? ekaṃ samayaṃ
bhagavā sāvatthiyaṃ viharanto paccūsasamaye buddhacakkhunā lokaṃ olokento kurūsu
kammāsadhammanigamavāsino 2- māgandiyassa nāma brāhmaṇassa sapajāpatikassa
arahattūpanissayaṃ disvā tāvadeva sāvatthito tattha gantvā kammāsadhammassa 3-
avidūre aññatarasmiṃ vanasaṇḍe nisīdi suvaṇṇobhāsaṃ muñcamāno. Māgandiyopi
taṃkhaṇaṃ tattha mukhadhovanatthaṃ gato suvaṇṇobhāsaṃ disvā "kiṃ idan"ti ito cito
ca pekkhanto 4- bhagavantaṃ disvā attamano ahosi. Tassa kira dhītā suvaṇṇavaṇṇā,
taṃ bahū khattiyakumārādayo vārayantā na labhanti. Brāhmaṇo evaṃladdhiko
hoti "samaṇasseva naṃ suvaṇṇavaṇṇassa dassāmī"ti. So bhagavantaṃ disvā "ayaṃ
me dhītāya samānavaṇṇo, imassa naṃ dassāmī"ti cittaṃ uppādesi. Tasmā
disvāva attamano ahosi. So vegena gharaṃ gantvā brāhmaṇiṃ āha "bhoti
bhoti mayā dhītāya samānavaṇṇo puriso diṭṭho, alaṅkarohi dārikaṃ, tassa naṃ
dassāmā"ti. Brāhmaṇiyā dārikaṃ gandhodakena nhāpetvā vatthapupphālaṅkārādīhi
alaṅkarontiyā eva bhagavato bhikkhācāravelā sampattā. Atha bhagavā kammāsadhammaṃ
piṇḍāya pāvisi.
      Tepi kho dhītaraṃ gahetvā bhagavato nisinnokāsaṃ agamaṃsu, tattha bhagavantaṃ
adisvā brāhmaṇī ito cito ca vilokentī bhagavato nisajjaṭṭhānaṃ tiṇasanthārakaṃ
addasa. Buddhānañca adhiṭṭhānabalena nisinnokāso padanikkhepo ca abyākulā
honti. Sā brāhmaṇaṃ āha. "esa brāhmaṇa tassa tiṇasanthāro"ti, āma
bhotīti. Tenahi brāhmaṇa amhākaṃ āgamanakammaṃ na sampajjissatīti. Kasmā
@Footnote: 1 cha.Ma. māgaṇḍiyasuttaṃ  2 Sī.,i. kammāssadamMa...
@3 Sī. kammāssadhammassa  4 cha.Ma.,i. pekkhamāno

---------------------------------------------------------------------------------------------
page382.
Bhotīti? passa brāhmaṇa abyākulo tiṇasanthāro, neso kāmabhogino 1-
paribhuttoti. Brāhmaṇo "mā bhoti maṅgale pariyesiyamāne avamaṅgalaṃabhaṇī"ti
āha. Punapi brāhmaṇī ito cito ca vicarantī bhagavato padanikkhepaṃ disvā
brāhmaṇaṃ āha 2- "ayaṃ tassa padanikkhepo"ti āma bhotīti. Passa brāhmaṇa
padanikkhepaṃ, nāyaṃ satto kāmesu gadhito"ti 2- "kathaṃ tvaṃ bhoti jānāsī"ti ca
vuttā attano paññābalaṃ dassentī āha:-
               "rattassa hi ukkuṭikaṃ padaṃ bhave
                duṭṭhassa hoti anukaḍḍhitaṃ padaṃ
                mūḷhassa hoti sahasānupīḷitaṃ
                vivaṭacchadassa idamīdisaṃ padan"ti. 3-
      Ayaṃ hi 4- tesaṃ kathā vippakatā, atha bhagavā katabhattakicco tameva vanasaṇḍaṃ
āgato. Brāhmaṇī bhagavato varalakkhaṇakhacitaṃ byāmappabhāparikkhittaṃ rūpaṃ disvā
brāhmaṇaṃ āha "esa tayā brāhmaṇa diṭṭho"ti. Āma bhotīti. 5- Ayaṃ kāme na
paribhuñjissati, 5- āgatakammaṃ na sampajjissateva, evarūpo nāma kāme
paribhuñjissatīti netaṃ ṭhānaṃ vijjatīti. Tesaṃ evaṃ vadantānaññeva bhagavā tiṇasanthārake
nisīdi. Atha brāhmaṇo dhītaraṃ vāmena hatthena gahetvā kamaṇḍaluṃ dakkhiṇena hatthena
gahetvā bhagavantaṃ upasaṅkamitvā "bho pabbajita tvañca suvaṇṇavaṇṇo ayañca
dārikā, anucchavikā esā tava, imāhaṃ bhoto bhariyaṃ posāvanatthāya dammī"ti
vatvā bhagavato santikaṃ gantvā dātukāmo 6- aṭṭhāsi. Bhagavā brāhmaṇaṃ
anālapitvā aññena saddhiṃ sallapamāno viya "disvāna taṇhan"ti imaṃ gāthaṃ
abhāsi.
@Footnote: 1 Sī.,i. tiṇasanthārako, kāmābhibhunā sattena  2-2 ka. yassesa padanikkhepo na so
@kāmesu gadhitoti  3 dhammapada.A. 2/40, visuddhi 1/132 (syā), mano.pū. 1/382
@4 cha.Ma.,i. ayañcarahi  5-5 cha.Ma. ime pāṭhā na dissanti
@6 Sī. dammi, paṭiggaṇha udakupasaṭṭhaṃ dārikanti vatvā dātukāmo

---------------------------------------------------------------------------------------------
page383.
      Tassattho:- ajapālanigrodhamūle nānārūpāni nimminitvā abhikāmamāgataṃ
māradhītaraṃ disvāna taṇhaṃ aratiṃ ragañca chandamattampi me methunasmiṃ nāhosi, kimevidaṃ
imissā dārikāya muttakarīsapuṇṇaṃ rūpaṃ disvā labhissati 1- sabbattha pādāni naṃ
samphusituṃ na icche, kutonena saṃvasitunti.
      [843] Tato māgandiyo "pabbajitā nāma mānusake kāme pahāya
dibbakāmatthāya pabbajanti, ayañca dibbepi kāme na icchati, idampi itthiratanaṃ,
kā nussa diṭṭhī"ti pucchituṃ dutiyagāthamāha. Tattha etādisaṃ ce ratananti
dibbitthiratanaṃ sandhāya bhaṇati, nārinti attano dhītaraṃ sandhāya. Diṭṭhigataṃ
sīlavataṃ nu jīvitanti 2- diṭṭhiñca sīlañca vatañca jīvitañca. Bhavūpapattiñca vadesi
kīdisanti attano bhavūpapattiñca kīdisaṃ vadasīti.
      [844] Ito parā dve gāthā vissajjanapucchānayena pavattattā
pākaṭasambandhāyeva. Tāsu paṭhamagāthāya saṅkhepattho:- tassa mayhaṃ māgandiya
dvāsaṭṭhidiṭṭhigatadhammesu vinicchinitvā "idameva saccaṃ moghamaññan"ti evaṃ idaṃ
vadāmīti samuggahitaṃ na hoti natthi na vijjati. Kiṃkāraṇā? ahañhi passanto
diṭṭhīsu ādīnavaṃ kañci diṭṭhiṃ aggahetvā saccāni ca vicinanto ajjhattaṃ 3-
rāgādīnaṃ santibhāvena ajjhattasantisaṅkhātaṃ nibbānameva addasanti.
      [845] Dutiyagāthāya saṅkhepattho:- yānimāni diṭṭhigatāni tehi tehi
sattehi vinicchinitvā gahitattā vinicchayāti ca attano paccayehi abhisaṅkhatabhāvādinā
nayena pakappitāni cāti vuccanti, te tvaṃ munī diṭṭhigatadhamme aggahetvā
ajjhattasantīti yametamatthaṃ brūsi, ācikkha me, kathaṃ nu dhīrehi paveditaṃ kathaṃ 4-
pakāsitaṃ dhīrehi taṃ padanti. 5-
@Footnote: 1 ka. gadhissati  2 Sī.,i. sīlavatānujīvitanti
@3 Sī.,ka. ajjhattānaṃ  4 ka. paveditantaṃ  5 ka. vadātaṃ

---------------------------------------------------------------------------------------------
page384.
      [846] Athassa bhagavā yathā yena upāyena taṃ padaṃ dhīrehi
pakāsitaṃ, taṃ upāyaṃ sappaṭipakkhaṃ dassento "na diṭṭhiyā"ti gāthāmāha. Tattha
"na diṭṭhiyā"tiādīhi aṭṭhasamāpattiñāṇabāhirasīlabbatāni 1- paṭikkhipati.
"suddhimāhā"ti ettha vuttaṃ āhasaddaṃ sabbattha nakārena saddhiṃ yojetvā
purisabyatyaṃ katvā "diṭṭhiyā suddhiṃ nāhaṃ kathemī"ti evamattho veditabbo. Yathā
cettha, evaṃ uttarapadesupi. Tattha ca adiṭṭhiyā nāhāti dasavatthukaṃ sammādiṭṭhiṃ
vinā na kathemi. Tathā asutiyāti navaṅgaṃ savanaṃ vinā. Aññāṇāti
kammassakatasaccānulomikañāṇaṃ vinā. Asīlatāti pātimokkhasaṃvaraṃ vinā. Abbatāti
dhutaṅgavataṃ vinā. Nopi tenāpi tesu ekamekena diṭṭhiādimattakenāpi 2- no
kathemīti evamattho veditabbo. Ete ca nissajjaanuggahāyāti ete ca purime
diṭṭhiādibhede kaṇhapakkhiye dhamme samugghātakaraṇena nissajja pacchime
adiṭṭhiādibhede sukkapakkhiye atammayatāpajjanena anuggahāya. Santo anissāya
bhavaṃ na jappeti imāya paṭipattiyā kilesavūpasamena 3- santo cakkhvādīsu kañci
dhammaṃ anissāya ekampi bhavaṃ apihetuṃ apatthetuṃ samattho siyā, ayamasseva 4-
ajjhattasantīti adhippāyo.
      [847] Evaṃ vutte vacanatthamasallakkhento māgandiyo "no ce kirā"ti
gāthamāha. Tattha diṭṭhādīni vuttanayāneva. Kaṇhapakkhiyāniyeva pana sandhāya
ubhayatrāpi āha. Āhasaddaṃ pana no ce kirasaddena yojetvā "no ce
kirāha no ce kira kathesī"ti evaṃ attho daṭṭhabbo. Momuhanti atimūḷhaṃ,
mohanaṃ vā. Paccentīti jānanti.
@Footnote: 1 cha.Ma. diṭṭhisutiaṭṭhasamāpatti......i. diṭṭhisutisamāpatti......
@2 cha.Ma.,i. diṭṭhiādimattenāpi  3 cha.Ma.,i.rāgādivūpasamena 4 cha.Ma.,i. ayamassa

---------------------------------------------------------------------------------------------
page385.
      [848] Athassa bhagavā taṃ diṭṭhiṃ nissāya pucchaṃ paṭikkhipanto "diṭṭhiñca
nissāyā"ti gāthamāha. 1- Tassattho:- tvaṃ māgandiya diṭṭhiṃ nissāya punappunaṃ
pucchamāno yāni te diṭṭhigatāni samuggahitāni, tesveva samuggahitesu evaṃ
pamohaṃ āgato, tato 2- ca mayā vuttaajjhattasantito paṭipattito dhammadesanato
vā aṇumpi 3- yuttasaññaṃ na passasi, tena kāraṇena tvaṃ imaṃ dhammaṃ momuhato
passasīti.
      [849] Evaṃ samuggahitesu pamohena 4- māgandiyassa vivādāpattiṃ
dassetvā idāni tesu aññesu ca dhammesu vigatappamohassa attano nibbivādataṃ
dassento "samo visesī"ti gāthamāha. Tassattho:- yo evaṃ tividhamānena vā
diṭṭhiyā vā maññati, so tena mānena tāya diṭṭhiyā tena vā puggalena
vivadeyya, yo pana amhādiso imāsu tīsu vidhāsu avikampamāno, samo visesīti
na tassa hoti, na ca hīnoti pāṭhaseso.
      [850] Kiñca bhiyyo:- saccanti soti gāthā. Tassattho:- so
evarūpo pahīnamānadiṭṭhiko mādiso 5- bāhitapāpattādinā nayena brāhmaṇo
"idameva saccan"ti kiṃ vadeyya kiṃ vatthuṃ 6- bhaṇeyya, kena vā kāraṇena
bhaṇeyya, "mayhaṃ saccaṃ, tuyhaṃ musā"ti vā kena mānena diṭṭhiyā puggalena
vā vivadeyya. Yasmiṃ mādise khīṇāsave "sadisohamasmī"ti pavattiyā samaṃ vā,
itaradvayabhāvena pavattiyā visamaṃ vā maññitaṃ natthi, so samānādīsu kena vādaṃ
paṭisaṃyujeyya paṭipphareyyāti. Nanu ekaṃseneva evarūpo puggalo:- okaṃ
pahāyāti gāthā.
@Footnote: 1 ka. evamāha  2 ka. tvaṃ  3 ka. aṇunti
@4 ka. sammohantassa
@5 ka. tādiso  6 ka. kimatthaṃ

---------------------------------------------------------------------------------------------
page386.
      [851] Tattha okaṃ pahāyāti rūpavatthādiviññāṇassokāsaṃ tatra chandarāgappahānena
chaḍḍetvā. Aniketasārīti tāni 1- rūpanimittaniketādīni, taṇhāvasena
asaranto. Gāme akubbaṃ muni santhavānīti gāme gihisanthavāni akaronto.
Kāmehi rittoti kāmesu chandarāgābhāvena sabbakāmehi puthubhūto. Apurekkharānoti
āyatiṃ attabhāvaṃ anabhinibbattento. Kathaṃ na viggayha janena kayirāti janena
saddhiṃ viggāhikakathaṃ na katheyya. So evarūpo:- yehi vivittoti gāthā.
      [852] Tattha yehīti yehi diṭṭhigatehi. 2- Vivitto vicareyyāti ritto
careyya. Na tāni uggayha vadeyya nāgoti "āguṃ na karotī"tiādinā 3- nayena
nāgo tāni diṭṭhigatāni uggahetvā na vadeyya. Elambujanti jalasaññite 4-
ambumhi jātaṃ kaṇṭakanāḷaṃ vārijaṃ, padumanti vuttaṃ hoti. Yathā jalena paṅkena
canūpalittanti taṃ padumaṃ yathā jalena ca paṅkena ca anupalittaṃ hoti, evaṃ muni
santivādo agiddhoti evaṃ ajjhattasantivādo muni gedhābhāvena agiddho. Kāme
ca loke ca anūpalittoti duvidhepi kāme apāyādike ca loke dvīhipi lepehi 5-
anupalitto hoti.
      [853] Kiñca bhiyyo:- na vedagūti gāthā. Tattha na vedagū diṭṭhiyāyakoti 6-
catumaggavedagū mādiso diṭṭhiyāyako na hoti, diṭṭhiyā gacchanto vā, 7- taṃ sārato
paccento vā na hoti, tattha vacanattho:- yāyatīti yāyako, 8- karaṇavacanena
diṭṭhiyā yātītipi diṭṭhiyāyako. 9- Upayogatthe sāmivacanenapi diṭṭhiyā 10- yātītipi
diṭṭhiyāyako. Na mutiyā sa mānametīti mutarūpādibhedāya mutiyāpi so mānaṃ na
@Footnote: 1 cha.Ma. ayaṃ pāṭho na dissati  2 ka. diṭṭhigatādīhi
@3 khu. cūḷa. 30/417,574/200,280 (syā)  4 ka. elasaññake
@5 ka. kāmehi  6 ka. diṭṭhiyāti  7 ka. taṃ
@8 ka. yātīti yā, tato tato  9 Sī.,ka. diṭṭhiyā  10 Sī. diṭṭhi

---------------------------------------------------------------------------------------------
page387.
Eti. Na hi tammayo soti taṇhādiṭṭhivasena tammayo hoti tapparāyano, ayaṃ
pana na tādiso. Na kammunā nopi sutena neyyāti puññābhisaṅkhārādinā
kammunā vā sutasuddhiādinā sutena vā so netabbo na hoti. Anūpanīto
sa nivesanesūti so dvinnampi upayānaṃ pahīnattā sabbesu taṇhādiṭṭhinivesanesu
anupanīto. Tassa ca evaṃ vidhassa:- saññāvirattassāti gāthā.
      [854] Tattha saññāvirattassāti nekkhammasaññāpubbaṅgamāya bhāvanāya
pahīnakāmādisaññassa. Iminā padena ubhatobhāgavimutto samathayāniko adhippeto.
Paññāvimuttassāti vipassanāpubbaṅgamāya bhāvanāya sabbakilesehi vimuttassa
iminā sukkhavipassako adhippeto. Saññañca diṭṭhiñca ye aggahesuṃ, te
ghaṭṭamānā 1- vicaranti loketi ye pana 2- kāmasaññādikaṃ saññaṃ aggahesuṃ,
te visesato gahaṭṭhā kāmādhikaraṇaṃ, ye ca diṭṭhiṃ aggahesuṃ, te visesato
pabbajitā dhammādhikaraṇaṃ aññamaññaṃ ghaṭṭentā vicarantīti. Sesamettha yaṃ
avuttaṃ, taṃ vuttānusāreneva veditabbaṃ. Desanāpariyosāne brāhmaṇo ca
brāhmaṇī ca pabbajitvā arahattaṃ pāpuṇiṃsūti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      māgandiyasuttavaṇṇanā niṭṭhitā.
                      ---------------------
                       10. Purābhedasuttavaṇṇanā
      [855] Kathaṃdassīti purābhedasuttaṃ. Kā uppatti? imassa suttassa ito
paresañca pañcannaṃ kalahavivādacūḷaviyūhamahāviyūhatuvaṭakaattadaṇḍasuttānaṃ
sammāparibbājanīyassa uppattiyaṃ vuttanayeneva sāmaññato uppatti vuttā. Visesato
@Footnote: 1 cha.Ma.,i. ghaṭṭayantā  2 cha.Ma. pana-saddo na dissati

---------------------------------------------------------------------------------------------
page388.
Pana yatheva tasmiṃ mahāsamaye rāgacaritadevatānaṃ sappāyavasena dhammaṃ desetuṃ
nimmitabuddhena attānaṃ pucchāpetvā sammāparibbājanīyasuttamabhāsi, evaṃ
tasmiṃyeva mahāsamaye "kinnu kho purā sarīrabhedā kattabban"ti uppannacittānaṃ
devatānaṃ cittaṃ ñatvā tāsaṃ anuggahatthaṃ aḍḍhateḷasabhikkhusataparivāraṃ nimmitabuddhaṃ
ākāsena ānetvā tena attānaṃ pucchāpetvā idaṃ suttaṃ abhāsi.
      Tattha pucchāya tāva so nimmito kathaṃdassīti adhipaññaṃ, kathaṃsīloti adhisīlaṃ,
upasantoti adhicittaṃ pucchati. Sesaṃ pākaṭameva.
      [856] Vissajjane pana bhagavā sarūpena adhipaññādīni avissajjetvāva
adhipaññādippabhāvena yesaṃ kilesānaṃ upasamā "upasanto"ti vuccati.
Nānādevatānaṃ āsayānulomena tesaṃ upasamameva dīpento "vītataṇho"tiādinā
gāthāyo abhāsi. Tattha ādito aṭṭhannaṃ gāthānaṃ "taṃ brūmi upasanto"ti
imāya gāthāya sambandho veditabbo, tato parāsaṃ "sa ve santoti vuccatī"ti
iminā sabbapacchimena padena.
      Anupubbavaṇṇanānayena 1- ca:- vītataṇho purā bhedāti yo sarīrabhedā
pubbameva pahīnataṇho. Pubbamantamanissitoti atītaddhādibhedaṃ pubbantamanissito.
Vemajjhe nupasaṅkheyyoti paccuppannepi addhani "ratto"tiādinā nayena na
upasaṅkhātabbo. Tassa natthi purekkhatanti tassa arahato dvinnaṃ purekkhārānaṃ
abhāvā anāgate addhani purakkhatampi natthi, taṃ brūmi upasantoti evaṃ cettha
yojanā veditabbā. Esa nayo sabbattha. Ito paraṃ pana yojanaṃ adassetvā
anuttānapadavaṇṇanaṃyeva karissāma.
      [857] Asantāsīti tena tena alābhakena asantasanto. Avikatthīti
sīlādīhi avikatthanasīlo. Akukkucoti hatthakukkuccādīhi virahito. Mantabhāṇīti
@Footnote: 1 cha.Ma. anupada...

---------------------------------------------------------------------------------------------
page389.
Mantāya pariggahetvā vācaṃ bhāsitā. Anuddhatoti uddhaccavirahito. Sa ve vācāyatoti
so vācāya yato saṃyato catudosavirahitaṃ vācaṃ bhāsitā hoti.
      [858] Nirāsattīti nittaṇho. Vivekadassī phassesūti paccuppannesu
cakkhusamphassādīsu attādibhāvavivekaṃ passati. Diṭṭhīsu ca na niyyatīti
dvāsaṭṭhidiṭṭhīsu kāyaci diṭṭhiyā na niyyati.
      [859] Patilīnoti rāgādīnaṃ pahīnattā tato apagato. Akuhakoti
avimhāpako tīhi kuhanavatthūhi. Apihālūti apihanasīlo, patthanātaṇhāya rahitoti
vuttaṃ hoti. Amaccharīti pañcamaccheravirahito. Appagabbhoti kāyapāgabbhiyādivirahito.
Ajegucchoti sampannasīlāditāya ajegucchanīyo asecanako manāPo. Pesuṇeyye
ca no yutoti dvīhi ākārehi upasaṃharitabbe pisuṇakamme ayutto.
      [860] Sātiyesu anassāvīti sātavatthūsu kāmaguṇesu taṇhāsanthavavirahito.
Saṇhoti saṇhehi kāyakammādīhi samannāgato. Paṭibhānavāti pariyattiparipucchādhigama-
paṭibhānehi samannāgato. Na saddhoti sayaṃ 1- adhigataṃ dhammaṃ na kassaci
saddahati. Na virajjatīti khayā rāgassa virattattā idāni na virajjati.
      [861] Lābhakamyā na sikkhatīti na lābhapatthanāya suttantādīni sikkhati.
Aviruddho ca taṇhāya, rasesu nānugijjhatīti virodhābhāvena ca aviruddho hutvā
taṇhāya mūlarasādīsu gedhaṃ nāpajjati.
      [862] Upekkhakoti chaḷaṅgupekkhāya samannāgato. Satoti
kāyānupassanādisatiyutto.
      [863] Nissayatāti 2- taṇhādiṭṭhinissayā. Ñatvā dhammanti aniccādīhi
ākārehi dhamme 3- jānitvā. Anissitoti evaṃ tehi nissayehi anissito. Tena
@Footnote: 1 cha.Ma.,i. sāmaṃ  2 cha.Ma.,i. nissayanāti  3 cha.Ma.,i. dhammaṃ

---------------------------------------------------------------------------------------------
page390.
Aññatra dhammañāṇā natthi nissayānaṃ abhāvoti dīpeti. Bhavāya vibhavāya vāti
sassatāya udchedāya vā.
      [864] Taṃ brūmi upasantoti taṃ evarūpaṃ ekekagāthāya vuttaṃ upasantoti
kathemi. Atarī so visattikanti so imaṃ visatādibhāvena visattikāsaṅkhātaṃ
mahātaṇhaṃ atari.
      [865] Idāni tameva upasantaṃ pasaṃsanto āha "na tassa puttā"ti
evamādi. Tattha puttā atrajādayo cattāro. Ettha ca puttapariggahādayo
puttādināmena vuttāti veditabbā. Te hissa na vijjanti, tesaṃ vā abhāvena
puttādayo na vijjantīti.
      [866] Yena naṃ vajjuṃ puthujjanā, atho samaṇabrāhmaṇāti yena taṃ
rāgādinā vajjena puthujjanā sabbepi devamanussā ito eva 1- bahiddhā
samaṇabrāhmaṇā ca ratto vā duṭṭho vāti vadeyyuṃ. Taṃ tassa apurakkhatanti taṃ
rāgādivajjaṃ tassa arahato apurakkhataṃ. Tasmā vādesu nejatīti taṃkāraṇā
nindāvacanesu na kampati.
      [867] Na ussesu vadateti visiṭṭhesu attānaṃ anto katvā "ahaṃ
visiṭṭho"ti atimānavasena na vadati. Esa nayo itaresu 2- dvīsu. Kappaṃ neti
akappiyoti eso 3- evarūpo dvidhampi kappaṃ na eti. Kasmā? yasmā akappiyo.
Pahīnakappoti vuttaṃ hoti.
      [868] Sakanti mayhanti pariggahitaṃ. Asatā ca na socatīti avijjamānādinā
asatā ca na socati. Dhammesu ca na gacchatīti sabbadhammesu chandādivasena
na gacchati. Sa ve santoti vuccatīti so evarūpo naruttamo "santo"ti vuccatīti
@Footnote: 1 cha.Ma.,i. eva-saddo na dissati  2 ka. anantaresu  3 cha.Ma.,i. so

---------------------------------------------------------------------------------------------
page391.
Arahattanikūṭena desanaṃ niṭṭhāpesi. Desanāpariyosāne koṭisatasahassadevatānaṃ
arahattappatti ahosi, sotāpannādīnaṃ gaṇanā natthīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      purābhedasuttavaṇṇanā niṭaṭhitā.
                      --------------------
                       11. Kalahavivādasuttavaṇṇanā
      [869] Kuto pahūtā kalahā vivādāti kalahavivādasuttaṃ. Kā uppatti?
idampi tasmiṃyeva mahāsamaye "kuto nu kho kalahādayo aṭṭha dhammā pavattantī"ti
uppannacittānaṃ ekaccānaṃ devatānaṃ te dhamme āvikātuṃ purimanayeneva
nimmitabuddhena attānaṃ pucchāpetvā vuttaṃ. Tattha pucchāvissajjanakkamena
ṭhitattā sabbagāthā pākaṭasambandhāyeva.
      Anuttānapadavaṇṇanā panetāsaṃ evaṃ veditabbā:- kuto pahūtā kalahā
vivādāti kalaho ca tassa pubbabhāgo vivādo cāti ime kuto jātā.
Paridevasokā sahamaccharā cāti paridevasokā ca sahamaccharā 1- ca kuto pahūtā.
Mānātimānā sahapesuṇā cāti mānā ca atimānā ca sahapesuṇā 2- ca kuto
pahūtā. Teti te sabbepi aṭṭha kilesadhammā. Tadiṅgha brūhīti taṃ mayā pucchitamatthaṃ
brūhi, yācāmi taṃ ahanti. Yācanattho hi iṅghāti nipāto.
      [870] Piyappahūtāti piyavatthuto jātā. Yutti panettha niddese 3-
vuttā eva. Maccherayuttā kalahā vivādāti iminā kalahavivādādīnaṃ na kevalaṃ
piyavatthumeva, macchariyampi paccayaṃ dasseti. Kalahavivādasīlena cettha sabbepi te
dhammā vuttāti veditabbā. Yathā ca etesaṃ macchariyaṃ, tathā pesuṇānañca vivādaṃ.
Tenāha "vivādajātesu ca pesuṇānī"ti.
@Footnote: 1 cha.Ma. maccharā  2 cha.Ma. pesuṇā  3 khu.mahā. 29/446/308

---------------------------------------------------------------------------------------------
page392.
      [871] Piyā su lokasmiṃ kutonidānā, ye cāpi lobhā vicaranti loketi
"piyā pahūtā kalahā"ti ye ettha vuttā, te piyā lokasmiṃ kutonidānā, na
kevalañca piyā, ye cāpi khattiyādayo lobhā vicaranti lobhahetukā lobhenābhibhūtā
vicaranti, tesaṃ so lobho ca kutonidānoti dve atthe ekāya pucchāya pucchati.
Āsā ca niṭṭhā cāti āsā ca tassā āsāya samiddhi ca. Ye samparāyāya
narassa hontīti ye narassa samparāyāya 1- honti, parāyanā hontīti vuttaṃ
hoti. Ekā evāyampi pucchā.
      [872] Chandānidānānīti kāmacchandādichandanidānāni. Ye cāpi lobhā
vicarantīti ye cāpi khattiyādayo lobhā vicaranti, tesaṃ lobhopi chandanidānoti
dvepi atthe ekato vissajjeti. Itonidānāti chandanidānā evāti vuttaṃ
hoti. "kutonidānā itonidānā"ti etesu ca saddasiddhi sūcilomasutte 2-
vuttanayeneva veditabbā.
      [873] Vinicchayāti taṇhādiṭṭhivinicchayā. Ye vāpi dhammā samaṇena
vuttāti ye ca aññepi kodhādīhi sampayuttā, tathārūpā vā akusalā dhammā
buddhasamaṇena vuttā, te kuto pahūtāti.
      [875] Tamūpanissāya pahoti chandoti taṃ sukhadukkhavedanaṃ tadubhayavatthusaṅkhātaṃ
sātāsātaṃ upanissāya saṃyogavippayogapatthanāvasena chando pahoti,
ettāvatā "../../bdpicture/chando nu lokasmiṃ kutonidāno"ti ayaṃ pañho vissajjito hoti.
Rūpesu disvā vibhavaṃ bhavañcāti rūpesu vayañca uppādañca disvā. Vinicchayaṃ
kurute 3- jantu loketi apāyādike loke ayaṃ jantu bhogādhigamanatthaṃ taṇhāvinicchayaṃ
"attā me uppanno"tiādinā nayena diṭṭhivinicchayaṃ ca kurute. Yutti panettha
@Footnote: 1 Sī. samparāyaṇāya  2 khu.su. 25/273-6/386-7  3 cha.Ma. kubbati

---------------------------------------------------------------------------------------------
page393.
Niddese 1- vuttā eva. Ettāvatā "vinicchayā cāpi kuto pahūtā"ti ayaṃ pañho
vissajjito hoti.
      [875] Etepi dhammā dvayameva santeti etepi kodhādayo dhammā
sātāsātadvaye sante eva pahonti uppajjanti. Uppattividhi 2- ca nesaṃ
niddese 3- vuttāyeva. Ettāvatā tatiyapañhopi vissajjito hoti. Idāni yo
evaṃ vissajjitesu etesu pañhesu kathaṃkathī bhaveyya, tassa kathaṃkathāpahānūpāyaṃ
dassento āha "kathaṃkathī ñāṇapathāya sikkhe"ti, ñāṇadassanañāṇādhigamanatthaṃ
tisso sikkhā sikkheyyāti vuttaṃ hoti. Kiṃkāraṇaṃ? ñatvā pavuttā samaṇena
dhammā. Buddhasamaṇena hi ñatvāva dhammā pavuttā nāma, natthi tassa dhammesu
aññāṇaṃ. Attano ca 4- ñāṇābhāvena te ajānanto na jāneyya, na
desanādosena, tasmā kathaṃkathī ñāṇapathāya sikkhe, ñatvā pavuttā samaṇena dhammāti.
      [876-7] Sātaṃ asātañca kutonidānāti ettha sātāsātanti
sukhadukkhavedanā eva adhippetā. Na bhavanti heteti na bhavanti ete. Vibhavaṃ bhavañcāpi
yametamatthaṃ, etaṃ me pabrūhi yatonidānanti sātāsātānaṃ vibhavaṃ bhavañca etampi
yaṃ atthaṃ liṅgabyatyā ettha katā. 5- Idaṃ pana vuttaṃ hoti:- sātāsātānaṃ
vibhavo bhavo cāti yo esa attho, etaṃ me pabrūhi yatonidānanti. Ettha ca
sātāsātānaṃ vibhavabhavavatthukā vibhavabhavadiṭṭhiyo eva vibhavabhavāti atthato 6- veditabbo.
Tathā hi imassa pañhassa vissajjanapakkhe "bhavadiṭṭhipi phassanidānā, vibhavadiṭṭhipi
phassanidānā"ti niddese 7- vuttaṃ. Itonidānanti phassanidānaṃ.
@Footnote: 1 khu.mahā. 29/470/319 (syā)  2 cha.Ma. uppatti
@3 khu.mahā. 29/320-1 (syā)  4 cha.Ma. pana
@5 cha.Ma.,i. liṅgabyattayo ettha kato
@6 ka. attho  7 khu.mahā. 29/329-30 (syā)

---------------------------------------------------------------------------------------------
page394.
      [878] Kismiṃ vibhūte na phusanti phassāti kismiṃ vītivatte cakkhusamphassādayo
pañca phassā na phusanti.
      [879] Nāmañca rūpañca paṭiccāti sampayuttakanāmaṃ vatthārammaṇarūpañca
paṭicca. Rūpe vibhūte na phusanti phassāti rūpe vītivatte pañca phassā na
phusanti.
      [880] Kathaṃsametassāti kathaṃpaṭipannassa. Vibhoti rūpanti rūpaṃ vibhavanti,
na bhaveyya vā. Sukhaṃ dukkhañcāti iṭṭhāniṭṭhaṃ rūpameva pucchati.
      [881] Na saññasaññīti yathāsametassa vibhoti rūpaṃ, so pakatisaññāya
saññīpi na hoti. Na visaññasaññīti visaññāyapi virūpāya saññāya saññī na
hoti ummattako vā khittacitto vā. Nopi asaññīti saññāvirahitopi na hoti
nirodhasamāpanno vā asaññasatto vā. Na vibhūtasaññīti "sabbaso rūpasaññāṇan"ti-
ādinā 1- nayena samatikkantasaññīpi na hoti arūpajjhānalābhī. Evaṃsametassa
vibhoti rūpanti etasmiṃ saññasaññitādibhāve aṭhatvā yadetaṃ vuttaṃ "so evaṃ
samāhite citte .pe. Ākāsānañcāyatanasamāpattipaṭilābhatthāya cittaṃ abhinīharatī"ti,
evaṃsametassa arūpamaggasamaṅgino 2- vibhoti rūpaṃ. Saññānidānā hi papañcasaṅkhāti
evaṃ paṭipannassāpi yā saññā, taṃnidānā taṇhādiṭṭhipapañcā appahīnā eva
hontīti dasseti.
      [882-3] Ettāvataggaṃ nu vadanti heke, yakkhassa suddhiṃ idha paṇḍitāse.
Udāhu aññampi vadanti ettoti ettāvatā nu idha paṇḍitā samaṇabrāhmaṇā
aggaṃ suddhiṃ sattassa vadanti, udāhu aññampi etto arūpasamāpattito adhikaṃ
vadantīti pucchati. Ettāvataggampi vadanti heketi eke sassatavādā samaṇabrāhmaṇā
@Footnote: 1 abhi.saṃ. 34/273/82, abhi.vi. 35/602/316  2 ka. arūpasamāpattilābhino

---------------------------------------------------------------------------------------------
page395.
Paṇḍitamānino ettāvatāpi aggaṃ suddhiṃ vadanti. Tesaṃ paneke samayaṃ vadantīti
tesaṃyeva eke ucchedavādā samayaṃ ucchedaṃ vadanti. Anupādisese kusalāvadānāti
anupādisesakusalavādā samānā.
      [884] Ete ca ñatvā upanissitāti ete ca diṭṭhigatike
sassatucchedadiṭṭhiyo nissitāti ñatvā. Ñatvā munī nissaye so vimaṃsīti nissayeva
ñatvā 1- so vīmaṃsī paṇḍito buddhamuni. Ñatvā vimuttoti dukkhāniccādito
dhamme ñatvā vimutto. Bhavābhavāya na sametīti punappunaṃ upapattiyā na
samāgacchatīti arahattanikūṭena desanaṃ niṭṭhāpesi. Desanāpariyosāne purābhedasutte
vuttasadisoyevābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                     kalahavivādasuttavaṇṇanā niṭṭhitā.
                      ---------------------
                        12. Cūḷabyūhasuttavaṇṇanā
      [885-6] Sakaṃ sakaṃ diṭṭhiparibbasānāti cūḷabyūhasuttaṃ. Kā uppatti?
idampi tasmiṃyeva mahāsamaye "sabbepīme diṭṭhigatikā `sādhurūpamhā'ti bhaṇanti,
kiṃ nu kho sādhurūpāvime attanoyeva diṭṭhiyā patiṭṭhahanti, udāhu aññampi
diṭṭhiṃ gaṇhantī"ti uppannacittānaṃ ekaccānaṃ devatānaṃ tamatthaṃ pakāsetuṃ
purimanayeneva nimmitabuddhena attānaṃ pucchāpetvā vuttaṃ.
      Tattha ādito dvepi gāthā pucchāgāthāyeva. Tāsu sakaṃ sakaṃ
diṭṭhiparibbasānāti attano attano diṭṭhiyā vasamānā. Viggayha nānā kusalā vadantīti
diṭṭhibalavaggāhaṃ gahetvā, tattha "kusalāmhā"ti paṭijānamānā puthu puthu vadanti,
@Footnote: 1 cha.Ma.,i. nissaye ca ñatvā

---------------------------------------------------------------------------------------------
page396.
Ekaṃ na vadanti. Yo evaṃ jānāti sa vedi dhammaṃ, idaṃ paṭikkosamakevalī soti
tañca diṭṭhiṃ sandhāya yo evaṃ jānāti, so dhammaṃ vedi. 1- Idaṃ pana paṭikkosanto
hīno hotīti vadanti. Bāloti hīno. Akkusaloti avidvā.
      [887-8] Idāni tisso vissajjagāthā honti. Tā purimaḍḍhena
vuttamatthaṃ pacchimaḍḍhena paṭibyūhetvā ṭhitā. Tena byūhena uttarasuttato
ca appakattā idaṃ suttaṃ "cūḷabyūhan"ti nāmaṃ labhi. 2- Tattha parassa ce dhammanti
parassa diṭṭhiṃ. Sabbeva 3- bālāti evaṃ sante sabbe ime bālā hontīti
adhippāyo. Kiṃkāraṇaṃ? sabbevime diṭṭhiparibbasānāti, sandiṭṭhiyā ceva na
vīvadātā. Saṃsuddhapaññā kusalā mutimāti sakāya diṭṭhiyā na vivadātā na
vodātā saṅkiliṭṭhāva samānā saṃsuddhapaññā ca kusalā ca suddhapaññā ca kusalā
ca mutimanto ca te honti ce. Atha vā "sandiṭṭhiyā ce pana vīvadātā"tipi
pāṭho. Tassattho:- sakāya pana diṭṭhiyā vodātā saṃsuddhapaññā kusalā
mutimanto honti ce. Na tesaṃ kocīti evaṃ sante tesaṃ ekopi nihīnapañño 4-
na hoti. Kiṃkāraṇaṃ? diṭṭhi hi tesampi tathā samattā, yathā itaresanti.
      [889] Na vāhametanti gāthāya saṅkhepattho 5- :- yaṃ te mithu dve
dve janā aññamaññaṃ "bālā"ti ahu, ahaṃ etaṃ tathiyaṃ tacchanti 6- vā neva
brūmi. Kiṃkāraṇaṃ? yasmā sabbe te sakaṃ sakaṃ diṭṭhiṃ "idameva saccaṃ
moghamaññan"ti akaṃsu. Tena ca kāraṇena paraṃ "bālo"ti dahanti. Ettha ca
"tathiyan"ti "kathivan"ti dvepi pāṭhā. 7-
      [890] Yamāhūti pucchāgāthāya yaṃ diṭṭhisaccaṃ tathiyanti 8- eke āha.
@Footnote: 1 ka. vedayati  2 cha.Ma. labhati  3 ka. sabbevime
@4 cha.Ma. hīnapañño  5 ka. sambandho  6 ka. tathivanti tacchaṃ
@7 ka. dvidhāpi pāṭho  8 ka. yanti diṭṭhisaccaṃ tathivanti

---------------------------------------------------------------------------------------------
page397.
      [891] Ekaṃ hi saccanti vissajjanagāthāya ekaṃ saccaṃ nirodho maggo
vā. Yasmiṃ pajā no vivade pajānanti yamhi sacce pajānanto pajā no
vivadeyya. Sayaṃ thunantīti attanā vadanti.
      [892] Kasmā nūti pucchāgāthāya pavādiyāseti vādino. Udāhu te
takkamanussarantīti te vādino udāhu attano takkamattaṃ anugacchanti.
      [893] Nahevāti vissajjanagāthāya aññatra saññāya niccānīti ṭhapetvā
saññāmattena niccanti gahitaggahaṇāni. Takkañca diṭṭhīsu pakappayitvāti attano
micchāsaṅkappamattaṃ diṭṭhīsu janetvā. Yasmā pana diṭṭhīsu vitakkaṃ janentā
diṭṭhiyopi janenti, tasmā niddese 1- vuttaṃ "diṭṭhigatāni janenti
sañjanentī"tiādi.
      [894-5] Idāni evaṃ nānāsaccesu asantesu takkamattamanussarantānaṃ
diṭṭhigatikānaṃ vippaṭipattiṃ dassetuṃ "diṭṭhe sutetiādikā gāthāyo abhāsi. Tattha
diṭṭheti diṭṭhaṃ, diṭṭhasuddhinti 2- adhippāyo. Esa nayo sutādīsu. Ete ca
nissāya vimānadassīti ete diṭṭhidhamme nissayitvā suddhibhāvasaṅkhātaṃ vimānaṃ
asammānaṃ passantopi. Vinicchaye ṭhatvā pahassamāno, bālo paro akkusaloti
cāhāti evaṃ vimānadassīpi tasmiṃ diṭṭhivinicchaye ṭhatvā tuṭṭhijāto hāsajāto
hutvā "paro hīno ca avidvā cā"ti evaṃ vadatiyeva. Evaṃ sante yenevāti gāthā.
Tattha sayamattanāti sayameva attānaṃ. Vimānetīti garahati. Tadeva pāvāti tadeva vacanaṃ
diṭṭhiṃ vadati, taṃ vā puggalaṃ.
      [896] Atisāradiṭṭhiyāti gāthāyattho:- so evaṃ tāya lakkhaṇātisāriniyā
atisāradiṭṭhiyā samatto puṇṇo uddhumāto, tena ca diṭṭhimānena samatto
@Footnote: 1 khu.mahā. 29/562/355 (syā)  2 ka. diṭṭhisuddhīti

---------------------------------------------------------------------------------------------
page398.
"paripuṇṇo ahaṃ kevalī"ti evaṃ paripuṇṇamānī sayameva attānaṃ manasā "ahaṃ
paṇḍito"ti abhisiñcati. Kiṃkāraṇaṃ? diṭṭhī hi sā tassa tathā samattāti.
      [897] Parassa ceti gāthāya sambandho attho ca:- kiñca bhiyyo?
yo so vinicchaye ṭhatvā pahassamāno "bālo paro akkusalo"ti cāha, tassa
parassa ce hi vacasā so tena vuccamāno nihīno hoti, tumo sahā hoti
nihīnapañño, sopi teneva saha nihīnapañño hoti. Sopi hi naṃ 1- "bālo"ti
vadati. Athassa vacanaṃ appamāṇaṃ, so pana sayameva vedagū ca dhīro ca hoti.
Evaṃ sante na koci bālo samaṇesu atthi. Sabbepi hi te attano icchāya
paṇḍitā.
      [898] Aññaṃ itoti gāthā sambandho attho ca:- "atha ce sayaṃ
vedagū hoti dhīro, na koci bālo samaṇesu atthī"ti evaṃ hi vuttepi siyā
kissaci "kasmā"ti. Tattha vuccate:- yasmā aññaṃ ito yābhivadanti dhammaṃ
aparaddhā suddhimakevalī te, evampi titthyā puthuso vadanti, ye ito aññaṃ
diṭṭhiṃ abhivadanti, ye aparaddhā viraddhā suddhimaggaṃ, akevalino ca teti evaṃ
puthutitthiyā yasmā vadantīti vuttaṃ hoti. Kasmā panevaṃ vadantīti ce?
sandiṭṭhirāgena hi tayābhirattā, 2- yasmā sakena diṭṭhirāgena abhirattāti
vuttaṃ hoti.
      [899-900] Evaṃ abhirattā ca:- idheva suddhinti gāthā. Tattha
sakāyaneti sakamagge. Daḷhaṃ vadānāti daḷhavādā. Evañca daḷhavādesu tesu
yo koci titthiyo sakāyena vāpi daḷhaṃ vadāno kamettha bāloti paraṃ daheyya,
saṅkhepato tattha sassatucchedasaṅkhāte vitthārato vā
@Footnote: 1 ka. nihīnaṃ  2 cha.Ma.,i. tebhirattā

---------------------------------------------------------------------------------------------
page399.
Natthikaissarakāraṇaniyatādibhede sake āyatane "idameva saccan"ti daḷhaṃ vadāno kaṃ paraṃ
ettha diṭṭhigate "bālo"ti saha dhammena passeyya, nanu sabbopi tassa matena
paṇḍito eva supaṭipanno eva  ca. Evaṃ sante ca sayameva so
medhagamāvaheyya 1- paraṃ vadaṃ bālamasuddhidhammaṃ, 2- sopi paraṃ "bālo ca asuddhidhammo
ca ayan"ti vadanto attanova kalahaṃ āvaheyya. Kasmā? yasmā sabbopi tassa
matena paṇḍito eva supaṭipannoyeva ca.
      [901] Evaṃ sabbathāpi vinicchaye ṭhatvā sayaṃ pamāya uddhaṃ sa 3-
lokasmiṃ vivādameti, diṭṭhiyaṃ ṭhatvā sayañca satthārādīni nimminitvā so
bhiyyo vivādametīti. Evaṃ pana vinicchayesu ādīnavaṃ ñatvā ariyamaggena
hitvāna sabbāni vinicchayāni na medhagaṃ kurute 4- jantu loketi arahattanikūṭena
desanaṃ niṭṭhāpesi. Desanāpariyosāne purābhedasutte vuttasadisoyevābhisamayo
ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      cūḷabyūhasuttavaṇṇanā niṭṭhitā.
                      ---------------------
                      13. Mahābyūhasuttavaṇṇanā 5-
      [902] Ye kecimeti mahābyūhasuttaṃ. Kā uppatti? idampi tasmiṃyeva
mahāsamaye "kinnu kho ime diṭṭhiparibbasānā viññūnaṃ santikā nindameva
labhanti, udāhu pasaṃsampī"ti uppannacittānaṃ ekaccānaṃ devatānaṃ tamatthaṃ āvikātuṃ
purimanayeneva 6- nimmitabuddhena attānaṃ pucchāpetvā vuttaṃ. Tattha anvānayantīti
anu ānayanti, punappunaṃ āharanti.
@Footnote: 1 ka. medhagaṃ āvaheyya  2 ka. bālaṃ asuddhidhammaṃ, Sī. bālaṃ asuddhadhammaṃ 3 ka. so
@4 cha.Ma. kubbati  5 ka. mahāviyūha...  6 cha.Ma. purimanayena

---------------------------------------------------------------------------------------------
page400.
      [903] Idāni yasmā te "imameva saccan"ti vadantā diṭṭhigatikavādino
kadāci katthaci katthaci pasaṃsampi labhanti, yaṃ etaṃ pasaṃsāsaṅkhātaṃ vādaphalaṃ, taṃ
appaṃ rāgādīnaṃ samāya samatthaṃ na hoti, ko pana vādo dutiye nindāphale,
tasmā etamatthaṃ dassento imaṃ tāva vissajjanagāthamāha "appaṃ hi etaṃ na
alaṃ samāya, duve vivādassa phalāni brūmī"tiādi. Tattha duve vivādassa phalānīti
nindā pasaṃsā ca, jayaparājayādīni vā taṃsabhāgabhūtāni. 1- Etampi disvāti
"nindā aniṭṭhā eva, pasaṃsā nālaṃ samāyā"ti tevampi 2- vivādaphale
ādīnavaṃ disvā. Khemābhipassaṃ avivādabhūminti avivādabhūmiṃ nibbānaṃ "kheman"ti
passamāno.
      [904] Evaṃ hi avivadamāno:- yā kācimāti gāthā. Tattha sammutiyoti
diṭṭhiyo. Puthujjāti puthujjanasambhavā. 3- So upayaṃ kimeyyāti so
upagantabbaṭṭhena upayaṃ rūpādīsu ekampi dhammaṃ kiṃ upeyya, kena vā
kāraṇena upeyya. Diṭṭhe sute khantimakubbamānoti diṭṭhasutasuddhīsu pemaṃ
akaronto.
      [905] Ito bāhirā pana:- sīluttamāti gāthā. Tassattho:-
sīlaṃyeva "uttaman"ti maññamānā sīluttamā eke bhonto saṃyamamattena suddhiṃ
vadanti, hatthivatādiñca vataṃ samādāya upaṭṭhitā, idheva diṭṭhiyaṃ assa satthuno
suddhinti bhavūpanītā bhavajjhositā samānā vadanti, apica te kusalā vadānā
"kusalā mayan"ti evaṃvādā.
      [906] Evaṃ sīluttamesu ca tesu tathā paṭipanno yo koci:-
sace cutoti gāthā. Tassattho:- sace tato sīlavatato paravicchandanena vā
anasambhuṇanto vā cuto hoti, so taṃ sīlabbatādikammaṃ puññābhisaṅkhārādikammaṃ
@Footnote: 1 cha.Ma.,i. taṃsabhāgāni  2 ka. evampi  3 ka. puthusabhāvā

Page 401-461.

page401.
Vā virādhayitvā pavedhatī. Na kevalañca vedhati, apica kho taṃ sīlabbatasuddhiṃ
pajappatī ca vippalapati patthayatī ca. Kimiva? satthāva hīno pavasaṃ gharamhāti,
gharamhā pavasanto satthato hīno yathā taṃ gharaṃ vā satthaṃ vā pattheyyāti.
      [907] Evaṃ pana sīluttamānaṃ vedhakāraṇaṃ ariyasāvako:- sīlabbataṃ
vāpi pahāya sabbanti gāthā. Tattha sāvajjanavajjanti sabbākusalaṃ lokiyakusalañca.
Etaṃ suddhiṃ asuddhinti apatthayānoti pañcakāmaguṇādibhedaṃ etaṃ suddhiṃ
akusalādibhedaṃ asuddhiñca apatthayamāno. Virato careti suddhiyā asuddhiyā ca 1-
virato careyya. Santimanuggahāyāti diṭṭhiṃ agahetvā.
      [908] Evaṃ ito bāhirake sīluttame saṃyamena visuddhivāde tesaṃ
vighātaṃ sīlabbatappahāyino arahato ca paṭipattiṃ dassetvā idāni aññathāpi
suddhivāde bāhirake dassento "tamūpanissāyā"ti gāthamāha. Tassattho:-
santaññepi samaṇabrāhmaṇā, te jigucchitaṃ amarantapaṃ vā diṭṭhasuddhiādīsu vā
aññataraññataraṃ upanissāya akiriyadiṭṭhiyā vā uddhaṃsarā hutvā bhavābhavesu
avītataṇhāse suddhimanutthunanti vadanti kathentīti.
      [909] Evaṃ tesaṃ avītataṇhānaṃ suddhiṃ anutthunantānaṃ yopi
suddhippattameva attānaṃ maññeyya, tassapi avītataṇhattā bhavābhavesu taṃ taṃ vatthuṃ
patthayamānassa hi jappitāni punappunaṃ hontiyevāti adhippāyo. Taṇhā hi
āsevitā taṇhaṃ vaḍḍhayateva. Na kevalañca jappitāni, pavedhitaṃ vāpi pakappitesu,
taṇhādiṭṭhīhi cassa pakappitesu vatthūsu pavedhitampi hotīti vuttaṃ hoti.
Bhavābhavesu pana vītataṇhattā āyatiṃ cutūpapāto idha yassa natthi, sa kena
vedheyya kuhiñci 2- jappeti ayametissā gāthāya sambandho. Sesaṃ niddese
vuttanayameva.
@Footnote: 1 ka. suddhāsuddhiyā ca  2 cha.Ma. kuhiṃva

---------------------------------------------------------------------------------------------
page402.
      [910-11] Yamāhūti pucchāgāthā. Idāni yasmā ekopi ettha
vādo sacco natthi, kevalaṃ diṭṭhimattakena hi te vadanti, tasmā tamatthaṃ
dassento "sakañhī"ti idaṃ tāva vissajjanagāthamāha. Tattha sammutinti
diṭṭhiṃ. 1-
      [912] Evametesu sakadhammaṃ paripuṇṇaṃ bruvantesu aññassa pana dhammaṃ
"hīnan"ti vadantesu yassa kassaci:- parassa ce vambhayitena hīnoti
gāthā. Tassattho:- yadi parassa ninditakāraṇā hīno bhaveyya, na koci
dhammesu visesi aggo bhaveyya. Kiṃkāraṇaṃ? puthū hi aññassa vadanti dhammaṃ,
nihīnato sabbeva te samhi daḷhaṃ vadānā sakadhamme daḷhavādā eva.
      [913] Kiñca bhiyyo:- saddhammapūjāti gāthā. Tassattho:- te ca
titthiyā yathā pasaṃsanti sakāyanāni, 2- saddhammapūjāpi nesaṃ tatheva vattati. Te
hi ativiya satthārādīni sakkaronti. Tattha yadi te pamāṇā siyuṃ, evaṃ sante
sabbeva vādā tathiyā 3- bhaveyyuṃ. Kiṃkāraṇaṃ? suddhī hi nesaṃ paccattameva,
na sā aññatra sijjhati, nāpi paramatthato, attani diṭṭhiggāhamattameva hi taṃ
tesaṃ parappaccayaneyyabuddhīnaṃ.
      [914] Yo pana 4- viparīto bāhitapāpattā brāhmaṇo, tassa:-
na brāhmaṇassa paraneyyamatthīti gāthā. Tassattho:- brāhmaṇassa hi "sabbe
saṅkhārā aniccā"tiādinā 5- nayena sudiṭṭhattā parena netabbaṃ ñāṇaṃ natthi,
diṭṭhidhammesu "idameva saccan"ti vinicchinitvā samuggahītampi natthi. Kiṃkāraṇā 6-
@Footnote: 1 ka. sakanti sakadiṭṭhiṃ  2 ka. sakāni āyatanāni
@3 ka. athikā  4 cha.Ma. vā pana
@5 khu.dha. 25/277/64  6 cha.Ma. taṃkāraṇaṃ

---------------------------------------------------------------------------------------------
page403.
So diṭṭhikalahāni atīto, na ca so seṭṭhato passati dhammamaññaṃ aññatra
satipaṭṭhānādīhi.
      [915] Jānāmīti gāthāya sambandho attho ca:- evaṃ 1- tāva
paramatthabrāhmaṇo na hi seṭṭhato passati dhammamaññaṃ, aññe pana titthiyā
paracittañāṇādīhi jānantā passantāpi "jānāmi passāmi tatheva etan"ti
evaṃ vadantāpi ca diṭṭhiyā suddhiṃ paccenti. Kasmā? yasmā etesu ekopi
addakkhi ce addasa cepi tena paracittañāṇādinā yathābhūtamatthaṃ, kiñhi tumassa
tena tassa 2- tena dassanena kiṃ kataṃ, kiṃ dukkhapariññā sādhitā, udāhu
samudayappahānādīnaṃ aññataraṃ, yato sabbathāpi atikkamitvā ariyamaggaṃ te
titthiyā aññeneva vadanti suddhiṃ, atikkamitvā vā te titthiye buddhādayo
aññeneva vadanti suddhinti.
      [916] Passaṃ naroti gāthāya sambandho attho ca:- kiñca bhiyyo?
Yvāyaṃ paracittañāṇādīhi addakkhi, so passaṃ naro dakkhati 3- nāmarūpaṃ, na
tato paraṃ, disvāna vā ñassati tānimeva nāmarūpāni niccato sukhato vā,
nāññathā, so evaṃ passanto kāmaṃ bahuṃ passatu appakaṃ vā nāmarūpaṃ
niccato sukhato ca, athassa ca evarūpena dassanena na hi tena suddhiṃ kusalā
vadantīti.
      [917] Nivissavādīti gāthāya sambandho attho ca:- tena ca dassanena
suddhiyā asatiyāpi yo "jānāmi passāmi tatheva etan"ti evaṃ nivissavādī,
etaṃ vā dassanaṃ paṭicca diṭṭhiyā suddhiṃ paccento "idameva saccan"ti evaṃ
nivissavādī, so subbinayo na hoti taṃ tathā pakappitaṃ abhisaṅkhataṃ diṭṭhi
@Footnote: 1 Sī.,i.,Ma. ettāvatā ca  2 ka. bhavaṃ  3 Sī.,i..Ma. dakkhiti

---------------------------------------------------------------------------------------------
page404.
Purekkharāno. So hi yaṃ satthārādiṃ 1- nissito, tattheva subhaṃ vadāno suddhiṃ
vado, "parisuddhavādo parisuddhadassano vā ahan"ti attānaṃ maññamāno
tattha tathaddasā so, tatatha sakāya diṭṭhiyā aviparītameva so addasa.
Yathā sā diṭṭhi pavattati, tatheva naṃ addasa, na aññathā passituṃ icchatīti
adhippāyo.
      [918] Evaṃ pakappitaṃ diṭṭhiṃ purekkharānesu titthiyesu:- na brāhmaṇo
kappamupeti saṅkhanti 2- gāthā. Tattha saṅkhanti 2- saṅkhāya, jānitvāti attho. Napi
ñāṇabandhūti samāpattiñāṇādinā akatataṇhādiṭṭhibandhu. Tattha viggaho:- nāpi
assa ñāṇena kato bandhu atthīti napi ñāṇabandhu. Sammutiyoti diṭṭhisammutiyo.
Puthujjāti puthujjanasabhāvā. Uggahaṇanti maññeti 3- uggahaṇanti aññe, aññe
tā sammutiyo uggaṇhantīti vuttaṃ hoti.
      [919] Kiñca bhiyyo:- vissajja ganthānīti gāthā. Tattha anuggahoti
uggahaṇavirahito, so hi 4- nāssa uggahoti anuggaho, na vā uggaṇhātīti
anuggaho.
      [920] Kiñca bhiyyo:- so evarūpo:- pubbāsaveti gāthā. Tattha
pubbāsaveti atītarūpādīni ārabbha uppajjamānadhamme kilese. Naveti
paccuppannarūpādīni ārabbha uppajjamānadhamme. Na chandagūti chandādivasena na gacchati.
Anattagarahīti katākatavasena attānaṃ agarahanto.
      [921] Evaṃ anattagarahī ca:- sa sabbadhammesūti gāthā. Tattha sa
sabbadhammesūti dvāsaṭṭhidiṭṭhidhammesu "yaṃ kiñci diṭṭhaṃ vā"ti evampabhedesu.
Pannabhāroti patitabhāro. Na kappetīti na kappiyo, duvidhampi kappaṃ na karotīti
@Footnote: 1 ka. satthāraṃ  2 cha.Ma. saṅkhāti
@3 Sī., i. uggaṇhantamaññeti  4 cha.Ma.,i. pi

---------------------------------------------------------------------------------------------
page405.
Attho. Nūparatoti puthujjanakalyāṇasekkhā viya uparatisamaṅgīpi na hoti. Na
patthiyoti nittaṇho. Taṇhā hi patthiyatīti patthiyā, nāssa patthiyāti na
patthiyoti. Sesaṃ tattha tattha pākaṭamevāti na vuttaṃ. Evaṃ arahattanikūṭena desanaṃ
niṭṭhāpesi, desanāpariyosāne purābhedasutte vuttasadiso evābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      mahābyūhasuttavaṇṇanā niṭṭhitā.
                      ---------------------
                        14. Tuvaṭakasuttavaṇṇanā
      [922] Pucchāmi tanti tuvaṭakasuttaṃ. Kā uppatti? idampi tasmiṃyeva
mahāsamaye "kā nu kho arahattappattiyā paṭipattī"ti uppannacittānaṃ ekaccānaṃ
devatānaṃ tamatthaṃ pakāsetuṃ purimanayeneva nimmitabuddhena attānaṃ pucchāpetvā
vuttaṃ.
      Tattha ādigāthāya tāva pucchāmīti ettha adiṭṭhajotanādivasena 1- pucchā
vibhajitā. 2- Ādiccabandhunti ādiccassa gottabandhuṃ. Vivekaṃ santipadañcāti
vivekañca 3- santipadañca. Kathaṃ disvāti kena kāraṇena disvā, kathaṃ pavattadassano 4-
hutvāti vuttaṃ hoti.
      [923] Atha bhagavā yasmā yathā passanto kilese uparundhati, tathā
pavattadassano hutvā parinibbāti, tasmā tamatthaṃ āvikaronto nānappakārena
taṃ devaparisaṃ kilesappahāne niyojento "mūlaṃ papañcasaṅkhāyā"ti ārabhitvā
pañca gāthā abhāsi.
@Footnote: 1 ka. diṭṭhasaṃsandanādivasena  2 ka. visajjitā
@3 ka. vivekatthaṃ ca  4 ka. pavattadassī

---------------------------------------------------------------------------------------------
page406.
      Tattha ādigāthāya tāva saṅkhepattho:- papañcāti saṅkhātattā papañcā
eva papañcasaṅkhā. Tassā avijjādayo kilesā mūlaṃ, taṃ papañcasaṅkhāya mūlaṃ
asmīti pavattamānañca sabbaṃ mantāya uparundhe. Yā kāci ajjhattaṃ taṇhā
uppajjeyyuṃ, tāsaṃ vinayā sadā sato sikkhe, upaṭṭhitassati hutvā sikkheyyāti.
      [924] Evaṃ tāva paṭhamagāthāya eva tisikkhāyuttaṃ desanaṃ arahattanikūṭena
desetvā puna mānappahānavasena desetuṃ 1- "yaṃ kiñcī"ti gāthamāha. Tattha
yaṃ kiñci dhammamabhijaññā ajjhattanti yaṃ kiñci uccākulīnatādikaṃ attano guṇaṃ
jāneyya. Atha vāpi bahiddhāti atha vā bahiddhāpi ācariyupajjhāyānaṃ vā guṇaṃ
jāneyya. Na tena thāmaṃ 2- kubbethāti tena guṇena thāmaṃ 3- na kareyya.
      [925] Idānissa akaraṇavidhiṃ dassento "seyyo na tenā"ti
gāthamāha. Tassattho:- teneva 4- mānena "seyyohan"ti vā "nīcohan"ti vā
"sarikkhohan"ti vāpi na maññeyya, tehi ca uccākulīnatādīhi guṇehi puṭṭho
anekarūpehi "ahaṃ uccākulā pabbajito"tiādinā nayena attānaṃ vikappento
na tiṭṭheyya.
      [926] Evaṃ mānappahānavasenapi desetvā idāni sabbakilesūpasamavasenapi
dassetuṃ "ajjhattamevā"ti gāthamāha. Tattha ajjhattamevupasameti attani
eva rāgādisabbakilese upasameyya. Na aññato bhikkhu santimeseyyāti
ṭhapetvāva 5- satipaṭṭhānādīni aññena upāyena santiṃ na pariyeseyya. Kuto
nirattaṃ vāti nirattaṃ 6- kuto eva.
@Footnote: 1 ka. dassetuṃ  2 Sī.,ka. mānaṃ
@3 ka. mānaṃ  4 cha.Ma.,i. tena ca
@5 cha.Ma.,i. ṭhapetvā ca  6 cha.Ma. nirattā vāti nirattā

---------------------------------------------------------------------------------------------
page407.
      [927] Idāni ajjhattaṃ upasantassa khīṇāsavassa tādibhāvaṃ dassento
"majjhe yathā"ti gāthamāha. Tassattho:- yathā mahāsamuddassa 1- uparimaheṭṭhimabhāgānaṃ
vemajjhasaṅkhāte catuyojanasahassappamāṇe majjhe pabbatantare ṭhitassa
vā majjhe samuddassa ūmi na jāyati, ṭhitova so hoti avikampamāno, evaṃ
anejo 2- khīṇāsavo lābhādīsu ṭhito assa avikampamāno, so tādiso
rāgādiussadaṃ bhikkhu na kareyya kuhiñcīti
      [928] Idāni etaṃ arahattanikūṭena desitaṃ dhammadesanaṃ
abbhanumodanto tassa ca arahattassa ādipaṭipadaṃ pucchanto nimmitabuddho "akittayī"ti
gāthamāha. Tattha akittayīti ācikkhi. Vivaṭacakkhūti vivaṭehi anāvaraṇehi pañcahi
cakkhūhi samannāgato. Sakkhidhammanti sayaṃ abhiññātaṃ attapaccakkhaṃ dhammaṃ.
Parissayavinayanti parissayavinayanaṃ. 3- Paṭipadañca vadehīti idāni paṭipattiṃ ca 4-
vadehi. Bhaddanteti "bhaddaṃ tava atthū"ti bhagavantaṃ ālapanto āha. Atha vā
bhaddaṃ sundaraṃ tava paṭipadaṃ 5- vadehītipi vuttaṃ hoti. Pātimokkhaṃ atha vāpi
samādhinti tameva paṭipadaṃ bhinditvā pucchati. Paṭipadanti etena vā maggaṃ
pucchati, itarehi sīlaṃ samādhiñca pucchati.
      [929-30] Athassa bhagavā yasmā indriyasaṃvaro sīlassa rakkhā, yasmā
vā iminānukkamena desiyamānā ayaṃ desanā tāsaṃ devatānaṃ sappāyā, tasmā
indriyasaṃvarato pabhuti paṭipadaṃ dassento "cakkhūhī"tiādimāraddho. Tattha cakkhūhi
neva lolassāti adiṭṭhadakkhitabbādivasena cakkhūhi lolo nevassa. Gāmakathāya
@Footnote: 1 ka. samuddassa mahāsamuddassa  2 ka. aneñjo
@3 ka. parissayavināsanaṃ  4 cha.Ma.,i. casaddo na dissati  5 ka. paṭirūpaṃ

---------------------------------------------------------------------------------------------
page408.
Āvaraye sotanti tiracchānakathāto sotaṃ āvareyya. Phassenāti rogaphassena.
Bhavañca nābhijappeyyāti tassa phassassa vinodanatthāya kāmabhavādibhavañca na
pattheyya. Bheravesu ca na sampavedheyyāti tassa phassassa paccayabhūtesu
sīhabyagghādīsu bheravesu ca na sampavedheyya, avasesesu vā ghānindriyamanindriya-
visayesu nappavedheyya. Evaṃ paripūro indriyasaṃvaro vutto hoti. Purimehi vā
indriyasaṃvaraṃ dassetvā iminā "araññe vasatā bheravaṃ disvā vā sutvā vā
na vedhitabban"ti dasseti.
      [931] Laddhā na sannidhiṃ kayirāti etesaṃ annādīnaṃ yaṃ kiñci dhammena
labhitvā "araññe ca senāsane vasatā sadā dullabhan"ti cintetvā sannidhiṃ
na kareyya.
      [932] Jhāyī na pādalolassāti jhānābhirato ca na pādalolo assa.
Virame kukkuccā 1- nappamajjeyyāti hatthakukkuccādikukkuccaṃ vinodeyya,
sakkaccakāritāya cettha nappamajjeyya.
      [933] Tandiṃ māyaṃ hassaṃ khiḍḍanti ālasiyañca māyañca hassañca
kāyikacetasikakhiḍḍañca. Savibhūsanti saddhiṃ vibhūsāya.
      [934-7] Āthabbaṇanti āthabbaṇikamantappayogaṃ. Supinanti supinasatthaṃ.
Lakkhaṇanti maṇilakkhaṇādiṃ. No vidaheti nappayojeyya. Virutañcāti migādīnaṃ
vassitaṃ. Pesuṇiyanti pesuññaṃ. Kayavikkayeti pañcahi sahadhammikehi saddhiṃ
vañcanāvasena vā udrayapatthanāvasena 2- vā na tiṭṭheyya. Upavādaṃ bhikkhu na
kareyyāti upavādakare kilese anibbattento attani parehi samaṇabrāhmaṇehi
upavādaṃ na janeyya. Gāme ca nābhisajjeyyāti gāme ca gihisaṃsaggādīhi
@Footnote: 1 ka. kukkuccaṃ  2 cha.Ma. udaYu....

---------------------------------------------------------------------------------------------
page409.
Nābhisajjeyya. Lābhakamyā janaṃ na lapayeyyāti lābhakāmatāya janaṃ nālapeyya.
Payuttanti cīvarādīhi sampayuttaṃ, tadatthaṃ vā payojitaṃ.
      [938-9] Mosavajje na nīyethāti musāvāde na nīyetha. Jīvitenāti
jīvikāya. Sutvā rusito bahuṃ vācaṃ, samaṇānaṃ vā puthujanānanti 1- rusito
ghaṭṭito parehi tesaṃ samaṇānaṃ vā khattiyādibhedānaṃ vā aññesaṃ puthujanānaṃ 1-
bahumpi aniṭṭhavācaṃ sutvā. Nappaṭivajjāti na paṭivadeyya. Kiṃkāraṇaṃ? na hi
santo paṭisenikaronti.
      [940] Etañca dhammamaññāyāti sabbametaṃ yathāvuttaṃ dhammaṃ ñatvā
vicinanti vicinanto. Santīti nibbutiṃ ñatvāti nibbutiṃ rāgādīnaṃ santīti ñatvā.
      [941] Kiṃkāraṇā nappamajjeiti ce:- abhibhū hi soti gāthā. Tattha
abhibhūti rūpādīnaṃ abhibhavitā. Anabhibhūtoti tehi anabhibhūto. Sakkhidhammamanītihamadassīti
paccakkhameva anītihaṃ dhammamaddakkhi. Sadā namassamanusikkheti sadā namassanto
tisso sikkhāyo sikkheyya. Sesaṃ sabbattha pākaṭameva.
      Kevalaṃ pana ettha "cakkhūhi neva lolo"tiādīhi indriyasaṃvaro, "annānamatho
pānānan"tiādīhi sannidhipaṭikkhepamukhena paccayapaṭisevanasīlaṃ, methunamosavajja-
pesuṇiyādīhi pātimokkhasaṃvarasīlaṃ, "āthabbaṇaṃ supinaṃ lakkhaṇan"tiādīhi ājīva-
pārisuddhisīlaṃ, "jhāyī assā"ti iminā samādhi, "vicinaṃ bhikkhū"ti iminā paññā,
"sadā sato sikkhe"ti iminā puna saṅkhepato tissopi sikkhā, "atha āsanesu
sayanesu, appasaddesu bhikkhu vihareyya, niddaṃ na bahulīkareyyā"tiādīhi
sīlasamādhipaññānaṃ upakārāpakārasaṅgaṇhanavinodanāni vuttānīti. Evaṃ bhagavā
@Footnote: 1-1 Sī.,Ma.,ka. puthuvacanānaṃ

---------------------------------------------------------------------------------------------
page410.
Nimmitassa paripuṇṇapaṭipadaṃ vatvā arahattanikūṭena desanaṃ niṭṭhāpesi,
desanāpariyosāne purābhedasutte vuttasadisoyevābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       tuvaṭakasuttavaṇṇanā niṭṭhitā.
                         ---------------
                       15. Attadaṇḍasuttavaṇṇanā
      [942] Attadaṇḍā bhayaṃ jātanti attadaṇḍasuttaṃ. Kā uppatti?
yo so sammāparibbājanīyasuttassa uppattiyaṃ vuccamānāya sākiyakoliyānaṃ udakaṃ
paṭicca kalaho saṃvaṇṇito, 1- taṃ ñatvā bhagavā "ñātakā kalahaṃ karonti, handa
ne vāressāmī"ti dvinnaṃ senānaṃ majjhe ṭhatvā imaṃ suttamabhāsi.
      Tattha paṭhamagāthāyattho:- yaṃ lokassa diṭṭhadhammikaṃ vā samparāyikaṃ vā
bhayaṃ jātaṃ, taṃ sabbaṃ attadaṇḍā bhayaṃ jātaṃ attano duccaritakāraṇā jātaṃ,
evaṃ santepi janaṃ passatha medhagaṃ, 2- imaṃ sākiyādijanaṃ passatha aññamaññaṃ
medhagaṃ hiṃsakaṃ bādhakanti. Evantaṃ paṭiviruddhaṃ vippaṭipannaṃ janaṃ paribhāsitvā
attano sammāpaṭipattidassanena tassa saṃvegaṃ janetuṃ āha  "saṃvegaṃ kittayissāmi,
yathā saṃvijitaṃ mayā"ti, pubbe bodhisatteneva satāti adhippāyo.
      [943] Idāni yathānena saṃvijitaṃ, pakāraṃ dassento "phandamānan"ti-
ādimāha. Tattha phandamānanti taṇhādīhi 3- kampamānaṃ. Appodaketi appaudake.
Aññamaññehi byāruddhe disvāti nānāsatte ca 4- aññamaññehi saddhiṃ
viruddhe disvā. Maṃ bhayamāvisīti maṃ bhayaṃ paviṭṭhaṃ.
@Footnote: 1 cha.Ma.,i. vaṇṇito  2 Sī.,i. medhakaṃ
@3 ka. taṇhādiṭṭhīhi  4 ka. nānāmacceva

---------------------------------------------------------------------------------------------
page411.
      [944] Samantamasāro lokoti nirayaṃ ādiṃ katvā samantato loko
asāro niccasārādirahito. Disā sabbā sameritāti sabbā disā aniccatāya
kampitā. Icchaṃ bhavanamattanoti attano tāṇaṃ icchanto. Nāddasāsiṃ anositanti
kiñci ṭhānaṃ jarādīhi anajjhāvutthaṃ nāddakkhiṃ.
      [945] Osānetveva byāruddhe, disvā me aratī ahūti yobbaññādīnaṃ
osāne eva antagamake eva vināsake eva jarādīhi byāruddhe āhatacitte
satte disvā arati me ahosi. Athettha sallanti atha etesu sattesu
rāgādisallaṃ. Hadayanissitanti  cittanissitaṃ.
      [946] "kathaṃānubhāvaṃ sallan"ti ce:- yena sallena otiṇṇoti
gāthā. Tattha disā sabbā vidhāvatīti sabbā duccaritadisāpi puratthimādidisāvidisāpi
dhāvati. Tameva sallaṃ abbuyha, na dhāvati na sīdatīti tameva sallaṃ uddharitvā
tā ca disā na dhāvati, caturoghe ca na sīdatīti.
      [947] Evaṃ mahānubhāvena sallena otiṇṇesvapi ca sattesu:-
tattha sikkhānugīyanti, yāni loke gadhitānīti gāthā. Tassattho:- ye loke
pañca kāmaguṇā paṭilābhāya gijjhantīti katvā "gadhitānī"ti vuccanti,
cirakālāsevitattā vā "gadhitānī"ti vuccanti, tattha taṃ nimittaṃ hatthisikkhādikā
anekā sikkhā kathīyanti uggayhanti vā. Passatha yāva pamatto vāyaṃ loko, yato
paṇḍito kulaputto tesu vā gadhitesu vā sikkhāsu adhimutto na siyā,
aññadatthuṃ aniccādidassanena nibbijja sabbaso kāme attano nibbānameva sikkheti.
      [948] Idāni yaṃ 1- sikkhitabbaṃ, taṃ dassento "sacco siyā"tiādimāha.
Tattha saccoti vācāsaccena ñāṇasaccena maggasaccena ca samannāgato.
Rittapesuṇoti pahīnapesuṇo. Vevicchanti macchariyaṃ.
@Footnote: 1 cha.Ma.,i. yathā nibbānāya

---------------------------------------------------------------------------------------------
page412.
      [949] Niddaṃ tandiṃ sahe thīnanti pacalāyikañca kāyālasiyañca cittālasiyañcāti
ime tayo dhamme abhibhaveyya. Nibbānamanasoti nibbānaninnacitto.
      [950-51] Sāhasāti rattassa rāgacariyādibhedā sāhasakaraṇā. Purāṇaṃ
nābhinandeyyāti atītarūpādiṃ nābhinandeyya. Naveti paccuppanne. Hiyyamāneti
vinassamāne. Ākāsaṃ na sito siyāti taṇhānissito na bhaveyya. Taṇhā hi
rūpādīnaṃ ākāsanato "ākāso"ti vuccati.
      [952] "kiṃkāraṇā ākāsaṃ na sito siyā"ti ce:- "ahaṃ hi imaṃ
gedhaṃ brūmī"ti 2- gāthā. Tassattho:- ahañhi imaṃ ākāsasaṅkhātaṃ 2- taṇhaṃ
rūpādīsu gijjhanato 3- gedhaṃ brūmi "gedho"ti vadāmi. Kiñca bhiyyo:- avahananaṭṭhena
"ogho"ti ca ājavanaṭṭhena "ājavan"ti ca "idaṃ mayhaṃ, idaṃ mayhan"ti
jappakāraṇato "jappanan"ti ca dummuñcanaṭṭhena "ārammaṇan"ti ca kampanakaraṇena
"pakampanan"ti ca brūmi, esā ca lokassa palibodhaṭṭhena duratikkamanīyaṭṭhena
ca kāmapaṅko duraccayoti. "ākāsaṃ na sito siyā"ti evaṃ vutte vā "kimetaṃ
ākāsan"ti ce? gedhaṃ brūmīti. Evampi tassā gāthāya sambandho veditabbo.
Tattha padayojanā:- ākāsanti gedhaṃ brūmīti. Tathā yvāyaṃ mahoghoti vuccati
taṃ brūmi, ājavaṃ brūmi, jappanaṃ brūmi, 4- ārammaṇaṃ brūmi, 4- pakampanaṃ brūmi
yvāyaṃ sadevake loke kāmapaṅko duraccayo, taṃ brūmi. 5-
       [953] Evametaṃ gedhādipariyāyaṃ ākāsaṃ anissito:- saccā avokkammāti
gāthā. Tassattho:- pubbe vuttā tividhāpi saccā avokkamma moneyyappattiyā
munīti saṅkhyaṃ gato nibbānathale tiṭṭhati brāhmaṇo, sa ve evarūpo sabbāni
āyatanāni nissajjitvā "santo"ti vuccatīti.
@Footnote: 1 cha.Ma. gedhaṃ brūmīti  2 ka. ākāsasaṅkhyaṃ  3 ka. rūpādinaṃ ākāsanato
@4-4 cha.Ma. ime pāṭhā na dissanti  5 cha.Ma. brūmīti

---------------------------------------------------------------------------------------------
page413.
      [954] Kiñca bhiyyo:- sa ve vidvāti gāthā. Ñatvā dhammanti
aniccādinayena saṅkhatadhammaṃ ñatvā. Sammā so loke iriyānoti
asammāiriyanakarānaṃ kilesānaṃ pahānā sammā so loke iriyamāno.
      [955] Evaṃ apihento ca:- yodha kāmeti gāthā. Tattha saṅganti
sattavidhaṃ saṅgañca yo accatari. Nājjhetīti nābhijjhati. 1-
      [956] Tasmā tumhesupi yo evarūpo hotumicchati, taṃ vadāmi:-
yaṃ pubbeti gāthā. Tattha yaṃ pubbeti atīte saṅkhāre ārabbha uppajjanadhammaṃ
kilesajātaṃ atītakammañca. Pacchā te māhu kiñcananti anāgatepi saṅkhāre
ārabbha uppajjanadhammaṃ rāgādikiñcanamāhu. Majjhe ce no gahessasīti
paccuppannarūpādidhammepi na gahessasi ce.
      [957] Evaṃ "upasanto carissasī"ti arahattappattiṃ dassetvā idāni
arahato thutivasena ito parā gāthāyo abhāsi. Tattha sabbasoti gāthāya
mamāyitanti mamattakaraṇaṃ, mama "idan"ti gahitaṃ vā vatthu. Asatā ca na socatīti
avijjamānakāraṇā asātakāraṇā na socati. Na jiyyatīti jaraṃ nādhigacchati. 2-
      [958-9] Kiñca bhiyyo:- yassa natthīti gāthā. Tattha kiñcananti
kiñci rūpādidhammajātaṃ. Kiñca bhiyyo:- anuṭṭhurīti 3- gāthā. Tattha anuṭṭhurīti 3-
anussukī. 4- "anuddharī"tipi 5- keci vadanti. 6- Sabbadhī samoti sabbattha samo.
Upekkhakoti adhippāyo. Kiṃ vuttaṃ hoti? yo so "natthi me"ti na socati,
Tamahaṃ avikampinaṃ puggalaṃ puṭṭho samāno anuṭṭhurī 3- ananugiddho anejo
sabbadhi samoti imaṃ tasmiṃ puggale catubbidhamānisaṃsaṃ brūmīti.
@Footnote: 1 cha.Ma. nābhijjhāyati  2 cha.Ma. jānimpi na gacchati, i. jāniṃ nādhigacchati
@3 Sī. anuṭṭharīti, cha.Ma. aniṭcurīti  4 Sī.,i. anussakī, cha.Ma. anissukī
@5 cha.Ma. aniddhurītipi  6 cha.Ma.,i. paṭhanti

---------------------------------------------------------------------------------------------
page414.
      [960] Kiñca bhiyyo:- anejassāti gāthā. Tattha nisaṅkhatīti puññābhisaṅkhārādīsu
yo koci saṅkhāro. So hi yasmā nisaṅkhariyati nisaṅkharoti vā, tasmā "nisaṅkhatī"ti
vuccati. Viyārambhāti vividhā puññābhisaṅkhārādikā ārambhā. Khemaṃ passati sabbadhīti
sabbattha abhayameva passati.
      [961] Evaṃ passanto na samesūti gāthā. Tattha na vadateti "sadisohamasmī"ti-
ādinā mānavasena samesupi attānaṃ na vadati omesupi ussesupi. Nādeti na
nirassatīti rūpādīsu kañci dhammaṃ na gaṇhāti na nissajjati. Sesaṃ sabbattha
pākaṭameva. Evaṃ arahattanikūṭena desanaṃ niṭṭhāpesi, desanāpariyosāne pañcasatā
sākiyakumārā ca koliyakumārā ca ehibhikkhupabbajjāya pabbajitā, te gahetvā
bhagavā mahāvanaṃ pāvisīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      attadaṇḍasuttavaṇṇanā niṭṭhitā.
                      ---------------------
                       16. Sāriputtasuttavaṇṇanā
      [962] Na me diṭṭhoti sāriputtasuttaṃ, "therapañhasuttan"tipi vuccati.
Kā uppatti? imassa suttassa uppatti:- rājagahakaseṭṭhissa candanaghaṭikāyapaṭilābhaṃ
Ādiṃ katvā tāya candanaghaṭikāya katassa pattassa ākāse ussāpanaṃ,
āyasmato piṇḍolabhāradvājassa iddhiyā pattaggahaṇaṃ, tasmiṃ vatthusmiṃ sāvakānaṃ
iddhipaṭikkhepo, titthiyānaṃ bhagavatā saddhiṃ pāṭihāriyaṃ kattukāmatā, pāṭihāriyakaraṇaṃ,
bhagavato sāvatthigamanaṃ, titthiyānubandhanaṃ, sāvatthiyaṃ pasenadino buddhūpagamanaṃ,
kaṇḍambapātubhāvo, catunnaṃ parisānaṃ titthiyajayatthaṃ pāṭihāriyakaraṇussukkanivāraṇaṃ, 1-
@Footnote: 1 ka. pāṭihāriyakaraṇayuttanivāraṇaṃ

---------------------------------------------------------------------------------------------
page415.
Yamakapāṭihāriyakaraṇaṃ, katapāṭihāriyassa bhagavato tāvatiṃsabhavanagamanaṃ, tattha temāsaṃ
dhammadesanā, āyasmatā mahāmoggallānattherena 1- yācitassa devalokato
saṅkassanagare orohaṇanti imāni vatthūni, antarantare ca jātakāni vitthāretvā
yāva dasasahassacakkavāḷadevatāhi pūjiyamāno bhagavā majjhe maṇimayena sopāṇena
saṅkassanagare oruyha sopāṇakaḷevare aṭṭhāsi:-
          "ye jhānappasutā dhīrā              nekkhammūpasame ratā
           devāpi tesaṃ pihayanti              sambuddhānaṃ satīmatan"ti 2-
imissā dhammapadagāthāya vuccamānāya vuttā. Sopāṇakaḷevare ṭhitaṃ pana bhagavantaṃ
sabbapaṭhamaṃ āyasmā sāriputto vandi, tato uppalavaṇṇā bhikkhunī, athāparo
janakāyo. Tatra bhagavā cintesi "imissaṃ parisati moggallāno iddhiyā aggoti
pākaṭo, anuruddho dibbacakkhunā, puṇṇo dhammakathikattena, sāriputtaṃ panāyaṃ
parisā na kenaci guṇena evaṃ aggoti jānāti, yannūnāhaṃ sāriputtaṃ idāneva 3-
paññāguṇena pakāseyyan"ti. Atha theraṃ pañhaṃ pucchi, thero bhagavatā pucchitaṃ 4-
puthujjanapañhaṃ sekkhapañhaṃ asekkhapañhañca sabbaṃ vissajjesi. Tadā naṃ jano
"paññāya aggo"ti aññāsi. Atha bhagavā "sāriputto na idāneva paññāya
aggo, atītepi paññāya aggo"ti jātakaṃ ānesi.
      Atīte parosahassā isayo vanamūlaphalāhārā pabbatapāde vasanti. Tesaṃ
ācariyassa ābādho uppajji, upaṭṭhānāni vattanti. Jeṭṭhantevāsī "sappāyabhesajjaṃ
āharissāmi, ācariyaṃ appamattā upaṭṭhahathā"ti vatvā manussapathamagamāsi.
Tasmiṃ anāgateyeva ācariyo kālamakāsi. Taṃ "idāni kālaṃ karissatī"ti
antevāsikā samāpattimārabbha pucchiṃsu. So ākiñcaññāyatanasamāpattiṃ sandhāyāha
@Footnote: 1 ka. anuruddhena  2 khu.dha. 25/181/49
@3 cha.Ma. ayaṃ saddo na dissati  4 cha.Ma.,i. pucchitaṃ pucchitaṃ

---------------------------------------------------------------------------------------------
page416.
"natthi kiñcī"ti, antevāsino "natthi ācariyassa adhigamo"ti aggahesuṃ. Atha
jeṭṭhantevāsī bhesajjaṃ ādāya āgantvā taṃ kālakataṃ disvā ācariyaṃ "kiñci
pucchitthā"ti āha. Āma pucchimhā, "natthi kiñcī"ti āha. Na kiñci ācariyena
adhigatanti. Natthi kiñcīti vadanto ācariyo ākiñcaññāyatanaṃ pavedesi,
sakkātabbo ācariyoti.
              Parosahassampi samāgatānaṃ
              kandeyyuṃ te vassasataṃ apaññā
              ekopi seyyo puriso sapañño
              yo bhāsitassa vijānāti atthanti. 1-
      Kathite ca pana bhagavatā jātake āyasmā sāriputto attano saddhivihārikānaṃ
pañcannaṃ bhikkhusatānamatthāya sappāyasenāsanagocarasīlavatādīni pucchituṃ "na me
diṭṭho ito pubbe"ti imaṃ thutigāthaṃ ādiṃ katvā aṭṭha gāthāyo abhāsi, tamatthaṃ
vissajjento bhagavā tato parā sesagāthāti.
      Tattha ito pubbeti ito saṅkassanagare otaraṇato pubbe. Vagguvadoti
sundaravado. Tusitā gaṇimāgatoti tusitakāyā cavitvā mātu kucchiṃ āgatattā
tusitā āgato, gaṇācariyattā gaṇī. Santuṭṭhaṭṭhena vā tusitasaṅkhātā devalokā
gaṇī 2- āgato, tusitānaṃ vā arahantānaṃ gaṇī 2- āgatoti.
      [963] Dutiyagāthāya sadevakassa lokassa yathā dissatīti sadevakassa
lokassa viya manussānampi dissati. Yathā vā dissati 3- tacchato aviparītato
dissatīti. 4- Cakkhumāti uttamacakkhu. Ekoti pabbajjāsaṅkhātādīhi eko. Ratinti
nekkhammaratiādiṃ.
@Footnote: 1 khu.jā. 27/99/24  2 cha.Ma. gaṇiṃ
@3 cha.Ma.,i. dissatīti  4 cha.Ma. dissati

---------------------------------------------------------------------------------------------
page417.
      [964] Tatiyagāthāya bahunnamidha baddhānanti idha bahunnaṃ khattiyādīnaṃ
sissānaṃ. Sissā hi ācariye paṭibaddhavuttittā "baddhā"ti vuccanti. Atthi
pañhena āgamanti atthiko pañhena āgatomhi, atthikānaṃ vā pañhena
āgamanaṃ, pañhena atthi āgamanaṃ vāti.
      [965] Catutthagāthāya vijigucchatoti jātiādīhi aṭṭīyato. Rittamāsananti
vivittaṃ mañcapīṭhaṃ. Pabbatānaṃ guhāsu vāti pabbataguhāsu vā rittamāsanaṃ bhajatoti
sambandhitabbaṃ.
      [966] Pañcamagāthāya uccāvacesūti hīnapaṇītesu. Sayanesūti vihārādīsu
senāsanesu. Kīvanto tattha bheravāti kittakā tattha bhayakāraṇā. "kuvanto"tipi 1-
pāṭho, kūjantoti cassa attho. Na pana pubbenāparaṃ sandhiyati.
      [967] Chaṭṭhagāthāya katī parissayāti kittakā upaddavā. Agataṃ disanti
nibbānaṃ. Tañhi agatapubbattā agataṃ tathā niddisitabbato disā cāti. Tena
vuttaṃ "agataṃ disan"ti abhisambhaveti abhibhave 2- abhibhaveyya. Pantamhīti pariyante.
      [968-9] Sattamagāthāya kyāssa byappathayo assūti kīdisāni tassa
vacanāni assu. Aṭṭhamagāthāya ekodi nipakoti ekaggacitto paṇḍito.
      [970] Evaṃ āyasmatā sāriputtena tīhi gāthāhi bhagavantaṃ thometvā
pañcahi gāthāhi pañcasatānaṃ sissānamatthāya senāsanagocarasīlavatādīni pucchito
bhagavā tamatthaṃ pakāsetuṃ "vijigucchamānassā"tiādinā nayena vissajjanamāraddho.
Tattha paṭhamagāthāya tāvattho:- jātiādīhi vijigucchamānassa rittāsanaṃ sayanaṃ
sevato ce sambodhikāmassa sāriputta bhikkhuno yadidaṃ phāsu yo phāsuvihāro
yathānudhammaṃ yo ca anudhammo, taṃ te pavakkhāmi yathā pajānaṃ yathā pajānanto
vadeyya, evaṃ vadāmīti.
@Footnote: 1 ka. gīvanto  2 cha.Ma.,i. ayaṃ pāṭho na dissati

---------------------------------------------------------------------------------------------
page418.
      [971] Dutiyagāthāya pariyantacārīti sīlādīsu catūsu pariyantesu caramāno.
Ḍaṃsādhipātānanti piṅgalamakkhikānañca sesamakkhikānañca. Sesamakkhikā hi tato
tato adhipatitvā khādanti, tasmā "adhipātā"ti vuccanti. Manussaphassānanti
corādiphassānaṃ.
      [972] Tatiyagāthāya paradhammikā nāma satta sahadhammikavajjā 1- sabbepi
bāhirakā. Kusalānuesīti kusaladhamme anvesamāno.
      [973] Catutthagāthāya ātaṅkaphassenāti rogaphassena. Sītaṃ accuṇhanti 2-
sītañca uṇhañca. 3- So tehi phuṭṭho bahudhāti so tehi ātaṅkādīhi anekehi
ākārehi phuṭṭho samānopi. Anokoti abhisaṅkhāraviññāṇādīnaṃ anokāsabhūto.
      [974] Evaṃ "bhikkhuno vijigucchato"tiādīhi tīhi gāthāhi puṭṭhamatthaṃ
vissajjetvā idāni "kyāssa byappathayo"tiādinā nayena puṭṭhaṃ vissajjento
"theyyaṃ na kareyyā"tiādimāha. 4- Tattha phasseti phareyya. Yadāvilattaṃ manaso
vijaññāti yaṃ cittassa āvilattaṃ vijāneyya, taṃ sabbaṃ "kaṇhassa pakkho"ti
vinodayeyya. 5-
      [975] Mūlampi tesaṃ palikhañña tiṭṭheti tesaṃ kodhātimānānaṃ yaṃ
avijjādhikaṃ mūlaṃ, tampi palikhaṇitvā tiṭṭheyya. Addhā bhavanto abhisambhaveyyāti
evaṃ piyāpiyaṃ abhibhavanto ekaṃseneva abhibhaveyya, na tatra sithilaṃ parakkameyyāti
adhippāyo.
      [976] Paññaṃ 6- purakkhatvāti paññaṃ 6- pubbaṅgamaṃ katvā. Kalyāṇapītīti
kalyāṇapītiyā samannāgato. Caturo sahetha paridevadhammeti anantaragāthāya
vuccamāne paridevanīyadhamme saheyya.
@Footnote: 1 ka. sahadhammikā  2 cha.Ma. atuṇhanti  3 Sī. accuṇhañca
@4 cha.Ma. na kāretiādimāha  5 Sī.,i. vinodeyya  6 ka. puññaṃ

---------------------------------------------------------------------------------------------
page419.
      [977] Kiṃsū asissāmīti kiṃ bhuñjissāmi. Kuvaṃ vā asissanti kuhiṃ vā
asissāmi. Dukkhaṃ vata settha kvajja 1- sessanti imaṃ rattiṃ dukkhaṃ sayiṃ, ajja
āgamanarattiṃ kattha sayissaṃ. Ete vitakketi ete piṇḍapātanissite dve,
senāsananissite dveti cattāro vitakke. Aniketacārīti apalibodhacārī
nittaṇhacārī.
      [978] Kāleti piṇḍapātakāle piṇḍapātasaṅkhātaṃ annaṃ vā cīvarakāle
cīvarasaṅkhātaṃ vasanaṃ vā laddhā dhammena samenāti adhippāyo. Mattaṃ so
jaññāti paṭiggahaṇe ca paribhoge ca so pamāṇaṃ jāneyya. Idhāti sāsane,
nipātamattameva vā etaṃ. Tosanatthanti santosatthaṃ, etadatthaṃ mattaṃ jāneyyāti
vuttaṃ hoti. So tesu guttoti so bhikkhu tesu paccayesu gutto.
Yatacārīti saṃyatavihāro, rakkhitiriyāpatho rakkhitakāyavacīmanodvāro cāti vuttaṃ
hoti. "yaticārī"tipi 2- pāṭho, esoyevattho. 3- Rusitoti rosito, ghaṭṭitoti
vuttaṃ hoti.
      [979] Jhānānuyuttoti anuppannuppādanena uppannāsevanena ca
jhāne anuyutto. Upekkhamārabbha samāhitattoti catutthajjhānupekkhaṃ uppādetvā
samāhitacitto. Takkāsayaṃ kukkucciyūpachindeti kāmavitakkāditakkañca, kāmasaññādiṃ
tassa takkassa āsayañca, hatthakukkuccādiṃ kukkucciyañca upacchindeyya.
      [980] Cudito vacībhi satimābhinandeti upajjhāyādīhi vācāhi codito
samāno satimā hutvā taṃ codanaṃ abhinandeyya. Vācaṃ pamuñce kusalanti
ñāṇasamuṭṭhitaṃ vācaṃ pamuñceyya. Nātivelanti ativelaṃ 4- pana vācaṃ kālavelañca
@Footnote: 1 ka. kuvajja  2 Sī. yatucārītipi, ka. yathācārītipi
@3 cha.Ma. soyevattho  4 Sī.,i. nātivelanti atītavelaṃ

---------------------------------------------------------------------------------------------
page420.
Sīlavelañca atikkantaṃ nappamuñceyya. Janavādadhammāyāti parajātivādakathāya. 1-
Na cetayeyyāti cetanaṃ na uppādeyya.
      [981] Athāparanti atha idāni ito parampi. Pañca rajānīti
rūparāgādīni pañca rajāni. Yesaṃ satīmā vinayāya sikkheti yesaṃ upaṭṭhitassati
hutvā vinayanatthaṃ tisso sikkhā sikkheyya. Evaṃ sikkhanto hi rūpesu .pe.
Phassesu sahetha rāgaṃ, na aññoti. 2-
      [982] Tato so tesaṃ vinayāya sikkhanto anukkamena:- etesu
dhammesūti gāthā. Tattha etesūti rūpādīsu. Kālena so sammā dhammaṃ parivīmaṃsamānoti
so bhikkhu yvāyaṃ "uddhate citte samādhissa kālo"tiādinā 3- nayena kālo
vutto, tena kālena sabbasaṅkhatadhammaṃ aniccādinayena parivīmaṃsamāno. Ekodibhūto
vihane tamaṃ soti so ekaggacitto sabbaṃ mohāditamaṃ vihaneyya, natthi ettha
saṃsayo. Sesaṃ sabbattha pākaṭameva.
      Evaṃ bhagavā arahattanikūṭena desanaṃ niṭṭhāpesi, desanāpariyosāne
pañcasatā bhikkhū arahattaṃ pattā, tiṃsakoṭisaṅkhayānañca devamanussānaṃ dhammābhisamayo
ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      sāriputtasuttavaṇṇanā niṭṭhitā.
                Niṭṭhito ca catuttho vaggo atthavaṇṇanānayato,
                        nāmena aṭṭhakavaggoti.
                        -----------------
@Footnote: 1 Sī.,i. janaparivādakathāya, cha.Ma. janavādakathāya

---------------------------------------------------------------------------------------------
page421.
                          5. Pārāyanagavagga
                         1. Vatthugāthāvaṇṇanā
      [983] Kosalānaṃ purā rammāti pārāyanavaggassa vatthugāthā. Tāsaṃ 1-
uppatti:- atīte kira bārāṇasivāsī eko rukkhavaḍḍhakī sake ācariyake
adutiyo, tassa soḷasa sissā, ekamekassa sahassaṃ antevāsikā. Evaṃ te
sattarasādhikasoḷasasahassā ācariyantevāsino te 2- sabbepi bārāṇasiṃ upanissāya
jīvikaṃ kappetvā pabbatasamīpaṃ gantvā rukkhe gahetvā tattheva nānāpāsādavikatiyo
niṭṭhāpetvā kullaṃ bandhitvā gaṅgāya bārāṇasiṃ ānetvā sace rājā
atthiko hoti, rañño ekabhūmikaṃ vā .pe. Sattabhūmikaṃ vā pāsādaṃ yojetvā
denti. No ce, aññesampi vikkiṇitvā puttadāre 3- posenti. Atha nesaṃ
ekadivasaṃ ācariyo "na sakkā vaḍḍhakikammena niccaṃ jīvikaṃ kappetuṃ, 4- dukkaraṃ
hi jarākāle etaṃ kamman"ti cintetvā antevāsike āmantesi "tātā
udumbarādayo appasārarukkhe ānethā"ti. Te "sādhū"ti paṭissuṇitvā ānayiṃsu.
So tehi kaṭṭhasakuṇaṃ 5- katvā tassa abbhantaraṃ pavisitvā yantaṃ pūresi. Kaṭṭhasakuṇo
haṃsarājā 6- viya ākāsaṃ laṅghitvā vanassa upari caritvā antevāsīnaṃ purato
oruhi. Athācariyo sisse āha "tātā īdisāni kaṭṭhavāhanāni katvā sakkā
sakalajambudīpe rajjaṃ gahetuṃ, tumhepi tātā etāni karotha, rajjaṃ gahetvā
jīvissāma, dukkhaṃ vaḍḍhakisippena jīvitun"ti. Te tathā katvā tassa ācariyassa
paṭivedesuṃ. Tato ne ācariyo āha "katamaṃ tātā 7- rajjaṃ gaṇhāmā"ti.
Bārāṇasirajjaṃ ācariyāti. Alaṃ tātā mā etaṃ rucci, mayaṃ hi taṃ gahetvāpi
"vaḍḍhakirājā vaḍḍhakiyuvarājā"ti vaḍḍhakivādā na muccissāma, mahanto jambudīpo,
aññattha gacchāmāti.
@Footnote: 1 ka. kā  2 cha.Ma.,i. ayaṃ pāṭho na dissati  3 cha.Ma. puttadāraṃ
@4 ka. jīvituṃ  5 ka. kaṭṭhehi sakuṇaṃ  6 cha.Ma.,i. supaṇṇarājā  7 ka. tāva

---------------------------------------------------------------------------------------------
page422.
      Tato saputtadārā kaṭṭhavāhanāni abhiruhitvā sajjāvudhā 1- hutvā
himavantābhimukhā gantvā himavati aññataraṃ nagaraṃ pavisitvā rañño nivesaneyeva
paccuṭṭhahaṃsu. Te tattha rajjaṃ gahetvā ācariyaṃ rajje abhisiñciṃsu. So
"kaṭṭhavāhano rājā"ti pākaṭo ahosi. Tampi nagaraṃ tena gahitattā
"kaṭṭhavāhananagaran"tveva nāmaṃ labhi, tathā sakalaraṭṭhampi. Kaṭṭhavāhano rājā dhammiko
ahosi, tathā yuvarājā amaccaṭṭhānesu ca ṭhapitā soḷasa sissā. Taṃ raṭṭhaṃ
raññā catūhi saṅgahavatthūhi saṅgayhamānaṃ ativiya iddhaṃ phītaṃ nirupaddavañca
ahosi. Nāgarā jānapadā rājānañca rājaparisañca ativiya mamāyiṃsu "bhaddako
no rājā laddho, bhaddikā rājaparisā"ti.
      Athekadivasaṃ majjhimadesato vāṇijā bhaṇḍaṃ gahetvā kaṭṭhavāhananagaraṃ
āgamiṃsu, paṇṇākārañca gahetvā rājānaṃ passiṃsu. Rājā "kuto āgatatthā"ti
sabbaṃ pavattiṃ 2- pucchi. Bārāṇasito devāti. So tattha sabbaṃ pavattiṃ pucchitvā
"tumhākaṃ raññā saddhiṃ mama mittabhāvaṃ karothā"ti āha. Te "sādhū"ti
sampaṭicchiṃsu. So tesaṃ paribbayaṃ 3- datvā gamanakāle sampatte puna ādarena
vatvā vissajjesi. Te bārāṇasiṃ gantvā tassa rañño ārocesuṃ. Rājā
"kaṭṭhavāhanaraṭṭhā āgatānaṃ vāṇijakānaṃ ajjatagge suṅkaṃ muñcāmī"ti bheriṃ
carāpetvā "atthu me kaṭṭhavāhano mitto"ti. Dvepi adiṭṭhamittā ahesuṃ.
Kaṭṭhavāhanopi ca sakalanagare bheriṃ carāpesi "ajjatagge bārāṇasito āgatānaṃ
vāṇijakānaṃ suṅkaṃ muñcāmi, 4- paribbayo ca nesaṃ dātabbo"ti. Tato
bārāṇasirājā kaṭṭhavāhanassa lekhaṃ pesesi "sace tasmiṃ janapade daṭṭhuṃ vā sotuṃ vā
araharūpaṃ kiñci acchariyaṃ uppajjati, amhepi dakkhāpetu ca sāvetu cā"ti. 5-
@Footnote: 1 ka. sannāvudhā  2 cha.Ma.,i. ayaṃ pāṭho na dissati  3 ka. pariccayaṃ
@4 ka. muñcāti  5 ka. dakkhāpetuñca sāvetuñca

---------------------------------------------------------------------------------------------
page423.
Sopissa tatheva paṭilekhaṃ pesesi. Evaṃ tesaṃ katikaṃ katvā vasantānaṃ kadāci
kaṭṭhavāhanassa atimahagghā accantasukhumā kambalā uppajjiṃsu bālasūriyarasmisadisā 1-
vaṇṇena. Te disvā rājā "mama sahāyassa pesemī"ti dantakārehi
aṭṭha dantakaraṇḍake likhāpetvā tesu karaṇḍakesu te kambale pakkhipitvā
lākhācariyehi bahi lākhāgoḷakasadise kārāpetvā aṭṭhapi lākhāgoḷake samugge
pakkhipitvā vatthena veṭhetvā rājamuddikāya lañchetvā "bārāṇasirañño
dethā"ti amacce pesesi, lekhañca adāsi "ayaṃ paṇṇākāro nagaramajjhe
amaccaparivutena pekkhitabbo"ti.
      Te gantvā bārāṇasirañño adaṃsu. So lekhaṃ vācetvā amacce
sannipātetvā nagaramajjhe rājaṅgaṇe lañchanaṃ bhinditvā paliveṭhanaṃ apanetvā
samuggaṃ vivaritvā aṭṭha lākhāgoḷake disvā "mama sahāyo lākhāgoḷakehi
kīḷanakabālakānaṃ viya mayhaṃ lākhāgoḷake pesesī"ti maṅku hutvā ekalākhāgoḷakaṃ
attano nisinnāsane pahari, tāvadeva lākhā paripati, dantakaraṇḍako vivaraṃ
datvā dvebhāgo ahosi. So abbhantare kambalaṃ disvā itarepi vivari,
sabbattha tathevāhosi. Ekameko kambalo dīghato soḷasahattho vitthārato
aṭṭhahattho ahosi. Pasārite kambale rājaṅgaṇaṃ sūriyappabhāya obhāsitamiva 2-
ahosi, taṃ disvā mahājano aṅguliyo vidhuni, celukkhepamakāsi, 3- "amhākaṃ
rañño adiṭṭhasahāyo kaṭṭhavāhanarājā evarūpaṃ paṇṇākāraṃ pesesi, yuttaṃ
evarūpaṃ mittaṃ kātun"ti attamano ahosi. Rājā vohārike 4- pakkosāpetvā
ekamekaṃ kambalaṃ agghāpesi, sabbepi anagghā ahesuṃ. Tato cintesi "pacchā
pesentena paṭhamaṃ pesitapaṇṇākārato atirekaṃ pesetuṃ vaṭṭati, sahāyena ca
@Footnote: 1 i. bālasūriyamaruttamālakasadisā  2 ka. obhāsamiva
@3 cha.Ma. celukkhepañca akāsi  4 i. pāvārike

---------------------------------------------------------------------------------------------
page424.
Me anaggho paṇṇākāro pesito, kiṃ nu kho ahaṃ sahāyassa peseyyan"ti.
Tena ca samayena kassapo bhagavā uppajjitvā bārāṇasiyaṃ viharati. Atha rañño
etadahosi "vatthuttayaratanato aññaṃ uttamaratanaṃ natthi, handāhaṃ vatthuttayaratanassa
uppannabhāvaṃ sahāyassa pesemī"ti. So:-
          "buddho loke samuppanno             hitāya sabbapāṇinaṃ
           dhammo loke samuppanno             sukhāya sabbapāṇinaṃ
           saṃgho loke  samuppanno             puññakkhettaṃ anuttaran"ti
imaṃ gāthaṃ yāva arahattaṃ, tāva ekabhikkhussa paṭipattiñca suvaṇṇapaṭṭe
jātihiṅgulakena likhāpetvā sattaratanamaye samugge pakkhipitvā taṃ samuggaṃ maṇimaye
samugge, maṇimayaṃ masāragallamaye, masāragallamayaṃ lohitaṅgamaye, lohitaṅgamayaṃ
suvaṇṇamaye, suvaṇṇamayaṃ rajatamaye, rajatamayaṃ dantamaye, dantamayaṃ sāramaye,
sāramayaṃ samuggaṃ peḷāya pakkhipitvā peḷaṃ dussena veṭhetvā lañchetvā
mattavaravāraṇaṃ sovaṇṇaddhajaṃ 1- sovaṇṇālaṅkāraṃ 2- hemajālasañchannaṃ 3- kāretvā
tassa upari pallaṅkaṃ paññāpetvā pallaṅke peḷaṃ āropetvā setacchattena
dhāriyamānena sabbagandhapupphādīhi pūjāya kariyamānāya sabbatāḷāvacarehi
thutisatāni gāyamānehi 4- yāva attano rajjasīmā, tāva maggaṃ alaṅkārāpetvā
sayameva nesi. Tatra ca ṭhatvā sāmantarājūnaṃ paṇṇākāraṃ pesesi "evaṃ
sakkarontehi ayaṃ paṇṇākāro pesetabbo"ti. Taṃ sutvā te te rājāno
paṭimaggaṃ āgantvā yāva kaṭṭhavāhanassa rajjasīmā, tāva nayiṃsu.
      Kaṭṭhavāhanopi sutvā paṭimaggaṃ āgantvā tatheva pūjento nagaraṃ
pavesetvā amacce ca nāgare ca sannipātāpetvā rājaṅgaṇe paliveṭhanadussaṃ
@Footnote: 1 i. soṇṇaddhajaṃ  2 i. soṇṇālaṅkāraṃ
@3 ka. hemajālapaṭicchannaṃ  4 ka. kariyamānehi

---------------------------------------------------------------------------------------------
page425.
Apanetvā peḷaṃ vivaritvā peḷāya samuggaṃ passitvā anupubbena sabbasamugge
vivaritvā suvaṇṇapaṭṭe lekhaṃ passitvā "kappasatasahassehi atidullabhaṃ mama sahāyo
paṇṇākāraratanaṃ pesesī"ti attamano hutvā "asutapubbaṃ vata suṇimhā `buddho
loke uppanno'ti, yannūnāhaṃ gantvā buddhañca passeyyaṃ dhammañca suṇeyyan"ti
cintetvā amacce āmantesi "buddhadhammasaṃgharatanāni kira loke uppannāni, kiṃ
kātabbaṃ maññathā"ti. Te āhaṃsu "idheva tumhe mahārāja hotha, mayaṃ gantvā
pavattiṃ jānissāmā"ti.
      Tato soḷasasahassaparivārā soḷasaamaccā rājānaṃ abhivādetvā "yadi
buddho loke uppanno, puna dassanaṃ natthi, yadi na uppanno,
āgamissāmā"ti niggatā. Rañño pana bhāgineyyo pacchā rājānaṃ vanditvā "ahampi
gacchāmī"ti āha. Tāta tvaṃ tattha buddhuppādaṃ ñatvā puna āgantvā mama
ārocehīti. So "sādhū"ti sampaṭicchitvā agamāsi. Te sabbepi sabbattha
ekarattivāsena gantvā bārāṇasiṃ pattā. Asampattesveva ca tesu bhagavā
parinibbāyi. Te "ko buddho kuhiṃ buddho"ti sakalavihāraṃ āhiṇḍantā
sammukhasāvake disvā pucchiṃsu. Te tesaṃ "buddho parinibbuto"ti ācikkhiṃsu. Te
"aho dūraddhānaṃ 1- āgantvā dassanamattampi na labhimhā"ti paridevamānā "kiṃ
bhante koci bhagavatā dinnaovādo atthī"ti pucchiṃsu. Āma upāsakā atthi,
saraṇattaye patiṭṭhātabbaṃ, pañca sīlāni samādātabbāni, aṭṭhaṅgasamannāgato
uposatho upavasitabbo, dānaṃ dātabbaṃ, pabbajitabbanti. Te sutvā taṃ
bhāgineyyaṃ amaccaṃ ṭhapetvā sabbe pabbajiṃsu. Bhāgineyyo paribhogadhātuṃ gahetvā
kaṭṭhavāhanaraṭṭhābhimukho pakkāmi. Paribhogadhātu nāma bodhirukkhapattacīvarādīni. Ayaṃ
@Footnote: 1 ka. dūraṭṭhānaṃ

---------------------------------------------------------------------------------------------
page426.
Pana bhagavato dhammakarakaṃ 1- dhammavinayadharamekaṃ therañca gahetvā pakkāmi,
anupubbena ca nagaraṃ gantvā "buddho loke uppanno ca parinibbuto cā"ti
rañño ārocetvā bhagavatā dinnovādaṃ ācikkhi. Rājā theraṃ upasaṅkamitvā
dhammaṃ sutvā vihāraṃ kārāpetvā cetiyaṃ patiṭṭhāpetvā bodhirukkhaṃ ropetvā
saraṇattaye pañcasu ca niccasīlesu patiṭṭhāya aṭṭhaṅgupetaṃ uposathaṃ upavasanto
dānādīni dento yāvatāyukaṃ ṭhatvā kāmāvacaradevaloke nibbatti. Tepi
soḷasasahassā pabbajitvā puthujjanakālakiriyaṃ katvā tasseva rañño parivārā
sampajjiṃsu.
      Te ekaṃ buddhantaraṃ devaloke khepetvā amhākaṃ bhagavati anuppanneyeva
devalokato cavitvā ācariyo pasenadirañño pitu purohitassa putto jāto
nāmena "bāvarī"ti, tīhi mahāpurisalakkhaṇehi samannāgato tiṇṇaṃ vedānaṃ pāragū,
pituno ca accayena purohitaṭṭhāne aṭṭhāsi. Avasesāpi soḷasādhikasoḷasa-
sahassā 2- tattheva sāvatthiyā brāhmaṇakulesu 3- nibbattā. Tesu soḷasa
jeṭṭhantevāsino bāvarissa 4- santike sippaṃ uggahesuṃ, itare soḷasasahassā
tesaṃyeva santiketi evaṃ te punapi sabbe samāgacchiṃsu. Mahākosalarājāpi
kālamakāsi, tato pasenadiṃ rajje abhisiñciṃsu. Bāvarī tassāpi purohito ahosi,
rājā pitarā dinnañca aññañca bhogaṃ bāvarissa adāsi. Sopi 5- daharakāle
tasseva santike sippaṃ uggahesi. Tato bāvarī rañño ārocesi "pabbajissāmahaṃ
mahārājā"ti. Ācariya tumhesu ṭhitesu mama pitā ṭhito viya hoti, mā
pabbajitthāti. Alaṃ mahārāja pabbajissāmīti. Rājā nivāretuṃ asakkonto
"sāyaṃ pātaṃ mama dassanaṭṭhāne rājuyyāne pabbajathā"ti yāci. Ācariyo
@Footnote: 1 cha.Ma. dhammakaraṇaṃ  2 ka. soḷasasahassā, evamuparipi
@3 cha.Ma. brāhmaṇakule  4 ka. ācariyassa  5 cha.Ma. sohi

---------------------------------------------------------------------------------------------
page427.
Soḷasasahassaparivārehi soḷasahi sissehi saddhiṃ tāpasapabbajjaṃ pabbajitvā
rājuyyāne vasi, rājā catūhi paccayehi upaṭṭhahati, sāyaṃ pātañcassa upaṭṭhānaṃ
gacchati.
      Athekadivasaṃ antevāsino ācariyaṃ āhaṃsu "nagarasamīpe vāso nāma
mahāpalibodho, vijanasampātaṃ ācariya okāsaṃ gacchāma, pantasenāsanavāso nāma
bahūpakāro pabbajitānan"ti ācariyo "sādhū"ti sampaṭicchitvā rañño ārocesi.
Rājā tikkhattuṃ vāretvā vāretuṃ asakkonto dvesatasahassāni kahāpaṇāni
datvā dve amacce āṇāpesi "yattha isigaṇo vāsaṃ icchati, tattha assamaṃ
katvā dethā"ti. Tato ācariyo soḷasādhikasoḷasasahassajaṭilaparivuto amaccehi
anuggahamāno uttarajanapadā dakkhiṇajanapadābhimukho agamāsi. Tamatthaṃ gahetvā
āyasmā ānando saṅgītikāle pārāyanavaggassa nidānaṃ āropento imā
gāthāyo abhāsi.
      Tattha kosalānaṃ purāti kosalaraṭṭhassa nagarā, sāvatthitoti vuttaṃ hoti.
Ākiñcaññanti akiñcanabhāvaṃ, pariggahūpakaraṇaṃ vivekanti vuttaṃ hoti.
      [984] So assakassa visaye, muḷakassa 1- samāsaneti so brāhmaṇo
assakassa ca muḷakassa 1- cāti dvinnampi rājūnaṃ 2- samāsanne visaye āsanne
raṭṭhe, majjheti adhippāyo. Godhāvarīkūleti godhāvariyā nadiyā kūle. Yattha
godhāvarī dvidhā bhijjitvā tiyojanappamāṇaṃ antaradīpamakāsi sabbaṃ kapiṭṭhavanasañchannaṃ,
yattha pubbe sarabhaṅgādayo vasiṃsu, tasmiṃ deseti adhippāyo. So
kira taṃ padesaṃ disvā "ayaṃ pubbasamaṇālayo pabbajitasāruppan"ti 3- amaccānaṃ
nivedesi. Amaccā bhūmiggahaṇatthaṃ assakarañño satasahassaṃ, muḷakarañño 4-
@Footnote: 1 cha.Ma.,i. aḷakassa  2 Sī. dvinnaṃ andhakarājānaṃ
@3 ka. anupubbamāno eso pabbajitasāruppoti  4 cha.Ma.,i. aḷakarañño

---------------------------------------------------------------------------------------------
page428.
Satasahassaṃ adaṃsu, te tañca padesaṃ aññañca dviyojanamattanti sabbampi
pañcayojanamattaṃ padesaṃ adaṃsu. Tesaṃ kira rajjasīmantare so padeso hoti.
Amaccā tattha assamaṃ kāretvā sāvatthito ca aññaṃ dhanampi āharāpetvā
gocaragāmaṃ nivesetvā agamaṃsu. Uñchena ca phalena cāti uñchācariyāya ca
vanamūlaphalena ca. Tasmā vuttaṃ "tasseva upanissāya, gāmo ca vipulo ahū"ti.
      [985] Tattha tassāti tassa godhāvarīkūlassa, tassa vā brāhmaṇassa,
upayogaṭṭhe cetaṃ sāmivacanaṃ, taṃ upanissāyāti attho. Tato jātena āyena,
mahāyaññamakappayīti tasmiṃ gāme kasikammādinā satasahassaṃ āyo uppajji, taṃ
gahetvā kuṭumbikā rañño assakassa santikaṃ agamaṃsu "sādiyatu devo āyan"ti.
So "nāhaṃ sādiyāmi, ācariyasseva upanethā"ti āha. Ācariyopi taṃ attano
aggahetvā dānayaññaṃ akappayi. Evaṃ so saṃvacchare saṃvacchare dānamadāsi.
      [986] Mahāyaññanti gāthāyattho:- so evaṃ saṃvacchare saṃvacchare
dānayaññaṃ yajanto ekasmiṃ saṃvacchare taṃ mahāyaññaṃ yajitvā tato gāmā
nikkhamma puna pāvisi assamaṃ. Paviṭṭho ca paṇṇasālaṃ pavisitvā "suṭṭhu
dinnan"ti 1- dānaṃ anumajjanto nisīdi. Tasmiṃ paṭipaviṭṭhamhi taruṇāya
brāhmaṇiyā ghare kammaṃ kātukāmāya "eso brāhmaṇa bāvarī godhāvarītīre
anusaṃvaccharaṃ satasahassaṃ vissajjeti, gaccha tato pañcasatāni yācitvā dāsiṃ me
ānehī"ti pesito añño āgañchi brāhmaṇoti.
      [987-8] Ugghaṭṭapādoti maggakkamanena ghaṭṭapādatalo, pañhikāya
vā pañhikaṃ, goppakena vā goppakaṃ, jaṇṇukena vā jaṇṇukaṃ āhacca
ghaṭṭapādo. Sukhañca kusalaṃ pucchīti sukhañca kusalañca pucchi "kacci te brāhmaṇa
sukhaṃ, kacci kusalan"ti.
@Footnote: 1 ka. dinnaṃ mayāti

---------------------------------------------------------------------------------------------
page429.
      [989-91] Anujānāhīti anumaññāhi saddahāhi. Sattadhāti sattavidhena.
Abhisaṅkharitvāti gomayavanapupphakusatiṇādīni ādāya sīghaṃ sīghaṃ bāvarissa assamadvāraṃ
gantvā gomayena bhūmiṃ upalimpitvā 1- pupphāni vikkiritvā tiṇāni santharitvā
vāmapādaṃ kamaṇḍalūdakena dhovitvā sattapādamattaṃ gantvā attano pādatale
parāmasanto evarūpaṃ kuhanaṃ katvāti vuttaṃ hoti. Bheravaṃ so akittayīti bhayajanakaṃ
vacanaṃ akittayi, "sace me yācamānassā"ti imaṃ gāthamabhāsīti adhippāyo.
Dukkhitoti domanassajāto.
      [992-4] Ussussatīti tassa taṃ vacanaṃ kadāci saccaṃ bhaveyyāti maññamāno
sussati. Devatāti assame adhivatthā devatā eva. Muddhani muddhapāte vāti 2-
muddhe vā muddhapāte vā.
      [995-6] Bhotī carahi jānātīti bhotī ce jānāti. Muddhādhipātañcāti
muddhapātañca. Ñāṇametthāti ñāṇaṃ me ettha.
      [998] Purāti ekūnatiṃsavassavayakāle. Bāvaribrāhmaṇe pana godhāvarītīre
vasamāne aṭṭhannaṃ vassānaṃ accayena buddho loke udapādi. Apaccoti
anuvaṃso.
      [999] Sabbābhiññābalappattoti sabbābhiññāya balappatto, sabbā
vā abhiññāyo ca balāni ca patto. Vimuttoti ārammaṇaṃ katvā pavattiyā
vimuttacitto.
      [1001-3] Sokassāti soko assa. Pahūtapaññoti mahāpañño.
Varabhūrimedhasoti uttamavipulapañño, bhūte abhiratavarapañño vā. Vidhuroti vigatadhuro,
appaṭimoti vuttaṃ hoti.
@Footnote: 1 ka. opuñchitvā  2 ka. muddhādhipāte cāti

---------------------------------------------------------------------------------------------
page430.
      [1004-9] Mantapārageti vedapārage. Passavhoti passatha. Ajānatanti
ajānantānaṃ. Lakkhaṇāti lakkhaṇāni. Byākkhātāti kathitāni, vitthāritānīti
vuttaṃ hoti. Samattāti samattāni, paripuṇṇānīti vuttaṃ hoti. Dhammena manusāsatīti
dhammena anusāsati.
      [1011] Jātiṃ gottañca lakkhaṇanti "kīvaciraṃ jāto"ti mama jātiñca
gottañca lakkhaṇañca. Mante sisseti mayā paricitavede 1- ca mama sisse ca.
Manasāyeva pucchathāti ime satta pañhe citteneva pucchatha.
      [1013-8] Tissametteyyoti ekoyeva esa nāmagottavasena vutto.
Dubhayoti ubho. Paccekagaṇinoti visuṃ visuṃ gaṇavanto. Pubbavāsanavāsītāti pubbe
kassapassa bhagavato sāsane pabbajitvā gatapaccāgatavattapuññavāsanāya vāsitacittā.
Puramāhissatinti māhissatināmikaṃ puraṃ, nagaranti 2- vuttaṃ hoti. Tañca nagaraṃ
paviṭṭhāti adhippāyo, evaṃ sabbattha. Gonaddhanti godhapurassa 3- nāmaṃ. Vanasavhayanti
pavananagaraṃ 4- vuccati, "vanasāvatthin"ti eke. Evaṃ vanasāvatthito kosambiṃ,
kosambito ca sāketaṃ anuppattānaṃ kira tesaṃ soḷasannaṃ jaṭilānaṃ chayojanamattā
parisā ahosi.
      [1019] Atha bhagavā "bāvarissa jaṭilā mahājanaṃ saṃvaḍḍhentā āgacchanti,
na ca tāva nesaṃ indriyāni paripākaṃ gacchanti, nāpi ayaṃ deso sappāyo,
magadhakhette pana tesaṃ pāsāṇakacetiyaṃ sappāyaṃ. Tatra hi mayi dhammaṃ desente
mahājanassa dhammābhisamayo bhavissati, sabbanagarāni ca pavisitvā āgacchantā
bahutarena janena āgamissantī"ti bhikkhusaṃghaparivuto sāvatthito rājagahābhimukho
@Footnote: 1 ka. kathitavede  2 Sī.,i. māhissatinti māhissatināmikaṃ purimanagaranti
@3 Ma. gonaddhapurassa  4 Sī. bhumbavanagaraṃ, i. tumbavanagaraṃ

---------------------------------------------------------------------------------------------
page431.
Agamāsi. Tepi jaṭilā sāvatthiṃ āgantvā vihāraṃ pavisitvā "ko buddho kuhiṃ
buddho"ti vicinantā gandhakuṭimūlaṃ gantvā bhagavato padanikkhepaṃ disvā "rattassa
hi ukkuṭikaṃ padaṃ bhave .pe. Vivaṭacchadassa idamīdisaṃ padan"ti 1- "sabbaññū
buddho"ti niṭṭhaṃ gatā. Bhagavāpi anupubbena setabyakapilavatthuādīni nagarāni
pavisitvā mahājanaṃ saṃvaḍḍhento pāsāṇakacetiyaṃ gato. Jaṭilāpi tāvadeva
sāvatthito nikkhamitvā sabbāni tāni nagarāni pavisitvā pāsāṇakacetiyameva
agamaṃsu. Tena vuttaṃ "kosambiñcāpi sāketaṃ, sāvatthiñca puruttamaṃ. Setabyaṃ
kapilavatthun"tiādi.
      [1020] Tattha māgadhaṃ puranti magadhapuraṃ, rājagahanti adhippāyo. Pāsāṇakaṃ
cetiyanti mahato 2- pāsāṇassa upari pubbe devaṭṭhānaṃ ahosi, uppanne pana
bhagavati vihāro jāto. So teneva purimavohārena "pāsāṇakaṃ cetiyan"ti
vuccati.
      [1021] Tasitovudakanti te hi jaṭilā vegasā bhagavantaṃ anubandhamānā
sāyaṃ gatamaggaṃ pāto, pāto gatamaggañca sāyaṃ gacchantā "ettha bhagavā"ti
sutvā ativiya pītipāmojjajātā taṃ cetiyamabhiruhiṃsu. Tena vuttaṃ "turitā
pabbatamāruhun"ti.
      [1024] Ekamantaṃ ṭhito haṭṭhoti tasmiṃ pāsāṇake cetiye sakkena
māpitamahāmaṇḍape nisinnaṃ bhagavantaṃ disvā "kacci isayo khamanīyan"tiādinā
nayena bhagavatā paṭisammodanīye kate "khamanīyaṃ bho gotamā"tiādīhi sayampi
paṭisanthāraṃ karitvā ajito jeṭṭhantevāsī ekamantaṃ ṭhito haṭṭhacitto hutvā
manopañhe pucchi. 3-
@Footnote: 1 mano.pū. 1/382, dhammapada.A. 2/40 (syā), visuddhi. 1/132 (syā)
@2 ka. bahuno  3 ka. apucchi

---------------------------------------------------------------------------------------------
page432.
      [1025] Tattha ādissāti "kativasso"ti 1- evaṃ uddissa. Jammananti 2-
"amhākaṃ ācariyassa jātiṃ brūhī"ti pucchati. Pāraminti niṭṭhāgamanaṃ.
      [1026-7] Vīsaṃ vassasatanti vīsativassādhikaṃ vassasataṃ. Lakkhaṇeti
mahāpurisalakkhaṇe, etasmiṃ ito paresu ca itihāsādīsu anavayoti adhippāyo. Parapadaṃ
vā ānetvā tesu pāramiṃ gatoti yojetabbaṃ. Pañcasatāni vācetīti
pakatialasadummedhamāṇavakānaṃ pañcasatāni sayaṃ mante vāceti. Sadhammeti sake
brāhmaṇadhamme, tevijjake pāvacaneti vuttaṃ hoti.
      [1028] Lakkhaṇānaṃ pavicayanti lakkhaṇānaṃ vitthāraṃ, "katamāni tānissa
gatte tīṇi lakkhaṇānī"ti pucchati.
      [1030-31] Pucchañhīti pucchamānaṃ. Kametaṃ paṭibhāsatīti devādīsu kaṃ
puggalaṃ etaṃ pañhavacanaṃ paṭibhāsati. 3-
      [1032-33] Evaṃ brāhmaṇo pañcannaṃ pañhānaṃ veyyākaraṇaṃ sutvā
avasese dve pucchanto "muddhaṃ muddhādhipātañcā"ti āha. Athassa bhagavā te
byākaronto "avijjā muddhā"ti gāthamāha. Tattha yasmā catūsu saccesu
aññāṇabhūtā avijjā saṃsārassa sīsaṃ, tasmā "avijjā muddhā"ti āha. Yasmā
ca arahattamaggavijjā attanā sahajātehi saddhāsatisamādhikattukamyatāchandavīriyehi
samannāgatā indriyānaṃ ekarasaṭṭhabhāvamupagatattā taṃ muddhaṃ adhipāteti, tasmā
"vijjā muddhādhipātinī"tiādimāha.
      [1034-38] Tato vedena mahatāti atha imaṃ pañhaveyyākaraṇaṃ sutvā
uppannāya mahāpītiyā santhambhitvā alīnabhāvaṃ, kāyacittānaṃ odaggaṃ patvāti
attho. Patitvā ca "bāvarī"ti imaṃ gāthamāha, atha naṃ anukampamāno bhagavā
@Footnote: 1 ka. tisso pussoti  2 Ma. jappananti  3 cha.Ma.,i. paṭibhāsatīti

---------------------------------------------------------------------------------------------
page433.
"sukhito"ti gāthamāha. Vatvā ca "bāvarissa cā"ti sabbaññupavāraṇaṃ pavāresi.
Tattha sabbesanti anavasesānaṃ soḷasasahassānaṃ. Tattha pucchi tathāgatanti tattha
pāsāṇake cetiye, tattha vā parisāya, tesu vā pavāritesu ajito paṭhamaṃ
pañhaṃ pucchīti. Sesaṃ sabbagāthāsu pākaṭamevāti.
                     Paramatthajotikāya khuddakaṭṭhakathāya
                          suttanipātaṭṭhakathāya
               1- ayaṃ tāvettha 1- vatthugāthāvaṇṇanā niṭṭhitā.
                          ------------
                         1. Ajitasuttavaṇṇanā
      [1039] Tasmiṃ pana pañhe nivutoti paṭicchādito. Kissābhilepanaṃ brūsīti
kiṃ assa lokassa abhilepanaṃ vadesi.
      [1040] Vevicchā pamādā nappakāsatīti macchariyahetu ca pamādahetu
ca nappakāsati. Macchariyaṃ hissa dānādiguṇehi pakāsituṃ na deti, pamādo
sīlādīhi. Jappābhilepananti taṇhā assa lokassa makkaṭalepo viya makkaṭassa
abhilepanaṃ. Dukkhanti jātiādikaṃ dukkhaṃ.
      [1041] Savanti sabbadhi sotāti sabbesu rūpādiāyatanesu taṇhādikā
sotā sandanti. Kiṃ nivāraṇanti tesaṃ kiṃ āvaraṇaṃ kā rakkhāti. Saṃvaraṃ brūhīti
taṃ tesaṃ nivāraṇasaṅkhātaṃ saṃvaraṃ brūhi. Etena sāvasesappahānaṃ pucchati. Kena
sotā pithiyyareti 2- kena dhammena ete sotā pithiyyanti pacchijjanti. Etena
anavasesappahānaṃ pucchati.
      [1042] Sati tesaṃ nivāraṇanti vipassanāyuttā kusalānaṃ 3- dhammānaṃ
gatiyo samannesamānā sati tesaṃ sotānaṃ nivāraṇaṃ. Sotānaṃ saṃvaraṃ brūmīti
@Footnote: 1-1 cha.Ma. ime pāṭhā na dissanti  2 cha.Ma. pidhiyyareti  3 Sī.,ka. kusalākusalānaṃ

---------------------------------------------------------------------------------------------
page434.
Tamevāhaṃ satiṃ sotānaṃ saṃvaraṃ brūmīti adhippāyo. Paññāyete pithiyyareti rūpādīsu
pana aniccatādipaṭivedhasādhikāya maggapaññāya ete sotā sabbaso pithiyyantīti.
      [1043] Paññā cevāti pañhagāthāya 1- yā cāyaṃ tayā vuttā paññā,
yā ca sati, yañca tadavasesaṃ nāmarūpaṃ, etaṃ sabbampi kattha nirujjhati, etaṃ me
pañhaṃ puṭṭho pabrūhīti 2- evaṃ saṅkhepattho veditabbo.
      [1044] Vissajjanagāthāya panassa yasmā paññāsatiyo nāmeneva saṅgahaṃ
gacchanti, tasmā tā visuṃ na vuttā. Ayamettha saṅkhepattho:- yamatthaṃ 3- ajita
etaṃ pañhaṃ apucchi "katthetaṃ uparujjhatī"ti, taṃ te yattha nāmañca rūpañca
asesaṃ uparujjhati, taṃ vadanto vadāmi, tassa tassa hi viññāṇassa nirodhena
saheva apubbaṃ acarimaṃ etthetaṃ uparujjhati, ettheva viññāṇanirodhe nirujjhati
etaṃ, viññāṇanirodhā tassa nirodho hoti, taṃ nātivattatīti vuttaṃ hoti.
      [1045] Ettāvatā ca "dukkhamassa mahabbhayan"ti iminā pakāsitaṃ
dukkhasaccaṃ, "yāni sotānī"ti iminā samudayasaccaṃ, "paññāyete pithiyyare"ti iminā
maggasaccaṃ, "asesaṃ uparujjhatī"ti iminā nirodhasaccanti. Evaṃ cattāri saccāni
sutvāpi ariyabhūmiṃ anadhigato puna sekhāsekhapaṭipadaṃ pucchanto "ye ca saṅkhātadhammāse"ti
gāthamāha. Tattha saṅkhātadhammāti aniccādivasena parivīmaṃsitadhammā,
arahataṃ etaṃ adhivacanaṃ. Sekhāti sīlādīni sikkhamānā avasesā ariyapuggalā.
Puthūti bahū satta janā. Tesaṃ me nipako iriyaṃ puṭṭho pabrūhīti tesaṃ me
sekhāsekhānaṃ nipako paṇḍito tvaṃ puṭṭho paṭipattiṃ brūhīti.
      [1046] Athassa bhagavā yasmā sekhena kāmacchandanīvaraṇaṃ ādiṃ katvā
sabbakilesā pahātabbā eva, tasmā "kāmesū"ti upaḍḍhagāthāya sekhapaṭipadaṃ
@Footnote: 1 ka. pañhabhāgagāthāya  2 cha.Ma. brūhīti  3 cha.Ma.,i. yaṃ maṃ tvaṃ

---------------------------------------------------------------------------------------------
page435.
Dasseti. Tassattho:- vatuthukāmesu kilesakāmena nābhigijjheyya, kāyaduccaritādayo
ca manaso āvilabhāvakare dhamme pajahanto manasā nāvilo siyāti. Yasmā pana
asekho aniccādivasena sabbasaṅkhārādīnaṃ paritulitattā kusalo sabbadhammesu
kāyānupassanāsatiādīhi ca sato sakkāyadiṭṭhiādīnaṃ bhinnattā bhikkhubhāvaṃ patto
ca hutvā sabbairiyāpathesu paribbajati, tasmā "kusalo"ti upaḍḍhagāthāya
asekhapaṭipadaṃ dasseti. Sesaṃ sabbattha pākaṭameva.
      Evaṃ bhagavā arahattanikūṭena desanaṃ niṭṭhāpesi, desanāpariyosāne
ajito arahatte patiṭṭhāsi saddhiṃ antevāsisahassena, aññesañca anekasahassānaṃ
dhammacakkhuṃ udapādi. Saha arahattappattiyā ca āyasmato ajitassa antevāsisahassassa
ca ajinajaṭāvākacīvarādīni antaradhāyiṃsu, sabbeva iddhimayapattacīvaradharā
dvaṅgulakesā ehibhikkhū hutvā bhagavantaṃ namassamānā pañjalikā nisīdiṃsūti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       ajitasuttavaṇṇanā niṭṭhitā.
                       -------------------
                      2. Tissametteyyasuttavaṇṇanā
      [1047] Kodha santussitoti tissametteyyasuttaṃ. Kā uppatti?
sabbasuttānaṃ pucchāvasikā eva uppatti, te hi brāhmaṇā "katāvakāsā
pucchavho"ti bhagavatā pavāritattā attano attano saṃsayaṃ pucchiṃsu, puṭṭho puṭṭho
ca tesaṃ bhagavā byākāsi. Evaṃ pucchāvasikāneva etāni suttānīti veditabbāni.

---------------------------------------------------------------------------------------------
page436.
      Niṭṭhite pana ajitapañhe "kathaṃ lokaṃ avekkhantaṃ, maccurājā na
passatī"ti 1- evaṃ mogharājā pucchituṃ ārabhi, taṃ "na tāvassa indriyāni paripākaṃ
gatānī"ti ñatvā bhagavā "tiṭṭha tvaṃ mogharāja, añño pucchatū"ti paṭikkhipi.
Tato tissametteyyo attano saṃsayaṃ pucchanto "kodhā"ti gāthamāha. Tattha
kodha santussitoti ko idha tuṭṭho. Iñjitāti taṇhādiṭṭhivipphanditāni.
Ubhantamabhiññāyāti ubho ante abhijānitvā. Mantā na limpatīti 2- paññāya
na limpati.
      [1048-9] Tassetamatthaṃ byākaronto bhagavā "kāmesū"ti gāthādvayamāha.
Tattha kāmesu brahmacariyavāti kāmanimittaṃ brahmacariyavā, kāmesu ādīnavaṃ disvā
maggabrahmacariyena samannāgatoti vuttaṃ hoti. Ettāvatā santusitaṃ dasseti,
"vītataṇho"tiādīhi aniñjitaṃ. Tattha saṅkhāya nibbutoti aniccādivasena
dhamme vīmaṃsitvā rāgādinibbānena nibbuto. Sesaṃ tattha tattha vuttanayattā
pākaṭameva.
      Evaṃ bhagavā imampi suttaṃ arahattanikūṭeneva desesi, desanāpariyosāne
ayampi brāhmaṇo arahatte patiṭṭhāsi saddhiṃ antevāsisahassena, aññesañca
anekasahassānaṃ dhammacakkhuṃ udapādi. Sesaṃ pubbasadisamevāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                    tissametteyyasuttavaṇṇanā niṭṭhitā.
                         ---------------
@Footnote: 1 khu.su. 25/1126/549, khu.cūḷa. 30/504/245 (syā)  2 cha.Ma. lippatīti

---------------------------------------------------------------------------------------------
page437.
                         3. Puṇṇakasuttavaṇṇanā
      [1050] Anejanti puṇṇakasuttaṃ. Idampi 1- purimanayeneva mogharājānaṃ
paṭikkhipitvā vuttaṃ. Tattha mūladassāvinti akusalamūlādidassāviṃ. Isayoti
isināmakā jaṭilā. Yaññanti deyyadhammaṃ. Akappayiṃsūti pariyesanti.
      [1051] Āsiṃsamānāti rūpādīni patthayamānā. Itthattanti itthabhāvañca
patthayamānā, manussādibhāvaṃ icchantāti vuttaṃ hoti. Jaraṃ sitāti jaraṃ nissitā.
Jarāmukhena cettha sabbavaṭṭadukkhaṃ vuttaṃ. Tena vaṭṭadukkhanissitā tato aparimuccamānā
evaṃ 2- kappayiṃsūti dīpeti.
      [1052] Kaccissu te bhagavā yaññapathe appamattā, atāruṃ jātiñca
jarañca mārisāti ettha yaññoyeva yaññapatho. Idaṃ vuttaṃ hoti:- kacci te
yaññe appamattā hutvā  yaññaṃ kappayantā vaṭṭadukkhamatariṃsūti.
      [1053] Āsiṃsantīti rūpapaṭilābhādayo patthenti. Thomayantīti "suyiṭṭhaṃ
suci 3- dinnan"tiādinā nayena yaññādīni pasaṃsanti. Abhijappantīti
rūpādipaṭilābhāya vācaṃ bhindanti. Juhantīti denti. Kāmābhijappanti paṭicca lābhanti
rūpādipaṭilābhaṃ paṭicca punappunaṃ kāme eva abhijappanti, "aho vata amhākampi
siyun"ti vadanti, taṇhañca tattha vaḍḍhentīti vuttaṃ hoti. Yājayogāti 4-
yāgādhimuttā. Bhavarāgarattāti evamimehi āsiṃsanādīhi bhavarāgeneva rattā,
bhavarāgarattā vā hutvā etāni āsiṃsanādīni karontā nātariṃsu jātiādivaṭṭadukkhaṃ
na uttariṃsūti.
      [1054-5] Atha ko carahīti atha idāni ko añño atārīti.
Saṅkhāyāti ñāṇena vīmaṃsitvā. Paroparānīti parāni ca orāni ca, 5-
@Footnote: 1 cha.Ma. imampi  2 cha.Ma.,i. eva  3 ka. suciṃ
@4 ka. yācayogāti 5 Sī. parovarānīti parāni ca avarāni ca, ka. parovarānīti parāni ca
@orāni ca

---------------------------------------------------------------------------------------------
page438.
Parattabhāvasakattabhāvādīni parāni ca orāni cāti vuttaṃ hoti. Vidhūmoti
kāyaduccaritādidhūmavirahito. Anīghoti rāgaīghādivirahito. Atāri soti so evarūpo
arahā jātijaraṃ atāri. Sesamettha pākaṭameva.
      Evaṃ bhagavā imampi suttaṃ arahattanikūṭeneva desesi, desanāpariyosāne
ayampi brāhmaṇo arahatte patiṭṭhāsi saddhiṃ antevāsisahassena, aññesañca
anekasatānaṃ 1- dhammacakkhuṃ udapādi. Sesaṃ vuttasadisamevāti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       puṇṇakasuttavaṇṇanā niṭṭhitā.
                       -------------------
                        4. Mettagusuttavaṇṇanā
      [1056] Pucchāmi tanti mettagusuttaṃ. Tattha maññāmi taṃ vedaguṃ
bhāvitattanti "ayaṃ vedagū"ti ca "bhāvitatto"ti ca evaṃ taṃ maññāmi.
      [1057] Apucchasīti ettha ca aiti padapūraṇamatte nipāto, pucchasiccevattho.
Pavakkhāmi yathā pajānanti yathā pajānanto ācikkhati, evaṃ ācikkhissāmi. 2-
Upadhinidānā pabhavanti dukkhāti taṇhādiupadhinidānā jātiādidukkhavisesā pabhavanti.
      [1058] Evaṃ upadhinidānato pabhavantesu dukkhesu:- yo ve 3- avidvāti
gāthā. Tattha pajānanti saṅkhāre aniccādivasena jānanto. Dukkhassa
jātippabhavānupassīti vaṭṭadukkhassa jātikāraṇaṃ "upadhī"ti anupassanto.
      [1059] Sokapariddavañcāti sokañca paridevañca. Tathā hi te vidito
esa dhammoti yathā yathā sattā jānanti, tathā tathā paññāpanavasena 4-
vidito esa tayā 5- dhammoti.
@Footnote: 1 ka. anekasahassānaṃ  2 ka. akkhāmi  3 ka. ce
@4 ka. ñāṇabalādivasena  5 cha.Ma. ayaṃ pāṭho na dissati

---------------------------------------------------------------------------------------------
page439.
      [1060-61] Kittayissāmi te dhammanti nibbānadhammaṃ nibbānagāminipaṭipadā-
dhammañca te desayissāmi. Diṭṭhe dhammeti diṭṭhe dukkhādidhamme, imasmiṃyeva
vā attabhāve. Anītihanti attapaccakkhaṃ. Yaṃ viditvāti yaṃ dhammaṃ "sabbe saṅkhārā
aniccā"tiādinā nayena sammasanto viditvā. Tañcāhaṃ abhinandāmīti taṃ
vuttappakāradhammajotakaṃ taṃ vā vacanaṃ abhipatthayāmi. 1- Dhammamuttamanti tava 2-
dhammamuttamaṃ abhinandāmīti.
      [1062] Uddhaṃ adho ca tiriyañcāpi majjheti ettha uddhanti anāgataddhā
vuccati, adhoti atītaddhā, tiriyañcāpi majjheti paccuppannaddhā. Etesu nandiñca
nivesanañca, panujja viññāṇanti etesu addhādīsu taṇhañca diṭṭhinivesanañca
abhisaṅkhāraviññāṇañca panudehi, panuditvā ca bhave na tiṭṭhe, evaṃ sante
duvidhepi bhave na tiṭṭheyya. Evaṃ tāva panujjasaddassa panudehīti imasmiṃ
atthavikappe sambandho. Panuditvāti etasmiṃ pana atthavikappe bhave na tiṭṭheti
ayameva sambandho, etāni nandinivesanaviññāṇāni panuditvā duvidhepi bhave
na tiṭṭheyyāti vuttaṃ hoti.
      [1063-4] Etāni vinodetvā bhave atiṭṭhanto eso:- evaṃvihārīti
gāthā. Tattha idhevāti imasmiṃyeva sāsane, imasmiṃyeva vā attabhāve. Sukittikaṃ
gotamanūpadhīkanti ettha anupadhikanti nibbānaṃ, taṃ sandhāya bhagavantaṃ ālapanto
āha "sukittitaṃ gotamanūpadhīkan"ti.
      [1065] Na kevalaṃ dukkhameva pahāsi:- te cāpīti gāthā. Tattha
aṭṭhitanti sakkaccaṃ, ādaraṃ 3- vā. Taṃ taṃ namassāmīti tasmā taṃ namassāmi.
Sameccāti upagantvā. Nāgāti bhagavantaṃ ālapanto āha.
@Footnote: 1 ka. vuttappakāraṃ dhammajātaṃ taṃ vā vacanaṃ abhipaṭṭhayāmi  2 cha.Ma.,i. tañca
@3 cha.Ma.,i. sadā

---------------------------------------------------------------------------------------------
page440.
      [1066] Idāni taṃ bhagavā "addhā hi pahāsi dukkhan"ti evaṃ tena
brāhmaṇena viditopi attānaṃ anupanetvāva pahīnadukkhena puggalena ovadanto
"yaṃ brāhmaṇan"ti gāthamāha. Tassattho:- yaṃ tvaṃ abhijānanto "ayaṃ
bāhitapāpattā brāhmaṇo, vedehi gatattā vedagū, kiñcanābhāvena akiñcano,
kāmesu ca bhavesu ca asattattā kāmabhave asatto"ti jaññā jāneyyāsi,
addhā hi so imaṃ oghaṃ atāri, tiṇṇo ca pāraṃ akhilo akaṅkho.
      [1067] Kiñca bhiyyo:- vidvā ca yoti 1- gāthā. Tattha idhāti
imasmiṃ sāsane, attabhāve vā. Visajjāti vossajjitvā. Sesaṃ sabbattha
pākaṭameva.
      Evaṃ bhagavā imampi suttaṃ arahattanikūṭeneva desesi, desanāpariyosāne
ca vuttasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      mettagusuttavaṇṇanā niṭṭhitā.
                         --------------
                         5. Dhotakasuttavaṇṇanā
      [1068-9] Pucchāmi tanti dhotakasuttaṃ. Tattha vācābhikaṅkhāmīti vācaṃ
abhikaṅkhāmi. Sikkhe nibbānamattanoti attano rāgādīnaṃ nibbānatthāya
adhisīlādīni sikkheyya. Itoti mama mukhato.
      [1070] Evaṃ vutte attamano dhotako bhagavantaṃ abhitthavamāno
kathaṃkathāpamokkhaṃ yācanto "passāmahan"ti gāthamāha. Tattha passāmahaṃ
@Footnote: 1 Sī.,ka. soti

---------------------------------------------------------------------------------------------
page441.
Devamanussaloketi passāmi ahaṃ devamanussaloke. Taṃ taṃ namassāmīti taṃ evarūpaṃ
namassāmi. Pamuñcāti pamocehi.
      [1071] Athassa bhagavā attādhīnameva kathaṃkathāpamokkhaṃ oghataraṇamukhena
dassento "nāhan"ti gāthamāha. Tattha nāhaṃ sahissāmīti 1- ahaṃ na sahissāmi
na sakkhissāmi, 2- na vāyamissāmīti vuttaṃ hoti. Pamocanāyāti pamocetuṃ.
Kathaṃkathinti sakaṅkhaṃ. Taresīti tareyyāsi.
      [1072-5] Evaṃ vutte attamanataro dhotako taṃ bhagavantaṃ abhitthavamāno
anusāsaniṃ yācanto "anusāsa brahme"ti gāthamāha. Tattha brahmāti
seṭṭhavacanametaṃ. Tena bhagavantaṃ āmantayamāno āha "anusāsa brahme"ti. Vivekadhammanti
sabbasaṅkhāravivekanibbānadhammaṃ. Abyāpajjamānoti nānappakārataṃ anāpajjamāno.
Idheva santoti idheva samāno. Asitoti anissito. Ito parā dve gāthā
mettagusutte vuttanayā eva. Kevalañhi tattha dhammaṃ, idha santinti ayaṃ viseso.
Tatiyagāthāyapi pubbaḍḍhaṃ tattha vuttanayameva. Aparaddhe saṅgoti sajjanaṭṭhānaṃ,
laggananti vuttaṃ hoti. Sesaṃ sabbattha pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca vuttasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       dhotakasuttavaṇṇanā niṭṭhitā.
                         --------------
@Footnote: 1 ka. gamissāmīti  2 ka. ahaṃ nāgamissāmi na sikkhāmi

---------------------------------------------------------------------------------------------
page442.
                         6. Upasīvasuttavaṇṇanā
      [1076] Eko ahanti upasīvasuttaṃ. Tattha mahantamoghanti mahantaṃ
oghaṃ. Anissitoti dhammaṃ vā puggalaṃ vā anissito. No visahāmīti na sakkomi.
Ārammaṇanti nissayaṃ. Yaṃ nissitoti yaṃ dhammaṃ vā puggalaṃ vā nissito.
      [1077] Idāni yasmā so brāhmaṇo ākiñcaññāyatanalābhī tañca
santampi nissayaṃ na jānāti, tenassa bhagavā tañca nissayaṃ uttariñca
niyyānapathaṃ dassento "ākiñcaññan"ti gāthamāha. Tattha pekkhamānoti taṃ
ākiñcaññāyatanasamāpattiṃ sato samāpajjitvā vuṭṭhahitvā ca aniccādivasena
passamāno. Natthīti nissāyāti taṃ "natthi kiñcī"ti pavattasamāpattiṃ ārammaṇaṃ
katvā. Tarassu oghanti tato pabhuti pavattāya vipassanāya yathānurūpaṃ catubbidhampi
oghaṃ tarassu. Kathāhīti kathaṃkathāhi. Taṇhakkhayaṃ rattamahābhipassāti 1- rattindivaṃ
nibbānaṃ vibhūtaṃ katvā passa. Etenassa diṭṭhadhammasukhavihāraṃ 2- katheti.
      [1078-9] Idāni "kāme pahāyā"ti sutvā vikkhambhanavasena attanā
pahīnakāme sampassamāno "sabbesū"ti gāthamāha. Tattha hitvā maññanti aññaṃ
tato heṭṭhā chabbidhampi samāpattiṃ hitvā. Saññāvimokkhe parameti sattasu
saññāvimokkhesu uttame ākiñcaññāyatane. Tiṭṭhe nu so tattha anānuyāyīti 3-
so puggalo tattha ākiñcaññāyatanabrahmaloke adhigacchamāno tiṭṭheyya 4- nūti
pucchati. Athassa bhagavā saṭṭhikappasahassamattaṃyeva ṭhānaṃ anujānanto tatiyagāthamāha.
      [1080] Evaṃ tassa tattha ṭhānaṃ sutvā idānissa sassatucchedabhāvaṃ
pucchanto "tiṭṭhe ce"ti gāthamāha. Tattha pūgampi vassānanti anekasaṅkhyampi
@Footnote: 1 cha.Ma. nattamahābhipassāti  2 ka. diṭṭhadhammika....  3 ka. anānuvāyīti
@4 cha.Ma. avigacchamāno tiṭṭheyya, i. avigacchamāno tiṭṭhe

---------------------------------------------------------------------------------------------
page443.
Vassānaṃ, gaṇarāsinti attho. "pūgampi vassānī"tipi pāṭho, tattha
vibhattibyattayena 1- sāmivacanassa paccattavacanaṃ kattabbaṃ, pūganti vā etassa bahūnīti
attho vattabbo. "pūgānī"ti vāpi paṭhanti, purimapāṭhoyeva sabbasundaro.
Tattheva so sīti siyā 2- vimuttoti so puggalo tatthevākiñcaññāyatane
nānādukkhehi parivimutto 3- sītibhāvappatto bhaveyya, nibbānappatto sassato
hutvā tiṭṭheyyāti adhippāyo. Cavetha 4- viññāṇaṃ tathāvidhassāti udāhu tathāvidhassa
viññāṇaṃ anupādāya parinibbāyeyyāti ucchedaṃ pucchati, paṭisandhiggahaṇatthaṃ
vāpi bhaveyyāti paṭisandhimpi tassa pucchati.
      [1081] Athassa bhagavā ucchedasassataṃ anupagamma tattha uppannassa
ariyasāvakassa anupādāya parinibbānaṃ dassento "accī yathā"ti gāthamāha.
Tattha atthaṃ paletīti atthaṃ gacchati. Na upeti saṅkhanti "asukaṃ nāma disaṃ
gato"ti vohāraṃ na gacchati. Evaṃ munī nāmakāyā vimuttoti evaṃ tattha
uppanno sekkhamuni pakatiyā pubbeva rūpakāyā vimutto tattha catutthamaggaṃ
nibbattetvā dhammakāyassa 5- pariññātattā puna nāmakāyāpi vimutto
ubhatobhāgavimutto khīṇāsavo hutvā anupādāparinibbānasaṅkhātaṃ atthaṃ paleti na upeti
saṅkhaṃ "khattiyo vā brāhmaṇo vā"ti evamādikaṃ.
      [1082] Adāni "atthaṃ paletī"ti sutvā tassa yoniso atthamasallakkhento
"atthaṅgato so"ti gāthamāha. Tassattho:- so atthaṃ gato udāhu natthi,
udāhu ve sassatiyā sassatabhāvena arogo avipariṇāmadhammo soti evaṃ taṃ me
muni sādhu viyākarohi. Kiṃkāraṇaṃ? tathā hi te vidito esa dhammoti.
@Footnote: 1 ka. vibhattibyattayanayena  2 ka. sītiyā  3 cha.Ma.,i. vimutto
@4 ka. bhavetha  5 ka. nāmakāyassa

---------------------------------------------------------------------------------------------
page444.
      [1083] Athassa bhagavā tathā avattabbataṃ dassento "atthaṅgatassā"ti
gāthamāha. Tattha atthaṅgatassāti anupādāparinibbutassa. Na pamāṇamatthīti
rūpādippamāṇaṃ natthi. Yena naṃ vajjunti yena rāgādinā naṃ vadeyyuṃ. Sabbesu
dhammesūti sabbesu khandhādidhammesu. Sesaṃ sabbattha pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca vuttasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       upasīvasuttavaṇṇanā niṭṭhitā.
                         ---------------
                         7. Nandasuttavaṇṇanā
      [1084-5] Santi loketi nandasuttaṃ. Tattha paṭhamagāthāyattho:- loke
khattiyādayo janā ājīvakanigaṇṭhādike sandhāya "santi munayo"ti vadanti,
tayidaṃ 1- kathaṃsūti kinnu kho te samāpattiñāṇādinā ñāṇena uppannattā
ñāṇūpapannaṃ muniṃ no vadanti, 2- evaṃvidhaṃ nu vadanti, udāhu ve nānappakārena 3-
lūkhajīvitasaṅkhātena jīvitenūpapannanti. Athassa bhagavā tadubhayampi
paṭikkhipitvā muniṃ dassento "na diṭṭhiyā"ti gāthamāha.
      [1086-7] Idāni "diṭṭhādīhi suddhī"ti vadantānaṃ vāde kaṅkhāpahānatthaṃ
"ye kecime"ti pucchati. Tattha anekarūpenāti kotūhalamaṅgalādinā. Tattha
yatā 4- carantāti tattha sakkāyadiṭṭhiyā guttā viharantā. Athassa tathā
suddhiabhāvaṃ dīpento bhagavā dutiyaṃ gāthamāha.
@Footnote: 1 ka. tadidaṃ  2 cha.Ma. no muniṃ vadanti
@3 cha.Ma.,i. nānappakārakena  4 ka. yathā

---------------------------------------------------------------------------------------------
page445.
      [1088-90] Evaṃ "nātariṃsū"ti sutvā idāni yo atāri, taṃ sotukāmo
"ye kecime"ti pucchati. Athassa bhagavā oghatiṇṇamukhena jātijarātiṇṇe
dassento tatiyaṃ 1- gāthamāha. Tattha nivutāti ovuṭā pariyonaddhā. Yesīdhāti
yesu idha. Ettha suiti nipātamattaṃ. Taṇhaṃ pariññāyāti tīhi pariññāhi
taṇhaṃ parijānitvā. Sesaṃ sabbattha pubbe vuttanayattā pākaṭameva.
      Evaṃ bhagavā arahattanikūṭeneva desanaṃ niṭṭhāpesi, desanāpariyosāne
pana nando bhagavato bhāsitaṃ abhinandamāno "etābhinandāmī"ti gāthamāha. Idhāpi
ca pubbe vuttasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       nandasuttavaṇṇanā niṭṭhitā.
                          -------------
                         8. Hemakasuttavaṇṇanā
      [1091-4] Ye me pubbeti hemakasuttaṃ. Tattha ye me pubbe
viyākaṃsūti ye bāvariādayo pubbe mayhaṃ sakaṃ laddhiṃ viyākaṃsu. Huraṃ gotamasāsanāti
gotamasāsanā pubbataraṃ. Sabbantaṃ takkavaḍḍhananti sabbantaṃ kāmavitakkādivaḍḍhanaṃ.
Taṇhānigghātananti taṇhāvināsanaṃ. Athassa bhagavā taṃ dhammaṃ 2- ācikkhanto
"idhā"ti gāthādvayamāha.  tattha etadaññāya ye satāti etaṃ nibbānapadamaccutaṃ
"sabbe saṅkhārā aniccā"tiādinā nayena vipassantā anupubbena jānitvā
ye kāyānupassanāsatiādīhi satā. Diṭṭhadhammābhinibbutāti viditadhammattā
diṭṭhadhammattā 3- rāgādinibbānena ca abhinibbutā. Sesaṃ sabbattha pākaṭameva.
@Footnote: 1 ka. dutiyaṃ  2 Sī.,i. tathā dhamme  3 ka. diṭṭhadhammā

---------------------------------------------------------------------------------------------
page446.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       hemakasuttavaṇṇanā niṭṭhitā.
                         --------------
                        9. Todeyyasuttavaṇṇanā
      [1095] Yasmiṃ kāmāti todeyyasuttaṃ. Tattha vimokkho tassa kīdisoti
tassa kīdiso vimokkho icchitabboti pucchati. Idāni tassa aññavimokkhābhāvaṃ 1-
dassento bhagavā dutiyaṃ gāthamāha. Tattha vimokkho tassa nāparoti tassa
añño vimokkho natthi.
      [1097-8] Evaṃ "taṇhakkhayo eva vimokkho"ti vuttepi tamatthaṃ
asallakkhento "nirāsaso so uda āsasāno"ti puna taṃ pucchati. Tattha
uda paññakappīti udāhu samāpattiñāṇādinā ñāṇena taṇhākappaṃ diṭṭhikappaṃ
vā kappayati. Athassa bhagavā taṃ ācikkhanto dutiyaṃ gāthamāha. Tattha kāmabhaveti
kāme ca bhave ca. Sesaṃ sabbattha pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      todeyyasuttavaṇṇanā niṭṭhitā.
                          -------------
@Footnote: 1 ka. avimokkhabhāvaṃ

---------------------------------------------------------------------------------------------
page447.
                         10. Kappasuttavaṇṇanā
      [1099] Majjhe sarasminti kappasuttaṃ. Tattha majjhe sarasminti
purimapacchimakoṭipaññāṇābhāvato majjhabhūte sāgareti 1- vuttaṃ hoti. Tiṭṭhatanti
tiṭṭhamānaṃ. Yathāyidaṃ nāparaṃ siyāti yathā idaṃ dukkhaṃ puna na bhaveyya.
      [1101-2] Athassa bhagavā tamatthaṃ byākaronto tisso gāthāyo
abhāsi. Tattha akiñcananti kiñcanapaṭipakkhaṃ. Anādānanti ādānapaṭipakkhaṃ,
kiñcanādānavūpasamanti vuttaṃ hoti. Anāparanti aparapaṭibhāgadīpavirahitaṃ, seṭṭhanti
vuttaṃ hoti. Na te mārassa paddhagūti 2- te mārassa paddhacarā 3- paricārakā sissā
na honti. Sesaṃ sabbattha pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       kappasuttavaṇṇanā  niṭṭhitā.
                          -------------
                        11. Jatukaṇṇisuttavaṇṇanā
      [1103-4] Sutvānahanti jatukaṇṇisuttaṃ. Tattha sutvānahaṃ vīramakāmakāminti
ahaṃ "itipi so bhagavā"tiādinā nayena vīraṃ kāmānaṃ akāmanato akāmakāmiṃ
buddhaṃ sutvā. Akāmamāgamanti nikkāmaṃ bhagavantaṃ pucchituṃ āgatomhi.
Sahajanettāti sahajātasabbaññutaññāṇacakkhu. Yathātacchanti yathātathaṃ. Brūhi meti
puna yācanto bhaṇati. Yācanto hi sahassakkhattumpi bhaṇeyya, ko pana vādo
@Footnote: 1 cha.Ma.,i. saṃsāreti  2 ka. paṭṭhagūti  3 Ma.,ka. paṭṭhacarā

---------------------------------------------------------------------------------------------
page448.
Dvikkhattuṃ. Tejī tejasāti tejena samannāgato tejasā abhibhuyya. Yamahaṃ vijaññaṃ
jātijarāya idha vippahānanti yamahaṃ jātijarānaṃ pahānabhūtaṃ dhammaṃ idheva
jāneyyaṃ.
      [1105-7] Athassa bhagavā taṃ dhammamācikkhanto tisso gāthāyo abhāsi.
Tattha nekkhammaṃ daṭṭhu khematoti nibbānañca nibbānagāminiñca paṭipadaṃ
"kheman"ti disvā. Uggahitanti taṇhādiṭṭhivasena gahitaṃ. Nirattaṃ vāti
nirassitabbaṃ vā, pamuñcitabbanti vuttaṃ hoti. Mā te vijjitthāti mā te
ahosi. Kiñcananti rāgādikiñcanaṃ vāpi te mā vijjittha. Pubbeti atīte
saṅkhāre ārabbha uppannakilesā. Brāhmaṇāti bhagavā jatukaṇṇiṃ ālapati.
Sesaṃ sabbattha pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
                      Paramatthajotikāya khuddakaṭṭhathāya
                          suttanipātaṭṭhakathāya
                      jatukaṇṇisuttavaṇṇanā niṭṭhitā.
                         ---------------
                       12. Bhadrāvudhasuttavaṇṇanā
      [1108-9] Okañjahanti bhadrāvudhasuttaṃ. Tattha okañjahanti ālayaṃ jahaṃ.
Taṇhacchidanti chataṇhākāyacchidaṃ. Anejanti lokadhammesu nikkampaṃ. Nandiñjahanti
anāgatarūpādipatthanāpajahaṃ ekā eva hi taṇhā thutivasena idha nānappakārato
vuttā. Kappañjahanti duvidhakappañjahaṃ. Abhiyāceti ativiya yācāmi. Sutvāna

---------------------------------------------------------------------------------------------
page449.
Nāgassa apanamissanti itoti nāgassa tava bhagavā vacanaṃ sutvā ito
pāsāṇakacetiyato bahū janā pakkamissantīti adhippāyo. Janapadehi saṅgatāti
aṅgādīhi janapadehi idha samāgatā. Viyākarohīti dhammaṃ desehi.
      [1110] Athassa āsayānulomena dhammaṃ desento bhagavā dve gāthāyo
abhāsi. Tattha ādānataṇhanti rūpādīnaṃ ādāyikaṃ gahaṇataṇhaṃ, taṇhūpādānanti
vuttaṃ hoti. Yaṃ yañhi lokasmimupādiyantīti etesu khandhādibhedesu 1- yaṃ yaṃ
gaṇhanti. Teneva māro anveti jantunti teneva upādānappaccayanibbatta-
kammābhisaṅkhāravasena 2- paṭisandhikkhandhamāro taṃ sattaṃ anugacchati.
      [1111] Tasmā pajānanti tasmā etamādīnavaṃ aniccādivasena vā
saṅkhāre jānanto. Ādānasatte iti pekkhamāno, pajaṃ imaṃ maccudheyye
visattanti ādātabbaṭṭhena ādānesu rūpādīsu satte sabbaloke imaṃ pajaṃ
maccudheyye laggaṃ pekkhamāno, ādānasatte vā ādānābhiniviṭṭhe puggale
ādānasaṅgahetuñca imaṃ pajaṃ maccudheyye laggaṃ tato vītikkamituṃ asamatthaṃ
iti pekkhamāno kiñcanaṃ sabbaloke na upādiyethāti. Sesaṃ sabbattha
pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      bhadrāvudhasuttavaṇṇanā niṭṭhitā.
                         ---------------
@Footnote: 1 cha.Ma.,i. uddhādibhedesu  2 cha.Ma.,i.....kammābhisaṅkhāranibbattavasena

---------------------------------------------------------------------------------------------
page450.
                         13. Udayasuttavaṇṇanā
      [1112-3] Jhāyinti udayasuttaṃ. Tattha aññāvimokakhanti
paññānubhāvanijjhātaṃ vimokkhaṃ pucchati. Atha bhagavā yasmā udayo catutthajjhānalābhī,
tasmāssa paṭiladdhajjhānavasena nānappakārato aññāvimokkhaṃ dassento
gāthādvayamāha. Tattha pahānaṃ kāmacchandānanti yadidaṃ paṭhamajjhānaṃ
nibbattentassa kāmacchandappahānaṃ, tampi aññaṃ vimokkhaṃ pabrūmi, evaṃ
sabbapadāni yojetabbāni.
      [1114] Upekkhāsatisaṃsuddhanti catutthajjhānaupekkhāsatīhi saṃsuddhaṃ.
Dhammatakkapurejavanti iminā tasmiṃ catutthajjhānavimokkhe ṭhatvā jhānaṅgāni
vipassitvā adhigataṃ arahattavimokkhaṃ vadati. Arahattavimokkhassa hi maggasampayutta-
sammāsaṅkappādibhedo dhammatakko purejavo hoti. Tenāha "dhammatakkapurejavan"ti.
Avijjāya pabhedananti etameva ca aññāvimokkhaṃ avijjāpabhedasaṅkhātaṃ nibbānaṃ
nissāya jātattā kāraṇopacārena "avijjāya pabhedanan"ti pabrūmīti.
      [1115-6] Evaṃ avijjāpabhedanavacanena vuttaṃ nibbānaṃ sutvā "taṃ
kissa vippahānena vuccatī"ti pucchanto "kiṃsu saññojano"ti gāthamāha. Tattha
kiṃsu saññojanoti kiṃ saṃyojano. Vicāraṇanti vicaraṇakāraṇaṃ. 1- Kassassa vippahānenāti
kiṃnāmakassa assa dhammassa vippahānena. Athassa bhagavā tamatthaṃ byākaronto
"nandisaññojano"ti gāthamāha. Tattha vitakkassāti kāmavitakkādiko vitakko assa.
      [1117-8] Idāni tassa nibbānassa maggaṃ pucchanto "kathaṃ satassā"ti
gāthamāha. Tattha viññāṇanti abhisaṅkhāraviññāṇaṃ. Athassa maggaṃ kathento bhagavā
@Footnote: 1 ka. kiṃsu vicāraṇoti kiṃ vicāraṇaṃ

---------------------------------------------------------------------------------------------
page451.
"ajjhattañcā"ti gāthamāha. Tattha evaṃ satassāti evaṃ satassa sampajānassa.
Sesaṃ sabbattha pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       udayasuttavaṇṇanā niṭṭhitā.
                          -------------
                        14. Posālasuttavaṇṇanā
      [1119-20] Yo atītanti posālasuttaṃ. Tattha yo atītaṃ ādisatīti
yo bhagavā attano ca paresañca "ekampi jātin"tiādibhedaṃ atītaṃ ādisati.
Vibhūtarūpasaññissāti samatikkantarūpasaññissa. Sabbakāyappahāyinoti tadaṅgavikkhambhana-
vasena sabbarūpakāyappahāyino, pahīnarūpabhavapaṭisandhikassāti adhippāyo. Natthi kiñcīti
passatoti viññāṇābhāvavipassanena "natthi kiñcī"ti passato ākiñcaññāyatana-
lābhinoti vuttaṃ hoti. Ñāṇaṃ sakkānupucchāmīti sakkāti bhagavantaṃ ālapanto
āha. Tassa puggalassa ñāṇaṃ pucchāmi, kīdisaṃ pucchitabbanti. 1- Kathaṃ neyyoti
kathaṃ so netabbo, kathamassa uttariñāṇaṃ uppādetabbanti.
      [1121] Athassa bhagavā tādise puggale attano appaṭipatañāṇataṃ
pakāsetvā taṃ ñāṇaṃ byākātuṃ gāthādvayamāha. Tattha viññāṇaṭṭhitiyo sabbā,
abhijānaṃ tathāgatoti abhisaṅkhāravasena catasso paṭisandhivasena sattāti evaṃ
@Footnote: 1 ka. icchitabbanti

---------------------------------------------------------------------------------------------
page452.
Sabbā viññāṇaṭṭhitiyo abhijānanto tathāgato. Tiṭṭhantamenaṃ jānātīti
kammābhisaṅkhāravasena tiṭṭhantametaṃ puggalaṃ jānāti "āyatiṃ ayaṃ evaṃgatiko
bhavissatī"ti. Vimuttanti ākiñcaññāyatanādīsu adhimuttaṃ. Tapparāyananti tammayaṃ.
      [1122] Ākiñcaññasambhavaṃ ñatvāti ākiñcaññāyatanajanakakammābhisaṅkhāraṃ
ñatvā "kinti palibodho ayan"ti. Nandī saññojanaṃ itīti yā ca tattha arūparāga-
saṅkhātā 1- nandī, tañca saṃyojanaṃ iti ñatvā. Tato tattha vipassatīti tato 2-
ākiñcaññāyatanasamāpattito vuṭṭhahitvā taṃ samāpattiṃ aniccādivasena vipassati.
Evaṃ 3- ñāṇaṃ tathaṃ tassāti etaṃ tassa puggalassa evaṃ vipassato anukkameneva
uppannaṃ arahattañāṇaṃ aviparītaṃ. Vusīmatoti vusitavantassa. Sesaṃ sabbattha
pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      posālasuttavaṇṇanā niṭṭhitā.
                         --------------
                       15. Mogharājasuttavaṇṇanā
      [1123] Dvāhaṃ sakkanti mogharājasuttaṃ. Tattha dvāhanti dve vāre
ahaṃ. So hi pubbe ajitasuttassa ca tissametteyyasuttassa ca avasāne dvikkhattuṃ
bhagavantaṃ pucchi, bhagavā panassa indriyaparipākaṃ āgamayamāno na byākāsi.
@Footnote: 1 ka. arūparāgasaṅkhyā  2 ka. atha tattha  3 cha.Ma. etaṃ

---------------------------------------------------------------------------------------------
page453.
Tenāha "dvāhaṃ sakkaṃ apucchissan"ti. Yāvatatiyañca devīsi, byākarotīti me
sutanti yāvatatiyañca sahadhammikaṃ puṭṭho visuddhidevabhūto isi bhagavā sammāsambuddho
byākarotīti evamme sutaṃ. Godhāvarītīreyeva kira so evamassosi. Tenāha
"byākarotīti me sutan"ti.
      [1124] Ayaṃ lokoti manussaloko. Paro lokoti taṃ ṭhapetvā avaseso.
Sadevakoti brahmalokaṃ ṭhapetvā avaseso upapattidevasammutidevayutto, "brahmaloko
sadevako"ti etaṃ vā "sadevake loke"tiādinayadassanamattaṃ, tena sabbopi
tathā vuttappakāro loko veditabbo.
      [1125] Evaṃ abhikkantadassāvinti evaṃ aggadassāviṃ, sadevakassa
lokassa ajjhāsayādhimuttigatiparāyanādīni passituṃ samatthanti dasseti.
      [1126] Suññato lokaṃ avekkhassūti avasiyapavattasallakkhaṇavasena vā
tucchasaṅkhārasamanupassanāvasena vāti dvīhi kāraṇehi suññato lokaṃ passa,
attānudiṭṭhiṃ ūhaccāti sakkāyadiṭṭhiṃ uddharitvāva. 1- Sesaṃ sabbattha pākaṭameva.
      Evaṃ bhagavā idampi suttaṃ arahattanikūṭeneva desesi, desanāpariyosāne
ca vuttasadiso eva dhammābhisamayo ahosīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                     mogharājasuttavaṇṇanā  niṭṭhitā.
                         ---------------
                        16. Piṅgiyasuttavaṇṇanā
      [1127] Jiṇṇohamasmīti piṅgiyasuttaṃ. Tattha jiṇṇohamasmi abalo
vītavaṇṇoti so kira brāhmaṇo jarābhibhūto vīsavassasatiko jātiyā, dubbalo ca
@Footnote: 1 cha.Ma. uddharitvā, i. uttaritvā

---------------------------------------------------------------------------------------------
page454.
"idha padaṃ karissāmī"ti aññattheva karoti, vinaṭṭhapurimacchavivaṇṇo ca. Tenāha
"jiṇṇohamasmi abalo vītavaṇṇo"ti. Māhaṃ nassaṃ momuho antarāvāti māhaṃ
tuyhaṃ dhammaṃ asacchikatvā antarā eva avidvā hutvā anassiṃ. Jātijarāya idha
vippahānanti idheva tava pādamūle pāsāṇake vā cetiye jātijarāya vippahānaṃ
nibbānadhammaṃ yamahaṃ vijaññaṃ, tamme ācikkha.
      [1128] Idāni yasmā piṅgiyo kāye sāpekkhatāya "jiṇṇohamasmī"ti
gāthamāha. Tenassa bhagavā kāye sinehappahānatthaṃ "disvāna rūpesu vihaññamāne"ti
gāthamāha, tattha rūpesūti rūpahetu rūpapaccayā. Vihaññamāneti kammakaraṇādīhi
upahaññamāne. Ruppanti rūpesūti cakkhurogādīhi ca rūpahetuyeva janā ruppanti
bādhīyanti.
      [1129-30] Evaṃ bhagavatā yāva arahattaṃ, tāva kathitaṃ paṭipattiṃ
sutvāpi piṅgiyo jarādubbalatāya visesaṃ anadhigantvāva puna "disā catasso"ti imāya
gāthāya bhagavantaṃ thomento desanaṃ yācati. Athassa bhagavā punapi yāva arahattaṃ,
tāva paṭipadaṃ dassento "taṇhādhipanne"ti gāthamāha. Sesaṃ sabbattha pākaṭamevāti.
      Evaṃ idampi suttaṃ bhagavā arahattanikūṭeneva desesi, desanāpariyosāne
ca piṅgiyo anāgāmiphale patiṭṭhāsi. So kira antarantarā cintesi "evaṃ
vicitrapaṭibhānaṃ nāma desanaṃ na labhi mayhaṃ mātulo bāvarī savanāyā"ti. Tena
sinehavikkhepena arahattaṃ pāpuṇituṃ nāsakkhi. Antevāsino panassa sahassajaṭilā
arahattaṃ pāpuṇiṃsu, sabbe eva iddhimayapattacīvaradharā ehibhikkhavo ahesunti.
                     Paramatthajotikāya khuddakaṭṭhakathāya
                          suttanipātaṭṭhakathāya
                      piṅgiyasuttavaṇṇanā niṭṭhitā.
                         ---------------

---------------------------------------------------------------------------------------------
page455.
                       Pārāyanatthutigāthāvaṇṇanā
      ito paraṃ saṅgītikārā desanaṃ thomentā "idamavoca bhagavā"tiādimāhaṃsu.
Tattha idamavocāti idaṃ pārāyanaṃ avoca. Paricārakasoḷasānanti bāvarissa
paricārakena piṅgiyena saha soḷasannaṃ, buddhassa vā bhagavato paricārakasoḷasānaṃ.
Te eva ca brāhmaṇā. Tattha soḷasaparisā pana purato ca pacchato ca vāmapassato
ca dakkhiṇapassato ca cha cha yojanā nisinnā ujukena dvādasayojanikā
ahosi. Ajjhiṭṭhoti yācito. Atthamaññāyāti pāḷiatthamaññāya. Dhammamaññāyāti
pāḷidhammamaññāya. Pārāyananti evaṃ imassa dhammapariyāyassa adhivacanaṃ āropetvā
tesaṃ brāhmaṇānaṃ nāmāni kittayantā "ajito tissametteyyo .pe.
Buddhaseṭṭhamupāgamun"ti āhaṃsu.
      [1131-7] Tattha sampannacaraṇanti nibbānapadaṭṭhānabhūtena
pātimokkhasīlādinā sampannaṃ. Isinti mahesiṃ. Sesaṃ pākaṭameva. Tato paraṃ
brahmacariyamacariṃsūti maggabrahmacariyaṃ acariṃsu. Tasmā pārāyananti tassa pārabhūtassa
nibbānassa ayananti vuttaṃ hoti.
                       Pārāyanānugītigāthāvaṇṇanā
      [1138] Pārāyanamanugāyissanti assa ayaṃ sambandho:- bhagavatā hi
pārāyane desite soḷasasahassajaṭilā arahattaṃ pāpuṇiṃsu, avasesānañca
cuddasakoṭisaṅkhānaṃ devamanussānaṃ dhammābhisamayo ahosīti. Vuttañhetaṃ porāṇehi:-
          "tato pāsāṇake ramme          pārāyanasamāgame
           amataṃ pāpayī buddho             cuddasa pāṇakoṭiyo"ti.
      Niṭṭhitāya pana dhammadesanāya tato tato āgatā manussā bhagavato
ānubhāvena attano attano gāmanigamādīsveva pāturahesuṃ. Bhagavāpi sāvatthimeva

---------------------------------------------------------------------------------------------
page456.
Agamāsi paricārakasoḷasādīhi anekehi bhikkhusahassehi parivutoti. Tattha piṅgiyo
bhagavantaṃ vanditvā āha "gacchāmahaṃ bhante bāvarissa buddhuppādaṃ ārocetuṃ,
paṭissutañhi tassa mayā"ti. Atha bhagavatā anuññāto jhānagamaneneva godhāvarītīraṃ
gantvā pādagamanena assamābhimukho agamāsi. (1)- Sampattañcāpi naṃ pucchi
"kiṃ piṅgiya buddho loke uppanno"ti. Āma brāhmaṇa uppanno, pāsāṇake
cetiye nisinno amhākaṃ dhammaṃ desesi, tamahaṃ tuyhaṃ desissāmīti. Tato bāvarī
mahatā sakkārena sapariso taṃ pūjetvā āsanaṃ paññāpesi. Tattha nisīditvā
piṅgiyo "pārāyanamanugāyissan"tiādimāha.
      Tattha anugāyissanti bhagavatā gītaṃ anugāyissaṃ. Yathāddakkhīti yathā sāmaṃ
saccābhisambodhena asādhāraṇañāṇena ca addakkhi. Nikkāmoti pahīnakāmo.
"nikkamo"tipi 2- pāṭho, vīriyavāti attho, nikkhanto vā akusalapakkhā. Nibbanoti
kilesavanavirahito, taṇhāvirahito eva vā. Kissa hetu musā bhaṇeti yehi
kilesehi musā bhaṇeyya, ete tassa pahīnāti dasseti. Etena brāhmaṇassa
savane ussāhaṃ janeti.
      [1139-41] Vaṇṇūpasañhitanti guṇūpasañhitaṃ. Saccavhayoti "buddho"ti
sacceneva avhānena nāmena yutto. Brahmeti taṃ brāhmaṇaṃ ālapati.
Kubbanakanti parittavanaṃ. Bahupphalaṃ kānanamāvaseyyāti anekaphalādivikatibharitaṃ
kānanaṃ āgamma vaseyya. Appadasseti bāvariyappabhutike parittapaññe. 3-
Mahodadhinti anotattādimahantaudakarāsiṃ.
      [1142-4] Yeme pubbeti ye ime pubbe. Tamanudāsinoti tamonudo
āsino. Bhūripaññāṇoti ñāṇaddhajo. Bhūrimedhasoti vipulapañño.
@Footnote: 1 cha.Ma.,i. tamenaṃ bāvarī brāhmaṇo maggaṃ olokento nisinno dūratova
@khārijaṭādivirahitaṃ bhikkhuvesena āgacchantaṃ disvā "buddho loke uppanno"ti
@niṭṭhaṃ agamāsi  2 Sī.,i.,Ma. nikkhāmotipi  3 ka. pahāya

---------------------------------------------------------------------------------------------
page457.
Sandiṭṭhikakālikanti sāmaṃ passitabbaphalaṃ, na ca kālantare pattabbaphalaṃ. Anītikanti
kilesādiītivirahitaṃ. 1-
      [1145-50] Atha naṃ bāvarī āha "kinnu tamhā"ti dve gāthā.
Tato piṅgiyo bhagavato santikā avippavāsameva dīpento "nāhaṃ tamhā"ti-
ādimāha. Passāmi naṃ manasā cakkhunāvāti taṃ buddhaṃ ahaṃ cakkhunā viya manasā
passāmi. Namassamāno vivasemi 2- rattinti namassamānova rattiṃ atināmemi. Tena
teneva natoti yena disābhāgena buddho, tena tenevāhampi nato tanninno
tappoṇoti dasseti.
      [1151] Dubbalathāmakassāti appathāmakassa, atha vā dubbalassa
dutthāmakassa ca, balavīriyahīnassāti vuttaṃ hoti. Teneva kāyo na paletīti teneva
dubbalathāmakattena kāyo na gacchati, yena vā buddho, tena na gacchati. "na
paretī"tipi pāṭho, so evattho. Tatthāti buddhassa santike. Saṅkappayantāyāti 3-
saṅkappagamanena. Tena yuttoti yena buddho, tena yutto avippayutto 4-
anuyuttoti dasseti.
      [1152] Paṅke sayānoti kāmakaddame 5- sayamāno. Dīpā dīpaṃ
upallavinti satthārādito satthārādiṃ adhigacchiṃ. Athaddasāsiṃ sambuddhanti sohaṃ
evaṃ duddiṭṭhiṃ gahetvā anvāhiṇḍanto atha pāsāṇake cetiye buddhamaddakkhiṃ.
      [1153] Imissā gāthāya avasāne piṅgiyassa ca bāvarissa ca
indriyaparipākaṃ viditvā bhagavā sāvatthiyaṃ ṭhitoyeva suvaṇṇobhāsaṃ muñci. Piṅgiyo
bāvarissa buddhaguṇe vaṇṇayanto nisinno eva obhāsaṃ disvā "kiṃ idan"ti
@Footnote: 1 cha.Ma. kikesaītivirahitaṃ  2 Sī. namassamānova vasemi  3 Sī. saṅkappayattāyāti
@4 cha.Ma.,i. payutto  5 ka. kāmapaṅkesu

---------------------------------------------------------------------------------------------
page458.
Vilokento bhagavantaṃ attano purato ṭhitaṃ viya disvā bāvarissa brāhmaṇassa
"buddho āgato"ti ārocesi. Brāhmaṇo uṭṭhāyāsanā añjaliṃ paggahetvā
aṭṭhāsi. Bhagavāpi obhāsaṃ pharitvā brāhmaṇassa attānaṃ dassento ubhinnampi
sappāyaṃ viditvā piṅgiyameva ālapamāno "yathā ahū vakkalī"ti imaṃ gāthaṃ abhāsi.
      Tassattho:- yathā vakkalitthero saddhādhimutto ahosi, saddhādhurena ca
arahattaṃ pāpuṇi, yathā ca soḷasannaṃ eko bhadrāvudho nāma, yathā ca
āḷavi gotamo, evameva tvampi pamuñcassu saddhaṃ, tato saddhāya adhimuccanto
"sabbe saṅkhārā aniccā"tiādinā nayena vipassanaṃ ārabhitvā maccudheyyassa
pāraṃ nibbānaṃ gamissasīti arahattanikūṭeneva desanaṃ niṭṭhāpesi,
desanāpariyosāne piṅgiyo arahatte, bāvarī anāgāmiphale patiṭṭhahi, bāvarissa
brāhmaṇassa pana sissā pañcasatā sotāpannā ahesuṃ.
      [1154-5] Idāni piṅgiyo attano pasādaṃ pavedento 1- "esa
bhiyyo"tiādimāha. Tattha paṭibhānavāti paṭibhānapaṭisambhidāupeto. Adhideve
abhiññāyāti adhidevakare dhamme ñatvā. Varovaranti 2- hīnappaṇītaṃ, attano
ca parassa ca adhidevattakaraṃ sabbadhammajātaṃ vedīti vuttaṃ hoti. Kaṅkhīnaṃ paṭijānatanti
kaṅkhīnaṃyeva sataṃ "nikkaṅkhamhā"ti paṭijānantānaṃ.
      [1156] Asaṃhīranti rāgādīhi asaṃhāriyaṃ. Asaṅkuppanti akuppaṃ
avipariṇāmadhammaṃ. Dvīhipi padehi nibbānaṃ bhaṇati. Addhā gamissāmīti ekaṃseneva taṃ
anupādisesanibbānadhātuṃ gamissāmi. Na mettha kaṅkhāti natthi me ettha
nibbāne kaṅkhā. Evaṃ maṃ dhārehi adhimuttacittanti piṅgiyo "evameva tvampi
pamuñcassu saddhan"ti iminā bhagavato ovādena attani saddhaṃ uppādetvā
@Footnote: 1 ka. nivedento  2 ka. parovaranti

---------------------------------------------------------------------------------------------
page459.
Saddhādhureneva ca vimuñcitvā taṃ saddhādhimuttataṃ pakāsento bhagavantaṃ āha
"evaṃ maṃ dhārehi adhimuttacittan"ti. Ayamettha adhippāyo "yathā maṃ tvaṃ avaca,
evameva adhimuttaṃ dhārehī"ti.
                    Iti paramatthajotikāya khuddakaṭṭhakathāya
                          suttanipātaṭṭhakathāya
                    soḷasabrāhmaṇasuttavaṇṇanā niṭṭhitā.
                Niṭṭhito ca pañcamo vaggo atthavaṇṇanānayato,
                       nāmena pārāyanavaggoti.
                       ------------------

---------------------------------------------------------------------------------------------
page460.
                             Nigamanakathā
      ettāvatā ca yaṃ vuttaṃ:-
          "uttamaṃ vandaneyyānaṃ          vanditvā ratanattayaṃ
           yo khuddakanikāyamhi           khuddācārappahāyinā.
           Desito lokanāthena          lokanittharaṇesinā
           tassa suttanipātassa           karissāmatthavaṇṇanan"ti.
Ettha uragavaggādipañcavaggasaṅgahitassa uragasuttādisattatisuttappabhedassa
suttanipātassa atthavaṇṇanā katā hoti. Tenetaṃ vuccati:-
          "imaṃ suttanipātassa            karontenatthavaṇṇanaṃ
           saddhammaṭṭhitikāmena           yaṃ pattaṃ kusalaṃ mayā.
           Tassānubhāvato khippaṃ          dhamme ariyappavedite
           vuḍḍhiṃ virūḷhiṃ vepullaṃ          pāpuṇātu ayaṃ jano"ti.
               Pariyattippamāṇato catucattāḷīsamattā bhāṇavāRā.
      Paramavisuddhasaddhābuddhivīriyaguṇapaṭimaṇḍitena 1- sīlācārajjavamaddavādiguṇa-
samudayasamuditena sakasamayasamayantaragahanajjhogāhanasamatthena paññāveyyattiya-
samannāgatena tipiṭakapariyattippabhede sāṭṭhakathe satthu sāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena
yuttamuttavādinā vādīvarena mahākavinā chaḷabhiññāpaṭisambhidādippabhedaguṇa-
paṭimaṇḍite uttarimanussadhamme supatiṭṭhitabuddhīnaṃ theravaṃsappadīpānaṃ therānaṃ
mahāvihāravāsīnaṃ vaṃsālaṅkārabhūtena vipulavisuddhabuddhinā buddhaghosoti garūhi
gahitanāmadheyyena therena katā ayaṃ paramatthajotikā nāma suttanipātaṭṭhakathā:-
@Footnote: 1 cha.Ma......buddhavīriyappaṭimaṇḍatena

---------------------------------------------------------------------------------------------
page461.
         Tāva tiṭṭhatu lokasmiṃ            lokanittharaṇesinaṃ
         dassentī kulaputtānaṃ            nayaṃ paññāya suddhiyā. 1-
         Yāva buddhoti nāmampi           suddhacittassa tādino
         lokamhi lokajeṭṭhassa           pavattati mahesinoti.
2- Buddhaguṇodadhimahattasattasattā bhavantu sukhitā visadā averā kāyo arogo
paridhāvataṃ mato jighañño sabbo jano samudayoti khayaṃ yathāhaṃ uppādabhaṅgakkhaṇamajjhagatā
aniccā khandhā rajorāgabhayādinā nāgarukkhā māyā marīci kadaliva
asārakā attattaniyarahitā avasāmanattā evaṃ vivāyatī sukhena bhavattayena
dantena kāyavacīmanotena hitvā alokavidhapāpagati aniṭṭhaṃ seṭṭhagatinti. Samudayātu
sivañca antevāsīti. 2-
                      Suttanipātatthavaṇṇanā niṭṭhitā.
                         --------------