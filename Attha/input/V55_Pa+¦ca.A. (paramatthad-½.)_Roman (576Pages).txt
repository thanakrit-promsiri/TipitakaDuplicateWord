AṬṬHAKATHĀ Book 55 : PĀḶI ROMAN
Pañca.A. (paramatthadī.)

Page 1-100.

page1.
                             Abhidhammapiṭaka
                       dhātukathādipañcapakaraṇaṭṭhakathā
                           dhātukathāvaṇṇanā
                            ---------
                namo tassa bhagavato arahato sammāsambuddhassa.
                            Ārambhakathā
                aṭṭhārasahi bhedehi     vibhaṅgaṃ mārabhañjano
                desayitvā mahāvīro    yaṃ tasseva anantaraṃ.
                Adesayi dhātukathaṃ       dhātubhedappakāsano
                tassatthaṃ dīpayissāmi     taṃ suṇātha samāhitāti.
                          1. Mātikāvaṇṇanā
                         1. Nayamātikāvaṇṇanā
     [1] Saṅgaho asaṅgahotiādīnañhi vasena idaṃ pakaraṇaṃ "cuddasavidhena
vibhattan"ti vuttaṃ. Taṃ sabbampi uddesaniddesato dvidhā ṭhitaṃ. Tassa 1- mātikā
uddeso. Sā pañcadhā ṭhitā 2- nayamātikā abbhantaramātikā nayamukhamātikā
lakkhaṇamātikā bāhiramātikāti. Tattha saṅgaho asaṅgaho .pe. Vippayuttena
saṅgahitaṃ asaṅgahitanti ayaṃ cuddasahi padehi nikkhittā nayamātikā nāma. Ayañhi
iminā saṅgahādikena nayena dhātukathāyaṃ 3- dhammā vibhattāti dassetuṃ ṭhapitattā
nayamātikāti vuccati. Etesaṃ padānaṃ mūlabhūtattā mūlamātikātipi vattuṃ vaṭṭati.
@Footnote: 1 cha.Ma. tattha    2 cha.Ma. sā pañcavidhā    3 cha.Ma. dhātukathā

---------------------------------------------------------------------------------------------
page2.
                       2. Abbhantaramātikāvaṇṇanā
     [2] Pañcakkhandhā .pe. Manasikāroti ayaṃ pañcavīsādhikena padasatena
nikkhittā abbhantaramātikā nāma. Ayañhi "sabbāpi dhammasaṅgaṇī dhātukathāya
mātikā"ti evaṃ avatvā saṅgahādinā nayena vibhajitabbe khandhādidhamme sarūpato
dassetvā dhātukathāya abbhantareyeva ṭhapitattā abbhantaramātikāti vuccati. Khandhādīnaṃ
padānaṃ dhammasaṅgaṇīmātikāya asaṅgahitattā pakiṇṇakamātikātipi vattuṃ vaṭṭati.
                        3. Nayamukhamātikāvaṇṇanā
     [3] Tīhi saṅgaho. Tīhi asaṅgaho. Catūhi sampayogo. Catūhi vippayogoti
ayaṃ catūhi padehi nikkhittā nayamukhamātikā nāma. Ayañhi sabbesupi pañcakkhandhādīsu
ceva kusalattikādīsu ca mātikādhammesu tīhi khandhāyatanadhātupadeheva saṅgaho
ca asaṅgaho ca yojetabbo. Tathā catūhi arūpakkhandhehi sampayogo ca vippayogo
ca. Etāni imesaṃ saṅgahādīnaṃ 1- nayānaṃ mukhānīti dassetuṃ ṭhapitattā nayamukhamātikāti
vuccati.
                        4. Lakkhaṇamātikāvaṇṇanā
     [4] Sabhāgo. Visabhāgoti ayaṃ dvīhi padehi nikkhittā lakkhaṇamātikā
nāma. Ayañhi sabhāgalakkhaṇehi dhammehi saṅgahanayo, visabhāgalakkhaṇehi asaṅgahanayo,
tathā sampayogavippayoganayo yojetabboti taṃ 2- sabhāgavisabhāgalakkhaṇavasena
saṅgahādilakkhaṇaṃ dassetuṃ ṭhapitattā lakkhaṇamātikāti vuccati.
                        5. Bāhiramātikāvaṇṇanā
     [5] Sabbāpi dhammasaṅgaṇī dhātukathāya mātikāti ayaṃ chasaṭṭhī tikapadāni
dve ca dukapadasatāni saṅkhipitvā nikkhittā bāhiramātikā nāma. Ayañhi
@Footnote: 1 cha.Ma. saṅgahāsaṅgahādīnaṃ     2 cha.Ma. ayaṃ pāṭho na dissati

---------------------------------------------------------------------------------------------
page3.
"pañcakkhandhā .pe. Manasikāro"ti evaṃ dhātukathāya abbhantare avatvā "sabbāpi
dhammasaṅgaṇī"ti evaṃ dhātukathāya mātikāto bahi ṭhapitattā bāhiramātikāti vuccati.
     Evaṃ mātikāya pañcadhā ṭhitabhāvaṃ viditvā idāni "saṅgaho asaṅgaho"ti-
ādīsu saṅgaho tāva jātisañjātikiriyāgaṇanavasena catubbidho. Tattha "sabbe
khattiyā āgacchantu, sabbe brāhmaṇā, sabbe vessā, sabbe  suddā
āgacchantu," "yā cāvuso visākha sammāvācā, yo ca sammākammanto, yo ca
sammāājīvo. Ime dhammā sīlakkhandhena saṅgahitā"ti 1-  ayaṃ jātisaṅgaho nāma.
  "ekajātikā āgacchantū"ti vuttaṭṭhāne viya hi idha sabbepi jātiyā ekasaṅgahaṃ
gatā. "sabbe kosalakā āgacchantu, sabbe māgadhakā āgacchantu, 2- sabbe
ārukacchakā 3- āgacchantu," "yo cāvuso visākha sammāvāyāmo, yā ca sammāsati,
yo ca sammāsamādhi. Ime dhammā samādhikkhandhena  saṅgahitā"ti 1- ayaṃ sañjāti-
saṅgaho nāma. "ekaṭṭhāne jātisambandhā 4- āgacchantū"ti vuttaṭṭhāne viya hi
idha sabbepi sañjātiṭṭhānena nivuṭṭhokāsena ekasaṅgahaṃ gatā.  "sabbe
hatthārohā āgacchantu, sabbe assārohā āgacchantu, 2- sabbe rathikā
āgacchantu," "yā cāvuso visākha sammādiṭṭhi, yo ca sammāsaṅkapPo. Ime
dhammā paññākkhandhena saṅgahitā"ti 1- ayaṃ kiriyāsaṅgaho nāma. Sabbepi 5-
hete 6- attano kiriyākaraṇena ekasaṅgahaṃ gatā. "cakkhāyatanaṃ katamakkhandhagaṇanaṃ
gacchatīti. Rūpakkhandhagaṇanaṃ gacchatīti. Hañci cakkhāyatanaṃ rūpakkhandhagaṇanaṃ gacchati,
tena vata re vattabbe `cakkhāyatanaṃ rūpakkhandhena saṅgahitan"ti 7- ayaṃ gaṇanasaṅgaho
nāma. Ayamidhādhippeto. Tappaṭipakkhena asaṅgaho veditabbo. Tesaṃ vikappato
@Footnote: 1 Ma.mū. 12/462/412  2 cha.Ma. ayaṃ pāṭho na dissati
@3 cha.Ma. bhārukacchakā, ārukacuchesu jātā ārukacchakāti yojanā
@4 cha.Ma. ekaṭṭhāne jātā saṃvaḍḍhā
@5 cha.Ma. sabbeva  6 Sī. hi te  7 abhi. 37/471/284

---------------------------------------------------------------------------------------------
page4.
Saṅgahitena asaṅgahitādīni. Ekuppādekanirodhaekavatthukaekārammaṇatāvasena
sampayogo. Tappaṭipakkhato vippayogo. Tesaṃ vikappato sampayuttena vippayuttādīni.
Tadubhayasaṃsaggavikappato saṅgahitena sampayuttaṃ vippayuttantiādīni. Pañcakkhandhāti-
ādīni pana khandhavibhaṅgādīsu vuttanayeneva veditabbāni. Phassādayo panettha
sanniṭaṭhānavasena vuttasabbacittuppādasādhāraṇato vuttāti.
                        Mātikāvaṇṇanā niṭṭhitā.
                           -----------

---------------------------------------------------------------------------------------------
page5.
                          2. Niddesavaṇṇanā
                    1. Paṭhamanaya saṅgahāsaṅgahapadavaṇṇanā
                          1. Khandhapadavaṇṇanā
     [6] Idāni pañcakkhandhādivasena nikkhittamātikaṃ "saṅgaho asaṅgaho"tiādīhi
nayamātikāpadehi saddhiṃ yojetvā dassetuṃ rūpakkhandho katīhi khandhehītiādinā
nayena niddesavāro āraddho. Tattha yasmā "saṅgaho asaṅgaho"tiādikāya
nayamātikāya "tīhi saṅgaho. Tīhi asaṅgaho"ti nayamukhamātikā ṭhapitā,
tasmā rūpakkhandhādīnaṃ saṅgahaṃ dassetuṃ katīhi khandhehi katīhāyatanehi katīhi dhātūhīti
tīṇi khandhāyatanadhātupadāneva uddiṭṭhāni. 1- Cattāri saccānītiādīsu ekampi na
parāmaṭṭhaṃ. Yasmā ca "sabhāgo. Visabhāgo"ti evaṃ lakkhaṇamātikā ṭhapitā, tasmā
imassa pañhassa vissajjane rūpakkhandho ekena khandhenātiādi vuttaṃ. Sabhāgā
hi tassa ete khandhādayoti. Tattha ekena khandhenāti rūpakkhandheneva. Yañhi
kiñci rūpaṃ rūpakkhandhasabhāgattā rūpakkhandhotveva saṅgahaṃ gacchatīti rūpakkhandheneva
gahitaṃ. 2- Taṃ rūpakkhandheneva paricchinnaṃ. Ekādasahāyatanehīti manāyatanavajjehi.
Sabbopi hi rūpakkhandho dasāyatanāni dhammāyatanekadeso ca hoti, tasmā
ekādasahāyatanehi gaṇito paricchinno. Ekādasahi dhātūhīti sattaviññāṇadhātuvajjāhi
ekādasahi dhātūhi. 3- Etāsu hi apariyāpannaṃ rūpaṃ nāma natthi.
     Asaṅgahanayaniddese katīhi asaṅgahitoti saṅkhepeneva pucchā katā. Vissajjane
panassa yasmā rūpakkhandhassa visabhāgā cattāro arūpakkhandhā, ekaṃ manāyatanaṃ,
satta viññāṇadhātuyo, tasmā catūhi khandhehītiādi vuttaṃ. Iminā nayena sabbapadesu
@Footnote: 1 cha.Ma. uddhaṭāni     3 cha.Ma. gaṇitaṃ       3 cha.Ma. ayaṃ pāṭho na dissati

---------------------------------------------------------------------------------------------
page6.
Saṅgahāsaṅgaho veditabbo. Imasmiṃ pana khandhaniddese "rūpakkhandho katīhi
khandhehī"tiādimhi tāva ekamūlake saṅgahanaye sarūpeneva dassitāni pañcapucchā-
pañcavissajjanāni. 1- Asaṅgahanaye saṅkhepena dassitāni pañcapucchāpañca-
vissajjanāni. 1- Iminā upāyena dukamūlakādīsupi pucchāvissajjanāni veditabbāni.
Rūpakkhandhamūlakāyeva cettha dukatikacatukkā dassitā. Pañcake pana "rūpakkhandho ca
.pe. Viññāṇakkhandho cā"ti evaṃ bhedato ca "pañcakkhandhā katīhi khandhehī"ti
evaṃ abhedato cāti dvidhā pucchāvissajjanāni katāni. Evaṃ pālinayo veditabboti.
                    Abbhantaramātikāya khandhapadaniddeso.
                          -------------
                        2. Āyatanapadādivaṇṇanā
     [22] Āyatanapadaniddesādīsu āyatanapadaniddese tāva cakkhvāyatanaṃ 2-
ekena khandhenāti 3- ekena rūpakkhandhena ca ekena cakkhvāyatanena ca ekāya
cakkhudhātuyā ca 3- saṅgahitanti veditabbaṃ. Sotāyatanādīsupi imināva nayena
saṅgahāsaṅgaho veditabbo. Asaṅkhataṃ khandhato ṭhapetvāti ettha pana yasmā
asaṅkhataṃ dhammāyatanaṃ nāma nibbānaṃ, tañca khandhasaṅgahaṃ na gacchati, tasmā
"khandhato ṭhapetvā"ti vuttaṃ. Catūhi khandhehīti rūpavedanāsaññāsaṅkhārakkhandhehi.
Nibbānavajjaṃ hi dhammāyatanaṃ etehi saṅgahitaṃ. Viññāṇakkhandhena pana ṭhapetvā
dhammāyatanadhammadhātuyo sesāyatanadhātūhi ca taṃ na saṅgayhati. Tena vuttaṃ "ekena
khandhena ekādasahāyatanehi sattarasahi dhātūhi asaṅgahitan"ti. Yathā ca te heṭṭhā
rūpakkhandhamūlakā, evamidhāpi cakkhvāyatanamūlakāva nayā veditabbā. Dukamattameva
@Footnote: 1 cha.Ma. dissitā pañca pucchā, pañca vissajjanāni
@2 pāli., cha.Ma. cakkhāyatanaṃ. evamuparipi
@2-2 cha.Ma. ekena rūpakkhandheneva ekena cakkhāyataneneva ekāya cakkhudhātuyāva

---------------------------------------------------------------------------------------------
page7.
Pana pāliyaṃ dassetvā "dvādasāyatanānī"ti abhedatova pucchāvissajjanaṃ kataṃ.
Dhātuniddesepi eseva nayo.
     [40] Saccaniddese sabbepi dukatikacatukkā pāliyaṃ dassitā. Yasmā ca
dukatikesu samudayasaccasadisameva maggasaccepi vissajjanaṃ, tasmā taṃ samudayānantaraṃ
vuttaṃ.
     [50] Indriyaniddese jīvitindriyaṃ dvīhi khandhehīti rūpajīvitindriyaṃ
rūpakkhandhena, arūpajīvitindriyaṃ saṅkhārakkhandhena saṅgahitaṃ. Sesaṃ vuttanayānusāre-
neva veditabbaṃ. Pālivavatthānaṃ panettha āyatanadhātuniddesasadisameva.
                       6. Paṭiccasamuppādavaṇṇanā
     [61] Paṭiccasamuppādaniddese "avijjā katīhi khandhehī"ti pucchaṃ anārabhitvā
avijjā ekena khandhenāti evaṃ vissajjanameva dassitaṃ. Tattha saṅkhārapaccayā
viññāṇanti paṭisandhiyaṃ pavatte ca sabbampi vipākaviññāṇaṃ. Tenevāha "sattahi
dhātūhi saṅgahitan"ti. Nāmarūpampi paṭisandhipavattivaseneva veditabbaṃ. Tenevettha
saddāyatanampi saṅgahetvā ekādasahāyatanehi saṅgaho dassito. Phassādīsu
khandhabhedo veditabbo. Aññeneva hi ekena khandhena phasso saṅgahito, aññena
vedanā, taṇhupādānakammabhavā pana saṅkhārakkhandheneva saṅgahitā. Bhavapadañcettha
kammabhavādīnaṃ vasena ekādasadhā vibhattaṃ. Tattha kammabhavo phassādīhi sadisavis-
jsajanattā tehi saddhiṃ ekato dassito. Upapattibhavakāmabhavasaññābhavapañcavokārabhavā
aññamaññasadisavissajjanattā ekato dassitā. Yasmā cete upādinnakadhammāva,
tasmā "ekādasahāyatanehi sattarasahi dhātūhī"ti vuttaṃ. Saddāyatanañhi anupādinnaṃ,
taṃ ettha na gahitaṃ.

---------------------------------------------------------------------------------------------
page8.
     [68] Rūpabhavaniddese pañcahāyatanehīti cakkhusotamanarūpadhammāyatanehi.
Aṭṭhahi dhātūhīti cakkhusotacakkhuviññāṇasotaviññāṇarūpadhammamanodhātumanoviññāṇadhātūhi.
Arūpabhavādayopi tayo sadisavissajjanattāva ekato dassitā. Tathā asaññābhava-
ekavokārabhavā. Tattha dvīhāyatanehīti rūpāyatanadhammāyatanehi. Dhātūsupi eseva
nayo. Ekatalavāsikānañhi sesabrahmānaṃ cakkhusambhavato 1- tassārammaṇattā tattha
rūpāyatanaṃ uddhaṭaṃ.
     [71] Jāti dvīhi khandhehīti rūpajāti rūpakkhandhena, arūpajāti saṅkhārakkhandhena.
Jarāmaraṇesupi eseva nayo. Sokādīsupi ekena khandhenāti sokadukkhadomanassāni
vedanākkhandhena, paridevo rūpakkhandhena, upāyāsādayo saṅkhārakkhandhenāti
evaṃ khandhaviseso veditabbo.
     [73] Iddhipādo dvīhi khandhehīti 2- saṅkhāraviññāṇakkhandhehi manāyatana-
dhammāyatanehi dhammadhātumanoviññāṇadhātūhi ca. 3- Jhānaṃ dvīhi khandhehīti 4-
vedanākkhandhasaṅkhārakkhandhehi. Appamaññādayo sadisavissajjanattā ekato
niddiṭṭhā. Cittaṃ  pana cetanānantaraṃ nikkhittampi asadisavissajjanattā pacchā
gahitaṃ. Tattha  appamaññādīsu ekena khandhenāti vedanā vedanākkhandhena,
saññā saññākkhandhena, sesā saṅkhārakkhandhena saṅgahitāti evaṃ khandhaviseso
veditabbo.
                          7. Tikapadavaṇṇanā
     [77]  Evaṃ abbhantaramātikāya saṅgahāsaṅgahaṃ 5- dassetvā  idāni
bāhiramātikāya saṅgahaṃ dassetuṃ kusalā dhammātiādi āraddhaṃ. Tattha vedanāttike
@Footnote: 1 cha.Ma. cakkhusabbhāvato     2 cha.Ma. iddhipādo dvīhīti
@3 cha.Ma. ayaṃ saddo na dīssati  4 cha.Ma. jhānaṃ dvīhīti    5 cha.Ma. saṅgahaṃ

---------------------------------------------------------------------------------------------
page9.
Tīhi dhātūhīti kāyaviññāṇamanoviññāṇadhammadhātūhi. Sattahi dhātūhīti cakkhusotaghāna-
jivhāviññāṇadhātūhi ceva manodhātudhammadhātumanoviññāṇadhātūhi ca. Vipākattike
aṭaṭhahi dhātūhīti kāyaviññāṇadhātuyā  saddhiṃ tāhiyeva, vipākadhammadhammā pana
saṅkiliṭṭhasaṅkilesikehi saddhiṃ sadisavissajjanattā ekato gahitā. Yathā cete,
evaṃ sabbattikadukapadesu yaṃ yaṃ padaṃ yena yena padena saddhiṃ sadisavissajjanaṃ
hoti, taṃ taṃ uppaṭipāṭiyāpi tena tena saddhiṃ gahetvā vissajjitaṃ. Tattha
vuttānusāreneva saṅgahāsaṅgahanayo veditabboti.
                     Saṅgahāsaṅgahapadavaṇṇanā niṭṭhitā.
                          -------------
                  2. Dutiyanaya saṅgahitenaasaṅgahitapadavaṇṇanā
     [171] Idāni saṅgahitenaasaṅgahitapadaṃ bhājetuṃ cakkhvāyatanenātiādi
āraddhaṃ. Tatridaṃ lakkhaṇaṃ:- imasmiñhi vāre yaṃ khandhapadena saṅgahitaṃ hutvā
āyatanadhātupadehi asaṅgahitaṃ, khandhāyatanapadehi vā saṅgahitaṃ hutvā dhātupadena
asaṅgahitaṃ, tassa khandhādīhi asaṅgahitaṃ 1- pucchitvā vissajjanaṃ kataṃ. Tampana
rūpakkhandhādīsu na yujjati. Rūpakkhandhena hi rūpakkhandhova saṅgahito, so ca
aḍḍhekādasahi āyatanadhātūhi asaṅgahito nāma natthi. Vedanākkhandhena ca
vedanākkhandhova saṅgahito, sopi dhammāyatanadhammadhātūhi asaṅgahito nāma natthi.
Evaṃ asaṅgahitatāya abhāvato etāni aññāni ca evarūpāni manāyatanadhammā-
yatanādīni padāni imasmiṃ vāre na gahitāni. Yāni pana padāni rūpekadesaṃ
arūpena asammissaṃ viññāṇekadesañca aññena asammissaṃ dīpenti, tāni idha
gahitāni. Pariyosāne ca:-
@Footnote: 1 cha.Ma. asaṅgahaṃ

---------------------------------------------------------------------------------------------
page10.
                "dasāyatanā sattarasa dhātuyo
                 sattindriyā asaññābhavo ekavokārabhavo
                 paridevo sanidassanasappaṭighaṃ
                 anidassanaṃ punareva 1- sappaṭighaṃ upādā"ti
evaṃ uddānagāthāya dassitāneva. Tasmā tesaṃ vaseneva saṅgahāsaṅgaho
veditabbo. Pañhavasena hi imasmiṃ vāre āyatanadhātuvaseneva sadisavissajjane
vīsatidhamme samodhānetvā eko pañho kato, satta viññāṇadhātuyo samodhānetvā
eko, sattindriyāni samodhānetvā eko, dve bhave samodhānetvā eko,
paridevena ca sanidassanasappaṭighehi ca eko, anidassanasappaṭighehi eko,
sanidassanehi eko, sappaṭighehi ca upādādhammehi ca ekoti aṭṭha pañhā
katā. Tesu khandhādivibhāgo evaṃ veditabbo. Seyyathīdaṃ:- paṭhamapañhe tāva
catūhi khandhehīti arūpakkhandhehi. Dvīhāyatanehīti cakkhvāyatanādīsu ekekena saddhiṃ
manāyatanena. Aṭṭhahi dhātūhīti cakkhudhātuādīsu ekekāya saddhiṃ sattahi
viñañāṇadhātūhi.
     Tatrāyaṃ nayo:- cakkhvāyatanena hi khandhasaṅgahena rūpakkhandho saṅgahito.
Tasmiṃ saṅgahite rūpakkhandhe āyatanasaṅgahena cakkhvāyatanamevekaṃ saṅgahitaṃ.
Sesāni dasāyatanāni asaṅgahitāni. Dhātusaṅgahenapi tena cakkhudhātuyevekā
saṅgahitā. Sesā dasa dhātuyo asaṅgahitā. Iti yāni tena asaṅgahitāni
dasāyatanāni, tāni cakkhvāyatanamanāyatanehi dvīhi asaṅgahitāni. Yāpi tena
asaṅgahitā dasa dhātuyo, tā cakkhudhātuyā ceva sattahi ca viññāṇadhātūhi
asaṅgahitāti. Rūpāyatanādīsupi eseva nayo.
     [172] Dutiyapañhe yasmā yāya kāyaci viññāṇadhātuyā saṅgahito
viññāṇakkhandho manāyatanena asaṅgahito nāma natthi, tasmā āyatanasaṅgahena
@Footnote: 1 cha.Ma. punadeva

---------------------------------------------------------------------------------------------
page11.
Saṅgahitāti vuttaṃ. Ettha pana catūhi khandhehīti rūpādīhi catūhi. Ekādasahāyatanehīti
manāyatanavajjehi. Dvādasahi dhātūhīti yathānurūpā cha viññāṇadhātuyo apanetvā
sesāhi dvādasahi. Cakkhuviññāṇadhātuyā hi cakkhuviññāṇadhātuyeva saṅgahitā.
Itarā asaṅgahitā. Sotaviññāṇadhātuādīsupi eseva nayo.
     [173] Tatiyapañhe cakkhundriyādīnaṃ vissajjanaṃ cakkhvāyatanādisadisameva.
Itthindriyapurisindriyesu pana dhammāyatanena saddhiṃ dve āyatanāni, dhammadhātuyā
ca saddhiṃ satta viññāṇadhātuyo 1- aṭṭha dhātuyo ca veditabbā.
     [174] Catutthapañhe tīhāyatanehīti rūpāyatanadhammāyatanamanāyatanehi. Tesu
hi bhavesu rūpāyatanadhammāyatanavasena dveva āyatanāni tehi asaṅgahitāni. 2-
Sesāni nava rūpāyatanāni teheva dvīhi, manāyatanena cāti tīhi asaṅgahitāni
nāma honti. Navahi dhātūhīti rūpadhātudhammadhātūhi saddhiṃ sattahi viññāṇadhātūhi.
     [175] Pañcamapañhe dvīhāyatanehīti paṭhamapadaṃ sandhāya saddāyatanamanāyatanehi.
Dutiyapadaṃ sandhāya rūpāyatanamanāyatanehi. Dhātuyopi tesaṃyeva ekekena
saddhiṃ satta viññāṇadhātuyo veditabbā.
     [176] Chaṭṭhapañhe dasahāyatanehīti rūpāyatanadhammāyatanavajjehi. Soḷasahi
dhātūhīti rūpadhātudhammadhātuvajjeheva. Kathaṃ? anidassanasappaṭighā hi dhammā nāma
nava oḷārikāyatanāni. Tehi imasmiṃ 3- khandhasaṅgahena saṅgahite rūpakkhandhe
āyatanasaṅgahena tāneva navāyatanāni saṅgahitāni. Rūpāyatanadhammāyatanāni asaṅgahitāni.
Dhātusaṅgahenapi tāyeva nava oḷārikadhātuyo 4- saṅgahitā. Rūpadhātudhammadhātuyo
asaṅgahitā. Iti yāni tehi asaṅgahitāni dve āyatanāni, tāni rūpāyatanadhammā-
yatanavajjehi 5- navahi oḷārikāyatanehi manāyatanena cāti dasahi asaṅgahitāni.
@Footnote: 1 cha.Ma. "satta viññāṇadhātuyo"iti padāni na dissanti  2 cha.Ma. saṅgahitāni
@3 cha.Ma. ayaṃ pāṭho na dissati   4 cha.Ma. dhātuyo  5 cha.Ma. rūpāyatanavajjehi

---------------------------------------------------------------------------------------------
page12.
Yāpi tehi asaṅgahitā dve dhātuyo, tā rūpadhātudhammadhātuvajjāhi 1- navahi
oḷārikadhātūhi sattahi ca viññāṇadhātūhīti soḷasahi asaṅgahitāti veditabbā.
     [177] Sattamapañhe dvīhāyatanehīti rūpāyatanamanāyatanehi. Aṭṭhahi
dhātūhīti rūpadhātuyā saddhiṃ sattahi viññāṇadhātūhi.
     [178] Aṭṭhamapañhe ekādasahāyatanehīti sappaṭighadhamme sandhāya
dhammāyatanavajjehi, upādādhamme sandhāya phoṭṭhabbāyatanavajjehi. Dhātūsupi
eseva nayo. Atthayojanā panettha heṭṭhā vuttanayeneva veditabbāti.
                   Saṅgahitenaasaṅgahitapadavaṇṇanā niṭṭhitā.
                         --------------
                  3. Tatiyanaya asaṅgahitenasaṅgahitapadavaṇṇanā
     [179] Idāni asaṅgahitenasaṅgahitapadaṃ bhājetuṃ vedanākkhandhenātiādi
āraddhaṃ. Tatridaṃ lakkhaṇaṃ:- imasmiṃ hi vāre yaṃ khandhapadena asaṅgahitaṃ hutvā
āyatanadhātupadehi saṅgahitaṃ, tassa khandhādīhi saṅgahaṃ pucchitvā vissajjanaṃ kataṃ.
Tampana rūpakkhandhaviññāṇakkhandhacakkhvāyatanādīsu na yujjati. Rūpakkhandhena hi
cattāro khandhā khandhasaṅgahena asaṅgahitā. Tesu tena ekadhammopi āyatana-
dhātusaṅgahena saṅgahito nāma natthi. Nanu ca vedanādayo dhammāyatanena
saṅgahitāti. Saṅgahitā. Na pana rūpakkhandhova dhammāyatanaṃ. Rūpakkhandhato hi
sukhumarūpamattaṃ dhammāyatanaṃ bhajati, tasmā ye dhammā 2- dhammāyatanena saṅgahitā,
na te rūpakkhandhena saṅgahitā nāma. Viññāṇakkhandhenapi itare cattāro
khandhā asaṅgahitā. Tesu tena ekopi āyatanadhātusaṅgahena saṅgahito nāma
@Footnote: 1 cha.Ma. rūpadhātuvajjāhi   2 cha.Ma. ayaṃ pāṭho na dissati

---------------------------------------------------------------------------------------------
page13.
Natthi. Evaṃ saṅgahitatāya abhāvato etāni aññāni ca evarūpāni cakkhvāyatanādīni
padāni imasmiṃ vāre na saṅgahitāni. 1- Yāni pana padāni viññāṇena
vā oḷārikarūpena vā asammissaṃ dhammāyatanekadesaṃ dīpenti, tāni idha gahitāni.
Tesaṃ idamuddānaṃ:-
           "tayo khandhā tathā saccā       indriyāni ca soḷasa
            padāni paccayākāre          cuddasūpari cuddasa.
            Samattiṃsa padā honti          gocchakesu dasasvatha
            duve cūḷantaradukā            aṭṭha honti mahantarā"ti.
     Etesu pana padesu sadisavissajjanāni  cha 2- padāni ekato katvā
sabbepi dvādasa pañhā vuttā. Tesu evaṃ khandhavibhāgo veditabbo. Āyatanadhātūsu
pana bhedo natthi. Tattha paṭhamapañhe tāva tīhi khandhehīti rūpasaññāsaṅkhārakkhandhehi.
Āyatanadhātuyo pana dhammāyatanadhammadhātuvasena veditabbo.
     Tatrāyaṃ nayo:- vedanākkhandhena hi nibbānañca sukhumarūpasaññāsaṅkhārā
ca khandhasaṅgahena asaṅgahitā hutvā āyatanadhātusaṅgahena saṅgahitā. Tesu
nibbānaṃ khandhasaṅgahaṃ na gacchati, sesā rūpasaññāsaṅkhārakkhandhehi saṅgahaṃ
gacchanti. Āyatanadhātusaṅgahaṃ pana nibbānampi gacchateva. Tena vuttaṃ "asaṅkhataṃ
khandhato ṭhapetvā tīhi khandhehi ekenāyatanena ekāya dhātuyā saṅgahitā"ti.
Saññākkhandhapakkhe panettha saññaṃ apanetvā vedanāya saddhiṃ tayo khandhā,
saṅkhārādīsu saṅkhārakkhandhaṃ apanetvā rūpavedanāsaññāvasena tayo khandhā
veditabbā.
     [180] Dutiye catūhi khandhehīti viññāṇavajjehi. Te hi nirodhena
khandhasaṅgahena asaṅgahitā hutvā āyatanadhātusaṅgahena saṅgahitā.
@Footnote: 1 cha.Ma. na gahitāni   2 cha.Ma. ayaṃ pāṭho na dissati

---------------------------------------------------------------------------------------------
page14.
     [181] Tatiye dvīhīti vedanāsaññākkhandhehi. Rūpārūpajīvitindriyena hi
vedanāsaññāviññāṇakkhandhāva 1- khandhasaṅgahena asaṅgahitā. Tesu pana vedanā-
saññāva āyatanadhātusaṅgahena saṅgahitā. Tena vuttaṃ "vedanāsaññākkhandhehī"ti.
Iminā upāyena sabbattha khandhabhedo veditabbo. Ito parañhi khandhānaṃ
nāmamattameva vakkhāma.
     [182] Catutthe tīhi khandhehīti itthindriyapurisindriyesu vedanāsaññā-
saṅkhārehi, vedanāpañcake rūpasaññāsaṅkhārehi, saddhindriyādīsu phassapariyosānesu
rūpavedanāsaññākkhandhehi. Vedanāya vedanākkhandhasadisova, taṇhupādānakammabhavesu
saṅkhārakkhandhasadiso vinicchayo.
     [183] Pañcame jātijarāmaraṇesu jīvitindriyasadisova. Jhānena pana
nibbānaṃ sukhumarūpaṃ saññā ca khandhasaṅgahena asaṅgahitā hutvā āyatanadhātu-
saṅgahena saṅgahitā, tasmā taṃ sandhāya rūpakkhandhasaññākkhandhānaṃ vasena dve
khandhā veditabbā.
     [184] Chaṭṭhe sokādittaye vedanāya sadiso, upāyāsādīsu saṅkhārak-
khandhasadiso. 2- Puna vedanāya vedanākkhandhasadiso, saññāya saññākkhandhasadiso,
cetanādīsu saṅkhārakkhandhasadiso vinicchayo. Iminā upāyena sattamapañhādīsupi 3-
saṅgahāsaṅgaho veditabboti.
                   Asaṅgahitenasaṅgahitapadavaṇṇanā niṭṭhitā.
                          ------------
                  4. Catutthanaya saṅgahitenasaṅgahitapadavaṇṇanā
     [191] Idāni saṅgahitenasaṅgahitapadaṃ bhājetuṃ samudayasaccenātiādi āraddhaṃ.
Tattha yaṃ khandhādīhi saṅgahitena khandhādivasena saṅgahitaṃ, puna tasseva khandhādīhi
@Footnote: 1 cha.Ma......viññāṇakkhandhā ca      2 cha.Ma. saṅkhārasadiso
@3 cha.Ma. ettha pi-saddo na dissati

---------------------------------------------------------------------------------------------
page15.
Saṅgahaṃ pucchitvā vissajjanaṃ kataṃ, taṃ khandhāyatanadhātūsu ekampi sakalakoṭṭhāsaṃ
gahetvā ṭhitapadesu na yujjati. Sakalena hi khandhādipadena aññaṃ khandhādivasena
saṅgahitaṃ nāma natthi, yaṃ attano saṅgāhakaṃ saṅgaṇhitvā puna teneva khandhādi-
vasena 1- saṅgahaṃ gaccheyya, tasmā tathārūpāni padāni imasmiṃ vāre na gahitāni.
Yāni pana padāni saṅkhārekadesaṃ vā aññena asammissaṃ dīpenti vedanekadesaṃ
vā sukhumarūpaṃ vā saccekadesaṃ 2- vā, tāni idha gahitāni. Tesaṃ idamuddānaṃ:-
          "dve saccā paṇṇarasindriyā    ekādasa paṭiccapadā
           uddhaṃ pana 3- ekādasa       gocchakapadamettha 4- tiṃsavidhā"ti.
     Pañhā panettha dveyeva honti. Tattha yaṃ pucchāya uddhaṭaṃ padaṃ, tadeva
yehi dhammehi khandhādivasena saṅgahitaṃ, te dhamme sandhāya sabbattha ekena
khandhenātiādi vuttaṃ. Tatrāyaṃ nayo:- samudayasaccena hi taṇhāvajjā sesasaṅkhārā
khandhādisaṅgahena saṅgahitā. Puna tehi taṇhāva saṅgahitā, sā taṇhā puna
saṅkhāreheva khandhādisaṅgahena saṅgahitāti. Eseva nayo sabbattha. Arūpadhammapucchāsu
panettha saṅkhārakkhandho vā vedanākkhandho vā eko khandho nāma,
rūpadhammapucchāsu eko rūpakkhandho. Paridevapucchāya saddāyatanaṃ ekaṃ āyatanaṃ nāma,
saddadhātuyeva 5- ekā dhātu nāma, sesaṭṭhānesu dhammāyatanadhammadhātuvasena 6-
attho veditabboti.
                   Saṅgahitenasaṅgahitapadavaṇṇanā niṭṭhitā.
                          ------------
                 5. Pañcamanaya asaṅgahitenaasaṅgahitapadavaṇṇanā
     [193] Idāni asaṅgahitenaasaṅgahitapadaṃ bhājetuṃ rūpakkhandhenātiādi
āraddhaṃ. Tattha yaṃ khandhādīhi asaṅgahitena khandhādivasena asaṅgahitaṃ, puna tasseva
@Footnote: 1 cha.Ma. ayaṃ pāṭho na dissati    2 cha.Ma. saddekadesaṃ  3 cha.Ma. uddhaṃ puna
@4 gocchakapadā etthāti padacchedoti yojanā   5 cha.Ma. saddadhātu   6 cha.Ma...... vaseneva

---------------------------------------------------------------------------------------------
page16.
Khandhādīhi asaṅgahaṃ pucchitvā vissajjanaṃ kataṃ, taṃ pañcakkhandhaggāhakesu
dukkhasaccādīsu viññāṇena saddhiṃ sukhumarūpaggāhakesu anidassanāppaṭighādīsu ca padesu
na yujjati. Tādisena hi padena nibbānaṃ khandhasaṅgahamattaṃ na gaccheyya. Sesā
khandhādīhi asaṅgahitadhammā nāma natthi, tasmā tathārūpāni padāni imasmiṃ vāre
na gahitāni. Yāni pana pañcakkhandhe viññāṇañca sukhumarūpena saddhiṃ ekato
na dīpenti, tāni idha gahitāni. Tesaṃ idamuddānaṃ:-
          "sabbe khandhā tathāyatana-     dhātuyo saccato tayo
           indriyānipi sabbāni        tevīsati paṭiccato.
           Parato soḷasa padā         tecattāḷīsakattike 1-
           gocchake sattati dve ca     satta cūḷantare padā.
           Mahantare padā vuttā       aṭṭhārasa tato paraṃ
           aṭṭhāraseva ñātabbā       sesā idha na bhāsitā"ti.
     Pañhā panettha sadisavissajjanānaṃ vasena samodhānetvā katehi saddhiṃ
sabbepi catuttiṃsa honti. Tattha yaṃ pucchāya uddhaṭaṃ padaṃ, tadeva yehi khandhādīhi
asaṅgahitaṃ, te dhamme sandhāya ekena khandhenātiādi vuttaṃ.
     Tatrāyaṃ nayo:- rūpakkhandhena hi cattāro khandhā nibbānañca
khandhasaṅgahena asaṅgahitā. Āyatanadhātusaṅgahena pana ṭhapetvā viññāṇaṃ avasesā
saṅgahitāti  viññāṇameva tīhipi khandhasaṅgahādīhi asaṅgahitaṃ nāma. Puna tena
viññāṇena saddhiṃ nibbānena cattāro khandhā khandhādisaṅgahena asaṅgahitā.
Te sabbepi puna viññāṇeneva khandhādisaṅgahena asaṅgahitāti ekena khandhena
@Footnote: 1 cha.Ma. tecattālīsakaṃ tike

---------------------------------------------------------------------------------------------
page17.
Ekenāyatanena sattahi dhātūhi asaṅgahitā nāma honti. Athavā yadetaṃ rūpakkhandhena
viññāṇameva tīhi khandhādisaṅgahehi asaṅgahitaṃ, tehipi viññāṇadhammehi te
rūpadhammāva tīhi  saṅgahehi asaṅgahitā. Puna te rūpadhammā viññāṇeneva tīhi
saṅgahehi asaṅgahitā. Viññāṇañca khandhato eko viññāṇakkhandho hoti,
āyatanato ekaṃ manāyatanaṃ, dhātuto satta viññāṇadhātuyo, tasmā "ekena
khandhenā"tiādi vuttaṃ. Iminā upāyena sabbattha yaṃ pucchāya uddhaṭaṃ padaṃ,
tadeva yehi dhammehi khandhādivasena asaṅgahitaṃ, tesaṃ dhammānaṃ vasena khandhādayo
veditabbā. Tattha 1- dutiyapañho tāva rūpaviññāṇānaṃ vasena veditabbo. 1-
Vedanādayo hi rūpaviññāṇeheva khandhādisaṅgahena asaṅgahitā, te ca dve khandhā,
ekādasāyatanāni, sattarasa dhātuyo honti.
     [195] Tatiyapañhe viññāṇaṃ rūpādīhi catūhi asaṅgahitanti tesaṃ vasena
khandhādayo veditabbā.
     [196] Catutthapañhe cakkhvāyatanaṃ vedanādīhi catūhīti iminā nayena
sabbattha khandhādayo veditabbā. Pariyosāne "rūpañca dhammāyatanan"ti
uddānagāthāya dassitadhammāyeva aññenākārena saṅkhipitvā dassitāti.
                  Asaṅgahitenaasaṅgahitapadavaṇṇanā niṭṭhitā.
                         --------------
                  6. Chaṭṭhanaya sampayogavippayogapadavaṇṇanā
     [228] Idāni sampayogavippayogapadaṃ bhājetuṃ rūpakkhandhotiādi āraddhaṃ.
Tattha yaṃ labbhati, yañca na labbhati, taṃ sabbaṃ pucchāya gahitaṃ. Vissajjane
pana yaṃ na labbhati, taṃ natthīti paṭikkhittaṃ. "catūhi sampayogo. Catūhi vippayogo.
@Footnote: 1-1 cha.Ma. dutiyapañhe.....veditabbā

---------------------------------------------------------------------------------------------
page18.
Sabhāgo, visabhāgo"ti vacanato hi catūhi arūpakkhandheheva sabhāgānaṃ ekasantānasmiṃ
ekakkhaṇe uppannānaṃ arūpakkhandhānaṃyeva aññamaññasampoyogo labbhati.
Rūpadhammānaṃ pana rūpena nibbānena vā, nibbānassa ca rūpena saddhiṃ
sampayogo nāma natthi. Tathā rūpanibbānānaṃ arūpakkhandhehi. Visabhāgā hi
te tesaṃ. Yathā  ca arūpakkhandhānaṃ rūpanibbānehi, evaṃ bhinnasantānehi
nānākkhaṇikehi arūpadhammehipi saddhiṃ natthiyeva. Tepi hi tesaṃ santānakkhaṇa-
visabhāgatāya visabhāgāyeva. Ayampana visabhāgatā saṅgahaṭṭhena virujjhanato
saṅgahanaye natthi. Gaṇanūpagamattañhi saṅgahaṭṭho. Sampayoganaye pana atthi,
ekuppādatādilakkhaṇo 1- hi sampayogaṭṭhoti. Evamettha yassa ekadhammenāpi
sampayogalakkhaṇaṃ  na yujjati, tassa pucchāya saṅgahaṃ katvāpi natthīti paṭikkhepo
kato. Yassa vippayogalakkhaṇaṃ yujjati, tassa vippayogo dassito. Yāni pana
padāni sattasu viññāṇadhātūsu ekāyapi dhātuyā 2- avippayutte rūpena nibbānena
vā missakadhamme dīpenti, tāni sabbathāpi idha na yujjantīti na gahitāni.
Tesaṃ idamuddānaṃ:-
          "dhammāyatanaṃ dhammadhātu       dukkhasaccañca jīvitaṃ
           saḷāyatanaṃ nāmarūpaṃ         cattāro ca mahābhavā.
           Jāti jarā ca maraṇaṃ        tikesvekūnavīsati
           gocchakesu ca paññāsa      aṭṭha cūḷantare padā.
           Mahantare paṇṇarasa         aṭṭhārasa tato pare
           tevīsapadasataṃ etaṃ         sampayoge na labbhatī"ti.
     Dhammāyatanañhi rūpanibbānamissakattā tasmiṃ apariyāpannena viññāṇenāpi
na sakkā sampayuttanti vattuṃ. Yasmā panettha vedanādayo viññāṇena
@Footnote: 1 cha.Ma......lakkhaṇaṃ  2 cha.Ma. ayaṃ pāṭho na dissati

---------------------------------------------------------------------------------------------
page19.
Sampayuttā, tasmā vippayuttantipi na sakkā vattuṃ. Sesesupi eseva nayo.
Evaṃ sabbatthāpi etāni na yujjantīti idha na gahitāni, sesāni khandhādīni
yujjantīti tāni gahetvā ekekavasena ca samodhānetvā 1- ca pañhavissajjanaṃ
kataṃ. Tesu pañhesu paṭhame ekenāyatanenāti manāyatanena. Kehicīti dhammāyatana-
dhammadhātupariyāpannehi vedanāsaññāsaṅkhārehi.
     [229] Dutiye tīhīti pucchitapucchitaṃ ṭhapetvā sesehi. Kehici sampayuttoti
vedanākkhandho saññākkhandhasaṅkhārakkhandhehi, 2- itarepi attānaṃ ṭhapetvā
itarehi. Kehici vippayuttoti rūpanibbānehi. Evaṃ sabbattha rūpassa vippayoge
dhammāyatanadhammadhātūsu arūpaṃ, arūpassa vippayoge rūpaṃ daṭṭhabbaṃ. Tatiyapañho
uttānatthova.
     [231] Catutthe "katīhi khandhehī"tiādiṃ avatvā sampayuttanti natthīti
vuttaṃ, tampana khandhādīnaṃyeva vasena veditabbaṃ. Paratopi evarūpesu pañhesu
eseva nayo. Ādipañhasmiñhi sarūpato dassetvā parato pāli saṅkhittā.
Iminā nayena sabbattha atthayojanā veditabbā. Yattha pana nātipākaṭā
bhavissati, tattha naṃ pākaṭaṃ katvāva gamissāma.
     [234] Soḷasahi dhātūhīti  cakkhuviññāṇadhātu tāva attānaṃ ṭhapetvā
chahi viññāṇadhātūhi dasahi ca rūpadhātūhi. Sesāsupi eseva nayo.
     [235] Tīhi khandhehīti saṅkhārakkhandhaṃ ṭhapetvā sesehi. Ekāya dhātuyāti
manoviññāṇadhātuyā. 3- Samudayamaggānañhi aññāya dhātuyā sampayogo natthi.
Ekena khandhenāti saṅkhārakkhandhena. Ekenāyatanenāti dhammāyatanena. Ekāya
dhātuyāti dhammadhātuyā. Etesu hi taṃ saccadvayaṃ kehici sampayuttaṃ.
@Footnote: 1 cha.Ma. samodhānena   2 cha.Ma. saññāsaṅkhārehi   3 Sī. ekāya viññāṇadhātuyā

---------------------------------------------------------------------------------------------
page20.
      [238] Sukhindriyādipañhe tīhīti saññāsaṅkhāraviññāṇehi. Ekāya
dhātuyāti kāyaviññāṇadhātuyā manoviññāṇadhātuyā ca. Chahi dhātūhīti
kāyaviññāṇadhātuvajjāhi.
     [245] Rūpabhavapañhe sabbesampi arūpakkhandhānaṃ arūpāyatanānañca
atthitāya na kehicīti vuttaṃ. Arūpabhavapañhe 1- ghānajivhākāyaviññāṇadhātūnaṃ
pana natthitāya tīhi dhātūhi vippayuttoti vuttaṃ.
     [256] Adhimokkhapañhe dvīhi dhātūhīti manodhātumanoviññāṇadhātūhi.
Paṇṇarasahīti sesāhi dasahi rūpadhātūhi pañcahi ca cakkhuviññāṇādīhi.
     [257] Kusalapañhe kusalehi catunnampi khandhānaṃ gahitattā sampayogo
paṭikkhitto.
     [258] Vedanāttikapañhe ekena khandhenāti vedanākkhandheneva.
Paṇṇarasahīti cakkhusotaghānajivhāviññāṇadhātumanodhātūhi ceva rūpadhātūhi ca.
Ekādasahīti kāyaviññāṇadhātuyā saddhiṃ rūpadhātūhi.
     [262] Nevavipākanavipākadhammadhammapañhe pañcahīti cakkhuviññāṇādīhi.
Anupādinnupādāniyapañhe chahīti manoviññāṇadhātuvajjāhi. Savitakkasavicārapañhe
paṇṇarasahīti pañcahi viññāṇehi saddhiṃ rūpadhātūhi. Avitakkavicāramattapañhe
ekena khandhenātiādi saṅkhārakkhandhavasena veditabbaṃ. Dutiyajjhānavicārañhi ṭhapetvā
sesā avitakkavicāramattā nāma. Pītiṃ ṭhapetvā sesā pītisahagatā. Tattha vicāro
vicārena pīti ca pītiyā na sampayuttāti saṅkhārakkhandhadhammāyatanadhammadhātūsu
kehici sampayuttā nāma. Soḷasahīti dhammadhātumanoviññāṇadhātuvajjāheva.
Avitakkaavicārapañhe ekāya dhātuyāti manodhātuyā. Sukhasahagatā upekkhāsahagatā
ca vedanāttike vuttāva. Dassanenapahātabbādayo kusalasadisāva.
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page21.
     [271] Parittārammaṇaṃ vipākadhammasadisaṃ. Ekāya dhātuyāti dhammadhātuyā.
Kehicīti ye tattha parittārammaṇā na honti, tehi. Dhammadhātu pana
parittārammaṇānaṃ channaṃ cittuppādānaṃ vasena catūhi khandhehi  saṅgahitattā
paṭhamapaṭikkhepameva bhajati. Mahaggatārammaṇādayopi kusalasadisāva.
     [273] Anuppannesu pañcahi dhātūhīti cakkhuviññāṇādīhi. Tāni hi
ekantena uppādidhammabhūtāneva, uppannakoṭṭhāsampi pana bhajanti. Paccuppannā-
rammaṇādayo parittārammaṇasadisāva. Hetuādayo samudayasadisāva. Sahetukā ceva
na ca hetūpi pītisahagatasadisāva. Tathā parāmāsasampayuttā. Anupādinnā anuppanna-
sadisāva. Sesaṃ sabbattha uttānatthamevāti.
                   Sampayogavippayogapadavaṇṇanā niṭṭhitā.
                          -------------
                 7. Sattamanaya sampayuttenavippayuttapadavaṇṇanā
     [306]  Idāni sampayuttenavippayuttapadaṃ bhājetuṃ vedanākkhandhenātiādi
āraddhaṃ. Tatridaṃ lakkhaṇaṃ:- imasmiñhi vāre pucchāya uddhaṭapadena ye
dhammā sampayuttā, tehi ye dhammā vippayuttā, tesaṃ khandhādīhi vippayogaṃ
pucchitvā vissajjanaṃ kataṃ. Tampana rūpakkhandhādīsu na yujjati. Rūpakkhandhena hi
sampayuttā nāma natthi, tasmā tañca aññāni ca evarūpāni padāni imasmiṃ vāre
na gahitāni. Yāni pana padāni dhammadhātuyā sampayutte dhamme viññāṇañca
aññena asammissaṃ dīpenti, tāni idha gahitāni. Tesaṃ idamuddānaṃ:-
                 "cattāro khandhāyatanañca ekaṃ
                  dve indriyā dhātupadāni satta
                  tayo paṭiccā atha phassasattakaṃ

---------------------------------------------------------------------------------------------
page22.
                  Tike tayo satta mahantare ca
                  ekaṃ savitakkaṃ savicāramekaṃ
                  yuttaṃ upekkhāya ca ekamevā"ti.
     Pariyosāne "khandhā caturo"tiādināpi ayamevattho saṅgahito. Tattha
yāni padāni sadisavissajjanāni, tāni uppaṭipāṭiyāpi samodhānetvā tattha
vedanākkhandhādikā pañhā katā. Tesu evaṃ khandhādivibhāgo veditabbo:-
vedanākkhandhādipañhe tāva ekenāti manāyatanena. Sattahīti sattahi viññāṇadhātūhi.
Kehicīti dhammāyatane vedanādīhi. Viññāṇadhātupañhe te dhammā na kehicīti
te pucchāya uddhaṭapadaṃ viññāṇadhātuṃ ṭhapetvā sesā cha viññāṇadhātudhammā
rūpaṃ nibbānañca. Tehi sabbesaṃ khandhāyatanānaṃ saṅgahitattā na kehici
khandhehi āyatanehi vā vippayuttā. Ekāya dhātuyāti yā yā pucchāya uddhaṭā
hoti, tāya tāya.
     [309] Upekkhindriyapañhe pañcahīti upekkhāsampayuttāhi cakkhuviññāṇa-
dhātuādīhi. Iminā nayena sabbattha pucchāya uddhaṭapadeneva saddhiṃ vippayuttānaṃ
vasena attho veditabboti.
                  Sampayuttenavippayuttapadavaṇṇanā niṭṭhitā.
                         --------------
                 8. Aṭṭhamanaya vippayuttenasampayuttapadavaṇṇanā
     [317] Idāni vippayuttenasampayuttapadaṃ bhājetuṃ rūpakkhandhenātiādi
āraddhaṃ. Tattha sabbāpi pucchā moghapucchāva. Rūpakkhandhena hi vippayuttā nāma
cattāro khandhā, tesaṃ aññehi sampayogo natthi. Vedanākkhandhena vippayuttaṃ

---------------------------------------------------------------------------------------------
page23.
Rūpaṃ nibbānañca, tassa ca kenaci sampayogo natthi. Evaṃ sabbapadesu.
Vippayuttānampana sampayogābhāvo veditabbo. Iti pucchāya moghattā sabbattha
vissajjanesu 1- natthi natthiiccevaṃ 2- vuttanti.
                  Vippayuttenasampayuttapadavaṇṇanā niṭṭhitā.
                         --------------
                 9. Navamanaya sampayuttenasampayuttapadavaṇṇanā
     [319] Idāni sampayuttenasampayuttapadaṃ bhājetuṃ vedanākkhandhenātiādi
āraddhaṃ. Tattha yaṃ khandhādivasena sampayuttaṃ, puna tasseva khandhādīhi sampayogaṃ
pucchitvā vissajjanaṃ kataṃ. Taṃ rūpena vā rūpamissakehi vā sabbārūpakkhandha-
saṅgāhakehi vā padehi saddhiṃ na yujjati. Rūpena hi rūpamissakena vā aññesaṃ sampayogo
natthi, sabbārūpakkhandhasaṅgāhakehi sabbesaṃ sampayogārahānaṃ khandhādīnaṃ gahitattā
aññaṃyeva natthi, yantena saha sampayogaṃ gaccheyya, tasmā tathārūpāni padāni
idha na gahitāni. Yāni pana padāni rūpena asammissaṃ arūpekadesaṃ dīpenti,
tāni idha gahitāni. Tesaṃ idamuddānaṃ:-
           "arūpakkhandhā cattāro      manāyatanameva ca
            viññāṇadhātuyo satta       dve saccā cuddasindriyā.
            Paccaye dvādasa padā      tato upari soḷasa
            tikesu aṭṭha gocchake      tecattāḷīsameva ca.
            Mahantaraduke satta         padā piṭṭhidukesu cha
            navamassa padassete        niddese saṅgahaṃ gatā"ti.
@Footnote: 1 cha.Ma. sabbavissajjanesu     2 cha.Ma. icceva

---------------------------------------------------------------------------------------------
page24.
     Sabbapañhesu pana ye dhammā pucchāya uddhaṭā, te yehi sampayuttā
honti, tesaṃ vasena khandhādibhedo veditabbo. Vedanākkhandhena hi itare
tayo khandhā sampayuttā, puna tehi vedanākkhandho sampayutto, so tehi saññādīhi
tīhi khandhehi ekena manāyatanena sattahi viññāṇadhātūhi ekasmiṃ dhammāyatane
dhammadhātuyā ca kehici saññāsaṅkhāreheva sampayutto. Eseva nayo sabbatthāti.
                  Sampayuttenasampayuttapadavaṇṇanā niṭṭhitā.
                          -------------
                 10. Dasamanaya vippayuttenavippayuttapadavaṇṇanā
     [353] Idāni vippayuttenavippayuttapadaṃ bhājetuṃ rūpakkhandhenātiādi
āraddhaṃ. Tattha ye sampayogavippayogapadaniddese rūpakkhandhādayo dhammā
uddhaṭā, sabbapucchāsu teyeva uddhaṭā. Sadisavissajjanānampana ekato gahitattā
padāni aññāya paṭipāṭiyā āgatāni. Tattha yaṃ padaṃ pucchāya uddhaṭaṃ, taṃ yehi
dhammehi vippayuttaṃ, tesaṃ vasena khandhādivibhāgo veditabbo. Rūpakkhandhena hi
vedanādayo vippayuttā, tehi ca rūpakkhandho vippayutto. Nibbānampana
sukhumarūpagatikameva. So rūpakkhandho catūhi khandhehi ekena manāyatanena sattahi
viññāṇadhātūhi dhammāyatanadhammadhātūsu kehici vedanādīhi dhammeheva vippayutto.
Eseva nayo sabbatthāti.
                  Vippayuttenavippayuttapadavaṇṇanā niṭṭhitā.
                         --------------
            11. Ekādasamanaya saṅgahitenasampayuttavippayuttapadavaṇṇanā
     [409] Idāni saṅgahitenasampayuttavippayuttapadaṃ bhājetuṃ samudayasaccenātiādi
āraddhaṃ. Tattha ye saṅgahitenasaṅgahitapadaniddese samudayasaccādayova dhammā

---------------------------------------------------------------------------------------------
page25.
Uddhaṭā, sabbapucchāsu teyeva uddhaṭā. Sadisavissajjanānampana ekato gahitattā
padāni aññāya paṭipāṭiyā āgatāni. Tattha ye dhammā pucchāya uddhaṭapadena
khandhādisaṅgahena saṅgahitā, tesaṃ yehi sampayogo vā vippayogo vā hoti,
tesaṃ vasena khandhādivibhāgo veditabbo.
     Tatrāyaṃ nayo:- samudayasaccena tāva saṅkhārakkhandhapariyāpannā dhammā
khandhādisaṅgahena saṅgahitā, te ca sesehi tīhi khandhehi ekena manāyatanena
sattahi viññāṇadhātūhi saṅkhārakkhandhe dhammāyatanadhammadhātūsu ca ṭhapetvā taṇhaṃ
sesehi sampayuttattā kehici sampayuttā nāma. Ekena pana rūpakkhandhena
dasahi rūpāyatanehi rūpadhātūhi ca vippayuttā, ekasmiṃ dhammāyatane dhammadhātuyā
ca rūpanibbānehi vippayuttattā kehici vippayuttā nāma. Iminā nayena 1-
sabbattha attho veditabboti.
                Saṅgahitenasampayuttavippayuttapadavaṇṇanā niṭṭhitā.
                         ---------------
             12. Dvādasamanaya sampayuttenasaṅgahitāsaṅgahitapadavaṇṇanā
     [417] Idāni sampayuttenasaṅgahitāsaṅgahitapadaṃ bhājetuṃ vedanākkhandhenātiādi
āraddhaṃ. Tattha ye sampayuttenasampayuttapadaniddese vedanākkhandhādayo
dhammā uddhaṭā, sabbapucchāsu teyeva uddhaṭā. Tattha ye dhammā pucchāya
uddhaṭapadena sampayuttā, tesaṃ yehi saṅgaho vā asaṅgaho vā hoti, tesaṃ
vasena khandhādibhedo veditabbo.
     Tatrāyaṃ nayo:- vedanākkhandho hi saññādīhi sampayutto, te
saññādayo tīhi saññādikkhandhehi dvīhi dhammāyatanamanāyatanehi dhammadhātuyā
@Footnote: 1 cha.Ma. upāyena

---------------------------------------------------------------------------------------------
page26.
Ceva sattahi ca viññāṇadhātūhīti aṭṭhahi dhātūhi saṅgahitā, sesāhi khandhāyatanadhātūhi
asaṅgahitā. Iminā upāyena sabbattha attho veditabboti.
                Sampayuttenasaṅgahitāsaṅgahitapadavaṇṇanā niṭṭhitā.
                         ---------------
             13. Terasamanaya asaṅgahitenasampayuttavippayuttapadavaṇṇanā
     [448] Idāni asaṅgahitenasampayuttavippayuttapadaṃ bhājetuṃ rūpakkhandhenātiādi
āraddhaṃ. Tattha ye  pañcame asaṅgahitenaasaṅgahitapadaniddese rūpakkhandhena
sadisapañhā dhammā, ye ca arūpabhavena sadisā, teyeva uddhaṭā. Sesā pana na
rūhantīti 1- na uddhaṭā. Vedanākkhandhena hi khandhādivasena rūpārūpadhammā
asaṅgahitā honti, tesañca sampayogo nāma natthi, 2- yāni  pana padāni na
rūhanti, 2- tāneva sadisavissajjanehi saddhiṃ samodhānetvā uddhaṭāni. Tattha ye
dhammā pucchāya uddhaṭadhammehi khandhādivasena asaṅgahitā, te yehi sampayuttā
ca vippayuttā ca, tesaṃ vasena khandhādivibhāgo veditabbo.
     Tatrāyaṃ nayo:- rūpakkhandhena tāva viññāṇameva tīhi saṅgahehi
asaṅgahitaṃ, taṃ vedanādīhi tīhi khandhehi dhammāyatanadhammadhātūsu ca vedanādīheva
sampayuttaṃ, ekena rūpakkhandhena dasahi rūpāyatanarūpadhātūhi dhammāyatanadhammadhātūsu
ca rūpanibbānadhammehi vippayuttaṃ. Taṃ sandhāya te dhammā tīhi khandhehītiādi
vuttaṃ. Iminā nayena sabbattha attho veditabboti.
               Asaṅgahitenasampayuttavippayuttapadavaṇṇanā niṭṭhitā.
                         --------------
@Footnote: 1 cha.Ma. ruhantīti     2-2 cha.Ma. yāni padāni ruhanti

---------------------------------------------------------------------------------------------
page27.
             14. Cuddasamanaya vippayuttenasaṅgahitāsaṅgahitapadavaṇṇanā
     [456] Idāni vippayuttenasaṅgahitāsaṅgahitapadaṃ bhājetuṃ rūpakkhandhenātiādi
āraddhaṃ. Tattha yesaṃ padānaṃ vippayogo na rūhati, tāni imasmiṃ vāre
na gahitāni. Kāni pana tānīti?  1- dhammāyatanādīni. Dhammāyatanassa hi khandhādīsu
ekenāpi vippayogo na rūhati. Dhammadhātuādīsupi eseva nayo. Tesaṃ
idamuddānaṃ:-
             "dhammāyatanaṃ dhammadhātu      jīvitindriyameva ca
              nāmarūpapadañceva         saḷāyatanameva ca.
              Jātiādittayaṃ ekaṃ       padaṃ vīsatime tike
              tikāvasānikaṃ ekaṃ        satta cūḷantare padā.
              Daseva gocchake honti    mahantaramhi cuddasa
              cha padāni tato uddhaṃ      sabbānipi samāsato
              padāni ca na labbhanti      cattāḷīsañca satta cā"ti.
     Pariyosāne ca "dhammāyatanaṃ dhammadhātū"ti gāthāpi imamevatthaṃ dīpetuṃ
vuttā. Imāni pana ṭhapetvā sesāni sabbānipi labbhanti, tesu khandhādivibhāgo
vuttanayānusāreneva veditabboti.
                Vippayuttenasaṅgahitāsaṅgahitapadavaṇṇanā niṭṭhitā.
                         ---------------
@Footnote: 1  Sī.,Ma. tāni pana kānīti

---------------------------------------------------------------------------------------------
page28.
                             Nigamanakathā
       ettāvatā ca:-
            - dhātuppabhedakusalo        yaṃ dhātukathaṃ tathāgato āha
              tassā nayamukhabhedap-      pakāsanaṃ niṭṭhitaṃ hoti.
              Iminā nayamukhabhedap-      pakāsanena hi vibhāvinā sakkā
              ñātuṃ sabbepi nayā       saṅkhepakathāva iti vuttā.
              Ekekassa pana sace      padassa vitthārameva bhāseyyaṃ
              vacanañca ativiya bahuṃ       bhaveyya attho ca aviseso.
              Iti ūnabhāṇavāra-        dvayāya  yaṃ tantiyā mayā etaṃ
              kurutā 1- pattaṃ puññaṃ     sukhāya taṃ hotu lokassāti.
                     Dhātukathāpakaraṇaṭṭhakathā niṭṭhitā.
                          -------------
@Footnote: * ariyāsāmaññaṃ nāma gāthāti yojanā     1 cha.Ma. kurunā

---------------------------------------------------------------------------------------------
page29.
                            Abhidhammapiṭaka
                         puggalapaññattivaṇṇanā
                            ---------
              namo  tassa  bhagavato  arahato  sammāsambuddhassa.
                            Ārambhakathā
              nipuṇatthaṃ pakaraṇaṃ          dhātubhedappakāsano
              satthā dhātukathaṃ nāma      desayitvā surālaye.
              Anantaraṃ tassa jino       paññattibhedadīpanaṃ
              āha puggalapaññattiṃ       yaṃ loke aggapuggalo.
              Tassā saṃvaṇṇanokāso     yasmādāni upāgato
              tasmā naṃ vaṇṇayissāmi     taṃ suṇātha samāhitāti.
                          1. Mātikāvaṇṇanā
     [1] Cha paññattiyo khandhapaññatti .pe. Puggalapaññattīti ayaṃ tāva
puggalapaññattiyā uddeso. Tattha chāti gaṇanaparicchedo. Tena ye dhamme idha
paññapetukāmo, tesaṃ gaṇanavasena saṅkhepato paññattiparicchedaṃ dasseti. Paññattiyoti
paricchinnadhammanidassanaṃ. Tattha  "ācikkhati deseti paññapeti paṭṭhapetī"ti 1-
āgataṭṭhāne  paññāpanā dassanā pakāsanā paññatti nāma.  "supaññattaṃ
@Footnote: 1 saṃ.ni. 16/20/25

---------------------------------------------------------------------------------------------
page30.
Mañcapīṭhan"ti 1- āgataṭṭhāne ṭhapanā nikkhipanā paññatti nāma. Idha ubhayampi
vaṭṭati. Cha paññattiyoti hi cha paññāpanā cha dassanā cha 2- pakāsanātipi cha
ṭhapanā nikkhipanātipi idhādhippetameva. Nāmapaññatti hi te te dhamme dassetipi,
tena tena koṭṭhāsena ṭhapetipi.
     Khandhapaññattītiādi pana saṅkhepato tāsaṃ paññattīnaṃ sarūpadassanaṃ. Tattha
khandhānaṃ khandhāti paññāpanā dassanā pakāsanā ṭhapanā nikkhipanā khandhapaññatti
nāma. Āyatanānaṃ āyatanānīti, dhātūnaṃ dhātuyoti, saccānaṃ saccānīti, indriyānaṃ
indriyānīti, puggalānaṃ puggalāti paññāpanā dassanā pakāsanā ṭhapanā
nikkhipanā puggalapaññatti nāma.
     Pālimuttakena pana aṭṭhakathānayena aparāpi cha paññattiyo vijjamānapaññatti
avijjamānapaññatti vijjamānena avijjamānapaññatti avijjamānena vijjamāna-
paññatti vijjamānena vijjamānapaññatti avijjamānena avijjamānapaññattīti.
Tattha  kusalākusalasseva sacchikaṭṭhaparamatthavasena 3- vijjamānassa sato sambhūtassa
dhammassa paññāpanā vijjamānapaññatti nāma. Tathā avijjamānassa
lokaniruttimattasiddhassa itthīpurisādikassa paññāpanā avijjamānapaññatti nāma.
Sabbākārenapi anupalabbhaneyyavācāvatthumattasseva pañcamasaccādikassa titthiyānaṃ
anupakatipurisādikassa vā paññāpanāpi avijjamānapaññattiyeva, sā pana
sāsanāvacarā na hotīti idha na gahitā. Iti imesaṃ vijjamānāvijjamānānaṃ
vikappanavasena sesā veditabbā. Tevijjo chaḷabhiññotiādīsu hi tisso vijjā
cha abhiññā ca vijjamānā, puggalo avijjamāno, tasmā tisso vijjā assāti
tevijjo, cha abhiññā assāti chaḷabhiññoti evaṃ vijjamānena avijjamānassa
@Footnote: 1 vinaYu. 1/269/193           2 cha.Ma. "../../bdpicture/cha"iti padaṃ na dissati
@3 cha.Ma. saccikaṭṭha.... evamuparipi

---------------------------------------------------------------------------------------------
page31.
Paññāpanato evarūpā vijjamānena avijjamānapaññatti nāma. Itthīrūpaṃ purisa-
rūpantiādīsu pana itthīpurisā avijjamānā, rūpaṃ vijjamānaṃ, tasmā itthiyā rūpaṃ
itthīrūpaṃ, purisassa rūpaṃ purisarūpanti evaṃ avijjamānena vijjamānassa paññāpanato
evarūpā avijjamānena vijjamānapaññatti nāma. Cakkhusamphasso sotasamphassotiādīsu
cakkhusotādayopi phassopi vijjamānoyeva, tasmā cakkhumhi samphasso cakkhuto jāto
samphasso cakkhussa vā  phalabhūto samphasso cakkhusamphassoti evaṃ vijjamānena
vijjamānassa paññāpanato evarūpā vijjamānena vijjamānapaññatti nāma.
Khattiyaputto brāhmaṇaputto seṭṭhiputtotiādīsu khattiyādayopi avijjamānā
puttopi, tasmā khattiyassa putto khattiyaputtoti evaṃ avijjamānena
avijjamānassa paññāpanato evarūpā avijjamānena avijjamānapaññatti nāma. Tāsu
imasmiṃ pakaraṇe  purimā tissova paññattiyo labbhanti. "khandhapaññatti .pe.
Indriyapaññattī"ti imasmiñhi ṭhāne vijjamānasseva paññāpitattā vijjamāna-
paññatti labbhati, puggalapaññattīti pade avijjamānapaññatti, parato pana
tevijjo chaḷabhiññotiādīsu vijjamānena avijjamānapaññatti labbhatīti.
     Aṭṭhakathāmuttakena pana ācariyanayena aparāpi cha paññattiyo upādāpaññatti
upanidhāpaññatti samodhānapaññatti upanikkhittapaññatti 1- tajjāpaññatti
santatipaññattīti. Tattha yo rūpavedanādīhi ekattena vā aññattena vā
rūpavedanādayo viya sacchikaṭṭhaparamatthena anupalabbhasabhāvopi rūpavedanādibhede khandhe
upādāya nissāya kāraṇaṃ katvā sammato satto, tāni tāni aṅgāni upādāya
ratho gehaṃ muṭṭhi uddhananti ca, te teyeva rūparasādayo upādāya ghaṭapaṭā, 2-
candasuriyaparivaṭṭādayo upādāya kālo disā, taṃtaṃbhūtanimittañceva bhāvanānisaṃsañca
upādāya nissāya kāraṇaṃ katvā sammataṃ tena tenākārena upaṭṭhitaṃ uggahanimittaṃ
@Footnote: 1 uparikkhittapaññattītipi atthīti yojanā   2 cha.Ma. ghaṭo paṭo

---------------------------------------------------------------------------------------------
page32.
Paṭibhāganimittanti, ayaṃ evarūpā upādāpaññatti nāma. Paññapetabbaṭṭhena cesā
paññatti nāma, na paññāpanaṭṭhena. Yā panetassatthassa paññāpanā ayaṃ
avijjamānapaññattiyeva.
     Yā paṭhamadutiyādīni upanidhāya dutiyaṃ tatiyantiādikā aññamaññañca upanidhāya
dīghaṃ rassaṃ dūraṃ santikantiādikā paññāpanā, ayaṃ upanidhāpaññatti nāma.
Apicesā upanidhāpaññatti tadaññāpekkhūpanidhā hatthagatūpanidhā sampayuttūpanidhā
samāropitūpanidhā avidūragatūpanidhā paṭibhāgūpanidhā tabbahulūpanidhā tabbisiṭṭhūpanidhāti-
ādinā bhedena anekappakāRā.
     Tattha dutiyaṃ tatiyantiādikāva tadaññaṃ apekkhitvā vuttatāya tadaññā-
pekkhūpanidhā nāma. Chattapāṇi satthapāṇītiādikā hatthagataṃ upanidhāya vuttatāya
hatthagatūpanidhā nāma. Kuṇḍalī sikharī kiriṭītiādikā sampayuttaṃ upanidhāya vuttatāya
sampayuttūpanidhā nāma. Dhaññasakaṭaṃ sappikumbhotiādikā samāropitaṃ upanidhāya
vuttatāya samāropitūpanidhā nāma. Indasālaguhā piyaṅguguhā serīsakantiādikā
avidūragataṃ upanidhāya vuttatāya avidūragatūpanidhā  nāma. Suvaṇṇavaṇṇo usabhagāvīti-
ādikā paṭibhāgaṃ upanidhāya vuttatāya paṭibhāgūpanidhā nāma. Padumasaro brāhmaṇa-
gāmotiādikā tabbahulaṃ upanidhāya vuttatāya tabbahulūpanidhā nāma. Maṇikaṭakaṃ
vajirakaṭakantiādikā tabbisiṭṭhaṃ upanidhāya vuttatāya tabbisiṭṭhūpanidhā nāma.
     Yā pana tesaṃ tesaṃ samodhānamapekkhitvā tidaṇḍaṃ aṭṭhapadaṃ dhaññarāsi
puppharāsītiādikā paññāpanā, ayaṃ samodhānapaññatti nāma. Yā purimassa purimassa
upanikkhipitvā dve tīṇi cattārītiādikā paññāpanā, ayaṃ upanikkhittapaññatti
nāma. Yā tantaṃ dhammasabhāvaṃ apekkhitvā paṭhavī tejo kakkhaḷatā uṇhatātiādikā
paññāpanā, ayaṃ tajjāpaññatti nāma. Yā pana santativicchedābhāvaṃ apekkhitvā

---------------------------------------------------------------------------------------------
page33.
Āsītiko nāvutikotiādikā paññāpanā, ayaṃ santatipaññatti nāma. Etāsu pana
tajjāpaññatti vijjamānapaññattiyeva, sesā avijjamānapakkhañceva avijjamānena
avijjamānapakkhañca bhajanti.
     Aṭṭhakathāmuttakena ācariyanayeneva aparāpi cha paññattiyo kiccapaññatti
saṇṭhānapaññatti liṅgapaññatti bhūmipaññatti paccattapaññatti asaṅkhatapaññattīti.
Tattha bhāṇako dhammakathikotiādikā kiccavasena paññāpanā kiccapaññatti nāma.
Kiso thūlo parimaṇḍalo caturassotiādikā saṇṭhānavasena paññāpanā saṇṭhānapaññatti
nāma. Itthī purisotiādikā liṅgavasena paññāpanā liṅgapaññatti nāma. Kāmāvacarā
rūpāvacarā arūpāvacarā kosalakā mādhurātiādikā bhūmivasena paññāpanā bhūmipaññatti
nāma. Tisso nāgo sumanotiādikā paccattanāmakaraṇamattavasena paññāpanā
paccattapaññatti nāma. Nirodho nibbānantiādikā asaṅkhatadhammassa paññāpanā
asaṅkhatapaññatti nāma. Tattha ekaccā bhūmipaññatti asaṅkhatapaññatti ca
vijjamānapaññattiyeva, kiccapaññatti vijjamānena avijjamānapakkhaṃ bhajati sesā
avijjamānapaññattiyo nāma.
     [2] Idāni yāsaṃ paññattīnaṃ uddesavāre saṅkhepato sarūpadassanaṃ kataṃ,
saṅkhepatoyeva tāva tāsaṃ vatthuṃ vibhajitvā dassanavasena tā dassetuṃ kittāvatāti-
ādimāha.  tattha pucchāya tāva evamattho veditabbo:- yā ayaṃ khandhānaṃ
khandhāti paññāpanā dassanā ṭhapanā, sā kittakena hotīti kathetukamyatāpucchā.
Parato kittāvatā āyatanānantiādīsupi eseva nayo. Vissajjanepi evamattho
veditabbo:- yattakena paññāpanena saṅkhepato pañcakkhandhāti vā pabhedato
rūpakkhandho .pe. Viññāṇakkhandhoti vā tatrāpi rūpakkhandho kāmāvacaro, sesā
catubhūmikāti vā evarūpaṃ paññāpanaṃ hoti, ettakena khandhānaṃ khandhāti paññatti hoti.
     [3] Tathā yattakena paññāpanena saṅkhepato dvādasāyatanānīti vā
pabhedato cakkhvāyatanaṃ .pe. Dhammāyatananti vā tatrāpi dasāyatanā kāmāvacarā,

---------------------------------------------------------------------------------------------
page34.
Dvāyatanā catubhūmikāti vā evarūpaṃ paññāpanaṃ hoti, ettakena āyatanānaṃ
āyatanānīti paññatti hoti.
     [4] Yattakena paññāpanena saṅkhepato aṭṭhārasa dhātuyoti vā pabhedato
cakkhudhātu .pe. Manoviññāṇadhātūti vā tatrāpi soḷasa dhātuyo kāmāvacarā,
dve dhātuyo catubhūmikāti vā evarūpaṃ paññāpanaṃ hoti, ettakena dhātūnaṃ dhātūti
paññatti hoti.
     [5] Yattakena paññāpanena saṅkhepato cattāri saccānīti vā pabhedato
dukkhasaccaṃ .pe. Nirodhasaccanti vā tatrāpi dve saccā lokiyā, dve saccā
lokuttarāti vā evarūpaṃ paññāpanaṃ hoti, ettakena saccānaṃ saccānīti
paññatti hoti.
     [6] Yattakena paññāpanena saṅkhepato bāvīsatindriyānīti vā pabhedato
cakkhundriyaṃ .pe. Aññātāvindriyanti vā tatrāpi dasindriyāni kāmāvacarāni,
navindriyāni missakāni, tīṇindriyāni lokuttarānīti vā evarūpaṃ paññāpanaṃ
hoti, ettakena indriyānaṃ indriyānīti paññatti hoti. Ettāvatā saṅkhepato
vatthuṃ vibhajitvā dassanavasena pañca paññattiyo dassitā honti.
     [7] Idāni vitthārato vatthuṃ vibhajitvā dassanavasena puggalapaññattiṃ
dassetuṃ samayavimutto. Asamayavimuttotiādimāha. Sammāsambuddhena hi ativisāriya-
mānena viya hariyamānena viya ca 1- heṭṭhā vibhaṅgappakaraṇe imāsaṃ pañcannaṃ paññattīnaṃ
vatthubhūtā khandhādayo nippadesena kathitāti tena te idha ekadeseneva kathesi.
Chaṭṭhā puggalapaññatti heṭṭhā akathitāva. Idhāpi uddesavāre ekadeseneva
kathitā, tasmā taṃ vitthārato kathetukāmo "samayavimutto, asamayavimutto"ti ekakato
paṭṭhāya yāva dasakā mātikaṃ ṭhapesīti.
                        Mātikāvaṇṇanā niṭṭhitā.
                           -----------
@Footnote: 1 cha.Ma. tile visārayamānena viya vāke hīrayamānena viya ca

---------------------------------------------------------------------------------------------
page35.
                          2. Niddesavaṇṇanā
                        1. Ekakaniddesavaṇṇanā
     [1] Idāni yathāṭhapitaṃ mātikaṃ ādito paṭṭhāya vibhajitvā dassetuṃ katamo
ca puggalo samayavimuttotiādimāha. Tattha idhāti imasmiṃ sattaloke. Ekacco
puggaloti eko puggalo. Kālena kālanti ettha bhummavasena attho veditabbo,
ekekasmiṃ kāleti vuttaṃ hoti. Samayena samayanti idaṃ purimasseva vevacanaṃ. Aṭṭha
vimokkheti rūpāvacarārūpāvacarā aṭṭha samāpattiyo. Tāsañhi paccanīkadhammehi
vimuccanato vimokkhoti nāmaṃ. Kāyenāti  vimokkhasahajātena nāmakāyena. Phusitvā
viharatīti paṭilabhitvā iriyati. Katamasmiṃ panesa kāle vimokkhe phusitvā viharatīti?
samāpattiṃ samāpajjitukāmassa hi kālo nāma atthi, akālo nāma atthi. Tattha
pātova sarīrapaṭijagganakālo vattakaraṇakālo ca samāpajjanassa akālo nāma.
Sarīrampana paṭijaggitvā vattaṃ katvā vasanaṭṭhānaṃ pavisitvā nisinnassa yāva
piṇḍāya gamanakālo nāgacchati, etasmiṃ antare samāpajjanassa kālo nāma.
     Piṇḍāya gamanakālaṃ pana sallakkhetvā nikkhantassa cetiyavandanakālo
bhikkhusaṃghaparivutassa vitakkamāḷake ṭhānakālo piṇḍāya gamanakālo gāme caraṇakālo
āsanasālāya yāgupivanakālo 1- vattakaraṇakāloti ayampi samāpajjanassa akālo
nāma. Āsanasālāya pana vivitte okāse sati yāva bhattakālo nāgacchati,
etasmimpi antare samāpajjanassa kālo nāma. Bhattaṃ pana bhuñjanakālo
vihāragamanakālo pattacīvarapaṭisāmanakālo divāvattakaraṇakālo paripucchādānakāloti
ayampi samāpajjanassa akālo nāma. Yo akālo, sveva asamayo, taṃ sabbampi
ṭhapetvā avasese kāle avasese samaye 2- vuttappakāre aṭṭha vimokkhe
@Footnote: 1 cha.Ma. yāgupānakālo   2 cha.Ma. avasese kāle kāle samaye samaye

---------------------------------------------------------------------------------------------
page36.
Sahajātanāmakāyena paṭilabhitvā viharanto "idhekacco puggalo .pe. Viharatī"ti
vuccati.
     Apicesa saphassakehi sahajātanāmadhammehi sahajātadhamme phusetiyeva 1- nāma,
upacārena appanaṃ phusetiyeva nāma, purimāya appanāya aparaṃ appanaṃ phusetiyeva.
Yena hi saddhiṃ ye dhammā sahajātā, tena te paṭiladdhā nāma honti. Phassenāpi
phuṭṭhāyeva nāma honti. Upacārampi appanāya paṭilābhakāraṇameva. Tathā purimā
appanā aparaappanāya. Tatrassa evaṃ sahajātehi sahajātānaṃ phusanā veditabbā:-
paṭhamajjhānañhi vitakkādīhi pañcaṅgikaṃ. Tasmiṃ ṭhapetvā tāni aṅgāni sesā
atirekapaṇṇāsadhammā cattāro khandhā nāma honti. Tena nāmakāyena paṭhamajjhāna-
samāpattivimokkhaṃ phusitvā paṭilabhitvā viharati. Dutiyajjhānaṃ pītisukhacittekaggatāhi
tivaṅgikaṃ. Tatiyajjhānaṃ sukhacittekaggatāhi duvaṅgikaṃ. Catutthajjhānaṃ upekkhā-
cittekaggatāhi duvaṅgikaṃ. Tathā ākāsānañcāyatanaṃ .pe. Nevasaññānāsaññāyatanañca.
Tattha ṭhapetvā tāni aṅgāni sesā atirekapaṇṇāsadhammā cattāro khandhā nāma
honti. Tena nāmakāyena nevasaññānāsaññāyatanasamāpattivimokkhaṃ phusitvā
paṭilabhitvā viharati.
     Paññāya cassa disvāti vipassanāpaññāya saṅkhāragataṃ, maggapaññāya
catusaccadhamme passitvā. Ekacce āsavā parikkhīṇā hontīti upaḍḍhupaḍḍhā
paṭhamamaggādivajjhā āsavā parikkhīṇā honti. Ayaṃ vuccati puggalo samayavimuttoti
ettha aṭṭhasamāpattilābhī puthujjano 2- tena nāmakāyena phusitvā viharatīti vattuṃ
vaṭṭati. Pāliyaṃ pana "ekacce āsavā parikkhīṇā"ti vuttaṃ. Puthujjanassa ca khīṇā
āsavā nāma natthi, tasmā so na gahito. Aṭṭhasamāpattilābhī khīṇāsavopi tena
nāmakāyena phusitvā viharatīti vattuṃ vaṭṭati. Tassa pana aparikkhīṇā āsavā
@Footnote: 1 cha.Ma. phusatiyeva   2 Ma. aṭṭhasamāpattilābhiṃ puthujjanaṃ

---------------------------------------------------------------------------------------------
page37.
Nāma natthi, tasmā so na gahito. Samayavimuttoti pana tiṇṇaṃ sotāpanna-
sakadāgāmianāgāmīnaṃyevetaṃ nāmanti veditabbaṃ.
     [2] Asamayavimuttoti niddese pana 1- purimasadisaṃ vuttanayeneva veditabbaṃ.
Asamayavimuttoti panettha sukkhavipassakakhīṇāsavassetaṃ nāmaṃ. Sukkhavipassakā pana
sotāpannasakadāgāmianāgāmino aṭṭhasamāpattilābhino ca khīṇāsavā puthujjanā ca
imasmiṃ duke na labbhanti, dukamuttakapuggalā nāma honti, tasmā satthā attano
buddhasubuddhatāya heṭṭhā gahite ca aggahite ca saṅkaḍḍhitvā saddhiṃ piṭṭhivaṭṭakehi
tantiṃ āropento sabbepi ariyapuggalātiādimāha. Tattha ariye vimokkheti
kilesehi ārakattā ariyeti saṅkhyaṃ 2- gate lokuttaravimokkhe. Idaṃ vuttaṃ hoti:-
bāhirānañhi aṭṭhannaṃ samāpattīnaṃ samāpajjantassa samayopi atthi asamayopi
atthi. Maggavimokkhena vimuccanassa samayo vā asamayo vā natthi. Yassa saddhā
balavatī, vipassanā ca āraddhā, tassa gacchantassa tiṭṭhantassa nisīdantassa
nipajjantassa khādantassa bhuñjantassa maggaphalapaṭivedho nāma na hotīti natthi.
Iti maggavimokkhena vimuccanassa samayo vā asamayo vā natthīti heṭṭhā gahite
ca aggahite ca saṅkaḍḍhitvā imaṃ piṭṭhivaṭṭakaṃ tantiṃ āropesi dhammarājā.
Samāpattilābhī puthujjano imāyapi tantiyā aggahitova. Taṃ bhajāpiyamāno pana
samāpattivikkhambhitānaṃ kilesānaṃ vasena samayavimuttabhāvaṃ bhajeyya.
     [3] Kuppadhammādiniddesesu 3- yassa adhigato samāpattidhammo kuppati
nassatīti 4- so kuppadhammo. Rūpasahagatānanti rūpanimittasaṅkhātena rūpena
sahagatānaṃ, tena saddhiṃ pavattānaṃ na vinā rūpārammaṇānaṃ catunnaṃ rūpāvacaraj-
jhānānanti attho. Arūpasahagatānanti rūpato aññaṃ na rūpanti arūpaṃ, arūpena
sahagatānaṃ, tena saddhiṃ pavattānaṃ na vinā arūpārammaṇānaṃ catunnaṃ
@Footnote: 1 cha.Ma. asamayavimuttaniddese  2 cha.Ma. saṅkhaṃ
@3 cha.Ma. kuppadhammākuppadhammaniddese  4 cha.Ma. nassati

---------------------------------------------------------------------------------------------
page38.
Arūpāvacarajjhānānanti attho. Na nikāmalābhīti pañcahākārehi āciṇṇavasitāya
icchitākārena aladdhattā na nikāmalābhī, appaguṇasamāpattikoti attho. Na
akicchalābhīti kicchalābhī dukkhalābhī. Yo āgamanamhi kilese vikkhambhento, upacāraṃ
pāpento, appanaṃ pāpento, cittamañjūsaṃ labhanto dukkhena kicchena sasaṅkhārena
sappayogena kilamanto taṃ sampadaṃ pāpuṇituṃ sakkoti, so na akicchalābhī nāma.
Na akasiralābhīti avipulalābhī, samāpattiṃ appetvā addhānaṃ pharituṃ na sakkoti,
ekaṃ dve cittavāre vattetvā sahasāva vuṭṭhātīti attho.
     Yatthicchakanti yasmiṃ okāse samāpattiṃ appetvā nisīdituṃ icchati.
Yadicchakanti kasiṇajjhānaṃ vā ānāpānajjhānaṃ vā brahmavihārajjhānaṃ vā
asubhajjhānaṃ vāti yaṃ yaṃ samāpattiṃ appetvā nisīdituṃ icchati. Yāvaticchakanti
addhānaparicchedena yattakaṃ kālaṃ icchati. Idaṃ vuttaṃ hoti:- yattha yattha yaṃ
yaṃ samāpattiṃ yattakaṃ addhānaṃ samāpajjitumpi vuṭṭhātumpi icchati, tattha tattha
taṃ taṃ samāpattiṃ tattakaṃ addhānaṃ samāpajjitumpi vuṭṭhātumpi na sakkoti. Candaṃ
vā suriyaṃ vā ulloketvā "imasmiṃ cande vā suriye vā ettakaṃ ṭhānaṃ gate
vuṭṭhahissāmī"ti paricchinditvā jhānaṃ samāpanno yathāparicchedena vuṭṭhātuṃ na
sakkoti, antarāva vuṭṭhāti samāpattiyā appaguṇatāyāti.
     Pamādamāgammāti pamādaṃ paṭicca. Ayaṃ vuccatīti ayameva tividho 1- puggalo
kuppadhammoti vuccati. Idampana aṭṭhasamāpattilābhino puthujjanassa sotāpannassa
sakadāgāminoti tiṇṇaṃ puggalānaṃ nāmaṃ, etesañhi samādhipāripanthikā
vipassanāpāripanthikā 2- ca dhammā na suvikkhambhitā na suvikkhālitā, tena tesaṃ
samāpatti nassati parihāyati. Sā ca kho neva sīlabhedena nāpattivītikkamena.
Nāgarikapokkhadhammo 3- panesa appamattakenapi kiccakaraṇīyena vā vattabhedamattakena
vā nassati.
@Footnote: 1 cha.Ma. ayaṃ evaṃvidho  2 cha.Ma. vipassanāpāribandhakā, Sī. vipassanāparipanthakā
@3 cha.Ma. na garukamokkhadhammo

---------------------------------------------------------------------------------------------
page39.
     Tatridaṃ vatthuṃ:- eko kira thero samāpattiṃ valañjeti, tasmiṃ piṇḍāya
gāmaṃ paviṭṭhe dārakā pariveṇe kīḷitvā pakkamiṃsu. Thero āgantvā "pariveṇaṃ
sammajjitabban"ti cintetvā asammajjitvā vihāraṃ pavisitvā "samāpattiṃ
appessāmī"ti nisīdi. So appetuṃ asakkonto "kinnu kho āvaraṇan"ti sīlaṃ
āvajjento appamattakampi vītikkamaṃ adisvā "vattabhedo nu kho atthī"ti
olokento pariveṇassa asammajjanabhāvaṃ 1- ñatvā sammajjitvā pavisitvā
nisīdanto samāpattiṃ appentova nisīdi.
     [4] Akuppadhammaniddeso vuttappaṭipakkhavaseneva veditabbo. Akuppadhammoti
idampana aṭṭhasamāpattilābhino anāgāmissa ceva khīṇāsavassa cāti dvinnaṃ
puggalānaṃ nāmaṃ. Tesañhi samādhipāripanthikā vipassanāpāripanthikā ca dhammā
suvikkhambhitā suvikkhālitā. Tena tesaṃ *- bhassasaṅgaṇikārāmatādikiccena vā aññena
vā yena kenaci attano anurūpena pamādena vītināmentānampi samāpatti
na kuppati na nassati. Sukkhavipassakā pana sotāpannasakadāgāmianāgāmikhīṇāsavā
imasmiṃ duke na labbhanti, dukamuttakapuggalā nāma honti, tasmā satthā
attano buddhasubuddhatāya heṭṭhā gahite ca aggahite ca saṅkaḍḍhitvā
imasmimpi duke saddhiṃ piṭṭhivaṭṭakehi tantiṃ āropento sabbepi ariyapuggalāti-
ādimāha. Aṭṭhannañhi samāpattīnaṃ kuppanaṃ nassanaṃ bhaveyya, lokuttaradhammassa
pana sakiṃ paṭividdhassa kuppanaṃ nassanaṃ nāma natthi, taṃ sandhāyetaṃ vuttaṃ.
     [5] Parihānadhammāparihānadhammaniddesāpi kuppadhammākuppadhammaniddesavaseneva
veditabbā. Kevalañhi idha puggalassa pamādaṃ paṭicca dhammānaṃ parihānampi
aparihānampi gahitanti idaṃ pariyāyadesanāmattameva nānaṃ. Sesaṃ sabbattha
tādisameva.
@Footnote: 1 cha.Ma. asamaṭṭhabhāvaṃ    * bhassantī saddaṃ karonti etthāti bhassoti yojanā

---------------------------------------------------------------------------------------------
page40.
     [7] Cetanābhabbaniddese cetanābhabboti cetanāya aparihāniṃ āpajjituṃ
bhabbo. Sace anusañcetetīti sace samāpajjati. Samāpattiñhi samāpajjanto
anusañceteti nāma, so na parihāyati, itaro parihāyati.
     [8] Anurakkhanābhabbaniddese anurakkhanābhabboti anurakkhanāya aparihāniṃ
āpajjituṃ bhabbo. Sace anurakkhatīti sace anupakāre dhamme pahāya upakāradhamme
sevanto samāpajjati. Evañhi paṭipajjanto anurakkhati nāma, so na
parihāyati, itaro parihāyati.
     Ime dvepi samāpattiṃ ṭhapetuṃ thāvaraṃ kātuṃ paṭibalā, cetanābhabbato
pana anurakkhanābhabbova balavataro. Cetanābhabbo hi upakārānupakāre dhamme
na jānāti, ajānanto upakāradhamme nudati nīharati, anupakāradhamme sevati,
so te sevanto samāpattito parihāyati. Anurakkhanābhabbo pana upakārānupakāre
dhamme jānāti, jānanto anupakāradhamme nudati nīharati, upakāradhamme sevati,
so te sevanto samāpattito na parihāyati.
     Yathā hi dve khettapālā eko paṇḍurogena sarogo akkhamo sītādīnaṃ,
eko arogo sītādīnaṃ saho. Sarogo heṭṭhā kuṭiṃ na otarati, rattārakkhaṃ
divārakkhaṃ vijahati, tassa divā suvakapotamorādayo 1- khettaṃ otaritvā sālisīsaṃ
khādanti, rattiṃ migasūkarādayo pavisitvā khalaṃ tacchitaṃ viya tacchetvā 2- gacchanti.
So attano pamattakāraṇā puna bījamattampi na labhati. Itaro rattārakkhaṃ
divārakkhaṃ na vijahati, so attano appamattakaraṇā ekakarīsato cattāripi
aṭṭhapi sakaṭāni labhati.
     Tattha sarogakhettapālo viya cetanābhabbo, arogo viya anurakkhanābhabbo
daṭṭhabbo. Sarogassa attano pamādena puna bījamattassāpi alabhanaṃ viya
@Footnote: 1 cha.Ma. sukamorādayo, Sī. suvamorādayo  2 cha.Ma. chetvā

---------------------------------------------------------------------------------------------
page41.
Cetanābhabbassa upakārānupakāradhamme ajānitvā upakāre pahāya anupakāre
sevantassa samāpattiyā parihānaṃ, itarassa attano appamādena ekakarīsamattato
catuaṭṭhasakaṭauddharaṇaṃ viya anurakkhanābhabbassa upakārānupakāradhamme jānitvā
anupakāre pahāya upakāre sevantassa samāpattiyā aparihānaṃ veditabbaṃ, evaṃ
cetanābhabbato anurakkhanābhabbova samāpattiṃ thāvaraṃ kātuṃ balavataroti veditabbo.
     [9] Puthujjananiddese tīṇi saññojanānīti diṭṭhisaññojanasīlabbataparāmāsa-
saññojanavicikicchāsaññojanāni. Etāni  hi phalakkhaṇe pahīnāni nāma
honti. Ayampana phalakkhaṇepi na hotīti dasseti. Tesaṃ dhammānanti tesaṃ
saññojanadhammānaṃ. Maggakkhaṇasmiñhi tesaṃ pahānāya paṭipanno nāma hoti.
Ayampana maggakkhaṇepi na hoti. Ettāvatā vissaṭṭhakammaṭṭhāno thūlabālaputhujjanova
idha kathitoti veditabbo.
     [10] Gotrabhūniddese yesaṃ dhammānanti yesaṃ  gotrabhūñāṇena saddhiṃ
uppannānaṃ paropaṇṇāsakusaladhammānaṃ. Ariyadhammassāti lokuttaramaggassa. Avakkanti
hotīti okkanti nibbatti pātubhāvo hoti. Ayaṃ vuccatīti ayaṃ nibbānārammaṇena
ñāṇena sabbaṃ puthujjanasaṅkhaṃ puthujjanagottaṃ puthujjanamaṇḍalaṃ puthujjanapaññattiṃ
atikkamitvā ariyasaṅkhaṃ ariyagottaṃ ariyamaṇḍalaṃ ariyapaññattiṃ okkamanato
gotrabhūpuggalo nāma vuccati.
     [11] Bhayūparataniddese bhayena uparatoti bhayūparato. Satta hi 1- sekkhā
puthujjanā ca bhāyitvā pāpato oramanti, pāpaṃ na karonti. Tattha puthujjanā
duggatibhayaṃ vaṭṭabhayaṃ kilesabhayaṃ upavādabhayanti cattāri bhayāni bhāyanti. Tesu
bhāyitabbaṭṭhena duggatieva bhayaṃ duggatibhayaṃ. Sesesupi eseva nayo. Tattha
puthujjano "sace tvaṃ pāpaṃ karissasi, cattāro apāyā mukhaṃ vivaritvā
@Footnote: 1 cha.Ma. sattapi

---------------------------------------------------------------------------------------------
page42.
Ṭhitacchātaajagarasadisā, tesu dukkhaṃ anubhavanto kathaṃ bhavissasī"ti duggatibhayaṃ bhāyitvā
pāpaṃ na karoti. Anamataggaṃ pana saṃsāravaṭṭaṃyeva vaṭṭabhayaṃ nāma. Sabbampi
akusalaṃ kilesabhayaṃ nāma. Garahā pana upavādabhayaṃ nāma. Tānipi bhāyitvā
puthujjano pāpaṃ na karoti. Sotāpannasakadāgāmianāgāmino pana tayo sekkhā
duggatiṃ atītattā sesāni tīṇi bhayāni bhāyitvā pāpaṃ na karonti. Maggaṭṭhakasekkhā
āgamanavasena vā asamucchinnabhayattā vā bhayūparatā nāma honti. Khīṇāsavo
imesu catūsubhayesu ekampi na bhāyati. So hi sabbaso samucchinnabhayo, tasmā
abhayūparatoti vuccati. Kimpana so upavādampi na bhāyatīti. Na bhāyati, upavādaṃ
pana rakkhatīti vattuṃ vaṭṭati doṇuppalavāpigāme khīṇāsavatthero viya.
     [12] Abhabbāgamananiddese sammattaniyāmāgamanassa abhabboti abhabbāgamano.
Kammāvaraṇenāti pañcavidhena anantariyakammena. Kilesāvaraṇenāti
niyatamicchādiṭṭhiyā. Vipākāvaraṇenāti ahetukaduhetukapaṭisandhiyā. Assaddhāti
buddhadhammasaṃghesu saddhārahitā. Acchandikāti kattukamyatākusalacchandarahitā. Te
ṭhapetvā jambūdīpaṃ itaradīpattayavāsino veditabbā. Tesu hi manussā acchandikabhāvaṃ
paviṭṭhā nāma. Duppaññāti bhavaṅgapaññārahitā. Abhabbāti appaṭiladdhamagga-
phalūpanissayā. Niyāmanti magganiyāmaṃ sammattaniyāmaṃ. Okkamitunti etaṃ
kusalesu dhammesu sammattasaṅkhātaṃ niyāmaṃ okkamituṃ pavisituṃ, tattha patiṭṭhātuṃ
abhabbā.
     [13] Bhabbāgamananiddeso vuttappaṭipakkhanayena veditabbo. Evamimasmiṃ
duke ye ca puggalā pañcānantarikā, ye ca niyatamicchādiṭṭhikā, yehi ca
ahetukaduhetukapaṭisandhiyo 1- gahitā, ye ca buddhādīnaṃ na saddahanti, yesañca
@Footnote: 1 cha.Ma.....paṭisandhi

---------------------------------------------------------------------------------------------
page43.
Kattukamyatāchando natthi, ye ca aparipuṇṇabhavaṅgapaññā, yesañca maggaphalānaṃ
upanissayo natthi, te sabbepi sammattaniyāmaṃ okkamituṃ abhabbā, viparītā
bhabbāti vuttā.
     [14] Niyatāniyataniddese anantarikāti anantariyakammasamaṅgino. Micchā-
diṭṭhikāti niyatamicchādiṭṭhisamaṅgino. Sabbepi hete nirayassa atthāya niyatattā
niyatā nāma. Aṭṭha pana ariyapuggalā sammābhāvāya uparūparimaggaphalatthāya ceva
anupādāparinibbānatthāya ca niyatattā niyatā nāma. Avasesā pana puggalā
anibaddhagatikā. Yathā "ākāse khittadaṇḍo paṭhaviyaṃ patanto aggena vā
majjhena vā mūlena vā patissatī"ti na ñāyati, evameva  "asukagatiyā nāma
nibbattissantī"ti niyamābhāvā aniyatā nāmāti veditabbā. Yā pana uttarakurukānaṃ
niyatagatikatā vuttā, na sā niyatadhammavasena. Micchattasammattaniyatadhammāyeva hi
niyatā nāma, tesañca vasenāyaṃ puggalaniyamo kathitoti.
     [15] Paṭipannakaniddese maggasamaṅginoti maggaṭṭhakapuggalā. Te hi
phalatthāya paṭipannattā paṭipannakā nāma. Phalasamaṅginoti phalapaṭilābhasamaṅgitāya
phalasamaṅgino. Phalapaṭilābhato paṭṭhāya hi te phalasamāpattiṃ asamāpannāpi phale
ṭhitāyeva nāma.
     [16] Samasīsīniddese apubbaṃ acarimanti apure apacchā, ekappahārenevāti
attho. Pariyādānanti parikkhayo. Ayaṃ vuccatīti ayaṃ puggalo samasīsī nāma
vuccati. So panesa tividho hoti iriyāpathasamasīsī rogasamasīsī jīvitasamasīsīti.
Tattha yo caṅkamantova vipassanaṃ paṭṭhapetvā arahattaṃ patvā caṅkamantova
parinibbāti 1- padumatthero viya, ṭhitakova vipassanaṃ paṭṭhapetvā arahattaṃ patvā
@Footnote: 1 Sī. parinibbāyati

---------------------------------------------------------------------------------------------
page44.
Ṭhitakova parinibbāti koṭapabbatavihāravāsī tissatthero viya. Nisinnova vipassanaṃ
paṭṭhapetvā arahattaṃ patvā nisinnova parinibbāti. Nipannova vipassanaṃ
paṭṭhapetvā arahattaṃ patvā nipannova parinibbāti, ayaṃ iriyāpathasamasīsīti
nāma.
     Yo pana ekaṃ rogaṃ patvā antorogeyeva vipassanaṃ paṭṭhapetvā
arahattaṃ patvā teneva rogena parinibbāti, ayaṃ rogasamasīsī nāma.
     Kataro jīvitasamasīsī nāma?  "sīsanti terasa sīsāni. Palibodhasīsañca
Taṇhā, bandhanasīsañca 1- māno, parāmāsasīsañca diṭṭhi, vikkhepasīsañca uddhaccaṃ,
kilesasīsañca 2- avijjā, adhimokkhasīsañca saddhā, paggahasīsañca viriyaṃ, upaṭṭhāna-
sīsañca sati, avikkhepasīsañca samādhi, dassanasīsañca paññā, pavattasīsañca
jīvitindriyaṃ, gocarasīsañca vimokkho, saṅkhārasīsañca nirodho"ti. 3- Tattha
kilesasīsaṃ avijjaṃ arahattamaggo pariyādiyati. Pavattasīsaṃ jīvitindriyaṃ cuticittaṃ
pariyādiyati. Avijjāpariyādāyakaṃ cittaṃ jīvitindriyaṃ pariyādātuṃ na sakkoti.
Jīvitindriyapariyādāyakaṃ cittaṃ avijjaṃ pariyādātuṃ na sakkoti. Avijjāpariyādāyakaṃ
cittaṃ aññaṃ, jīvitindriyapariyādāyakaṃ cittaṃ aññaṃ. Yassa cetaṃ sīsadvayaṃ samaṃ
pariyādānaṃ gacchati, so jīvitasamasīsī nāma.
     Kathamidaṃ samaṃ hotīti. Vārasamatāya. Yasmiñhi vāre maggavuṭṭhānaṃ hoti.
Sotāpattimagge pañca paccavekkhaṇāni,  sakadāgāmimagge pañca, anāgāmimagge
pañca, arahattamagge cattārīti ekūnavīsatiyā paccavekkhaṇañāṇe patiṭṭhāya bhavaṅgaṃ
otaritvā 4- parinibbāyati. Imāya vārasamatāya idaṃ ubhayasīsapariyādānampi 5- samaṃ
hoti nāma. Tenāyaṃ puggalo  "jīvitasamasīsī"ti vuccati. Ayameva ca idhādhippeto.
@Footnote: 1 cha.Ma. vinībandhanasīsañca  2 cha.Ma. saṃkilesasīsañca  3 khu.paṭi. 31/232/150 (syā)
@4 bhavaṅgaṃ otaritvā parinibbāyatotipi pāṭho atthīti yojanā
@5 cha.Ma. ubhayasīsapariyādānaṃ

---------------------------------------------------------------------------------------------
page45.
     [17] Ṭhitakappīniddese ṭhito kappoti ṭhitakappo, ṭhitakappo assa
atthīti ṭhitakappī, kappaṃ ṭhapetuṃ samatthoti attho. Uḍḍayhanavelā assāti
jhāyanakālo bhaveyya. Neva tāvāti yāva esa maggasamaṅgīpuggalo sotāpattiphalaṃ
na sacchikaroti, neva tāva kappo jhāyeyya, jhāyamānopi ajjhāyitvāva
tiṭṭheyya. Kappavināso hi nāma mahāvikāro mahāpayogo koṭisatasahassa-
cakkavāḷassa jhāyanavasena mahālokavināso. Ayampi evaṃ mahāvināso tiṭṭheyya
vāti vadati, sāsane pana dharamāne ayaṃ kappavināso nāma natthi. Kappavināse
sāsanaṃ natthi. Gatakoṭike hi kāle kappavināso nāma hoti. Evaṃ santepi
satthā antarāyābhāvaṃ dīpetuṃ idaṃ kāraṇaṃ āhari  "idampi bhaveyya, maggasamaṅgino
pana phalassa antarāyo na sakkā kātun"ti. Ayampana puggalo kappaṃ
ṭhapentopi 1- kittakaṃ kālaṃ ṭhapeyyāti. Yasmiṃ vāre maggavuṭṭhānaṃ hoti, atha
bhavaṅgaṃ āvajjentaṃ 2- manodvārāvajjanaṃ uppajjati, tato tīṇi anulomāni ekaṃ
gotrabhūcittaṃ ekaṃ maggacittaṃ dve phalacittāni pañca paccavekkhaṇañāṇānīti
ettakaṃ kālaṃ ṭhapeyya. Imampana atthaṃ bāhirāya āgantukūpamāyapi evaṃ dīpayiṃsu.
Sace hi sotāpattimaggasamaṅgissa matthakūpari yojanikaṃ ekaghanaselaṃ tivaṭṭāya
rajjuyā bandhitvā olambeyya, ekasmiṃ vaṭṭe chinne dvīhi olambeyya,
dvīsu chinnesu ekena olambetheva. 3- Tasmimpi chinne abbhakūṭaṃ viya ākāse
tiṭṭheyya. Na tveva tassa puggalassa maggānantarassa 4- antarāyaṃ kareyyāti.
Ayampana dīpanā parittā. Purimāva mahantā. Na kevalaṃ pana sotāpattimaggaṭṭhova
kappaṃ ṭhapeti, itare maggasamaṅginopi ṭhapentiyeva. Tena bhagavā heṭṭhā
gahitañca aggahitañca sabbaṃ saṅkaḍḍhitvā saddhiṃ piṭṭhivaṭṭakapuggalehi imaṃ
tantiṃ āropesi  "sabbepi maggasamaṅgino puggalā ṭhitakappino"ti.
@Footnote: 1 cha.Ma. ṭhapento          2 cha.Ma. āvaṭṭentaṃ
@3 cha.Ma. olambeyyeva      4 cha.Ma. maggānantaraphalassa

---------------------------------------------------------------------------------------------
page46.
     [18] Ariyaniddese kilesehi ārakattā ariyā. Sadevakena lokena
araṇīyattā ariyā, ariyaṭṭho nāma parisuddhaṭṭhoti parisuddhattāpi ariyā. Sesā
aparisuddhatāya anariyā.
     [19] Sekkhaniddese maggasamaṅgino maggakkhaṇe phalasamaṅgino ca phalakkhaṇe
adhisīlasikkhādikā tissopi sikkhā sikkhantiyevāti sekkhā. Arahatā pana arahatta-
phalakkhaṇe tisso sikkhā sikkhitā, puna tassa sikkhanakiccaṃ natthīti asekkhā.
Iti satta ariyā sikkhantīti sekkhā. Khīṇāsavā aññassa santike sīlādīnaṃ
sikkhitattā sikkhitāsekkhā nāma. Buddhapaccekabuddhā sayambhūtatāya asikkhitāsekkhā
nāma. Sesā puggalā neva sikkhanti na sikkhitāti nevasekkhānāsekkhā nāma. 1-
     [20] Tevijjaniddese paṭhamaṃ pubbenivāsadibbacakkhuñāṇāni nibbattetvā
pacchā arahattaṃ pattopi paṭhamaṃ arahattaṃ patvā pacchā pubbenivāsadibbacakkhu-
ñāṇāni nibbattakopi 2- tevijjoyeva nāma. Suttantakathā pana pariyāyadesanā,
abhidhammakathā nippariyāyadesanāti imasmiṃ ṭhāne āgamanīyameva dhuraṃ, tasmā paṭhamaṃ
dve vijjā nibbattetvā pacchā arahattaṃ pattova idhādhippeto. Chaḷabhiññepi
eseva nayo.
     [22] Sammāsambuddhaniddese pubbe ananussutesūti pacchimabhave sacca-
paṭivedhato pubbe aññassa kassaci santike assutapubbesu. Tato purimapurimesu
pana bhavesu sabbaññubodhisattā buddhasāsane pabbajitvā tīṇi piṭakāni
uggahetvā gatapaccāgatavattaṃ āruyha kammaṭṭhānaṃ anulomagotrabhuṃ āhacca
ṭhapenti, tasmā pacchimabhavasmiṃyeva anācariyakabhāvaṃ sandhāyetaṃ vuttaṃ. Tathā 3- hi
tathāgato pūritapāramittā aññassa santike sāmaṃ ananussutesu saṅkhatadhammesu 4-
@Footnote: 1 cha.Ma. ayaṃ saddo na dissati   2 cha.Ma....ñāṇanibbattakopi
@3 cha.Ma. tadā              4 cha.Ma. saṅkhatāsaṅkhatadhammesu

---------------------------------------------------------------------------------------------
page47.
"idaṃ dukkhaṃ .pe. Ayaṃ dukkhanirodhagāminīpaṭipadā"ti attapaccakkhena ñāṇena
sāmaṃ 1- cattāri saccāni abhisambujjhati.
     Tatthāti tasmiṃ 2- catusaccasambodhisaṅkhāte arahattamagge. Sabbaññutaṃ
pāpuṇāti balesu ca vasībhāvanti sabbaññutañāṇe ceva 3- balesu ca ciṇṇavasībhāvaṃ
pāpuṇāti. Buddhānañhi sabbaññutañāṇassa ceva dasabalañāṇassa ca adhigamanato
paṭṭhāya 4- aññaṃ kātabbaṃ nāma natthi. Yathā pana ubhatosujātassa khattiyakumārassa
abhisekappattito paṭṭhāya "idaṃ nāmissariyaṃ anāgatan"ti na vattabbaṃ, sabbaṃ āgatameva
hoti, evameva buddhānaṃ arahattamaggassa āgamanato paṭṭhāya "ayannāma guṇo
na āgato na paṭividdho na paccakkho"ti na vattabbo, sabbepi sabbaññuguṇā
āgatā paṭividdhā paccakkhakatāva honti. Ayaṃ vuccatīti ayaṃ evaṃ pāramī-
pūraṇasiddhānubhāvena ariyamaggena paṭividdhasabbaññuguṇo puggalo sammāsambuddhoti
vuccati.
     [23] Paccekabuddhaniddesepi pubbe ananussutesūti padassa 5- pubbe
vuttanayeneva attho veditabbo. Paccekabuddho hi pacchimabhave anācariyako
attukkaṃsikañāṇeneva paṭividdhasacco sabbaññutañāṇe ceva 3- balesu ca ciṇṇavasībhāvaṃ
na pāpuṇāti.
     [24] Ubhatobhāgavimuttaniddese aṭṭha vimokkhe kāyena phusitvā viharatīti
aṭṭha samāpattiyo sahajātanāmakāyena paṭilabhitvā viharati. Paññāya cassa
disvāti vipassanāpaññāya saṅkhāragataṃ, maggapaññāya cattāri saccāni passitvā
cattāropi āsavā khīṇā honti. Ayaṃ vuccatīti ayaṃ evarūpo puggalo
ubhatobhāgavimutto nāmāti vuccati. Ayañhi dvīhi bhāgehi dve vāre vimuttoti
@Footnote: 1 cha.Ma. ayaṃ pāṭho na dissati   2 cha.Ma. tattha cāti tasmiñca
@3 cha.Ma. sabbaññutaññāṇañceva   4 Ma. adhigamatthāya   5 cha.Ma. pade

---------------------------------------------------------------------------------------------
page48.
Ubhatobhāgavimutto. Tatrāyaṃ theravādo:- tipiṭakacūḷanāgatthero tāva āha
"samāpattiyā vikkhambhanavimokkhena, maggena samucchedavimokkhena vimuttoti
ubhatobhāgehi dve vāre vimutto"ti. Tipiṭakamahādhammarakkhitatthero "nāmanissitako
eso"ti vatvā:-
                "acci yathā vātavegena khittaṃ 1- (upasīvāti bhagavā)
                 atthaṃ paleti na upeti saṅkhaṃ
                 evaṃ munī nāmakāyā vimutto
                 atthaṃ paleti na upeti saṅkhan"ti 2-
vatvā suttaṃ āharitvā  "nāmakāyato ca rūpakāyato ca vimuttattā 3-
ubhatobhāgavimutto"ti āha. Tipiṭakacūḷābhayatthero panāha "samāpattiyā vikkhambhana-
vimokkhena ekavāraṃ vimutto, maggena samucchedavimokkhena ekavāraṃ vimuttoti
ubhatobhāgavimutto"ti. Ime pana tayopi therā paṇḍitā, tiṇṇampi vāde
kāraṇaṃ dissatīti tiṇṇampi vādaṃ tantiṃ katvā ṭhapayiṃsu.
     Saṅkhepato pana arūpasamāpattiyā rūpakāyato vimutto maggena nāmakāyato vimuttoti
ubhohi bhāgehi vimuttattā ubhatobhāgavimutto. So catunnaṃ arūpasamāpattīnaṃ
ekekato vuṭṭhāya saṅkhāre sammasitvā arahattappattānaṃ catunnaṃ nirodhā
vuṭṭhāya arahattappattassa anāgāmino ca vasena pañcavidho hoti. Tattha purimā cattāro
samāpattisīsaṃ nirodhaṃ na samāpajjantīti pariyāyena ubhatobhāgavimuttā nāma.
Aṭṭhasamāpattilābhī anāgāmī taṃ samāpajjitvā tato vuṭṭhāya vipassanaṃ vaḍḍhetvā
arahattaṃ pattoti nippariyāyena ubhatobhāgavimuttaseṭṭho nāma. Nanu ca arūpā-
vacarajjhānampi upekkhācittekaggatāhi duvaṅgikaṃ rūpācavaracatutthajjhānampi, tasmā
@Footnote: 1 cha.Ma. khittā  2 khu.su. 25/1081/539    3 cha.Ma. suvimuttattā

---------------------------------------------------------------------------------------------
page49.
Tampi padaṭṭhānaṃ katvā arahattappattena ubhatobhāgavimuttena bhavitabbanti.
Na bhavitabbaṃ. Kasmā? rūpakāyato avimuttattā. Tañhi kilesakāyatova vimuttaṃ,
Na rūpakāyato, tasmā tato vuṭṭhāya arahattappatto ubhatobhāgavimutto nāma na
hoti. Arūpāvacarampana nāmakāyato ca vimuttaṃ rūpakāyato cāti tadeva pādakaṃ
katvā arahattappatto ubhatobhāgavimutto nāma 1- hotīti veditabbo.
     [25] Paññāvimuttaniddese paññāya vimuttoti paññāvimutto. So
sukkhavipassako catūhi jhānehi vuṭṭhāya arahattappattā cattāro cāti pañcavidho
hoti. Etesu hi ekopi aṭṭhavimokkhalābhī na hoti. Teneva na heva kho aṭṭha
vimokkhetiādimāha. Arūpāvacarajjhānesu pana ekasmiṃ sati ubhatobhāgavimuttoyeva
nāma hotīti.
     [26] Kāyasakkhiniddese ekacce āsavāti heṭṭhimamaggattayavajjhā. Ayaṃ
vuccatīti ayaṃ evarūpo puggalo kāyasakkhīti vuccati. So hi phuṭṭhantaṃ sacchikarotīti
kāyasakkhī. Jhānapphalaṃ 2- paṭhamaṃ phusati pacchā nirodhanibbānaṃ sacchikarotītipi kāyasakkhī.
So sotāpattiphalaṭṭhaṃ ādiṃ katvā yāva arahattamaggaṭṭhā chabbidho hotīti.
     [27] Diṭṭhippattaniddese idaṃ dukkhanti idaṃ dukkhaṃ, ettakaṃ dukkhaṃ,
na ito uddhaṃ dukkhaṃ. Dukkhasamudayādīsupi eseva nayo. Yathābhūtaṃ pajānātīti
ṭhapetvā taṇhaṃ pañcupādānakkhandhe "dukkhe saccan"ti yāthāvasarasato pajānāti.
Taṇhā pana dukkhaṃ samudeti 3- janeti nibbatteti pabhāveti, tato taṃ dukkhaṃ
samudeti, tasmā naṃ "ayaṃ dukkhasamudayo"ti yathābhūtaṃ pajānāti. Yasmā pana idaṃ
dukkhañca samudayo ca nibbānaṃ patvā nirujjhanti vūpasamanti appavattiṃ gacchanti,
tasmā naṃ "ayaṃ dukkhanirodho"ti yathābhūtaṃ pajānāti. Ariyo pana aṭṭhaṅgiko
maggo taṃ dukkhaṃ nirodhaṃ gacchati, tena taṃ "ayaṃ dukkhanirodhagāminīpaṭipadā"ti
@Footnote: 1 cha.Ma. ayaṃ saddo na dissati   2 cha.Ma. jhānaphassaṃ  3 cha.Ma. ayaṃ pāṭho na dissati

---------------------------------------------------------------------------------------------
page50.
Yathābhūtaṃ pajānāti. Ettāvatā nānākkhaṇe saccavavatthānaṃ dassitaṃ hoti. 1- Idāni
ekakkhaṇe dassetuṃ tathāgatappaveditātiādimāha. Tattha tathāgatappaveditāti
mahābodhimaṇḍe nisīditvā tathāgatena paṭividdhā viditā pākaṭaṃ katā. 2- Dhammāti
catusaccadhammā. Vodiṭṭhā hontīti suṭṭhu diṭṭhā honti. Vocaritāti suṭṭhu
caritā, 3- tesu anena paññā suṭṭhu carāpitā hotīti attho. Ayaṃ vuccatīti
ayaṃ evarūpo puggalo diṭṭhippattoti vuccati. Ayañhi diṭṭhantaṃ pattoti
diṭṭhippatto. "dukkhā saṅkhārā, sukho nirodho"ti ñāṇaṃ hoti diṭṭhaṃ viditaṃ
sacchikataṃ phusitaṃ 4- paññāyāti diṭṭhippatto. Ayampi kāyasakkhī viya chabbidhova hoti.
     [28] Saddhāvimuttaniddese no ca kho yathā diṭṭhippattassāti yathā diṭṭhip-
pattassa āsavā parikkhīṇā, na evaṃ saddhāvimuttassāti attho. Kimpana nesaṃ
kilesappahāne nānattaṃ atthīti? natthi. Atha kasmā saddhāvimutto diṭṭhippattaṃ
na pāpuṇātīti. Āgamanīyanānattena, diṭṭhippatto hi āgamanamhi kilese
vikkhambhento appadukkhena appakasirena akilamantova vikkhambhetuṃ sakkoti,
saddhāvimutto pana dukkhena kasirena kilamanto hutvā vikkhambhetuṃ sakkoti, tasmā
diṭṭhippattaṃ na pāpuṇāti. Apica nesaṃ paññāyapi nānattaṃ atthiyeva. Diṭṭhip-
pattassa hi upari tiṇṇaṃ maggānaṃ vipassanāñāṇaṃ tikkhaṃ sūraṃ pasannaṃ hutvā vahati,
saddhāvimuttassa vipassanāñāṇaṃ no tikkhaṃ sūraṃ pasannaṃ hutvā vahati, tasmā so
diṭṭhippattaṃ na pāpuṇāti.
     Yathā hi dvīsu taruṇesu sippaṃ dassentesu ekassa hatthe tikhiṇo asi
ekassa kuṇṭho, tikhiṇena asinā kadalī chijjamānā saddaṃ na karoti, kuṇṭhena
asinā chijjamānā "kaṭakaṭā"ti saddaṃ karoti. Tattha tikhiṇena asinā saddaṃ
@Footnote: 1 cha.Ma. ayaṃ pāṭho na dissati     2 cha.Ma. pākaṭīkatā
@3 cha.Ma. sucaritā              4 cha.Ma. passitaṃ

---------------------------------------------------------------------------------------------
page51.
Akarontiyāeva kadaliyā chedanaṃ viya diṭṭhippattassa tiṇṇaṃ maggānaṃ vipassanā-
ñāṇassa tikhiṇasūravippasannabhāvo, kuṇṭhena asinā saddaṃ karontiyāpi kadaliyā
chedanaṃ viya saddhāvimuttassa tiṇṇaṃ maggānaṃ vipassanāñāṇassa atikhiṇāsūrappasanna-
bhāvo veditabbo. Imaṃ pana nayaṃ "no"ti paṭikkhipitvā āgamanīyanānatteneva
saddhāvimutto diṭṭhippattaṃ na pāpuṇātīti sanniṭṭhānaṃ kataṃ.
      Āgamaṭṭhakathāsu pana vuttaṃ "etesu hi saddhāvimuttassa pubbabhāgamaggakkhaṇe
saddahantassa viya okappentassa viya adhimuccantassa viya ca kilesakkhayo hoti,
diṭṭhippattassa pubbabhāgamaggakkhaṇe kilesacchedakañāṇaṃ adandhaṃ tikhiṇaṃ sūraṃ hutvā
vahati, tasmā yathā nāma atikhiṇena 1- asinā kadaliṃ chindantassa chinnaṭṭhānaṃ
na maṭṭhaṃ hoti, asi na sīghaṃ vahati, saddo suyyati, balavataro vāyāmo kātabbo
hoti. Evarūpā saddhāvimuttassa pubbabhāgamaggabhāvanā. Yathā pana tikhiṇanissitena 2-
asinā kadaliṃ chindantassa chinnaṭṭhānaṃ maṭṭhaṃ hoti, asi sīghaṃ vahati, saddo
na suyyati, balavavāyāmakiccaṃ na hoti. Evarūpā diṭṭhippattassa pubbabhāgamaggabhāvanā
veditabbā"ti. Ayaṃ vuccatīti ayaṃ evarūpo puggalo saddhāvimuttoti vuccati.
Ayañhi saddahanto vimuttoti saddhāvimutto. Ayampi kāyasakkhī viya chabbidhova hoti.
     [29] Dhammānusārīniddese paṭipannassāti iminā sotāpattimaggaṭṭho
dassito. Adhimattanti balavaṃ. Paññaṃ vāhetīti paññāvāhī. Paññā imaṃ puggalaṃ
vahatīti paññāvāhītipi vuttaṃ hoti. Paññāpubbaṅgamanti paññaṃ purecārikaṃ katvā.
Ayaṃ vuccatīti ayaṃ evarūpo puggalo dhammānusārīti vuccati. So hi paññāsaṅkhātena
dhammena sarati anussaratīti dhammānusārī. Sotāpattimaggaṭṭhassetaṃ 3- nāmaṃ. Phale
pana patte diṭṭhippatto nāma hoti.
@Footnote: 1 Ma. nātitikhiṇena    2 cha.Ma. sunisiteneva  3 cha.Ma. sotāpattimaggaṭṭhassevetaṃ

---------------------------------------------------------------------------------------------
page52.
     [30] Saddhānusārīniddese saddhaṃ vāhetīti saddhāvāhī. Saddhā imaṃ puggalaṃ
vahatīti saddhāvāhītipi vuttameva. Saddhāpubbaṅgamanti saddhaṃ purecārikaṃ katvā.
Ayaṃ vuccatīti ayaṃ evarūpo puggalo saddhānusārīti vuccati. So hi saddhāya sarati
anussaratīti saddhānusārī. Sotāpattimaggaṭṭhassetaṃ nāmaṃ. Phale pana patte
saddhāvimutto nāma hoti. Lokuttaradhammañhi nibbattentānaṃ dve dhurāni nāma,
dve abhinivesā nāma, dve sīsāni nāma. Tattha saddhādhuraṃ paññādhuranti dve
dhurāni nāma. Eko pana bhikkhu samathābhinivesavasena 1- abhinivisati, eko
vipassanābhinivesavasenāti 2- ime dve abhinivesā nāma. Eko ca matthakaṃ pāpuṇanto
ubhatobhāgavimutto hoti, eko paññāvimuttoti imāni dve sīsāni nāma. Ye
keci hi lokuttaradhammaṃ nibbattenti, sabbe te ime dve dhamme dhuraṃ katvā
imesu dvīsu ṭhānesu abhinivisitvā imehi dvīhi sīsehi 3- vimuccanti. Tesu
yo bhikkhu aṭṭhasamāpattilābhī paññaṃ dhuraṃ katvā samathavasena abhiniviṭṭho aññataraṃ
arūpasamāpattiṃ padaṭṭhānaṃ katvā vipassanaṃ paṭṭhapetvā arahattaṃ pāpuṇāti, so
sotāpattimaggakkhaṇe dhammānusārī nāma, parato pana chasu ṭhānesu kāyasakkhī
nāma, arahattaphale patte ubhatobhāgavimutto nāma.
     Aparo paññameva dhuraṃ katvā vipassanāvasena abhiniviṭṭho suddhasaṅkhāre
vā rūpāvacarajjhānesu vā aññataraṃ sammasitvā arahattaṃ pāpuṇāti, ayampi
sotāpattimaggakkhaṇeyeva dhammānusārī nāma, parato pana chasu ṭhānesu diṭṭhippatto
nāma, arahatte patte paññāvimutto nāma. Idha dve nāmāni apubbāni, tāni
purimehi saddhiṃ pañca honti. Aparo aṭṭhasamāpattilābhī saddhaṃ dhuraṃ katvā
samāpattivasena 4- abhiniviṭṭho aññataraṃ arūpasamāpattiṃ padaṭṭhānaṃ katvā vipassanaṃ
@Footnote: 1 cha.Ma. samathābhinivesena      2 cha.Ma. vipassanābhinivesenāti
@3 cha.Ma. ṭhānehi            4 cha.Ma. samādhivasena

---------------------------------------------------------------------------------------------
page53.
Paṭṭhapetvā arahattaṃ pāpuṇāti, ayaṃ sotāpattimaggakkhaṇe saddhānusārī nāma,
parato chasu ṭhānesu kāyasakkhīyeva nāma, arahatte patte ubhatobhāgavimuttoyeva
nāma. Idha ekameva nāmaṃ apubbaṃ, tena saddhiṃ purimāni pañca cha honti.
Aparo saddhameva dhuraṃ katvā vipassanāvasena abhiniviṭṭho suddhasaṅkhāre vā
rūpāvacarajjhānesu vā aññataraṃ sammasitvā arahattaṃ pāpuṇāti, ayampi
sotāpattimaggakkhaṇe saddhānusārī nāma, parato chasu ṭhānesu saddhāvimutto nāma,
arahatte patte paññāvimutto nāma. Idhāpi ekameva nāmaṃ apubbaṃ, tena
saddhiṃ purimāni cha satta honti. Ime satta puggalā loke aggadakkhiṇeyyā
nāma honti. 1-
     [31] Sattakkhattuparamaniddese sattakkhattunti satta vāre. Sattakkhattuparamā
bhavūpapatti attabhāvaggahaṇaṃ assa, tato paraṃ aṭṭhamaṃ bhavaṃ nādiyatīti sattakkhattuparamo.
Sotāpanno hotīti ettha sototi ariyamaggo. Tena samannāgato sotāpanno
nāma. Yathāha:-
         "soto sototi hidaṃ sāriputta vuccati, katamo nu kho
       sāriputta sototi. Ayameva hi bhante ariyo aṭṭhaṅgiko maggo
       soto. Seyyathīdaṃ, sammādiṭṭhi .pe. Sammāsamādhīti. Sotāpanno
       sotāpannoti hidaṃ sāriputta vuccati, katamo nu kho sāriputta
       sotāpannoti. Yo hi bhante iminā ariyena aṭṭhaṅgikena
       maggena samannāgato, ayaṃ vuccati sotāpanno, svāyaṃ āyasmā
       evaṃnāmo evaṃgotto iti vā"ti. 2-
     Evaṃ maggakkhaṇepi sotāpanno nāma hoti. Idha pana maggena phalassa
nāmaṃ dinnanti phalakkhaṇe sotāpanno adhippeto.
@Footnote: 1 cha.Ma. nāmāti   2 saṃ.Ma. 19/1001/300

---------------------------------------------------------------------------------------------
page54.
     Avinipātadhammoti vinipātasaṅkhātaṃ apāyaṃ upapattivasena agamanabhāvo. 1-
Niyatoti magganiyāmena niyato. Sambodhiparāyanoti bujjhanakabhāvaparāyano. So
hi paṭiladdhamaggena bujjhatīti  sambodhiparāyano, upari tīhi maggehi avassaṃ
bujjhissatīti vā sambodhiparāyano. Deve ca manusse cāti devalokañca
manussalokañca. Sandhāvitvā saṃsaritvāti  paṭisandhivasena aparāparaṃ gantvā.
Dukkhassantaṃ karotīti vaṭṭadukkhassa pariyantaṃ parivaṭumaṃ karoti. Ayaṃ vuccatīti ayaṃ
evarūpo puggalo sattakkhattuparamo nāma vuccati. Ayampana kālena devalokassa,
kālena manussalokassa vasena missakabhavena kathitoti veditabbo.
     [32] Kolaṃkolaniddese kulato kulaṃ gacchatīti kolaṃkolo. Sotāpatti-
phalasacchikiriyato hi paṭṭhāya nīce kule upapatti nāma natthi, mahābhogakulesuyeva
nibbattatīti attho. Dve vā tīṇi vā kulānīti devamanussavasena dve vā
tayo vā bhave. Iti ayampi missakabhaveneva kathito, desanāmattameva cetaṃ "dve
vā tīṇi vā"ti. Yāva chaṭṭhabhavā saṃsaranto pana kolaṃkolova hoti, 2- vaṭṭadukkhassa
pariyantaṃ parivaṭumaṃ karoti. 2-
     [33] Ekabījiniddese khandhabījaṃ nāma kathitaṃ. Yassa hi sotāpannassa
ekaṃyeva khandhabījaṃ atthi, ekaṃ attabhāvaggahaṇaṃ, so ekabījī nāma. Mānusakaṃ
bhavanti idaṃ panettha desanāmattameva, devabhavaṃ nibbattetītipi  pana vattuṃ
vaṭṭatiyeva. Bhagavatā gahitanāmavaseneva cetāni etesaṃ nāmāni. Ettakañhi 3-
ṭhānaṃ gato sattakkhattuparamo nāma hoti, ettakaṃ kolaṃkolo, ettakaṃ ekabījīti
bhagavatā etesaṃ nāmaṃ gahitaṃ. Niyamato pana ayaṃ sattakkhattuparamo, ayaṃ kolaṃkolo,
ayaṃ ekabījīti natthi.
@Footnote: 1 cha.Ma. anāgamanasabhāvo, Sī. anāgamanabhāvo
@2-2 cha.Ma. ime pāṭhā na dissanti  3 cha.Ma. hi-saddo na dissati

---------------------------------------------------------------------------------------------
page55.
     Ko pana tesaṃ etaṃ pabhedaṃ niyametīti? keci tāva therā "pubbahetu
niyametī"ti vadanti. Keci "paṭhamamaggo ", keci "upari tayo maggā ", keci "tiṇṇaṃ
maggānaṃ vipassanā"ti. Tattha "pubbahetu niyametī"ti  vāde "paṭhamamaggassa
upanissayo kato nāma hoti. Upari tayo maggā nirūpanissayā uppannā"ti
vacanaṃ āpajjati. "paṭhamamaggo niyametī"ti vāde upari tiṇṇaṃ maggānaṃ
niratthakatā āpajjati. "upari tayo maggā niyamentī"ti  vāde  "paṭhamamagge
anuppanneyeva upari tayo maggā uppannā"ti  āpajjati. "tiṇṇaṃ maggānaṃ
vipassanā niyametī"ti  vādo pana yujjati. Sace hi upari tiṇṇaṃ maggānaṃ
vipassanā balavatī hoti, ekabījī nāma hoti, tato mandatarāya kolaṃkolo,
tato mandatarāya sattakkhattuparamoti.
     Ekacco hi sotāpanno vaṭṭajjhāsayo hoti vaṭṭābhirato, punappunaṃ
vaṭṭasmiṃyeva vicarati sandissati, anāthapiṇḍikaseṭṭhī visākhā upāsikā
cūḷarathamahārathadevaputtā anekavaṇṇo devaputto sakko devarājā nāgadatto
devaputtoti ime hi ettakā janā vaṭṭajjhāsayā vaṭṭābhiratā ādito
paṭṭhāya 1- chasu devalokesu nibbattā devesuyeva sodhetvā 1- akaniṭṭhe ṭhatvā
parinibbāyissanti, ime idha na gahitā. Na kevalañcime, yopi manussesuyeva
sattakkhattuṃ saṃsaritvā arahattaṃ pāpuṇāti, yopi devaloke nibbatto devesuyeva
sattakkhattuṃ aparāparaṃ saṃsaritvā arahattaṃ pāpuṇāti, imepi idha na gahitā.
Missakabhavavaseneva panettha sattakkhattuparamakolaṃkolā mānussakabhavanibbattakoyeva
ca ekabījī gahitoti veditabbo. Tattha ekeko dukkhāpaṭipadādivasena
catubbidhabhāvaṃ āpajjati. Saddhādhureneva cattāro sattakkhattuparamā, cattāro
kolaṃkolā, cattāro ekabījinoti dvādasa honti. Sace paññāya sakkā
@Footnote: 1-1 cha.Ma. cha devaloke sodhetvā

---------------------------------------------------------------------------------------------
page56.
Nibbattetuṃ, "ahaṃ lokuttaradhammaṃ nibbattessāmī"ti evaṃ paññaṃ dhuraṃ katvā
sattakkhattuparamādibhāvaṃ pattāpi paṭipadāvasena dvādasevāti ime catuvīsati
sotāpannā ihaṭṭhakanijjhānikavaseneva imasmiṃ ṭhāne kathitāti veditabbā.
     [34] Sakadāgāminiddese paṭisandhivasena sakiṃ āgacchatīti sakadāgāmī.
Sakidevāti ekavāraṃyeva. Imaṃ lokaṃ āgantvāti iminā pañcasu sakadāgāmīsu
cattāro vajjetvā ekova gahito. Ekacco hi idha sakadāgāmiphalaṃ patvā
idheva parinibbāyati, ekacco idha patvā devaloke parinibbāyati, ekacco
devaloke patvā tattheva parinibbāyati, ekacco devaloke patvā idhūpapajjitvā
parinibbāyati. Ime cattāropi idha na gahitā. Yo pana idha patvā devaloke
yāvatāyukaṃ vasitvā puna idhūpapajjitvā parinibbāyati, ayaṃ ekova idha gahitoti
veditabbo. Sesamettha yaṃ vattabbaṃ siyā, taṃ sabbaṃ heṭṭhā dhammasaṅgahaṭṭhakathāya 1-
lokuttarakusalaniddese vuttameva. Imassa pana sakadāgāmino ekabījinā saddhiṃ
kiṃ nānākaraṇanti. Ekabījissa ekāva paṭisandhi, sakadāgāmissa dve paṭisandhiyo.
Idaṃ tesaṃ nānākaraṇanti.
     [35] Anāgāminiddese orambhāgiyānaṃ saññojanānanti oraṃ vuccati
kāmadhātu. Yassa imāni pañca bandhanāni appahīnāni honti, so bhavagge
nibbattopi gilitabaliso maccho viya dīghasuttakena pāde baddhakāko viya ca 2- tehi
bandhanehi ākaḍḍhiyamāno kāmadhātuyameva patatīti 3- pañca bandhanāni orambhāgiyānīti
vuccanti, heṭṭhābhāgiyāni heṭṭhākoṭṭhāsikānīti attho. Parikkhayāti tesaṃ
bandhanānaṃ parikkhayena. Opapātikoti upapātayoniko. Imināssa gabbhaseyyā
paṭikkhittā honti. Tattha parinibbāyīti tattha sudadhāvāsadevaloke 4- parinibbāyitā.
@Footnote: 1 saṅgaṇī.A. 1/361/296     2 cha.Ma. ayaṃ saddo na dissati
@3 cha.Ma. pavattatīti           4 cha.Ma. suddhāvāsaloke

---------------------------------------------------------------------------------------------
page57.
Anāvattidhammo tasmā lokāti paṭisandhiggahaṇavasena tasmā lokā idha
anāvattanasabhāvo. Buddhadassanatheradassanadhammassavanānaṃ panatthāyassa āgamanaṃ
anivāritaṃ. Ayaṃ vuccatīti ayaṃ evaṃvidho puggalo paṭisandhivasena puna anāgamanato
anāgāmī nāma vuccati.
     [36] Antarāparinibbāyiniddese upapannaṃ vā samanantarāti upapanna-
samanantarā vā hutvā. Appattaṃ vā vemajjhaṃ āyuppamāṇanti āyuppamāṇaṃ
vemajjhaṃ appattaṃ vā hutvā ariyamaggaṃ sañjanetīti attho. Vāsaddavikappato
pana vemajjhaṃ pattantipi attho veditabbo. Evaṃ tayo antarāparinibbāyino
siddhā honti. Upariṭṭhimānaṃ saññojanānanti upari pañcannaṃ uddhambhāgiyānaṃ
saññojanānaṃ aṭṭhannaṃ vā kilesānaṃ. Pahānāyāti etesaṃ pajahanatthāya maggaṃ
sañjaneti. Ayaṃ vuccatīti ayaṃ evarūpo puggalo āyuvemajjhassa antarāyeva
parinibbāyanato antarāparinibbāyīti vuccati.
     [37] Upahaccaparinibbāyiniddese atikkamitvā vemajjhaṃ āyuppamāṇanti
āyuppamāṇaṃ vemajjhaṃ atikkamitvā. Upahacca vā kālakiriyanti upagantvā
kālakiriyaṃ, āyukkhayassa āsannaṃ 1- ṭhatvāti attho. Ayaṃ vuccatīti ayaṃ evarūpo
puggalo avihesu tāva kappasahassappamāṇassa āyuno pañcakappasatasaṅkhātaṃ
vemajjhaṃ atikkamitvā chaṭṭhe vā kappasate sattamaṭṭhamanavamānaṃ vā aññatarasmiṃ
dasameyeva vā kappasate ṭhatvā arahattaṃ patvā kilesaparinibbānena parinibbāyanato
upahaccaparinibbāyīti vuccati.
     [38] Asaṅkhārasasaṅkhāraparinibbāyiniddesesu asaṅkhārena appadukkhena
adhimattappayogaṃ akatvāva kilesaparinibbānena parinibbānadhammoti
@Footnote: 1 cha.Ma. āsanne

---------------------------------------------------------------------------------------------
page58.
Asaṅkhāraparinibbāyī. Sasaṅkhārena dukkhena kasirena adhimattappayogaṃ katvāva kilesa-
parinibbānena parinibbānadhammoti sasaṅkhāraparinibbāyī.
     [40] Uddhaṃsotaniddese uddhaṃvāhibhāvena uddhamassa taṇhāsotaṃ vaṭṭasotaṃ
vāti uddhaṃsoto. Uddhaṃ vā gantvā paṭilabhitabbato uddhamassa maggasotanti
uddhaṃsoto. Akaniṭṭhaṃ gacchatīti akaniṭṭhagāmī. Avihā cuto atappaṃ gacchatītiādīsu
avihe kappasahassaṃ vasanto arahattaṃ pattuṃ asakkuṇitvā atappaṃ gacchati. Tatrāpi
dve kappasahassāni vasanto arahattaṃ pattuṃ asakkuṇitvā sudassaṃ gacchati.
Tatrāpi cattāri kappasahassāni vasanto arahattaṃ pattuṃ asakkuṇitvā sudassiṃ
gacchati. Tatrāpi aṭṭha kappasahassāni vasanto arahattaṃ pattuṃ asakkuṇitvā
akaniṭṭhaṃ gacchati, tattha vasanto ariyamaggaṃ sañjanetīti attho.
     Imesampana anāgāmīnaṃ pabhedajānanatthaṃ uddhaṃsotoakaniṭṭhagāmīnaṃ catukkaṃ
veditabbaṃ:- tattha yo avihāto paṭṭhāya cattāro devaloke sodhetvā
akaniṭṭhaṃ gantvā parinibbāyati, ayaṃ uddhaṃsotoakaniṭṭhagāmī nāma. Yo pana
heṭṭhā tayo devaloke sodhetvā sudassīdevaloke ṭhatvā parinibbāyati, ayaṃ
uddhaṃsoto na akaniṭṭhagāmī nāma. Yo pana ito akaniṭṭhameva gantvā
parinibbāyati, ayaṃ na uddhaṃsoto akaniṭṭhagāmī nāma. Yo pana heṭṭhā catūsu
devalokesu tattha tattheva parinibbāyati, ayaṃ na uddhaṃsoto na akaniṭṭhagāmī
nāmāti evamete aṭṭhacattāḷīsaṃ anāgāmino honti.
     Kathaṃ? avihesu 1- tāva tayo antarāparinibbāyino, eko upahacca-
parinibbāyī, eko uddhaṃsoto, te asaṅkhāraparinibbāyino pañca, sasaṅkhāra-
parinibbāyino pañcāti dasa honti. Tathā atappāsudassāsudassīsūti cattāro
@Footnote: 1 cha.Ma. avihe

---------------------------------------------------------------------------------------------
page59.
Dasakā cattāḷīsaṃ, akaniṭṭhe pana uddhaṃsoto natthi, tayo pana
antarāparinibbāyino, eko upahaccaparinibbāyī, te asaṅkhāraparinibbāyino
cattāro, sasaṅkhāraparinibbāyino cattāroti aṭṭha. Evaṃ aṭṭhacattāḷīsaṃ honti.
     Te sabbepi ayapappaṭikopamāya 1- dīpitā:- divasaṃ santattānampi hi
ārakaṇṭakapipphalikanakhacchedanānaṃ ayomukhe haññamāne pappaṭikā uppajjitvāva
parinibbāyati, 2- evarūpo paṭhamo antarāparinibbāyī veditabbo. Kasmā?
uppannasamanantarāva kilesaparinibbāyanato. 3- Tato mahantatare ayomukhe
haññamāne pappaṭikā ākāsaṃ ullaṅghitvā parinibbāyati, 2- evarūpo dutiyo
antarāparinibbāyī veditabbo. 4- Kasmā? vemajjhaṃ appatvā parinibbāyanato. Tato
mahantatare ayomukhe haññamāne pappaṭikā ākāsaṃ ullaṅghitvā nivattamānā
paṭhaviyaṃ anupahaccatalā hutvā parinibbāyati, evarūpo tatiyo antarāparinibbāyī
veditabbo. 4- Kasmā? vemajjhaṃ patvā anupahacca parinibbāyanato. Tato mahantatare
ayomukhe haññamāne pappaṭikā ākāsaṃ ullaṅghitvā paṭhaviyaṃ patitvā upahaccatalā
hutvā parinibbāyati, 2- evarūpo upahaccaparinibbāyī veditabbo. Kasmā?
kālakiriyaṃ upagantvā āyugatiṃ khepetvā parinibbāyanato. Tato mahantatare
ayomukhe haññamāne pappaṭikā paritte tiṇakaṭṭhe patitvā taṃ parittaṃ tiṇakaṭṭhaṃ
jhāpetvā parinibbāyati, 2- evarūpo asaṅkhāraparinibbāyī veditabbo. Kasmā?
appayogena lahusāya gatiyā parinibbāyanato. Tato mahantatare ayomukhe haññamāne
pappaṭikā vipule tiṇakaṭṭhapuñje patitvā taṃ vipulaṃ tiṇakaṭṭhapuñjaṃ jhāpetvā
parinibbāyati, 2- evarūpo sasaṅkhāraparinibbāyī veditabbo. Kasmā? sappayogena
alahusāya gatiyā parinibbāyanato. Aparā mahantesu tiṇakaṭṭhapuñjesu patati,
@Footnote: 1 cha.Ma. papaṭikopamāya                    2 cha.Ma. nibbāyati
@3 cha.Ma. kilesaparinibbānena parinibbāyanato     4 cha.Ma. daṭṭhabbo

---------------------------------------------------------------------------------------------
page60.
Tattha mahantesu tiṇakaṭṭhapuñjesu jhāyamānesu vītaccitaṅgāro vā jālā vā
uppajjitvā 1- kammārasālaṃ jhāpetvā gāmanigamanagararaṭṭhaṃ jhāpetvā samuddantaṃ
patvā parinibbāyati, 2- evarūpo uddhaṃsoto akaniṭṭhagāmī daṭṭhabbo. Kasmā?
anekabhavabījavipphāraṃ phussa phussa byantīkatvā parinibbāyanato. Yasmā pana
ārakaṇṭakādibhedaṃ khuddakampi mahantampi ayokapālameva, tasmā sutte sabbavāresu
ayokapālantveva vuttaṃ. 3- Yathāha:-
            idha bhikkhave bhikkhu evaṃ paṭipanno hoti "no cassa,
       no ca me siyā, na bhavissati, na me bhavissati, yadatthi yaṃ bhūtaṃ, taṃ
       pajahāmī"ti upekkhaṃ paṭilabhati. So bhave na rajjati, sambhave na
       sajjati. 4- Atthuttari padaṃ santaṃ sammappaññāya passati. Tañca
       khvassa padaṃ na sabbena sabbaṃ sacchikataṃ hoti, tassa na sabbena
       sabbaṃ mānānusayo pahīno hoti, na sabbena sabbaṃ bhavarāgānusayo
       pahīno hoti, na sabbena sabbaṃ avijjānusayo pahīno hoti.
       So pañcannaṃ orambhāgiyānaṃ saññojanānaṃ parikkhayā antarāparinibbāyī
       hoti. Seyyathāpi bhikkhave divasasantatte 5- ayokapāle
       haññamāne pappaṭikā nibbattitvā nibbāyeyya, evameva kho
       bhikkhave bhikkhu evaṃ paṭipanno hoti no cassa .pe.
       Antarāparinibbāyī hoti.
             Idha pana bhikkhave bhikkhu evaṃ paṭipanno hoti no
       cassa .pe. Antarāparinibbāyī hoti. Seyyathāpi bhikkhave
       divasasantatte ayokapāle haññamāne pappaṭikā nibbattitvā
@Footnote: 1 cha.Ma. uppatitvā  2 cha.Ma. nibbāyati   3 aṅ.sattaka.23/52/71 (syā)
@4 cha.Ma. na rajjati   5 cha.Ma. divasaṃ santatte

---------------------------------------------------------------------------------------------
page61.
       Uppatitvā nibbāyeyya, evameva kho bhikkhave bhikkhu evaṃ paṭipanno
       hoti no cassa .pe. Antarāparinibbāyī hoti.
             Idha pana bhikkhave bhikkhu evaṃ paṭipanno hoti no cassa
       .pe. Antarāparinibbāyī hoti. Seyyathāpi bhikkhave divasasantatte
       ayokapāle haññamāne pappaṭikā nibbattitvā uppatitvā
       anupahaccatalaṃ nibbāyeyya, evameva kho bhikkhave bhikkhu evaṃ
       paṭipanno hoti no cassa .pe. Antarāparinibbāyī hoti.
             Idha pana bhikkhave bhikkhu evaṃ paṭipanno hoti no cassa
       .pe. Upahaccaparinibbāyī hoti. Seyyathāpi bhikkhave divasasantatte
       ayokapāle haññamāne pappaṭikā nibbattitvā uppatitvā
       upahaccatalaṃ nibbāyeyya, evameva kho bhikkhave bhikkhu evaṃ paṭipanno
       hoti no cassa .pe. Upahaccaparinibbāyī hoti.
             Idha pana bhikkhave bhikkhu evaṃ paṭipanno hoti no cassa
       .pe. Parikkhayā asaṅkhāraparinibbāyī hoti. Seyyathāpi bhikkhave
       divasasantatte ayokapāle haññamāne pappaṭikā nibbattitvā
       uppatitvā paritte tiṇapuñaje vā kaṭṭhapuñje vā nipateyya,
       sā tattha aggimpi janeyya, dhūmampi janeyya, aggimpi janetvā
       dhūmampi janetvā tameva parittaṃ tiṇapuñjaṃ vā kaṭṭhapuñjaṃ vā
       pariyādiyitvā anāhārā nibbāyeyya, evameva kho bhikkhave bhikkhu
       evaṃ paṭipanno hoti no cassa .pe. Parikkhayā
       asaṅkhāraparinibbāyī hoti.
             Idha pana bhikkhave bhikkhu evaṃ paṭipanno hoti no cassa
       .pe. Sasaṅkhāraparinibbāyī hoti. Seyyathāpi bhikkhave

---------------------------------------------------------------------------------------------
page62.
       Divasasantatte ayokapāle haññamāne pappaṭikā nibbattitvā
       uppatitvā vipule tiṇapuñje vā kaṭṭhapuñje vā nipateyya, sā
       tattha aggimpi janeyya .pe. Tameva vipulaṃ tiṇapuñjaṃ vā kaṭṭhapuñjaṃ
       vā pariyādiyitvā anāhārā nibbāyeyya, evameva kho bhikkhave
       bhikkhu evaṃ paṭipanno hoti no cassa .pe. Sasaṅkhāraparinibbāyī
       hoti.
             Idha pana bhikkhave bhikkhu evaṃ paṭipanno hoti no cassa
       .pe. Parikkhayā uddhaṃsoto hoti akaniṭṭhagāmī. Seyyathāpi
       bhikkhave divasasantatte ayokapāle haññamāne pappaṭikā
       nibbattitvā uppatitvā mahante tiṇapuñje vā kaṭṭhapuñje vā
       nipateyya, sā tattha aggimpi janeyya .pe. Tameva mahantaṃ
       tiṇapuñjaṃ vā kaṭṭhapuñjaṃ vā pariyādiyitvā gacchampi daheyya, 1-
       dāyampi 1- daheyya, gacchampi dahitvā dāyampi dahitvā haritantaṃ
       vā 2- selantaṃ vā udakantaṃ vā ramaṇīyaṃ vā bhūmibhāgaṃ āgamma
       anāhārā nibbāyeyya, evameva kho bhikkhave bhikkhu evaṃ paṭipanno
       hoti no cassa .pe. Parikkhayā uddhaṃsoto hoti akaniṭṭhagāmīti.
     [41-44] Sotāpattiphalasacchikiriyāya paṭipannādiniddesā uttānatthāva.
Ayaṃ vuccati puggalo arahāti ettha  pana dvādasa arahanto veditabbā. Kathaṃ?
Tayo hi vimokkhā suññato animitto appaṇihitoti. Tattha suññatavimokkhena
vimutto khīṇāsavo paṭipadāvasena catubbidho hoti, tathā animittaappaṇihita-
vimokkhehīti evaṃ dvādasa arahanto veditabbā. Iti ime dvādasa arahanto viya
dvādaseva sakadāgāmino, catuvīsati sotāpannā, aṭṭhacattāḷīsaṃ anāgāminoti
@Footnote: 1 cha.Ma. dāyampīti vanampīti yojanā  2 cha.Ma. haritantaṃ vā pathantaṃ vā

---------------------------------------------------------------------------------------------
page63.
Ettakā puggalā ito muccitvā bahiddhā nuppajjanti, imasmiṃyeva
sabbaññubuddhasāsane uppajjantīti.
                      Ekakaniddesavaṇṇanā niṭṭhitā.
                           -----------
                         2. Dukaniddesavaṇṇanā
     [45] Dukaniddese kodhanoti kujjhanasīlo mahākodho. Evaṃ puggalaṃ
pucchitvāpi dhammeneva puggalaṃ dassetuṃ tattha katamo kodhotiādimāha.
Upanāhīniddesādīsupi eseva nayo. Kodho kujjhanātiādīni heṭṭhā vuttatthāneva.
Tathā upanāhīniddesādīsu pubbakālaṃ kodhotiādīni. Ayaṃ kodho appahīnoti ayaṃ
ettako kodho vikkhambhanappahānena vā tadaṅgappahānena vā samucchedappahānena
vā appahīno. Parato upanāhādīsupi eseva nayo.
     [53] Ahirikaniddesādīsu iminā ahirikenāti iminā evampakārena
ahirikadhammena samannāgato. Iminā anottappenātiādīsupi eseva nayo.
     [63] Ajjhattasaññojanoti  ajjhattabandhano. Bahiddhāsaññojanoti
bahiddhābandhano. Te ubhopi vacchakasālūpamāya dīpetabbā:- vacchakasālāyañhi
anto baddho antoyeva sayitavacchako viya idha ṭhitasotāpannasakadāgāmino. Tesañhi
bandhanampi idheva, sayampi idheva. Anto baddho pana bahi sayitavacchako viya
rūpārūpabhave sotāpannasakadāgāmino. Tesañhi bandhanameva idha, sayampana brahma-
loke ṭhitā. Bahi baddho bahi sayitavacchako viya rūpārūpabhave anāgāmī. Tassa
hi bandhanampi bahiddhā, sayampi bahiddhāva. Bahi baddho pana anto sayitavacchako
viya idhaṭṭhitānāgāmī. 1- Tassa hi bandhanaṃ rūpārūpabhavesu, sayampana idha ṭhito.
@Footnote: 1 cha.Ma. idhaṭṭhakaanāgāmī

---------------------------------------------------------------------------------------------
page64.
     [65] Akkodhananiddesādīsu pahīnoti vikkhambhanappahānena tadaṅgappahānena
samucchedappahānena vā pahīno.
     [83] Dullabhaniddese dullabhāti na sulabhā. Pubbakārīti paṭhamameva kārako.
Katavedīti kataṃ vedeti, viditaṃ pākaṭaṃ karoti. Te āgāriyānāgāriyehi dīpetabbā:-
āgāriyesu hi mātāpitaro pubbakārino nāma, puttadhītaro pana mātāpitaro
paṭijaggantā abhivādanādīni ca 1- tesaṃ kurumānā katavedino nāma. Anāgāriyesu
ācariyupajjhāyā pubbakārino nāma, antevāsikasaddhivihārikā ācariyupajjhāye
paṭijaggantā abhivādanādīni ca 1- tesaṃ kurumānā katavedino nāma. Tesaṃ
āvibhāvanatthāya 2- upajjhāyaposakasoṇattherādīnaṃ vatthūni kathetabbāni.
     Aparo nayo:- parena akateyeva upakāre attani kataṃ upakāraṃ
anapekkhitvā kārako pubbakārī seyyathāpi mātāpitaro ceva ācariyupajjhāyā ca,
so dullabho sattānaṃ taṇhābhibhūtattā. Parena katassa upakārassa anurūpappavattiṃ
attani kataṃ upakāraṃ upakārato jānanto vediyanto kataññūkatavedī seyyathāpi
mātāpituācariyupajjhāyesu sammāpaṭipanno, sopi dullabho sattānaṃ avijjābhibhūtattā.
     Apica akāraṇavacchalo pubbakārī, sakāraṇavacchalo kataññūkatavedī. "karissati
me"ti evamādikāraṇanirapekkhakiriyo pubbakārī. "karissati me"ti evamādi-
kāraṇasāpekkhakiriyo kataññūkatavedī. Tamojotiparāyano pubbakārī, jotijotiparāyano
kataññūkatavedī. Desetā pubbakārī, paṭipajjitā kataññūkatavedī. Sadevake loke
arahaṃ sammāsambuddho pubbakārī, ariyasāvako kataññūkatavedīti. Dukanipātaṭṭha-
kathāyampana "pubbakārīti paṭhamaṃ upakārassa kārako, kataññūkatavedīti tena kataṃ
ñatvā pacchā kārako. Tesu pubbakārī `iṇaṃ demī'ti saññaṃ karoti, pacchā
kārako `iṇaṃ jīrāpemī'ti saññaṃ karotī"ti ettakameva vuttaṃ.
@Footnote: 1 cha.Ma. ayaṃ saddo na dissati  2 cha.Ma. āvibhāvatthāya

---------------------------------------------------------------------------------------------
page65.
     [84] Duttappayaniddese duttappayāti atappayā, na sakkā kenaci
tappetuṃ. Yo hi upaṭṭhākakulaṃ vā ñātikulaṃ vā nissāya vasamāno cīvare
jiṇṇe tehi dinnaṃ cīvaraṃ nikkhipati, na paribhuñjati, punappunaṃ dinnampi gahetvā
nikkhipateva, yo ca teneva nayena laddhaṃ laddhaṃ vissajjeti, parassa deti,
punappunaṃ laddhampi tatheva karoti. Ime dve puggalā sakaṭehi paccaye upanentena
tappetuṃ na sakkāti duttappayā nāma.
     [85] Sutappayaniddese na vissajjetīti attano akatvā parassa na deti,
atireke pana sati na nikkhipati, parassa deti. Idaṃ vuttaṃ hoti:- yo pana
bhikkhu upaṭṭhākakulā vā ñātikulā vā jiṇṇacīvaro sāṭakaṃ labhitvā cīvaraṃ katvā
paribhuñjati, na nikkhipati, aggaḷaṃ datvā pārupantopi puna diyyamāne sahasā
na paṭiggaṇhāti, yo ca laddhaṃ laddhaṃ attanā paribhuñjati, paresaṃ na deti,
ime dvepi sukhena sakkā tappetunti sutappayā nāma. 1-
     [86] Āsavāti kilesā. Na kukkuccāyitabbaṃ kukkuccāyatīti na kukkuccā-
yitabbayuttakaṃ kukkuccāyati, sūkaramaṃsaṃ labhitvā acchamaṃsanti kukkuccāyati,
migamaṃsaṃ labhitvā dīpimaṃsanti kukkuccāyati, kāle santeyeva kālo natthīti,
appavāretvāva pavāritosmīti, patte rajasmiṃ apatiteyeva patitanti,
attānaṃ uddissa macchamaṃse akateyeva maṃ uddissa katanti kukkuccāyati.
Kukkuccāyitabbaṃ na kukkuccāyatīti kukkuccāyitabbayuttakaṃ na kukkuccāyati,
acchamaṃsaṃ labhitvā sūkaramaṃsanti na kukkuccāyati .pe. Attānaṃ uddissa
macchamaṃse kate maṃ uddissa katanti na kukkuccāyati. Aṅguttaraṭṭhakathāyampana
"na kukkuccāyitabbanti saṃghabhāgassa 2- apaṭṭhapanaṃ avicāraṇaṃ na kukkuccāyitabbaṃ
nāma, taṃ kukkuccāyati. Kukkuccāyitabbanti tasseva paṭṭhapanaṃ vicāraṇaṃ,
taṃ na kukkuccāyatī"ti ettakameva vuttaṃ. Imesanti imesaṃ dvinnaṃ
@Footnote: 1 cha.Ma. nāmāti    2 cha. saṃghabhogassa

---------------------------------------------------------------------------------------------
page66.
Puggalānaṃ subhūmiyaṃ tiṇalatādīni viya rattimpi divāpi āsavā vaḍḍhantiyeva.
Sukkapakkhe kappiyamaṃsaṃ labhitvā kappiyamaṃsantveva gaṇhanto na kukkuccāyitabbaṃ
na kukkuccāyati nāmāti iminā nayena attho veditabbo.
     [88] Hīnādhimuttoti hīnajjhāsayo. Dussīloti nissīlo. Pāpadhammoti
lāmakadhammo.
     [89] Paṇītādhimuttoti paṇītajjhāsayo. Kalyāṇadhammoti bhaddakadhammo
sucidhammo sundaradhammo.
     [90] Tittoti suhito pariyosito. Tappetāti aññesampi tittikaro.
Paccekasambuddhā ye ca tathāgatasāvakāti ettha paccekabuddhā navahi lokuttaradhammehi
sayaṃ tittā paripuṇṇā, aññe pana tappetuṃ na sakkonti. Tesañhi dhammakathāya
abhisamayo na hoti, sāvakānaṃ pana dhammakathāya aparimāṇānampi devamanussānaṃ
abhisamayo hoti, evaṃ santepi yasmā pana te dhammaṃ desentā na attano vacanaṃ
katvā kathenti, buddhānaṃ vacanaṃ katvā kathenti. Sotuṃ nisinnaparisāpi "ayaṃ bhikkhu
na attanā paṭividdhadhammaṃ katheti, buddhehi paṭividdhadhammaṃ kathetī"ti cittīkāraṃ
karoti. Iti so cittīkāro buddhānaṃyeva hoti. Evaṃ tattha sammāsambuddhova
tappetā nāma. Yathā hi "asukassa  nāma idañcidañca dethā"ti raññā āṇattā
kiñcāpi ānetvā denti, athakho rājāva tattha dāyako. Yehipi laddhaṃ hoti, te
"raññā amhākaṃ ṭhānantaraṃ dinnaṃ, issariyavibhavo dinno"tveva gaṇhanti, na
rājapurisehīti. Evaṃ sampadamidaṃ veditabbaṃ. Sesaṃ sabbattha uttānatthamevāti.
                       Dukaniddesavaṇṇanā niṭṭhitā.
                           -----------

---------------------------------------------------------------------------------------------
page67.
                         3. Tikaniddesavaṇṇanā
     [91] Tikaniddese dussīloti nissīlo. Pāpadhammoti lāmakadhammo.
Sīlavipattiyā vā dussīlo, diṭṭhivipattiyā pāpadhammo. Kāyavacīsaṃvarabhedena vā
dussīlo, sesasaṃvarabhedena pāpadhammo. Asuddhappayogatāya dussīlo, asuddhāsayatāya
pāpadhammo. Kusalasīlavirahena dussīlo, akusalasīlasamannāgamena pāpadhammo. Asucīti
asucīhi kāyakammādīhi samannāgato. Saṅkassarasamācāroti saṅkāya parehi
saritabbasamācāro. Kiñcideva asāruppaṃ disvā "idaṃ iminā kataṃ bhavissatī"ti
evaṃ parehi āsaṅkanīyasamācāro, attanoyeva vā saṅkāya saritabbasamācāro,
sāsaṅkasamācāroti attho. Tassa hi divāṭṭhānādīsu sannipatitvā kiñcideva
mantayante bhikkhū disvā "ime ekato hutvā mantenti, kacci nu kho mayā
kataṃ kammaṃ jānitvā mantentī"ti evaṃ sāsaṅkasamācāro hoti.
     Paṭicchannakammantoti paṭicchādetabbayuttakena pāpakammena samannāgato.
Assamaṇo samaṇapaṭiññoti assamaṇo hutvāva samaṇapaṭirūpakatāya "samaṇo ahan"ti
evaṃpaṭiñño. Abrahmacārī brahmacāripaṭiññoti aññe brahmacārino sunivatthe
supārute subhakapattadhare 1- gāmanigamajanapadarājadhānīsu piṇḍāya caritvā jīvitaṃ
kappente disvā sayampi tādisena ākārena tathā paṭipajjanato "ahaṃ
brahmacārī"ti paṭiññaṃ dento viya hoti. "ahaṃ bhikkhū"ti vatvā uposathaggādīni
pavisanto pana brahmacāripaṭiñño hotiyeva. Tathā saṃghikaṃ lābhaṃ gaṇhanto.
Antopūtīti pūtinā kammena anto anupaviṭṭho, nigguṇatāya vā guṇasāravirahitattā
antopūti. Avassutoti rāgādīhi tinto. Kasambujātoti sañjātarāgādikacavaro.
Athavā kasambu vuccati tintakuṇapagataṃ sakaṭaudakaṃ imasmiñca sāsane dussīlo nāma
jigucchanīyattā tintakuṇapakasaṭaudakasadiso. Tasmā kasambu viya jātoti kasambujāto.
@Footnote: 1 cha.Ma. sumbhakapattadhare

---------------------------------------------------------------------------------------------
page68.
     Tassa na evaṃ hotīti kasmā na hoti? yattha patiṭṭhitena sakkā
bhaveyya arahattaṃ laddhuṃ, tassā patiṭṭhāya bhinnattā. Yathā hi caṇḍālakumārassa
"asuko nāma khattiyakumāro rajje abhisitto"ti sutvāpi yasmiṃ kule pacchājātā
abhisekaṃ pāpuṇanti, tasmiṃ kule apacchājātattā na evaṃ hoti "kudāssu
nāmāhampi so khattiyakumāro viya abhisekaṃ pāpuṇeyyan"ti, evameva dussīlassa
"asuko nāma bhikkhu arahattaṃ patto"ti sutvāpi yasmiṃ sīle patiṭṭhitena
arahattaṃ pattabbaṃ, tassa abhāvato "kudāssu nāmāhampi so sīlavā viya arahattaṃ
pāpuṇeyyan"ti na evaṃ hoti. Ayaṃ vuccatīti ayaṃ evarūpo puggalo arahattāsāya
abhāvā nirāsoti vuccati.
     [92] Tassa evaṃ hotīti kasmā hoti? yasmiṃ sīle 1- patiṭṭhitena
Sakkā bhaveyya arahattaṃ pāpuṇituṃ, tassā patiṭṭhāya thirattā. Yathā hi sujātassa
kumārassa 2- "asuko nāma khattiyakumāro rajje abhisitto"ti sutvāva yasmiṃ kule
pacchājātā abhisekaṃ pāpuṇanti, tasmiṃ pacchājātattā 3- evaṃ hoti "kudāssu
nāmāhampi so kumāro viya abhisekaṃ pāpuṇeyyan"ti, evameva sīlavato "asuko
nāma bhikkhu arahattaṃ patto"ti sutvāva yasmiṃ sīle patiṭṭhitena arahattaṃ
pattabbaṃ, tassā patiṭṭhāya thirattā "kudāssu nāmāhampi so bhikkhu viya
arahattaṃ pāpuṇeyyan"ti evaṃ hoti. Ayaṃ vuccatīti ayaṃ evarūpo puggalo
āsaṃso nāma vuccati. So hi arahattaṃ āsaṃsati patthetīti āsaṃso.
     [93] Yā hissa pubbe avimuttassāti yā tassa khīṇāsavassa pubbe
arahattavimuttiyā avimuttassa vimuttāsā 4- ahosi, sā paṭipassaddhā, tasmā na
evaṃ hoti. Yathā hi abhisittassa khattiyassa "asuko nāma khattiyakumāro rajje
@Footnote: 1 cha.Ma. ayaṃ pāṭho na dissati   2 cha.Ma. khattiyakumārassa
@3 cha.Ma. paccājātassa        4 Sī.,Ma. vimuttiyāsā

---------------------------------------------------------------------------------------------
page69.
Abhisitto"ti sutvā ekassa rañño dvinnaṃ rajjābhisekānaṃ dvinnaṃ setacchattānaṃ
abhāvā na evaṃ hoti "kudāssu nāmāhampi so kumāro viya abhisekaṃ
pāpuṇeyyan"ti, evameva khīṇāsavassa "asuko nāma bhikkhu arahattaṃ patto"ti
sutvā dvinnaṃ arahattānaṃ abhāvā "kudāssu nāmāhampi so bhikkhu viya
arahattaṃ pāpuṇeyyan"ti na evaṃ hoti. Ayaṃ vuccatīti ayaṃ evarūpo puggalo
arahattāsāya vigatattā vigatāsoti vuccati.
     [94] Gilānūpamaniddese yāya upamāya te gilānūpamāti vuccanti,
taṃ tāva upamaṃ dassetuṃ tayo gilānātiādi vuttaṃ. Tattha sappāyānīti hitāni
vuḍḍhikarāni. Paṭirūpanti anucchavikaṃ. Neva vuṭṭhāti tamhā ābādhāti iminā
atekicchena vātāpamārādinā rogena samannāgato niṭṭhappatto gilāno kathito.
Vuṭṭhāti tamhā ābādhāti iminā khipitakacchutilakapupphakajarādibhedo 1- appamattako
ābādho kathito.
     Labhanto sappāyāni bhojanāni no alabhantoti iminā pana yesaṃ
paṭijagganena phāsukaṃ hoti, sabbepi te ābādhā kathitā. Ettha ca paṭirūpo
upaṭṭhāko nāma gilānupaṭṭhākaaṅgehi samannāgato paṇḍito dakkho analaso
veditabbo.
     Gilānupaṭṭhāko anuññātoti bhikkhusaṃghena dātabboti anuññāto.
Tasmiñhi gilāne attano dhammatāya yāpetuṃ asakkonte bhikkhusaṃghena tassa
bhikkhuno eko bhikkhu ca sāmaṇero ca "imaṃ paṭijaggathā"ti apaloketvā
dātabbā. Yāva pana te taṃ paṭijagganti, tāva gilānassa ca tesañca dvinnaṃ
yenattho, sabbaṃ bhikkhusaṃghasseva bhāro. Aññepi gilānā upaṭṭhātabbāti itarepi
dve gilānā upaṭṭhātabbā. Kiṃkāraṇā? yopi hi niṭṭhappattagilāno, so
@Footnote: 1 cha.....tiṇapupphakajarādippabhedo, Sī.,Ma.....tilapupphakajarādipabhedo

---------------------------------------------------------------------------------------------
page70.
Anupaṭṭhiyamāno "sace maṃ paṭijaggeyyuṃ, phāsukaṃ me bhaveyya, na kho pana maṃ
paṭijaggantī"ti manopadosaṃ katvā apāye nibbatteyya, paṭijaggiyamānassa panassa 1-
evaṃ hoti "bhikkhusaṃghena yaṃ kattabbaṃ, taṃ sabbaṃ kataṃ, mayhaṃ pana kammavipāko
īdiso"ti. So bhikkhusaṃghe mettacittaṃ 2- paccupaṭṭhapetvā sagge nibbattati. Yo
pana appamattakena byādhinā samannāgato labhantopi alabhantopi vuṭṭhātiyeva,
tassa vināpi bhesajjena vūpasamanakabyādhi bhesajje kate khippataraṃ vūpasamati,
tato so buddhavacanaṃ vā uggaṇhituṃ samaṇadhammaṃ vā kātuṃ sakkhissati, iminā
kāraṇena "aññepi gilānā upaṭṭhātabbā"ti vuttaṃ.
     Neva okkamatīti neva pavisati. Niyāmaṃ kusalesu dhammesu sammattanti
kusalesu dhammesu magganiyāmasaṅkhātaṃ sammattaṃ. Iminā padaparamo puggalo kathito.
Dutiyavārena ugghaṭitaññū gahito sāsane nāḷakattherasadiso buddhantare ekavāraṃ
paccekabuddhānaṃ santike ovādaṃ labhitvā paṭividdhapaccekabodhiñāṇo ca. Tatiyavārena
vipacitaññū 3- puggalo kathito. Neyyo pana tannissitova hoti.
     Dhammadesanā anuññātāti māsassa aṭṭha vāre dhammadesanā 4- anuññātā.
Aññesampi dhammo desetabboti itaresampi dhammo kathetabbo. Kiṃkāraṇā?
Padaparamassa hi imasmiṃ attabhāve dhammaṃ paṭivijjhituṃ asakkontassāpi anāgate
paccayo bhavissati. Yo pana tathāgatassa rūpadassanaṃ labhantopi alabhantopi,
dhammavinayañca savanāya labhantopi alabhantopi dhammaṃ abhisameti, so alabhanto na
tāva abhisameti, labhanto pana khippameva abhisamessatīti iminā kāraṇena tesaṃ
dhammo desetabbo. Tatiyassa pana punappunaṃ desetabbova. Kāyasakkhidiṭṭhippatta-
saddhāvimuttā heṭṭhā kathitāyeva.
@Footnote: 1 cha.Ma. pana           2 cha.Ma. mettaṃ
@3 cha.Ma. vipañcitaññū      4 cha.Ma. dhammakathā

---------------------------------------------------------------------------------------------
page71.
     [98] Gūthabhāṇīādīsu sabhaggatoti sabhāyaṃ ṭhito. Parisaggatoti gāmaparisāya
ṭhito. Ñātimajjhagatoti dāyādānaṃ majjhe ṭhito. Pūgamajjhagatoti senīnaṃ majjhe
ṭhito. Rājakulamajjhagatoti rājakulassa majjhe mahāvinicchaye ṭhito. Abhinītoti
pucchanatthāya nīto. Sakkhipuṭṭhoti sakkhiṃ katvā pucchito. Ehambho purisāti
ālapanametaṃ. Attahetu vā parahetu vāti attano vā parassa vā hatthapādādihetu
vā dhanahetu vā. Āmisakiñcikkhahetu vāti ettha āmisanti lābho adhippeto.
Kiñcikkhanti yaṃ vā taṃ vā appamattakaṃ, antamaso  tittiravaṭṭakasappipiṇḍanavanīta-
piṇḍādiappamattassāpi lañcassa hetūti attho. Sampajānamusā bhāsitā
hotīti jānantoyeva musāvādaṃ kattā hoti. Ayaṃ vuccatīti ayaṃ evarūpo
puggalo gūthasadisavacanattā gūthabhāṇīti vuccati. Yathā hi gūthannāma mahājanassa
aniṭṭhaṃ hoti akantaṃ, evameva imassa puggalassa vacanaṃ devamanussānaṃ aniṭṭhaṃ
hoti akantaṃ.
     [99] Ayaṃ vuccatīti ayaṃ evarūpo puggalo pupphasadisavacanattā pupphabhāṇīti
vuccati. Yathā hi phullāni vassikāni vā adhimuttakāni 1- vā mahājanassa iṭṭhāni
kantāni honti, evameva imassa puggalassa vacanaṃ devamanussānaṃ iṭṭhaṃ hoti
kantaṃ.
     [100] Nelāti elaṃ vuccati doso, nāssā elanti nelā, niddosāti
attho, nelaṅgo setapacchādoti 2- ettha vuttanelaṃ viya. Kaṇṇasukhāti
byañjanamadhuratāya kaṇṇānaṃ sukhā, sūcīhi vijjhanaṃ viya kaṇṇasūlaṃ na janetīti
attho. 3- Atthamadhuratāya sakalasarīre kopaṃ ajanetvā pemaṃ janetīti pemanīyā.
Hadayaṃ gacchati, appaṭihaññamānā sukhena cittaṃ pavisatīti hadayaṅgamā. Guṇaparipuṇṇatāya
pure bhavāti porī, pure saṃvaḍḍhanārī viya sukumārātipi porī, purassa
esātipi porī, nagaravāsīnaṃ kathāti attho. Nagaravāsino hi yuttakathā honti,
@Footnote: 1 cha.Ma. atimuttakāni  2 khu.u. 25/65/206  3 cha.Ma. kaṇṇasūlaṃ na janeti

---------------------------------------------------------------------------------------------
page72.
Pitimattaṃ pitāti, mātimattaṃ mātāti, bhātimattaṃ bhātāti vadanti. Evarūpāpi 1-
kathā bahujanassa kantā hotīti bahujanakantā. Bahujanassa kantabhāveneva bahuno
janassa manāpā cittavuḍḍhikarāti bahujanamanāpā. Ayaṃ vuccatīti ayaṃ evarūpo
puggalo madhubhāṇīti vuccati. "mudubhāṇī"tipi pāṭho, ubhayatthāpi madhuravacanoti
attho. Yathā hi catumadhurannāma madhuraṃ paṇītaṃ, evameva imassa puggalassa vacanaṃ
devamanussānaṃ madhuraṃ hoti.
     [101] Arukūpamacittādīsu abhisajjatīti laggati. Kuppatīti kodhavasena 2-
kuppati. Byāpajjatīti pakatibhāvaṃ jahati, pūtiko hoti. Patitthīyatīti thīnabhāvaṃ
thaddhabhāvañca āpajjati. Kopanti dubbalakopaṃ. Dosanti dūsanavasena tato
balavataraṃ. Appaccayanti atuṭṭhākāraṃ domanassaṃ. Duṭṭhārukoti purāṇavaṇo.
Kaṭṭhenāti daṇḍakakoṭiyā. Kaṭhalāyāti kapālena. Āsavaṃ detīti aparāparaṃ
savati. Purāṇavaṇo hi attano dhammatāyaeva pubbaṃ lohitaṃ yūsanti imāni tīṇi savati.
Ghaṭṭito pana tāni adhikataraṃ savati. Evameva khoti ettha idaṃ opammasaṃsandanaṃ:-
duṭṭhāruko viya hi kodhano puggalo, tassa attano dhammatāya savanaṃ viya
kodhanassāpi attano dhammatāya uddhumātakassa viya caṇḍikatassa caraṇaṃ, kaṭṭhena vā
kaṭhalāya vā ghaṭṭanaṃ viya appamattakampi vacanaṃ, bhiyyoso mattāya savanaṃ viya "mādisaṃ
nāma esa evaṃ vadasī"ti bhiyyoso mattāya uddhumāyanabhāvo daṭṭhabbo. Ayaṃ vuccatīti
ayaṃ evarūpo puggalo arukūpamacittoti vuccati, purāṇavaṇasadisacittoti attho.
     [102] Rattandhakāratimisāyāti rattiṃ cakkhuviññāṇuppattinivāraṇena andhabhāva-
karaṇe bahalatame. Vijjantarikāyāti vijjappavattikkhaṇe. 3- Idhāpi idaṃ
opammasaṃsandanaṃ:- cakkhumā puriso viya hi yogāvacaro daṭṭhabbo, andhakāraṃ
viya sotāpattimaggavajjhā  kilesā, vijjusañcaraṇaṃ viya sotāpattimaggañāṇassa
@Footnote: 1 cha.Ma. evarūpī     2 cha.Ma. kopavasena      3 cha.Ma. vijjuppattikkhaṇe

---------------------------------------------------------------------------------------------
page73.
Uppattikālo, vijjantarikāya cakkhumato purisassa sāmantā rūpadassanaṃ viya
sotāpattimaggakkhaṇe nibbānadassanaṃ, puna andhakārāvattharaṇaṃ viya sakadāgāmi-
maggavajjhā kilesā, puna vijjusañcaraṇaṃ viya sakadāgāmimaggañāṇassa uppādo,
vijjantarikāya cakkhumato purisassa sāmantā rūpadassanaṃ viya sakadāgāmimaggakkhaṇe
nibbānadassanaṃ, puna andhakārāvattharaṇaṃ viya anāgāmimaggavajjhā kilesā, puna
vijjusañcaraṇaṃ viya anāgāmimaggañāṇassa uppādo, vijjantarikāya cakkhumato purisassa
sāmantā rūpadassanaṃ viya anāgāmimaggakkhaṇe nibbānadassanaṃ veditabbaṃ. Ayaṃ vuccatīti
ayaṃ evarūpo puggalo vijjūpamacittoti vuccati, ittarakālobhāsena 1-
vijjusadisacittoti attho.
     [103] Vajirūpamacittatāyapi idaṃ opammasaṃsandanaṃ:- vajiraṃ viya hi arahatta-
maggañāṇaṃ daṭṭhabbaṃ, maṇigaṇṭhipāsāṇagaṇṭhī viya arahattamaggavajjhā kilesā,
vajirassa maṇigaṇṭhiṃ vā pāsāṇagaṇṭhiṃ vā vinivijjhitvā agamanabhāvassa natthibhāvo
viya arahattamaggañāṇena acchejjānaṃ kilesānaṃ natthibhāvo, vajirena nibbiddhavedhassa
puna aparipūraṇaṃ 2- viya arahattamaggena chinnānaṃ kilesānaṃ pana anuppādo
daṭṭhabbo. Ayaṃ vuccatīti ayaṃ evarūpo puggalo vajirūpamacittoti vuccati, kilesānaṃ
samugghātakaraṇasamatthatāya 3- vajirena sadisacittoti attho.
     [104] Andhādīsu tathārūpaṃ cakkhuṃ na hotīti tathājātikaṃ tathāsabhāvaṃ
paññācakkhu na hoti. Phātiṃ kareyyāti phītaṃ vaḍḍhitaṃ kareyya. Sāvajjānavajjeti
sadosaniddose. Hīnappaṇīteti anadhimuttame 4- kaṇhasukkasappaṭibhāgeti
kaṇhasukkāyeva aññamaññaṃ paṭibāhanato paṭipakkhavasena sappaṭibhāgāti vuccanti.
Ayampanettha saṅkhepo:- kusale dhamme "kusalā dhammā"ti yena paññācakkhunā
jāneyya, akusale dhamme "akusalā dhammā"ti, sāvajjādīsu eseva nayo.
@Footnote: 1 ittara-iti padaṃ nihīna-iti padassa vevavacanaṃ   2 cha. apaṭipūraṇaṃ
@3 cha.Ma. mūlaghātakaraṇa.....              4 cha.Ma. adhamuttame

---------------------------------------------------------------------------------------------
page74.
Kaṇhasukkasappaṭibhāgesu pana kaṇhadhamme "sukkasappaṭibhāgā"ti, sukkadhamme "kaṇha-
sappaṭibhāgā"ti yena paññācakkhunā jāneyya, tathārūpampissa cakkhu na hotīti. Iminā
nayena sesavāresupi 1- attho veditabbo. Ayaṃ vuccatīti ayaṃ evarūpo puggalo
diṭṭhadhammikabhogasaṃharaṇapaññācakkhuno ca samparāyikatthasodhanapaññācakkhuno ca abhāvā
andhoti vuccati. Dutiyo diṭṭhadhammikabhogasaṃharaṇapaññācakkhuno bhāvā, samparāyikattha-
sodhanapaññācakkhuno pana abhāvā ekacakkhūti vuccati. Tatiyo dvinnampi bhāvā
dvicakkhūti vuccati.
     [107] Avakujjapaññādīsu dhammaṃ desentīti "upāsako dhammassavanatthāya
āgato"ti attano kammaṃ pahāya dhammaṃ desenti. Ādikalyāṇanti ādimhi
kalyāṇaṃ bhaddakaṃ anavajjaṃ niddosaṃ katvā desenti. Sesapadesupi eseva nayo.
Ettha pana ādīti pubbapaṭṭhapanā. Majjhanti kathāvemajjhaṃ. Pariyosānanti
sanniṭṭhānaṃ. Itissa dhammaṃ kathentā pubbapaṭṭhapanepi kalyāṇaṃ bhaddakaṃ anavajjameva
katvā kathenti, vemajjhepi pariyosānepi. Ettha ca atthi desanāya ādimajjha-
pariyosānāni, atthi sāsanassa. Tattha desanāya tāva catuppadikāya gāthāya
paṭhamapadaṃ ādi, dve padāni majjhaṃ, avasānapadaṃ pariyosānaṃ. Ekānusandhikassa
suttassa nidānaṃ ādi, anusandhi majjhaṃ, idamavocāti appanā pariyosānaṃ
anekānusandhikassa paṭhamo anusandhi ādi, tato paraṃ eko vā anekā vā
majjhaṃ, pacchimo pariyosānaṃ. Ayaṃ tāva desanāya nayo.
     Sāsanassa pana sīlaṃ ādi, samādhi majjhaṃ, vipassanā pariyosānaṃ. Samādhi
vā ādi, vipassanā majjhaṃ, maggo pariyosānaṃ. Vipassanā vā ādi, maggo
majjhaṃ, phalaṃ pariyosānaṃ. Maggo vā ādi, phalaṃ majjhaṃ, nibbānaṃ pariyosānaṃ.
Dve dve vā kariyamāne sīlasamādhayo ādi, vipassanāmaggā 2- majjhaṃ, phalanibbānāni
@Footnote: 1 cha.Ma. sesaṭṭhānesupi   2 Sī. vipassanāmaggo

---------------------------------------------------------------------------------------------
page75.
Pariyosānaṃ. Sātthanti sātthakaṃ katvā desenti. Sabyañjananti akkharapāripūriṃ katvā
desenti. Kevalaparipuṇṇanti sakalaparipuṇṇaṃ anūnaṃ katvā desenti. Parisuddhanti
parisuddhaṃ nijjaṭaṃ niggaṇṭhiṃ katvā desenti. Brahmacariyaṃ pakāsentīti evaṃ
desentā ca seṭṭhacariyabhūtaṃ sikkhattayasaṅgahitaṃ ariyaṃ aṭṭhaṅgikaṃ maggaṃ pakāsenti.
Neva ādiṃ manasi karotīti neva pubbapaṭṭhapanaṃ manasi karoti. Kumbhoti ghaṭo.
Nikkujjoti adhomukho ṭhapito. Evamevāti ettha kumbho nikkujjo viya avakujjapañño
puggalo daṭṭhabbo, udakāsiñcanakālo viya dhammadesanāya laddhakālo, udakassa
vivaṭṭanakālo viya tasmiṃ āsane nisinnassa uggahetuṃ asamatthakālo, udakassa
asaṇṭhānakālo viya uṭṭhahitvā asallakkhaṇakālo veditabbo. Ayaṃ vuccatīti ayaṃ
evarūpo puggalo avakujjapaññoti vuccati, adhomukhapaññoti attho.
     [108] Ākiṇṇānīti pakkhittāni. Satisammosā pakireyyāti muṭṭhassatitāya
vikireyya. Evamevāti ettha ucchaṅgo viya ucchaṅgapañño puggalo daṭṭhabbo,
nānākhajjakāni viya nānappakāraṃ buddhavacanaṃ, ucchaṅge nānākhajjakāni khādantassa
nisinnakālo viya tasmiṃ āsane nisinnassa uggahaṇakālo, vuṭṭhahantassa
satisammosā vikiraṇakālo viya tasmā āsanā vuṭṭhāya gacchantassa asallakkhaṇakālo
veditabbo. Ayaṃ vuccatīti ayaṃ evarūpo puggalo ucchaṅgapaññoti vuccati,
ucchaṅgasadisapaññoti attho.
     [109] Ukkujjoti uparimukho ṭhapito. Saṇṭhātīti patiṭṭhahati. Evameva khoti
ettha uparimukho ṭhapito kumbho viya puthupañño puggalo daṭṭhabbo, udakassa
āsittakālo viya desanāya laddhakālo, udakassa saṇṭhānakālo viya tattha
nisinnassa uggahaṇakālo, no vivaṭṭanakālo viya uṭṭhāya gacchantassa
sallakkhaṇakālo veditabbo. Ayaṃ vuccatīti ayaṃ evarūpo puggalo puthupaññoti
vuccati, vitthārikapaññoti attho.

---------------------------------------------------------------------------------------------
page76.
     [110] Avītarāgādīsu yathā sotāpannasakadāgāmino, evaṃ puthujjanopi
pañcasu kāmaguṇesu tīsu ca bhavesu avītarāgo. Adabbatāya pana na gahito. Yathā
hi cheko vaḍḍhakī dabbasambhāratthaṃ vanaṃ paviṭṭho na ādito paṭṭhāya sampatta-
sampattarukkhe chindati. Ye panassa dabbasambhārūpagā honti, teyeva chindati,
evamidhāpi bhagavatā dabbajātikā ariyasāvakāva 1- gahitā. Puthujjano pana adabbatāya
na gahitoti veditabbo. Kāmesu vītarāgoti pañcasu kāmaguṇesu vītarāgo.
Bhavesu avītarāgoti rūpārūpabhavesu avītarāgo.
     [113] Pāsāṇalekhūpamādīsu anusetīti appahīnatāya anuseti. Na khippaṃ
lujjatīti na antarā nassati, kappuṭṭhāneneva nassati. Evamevāti evaṃ tassāpi
puggalassa kodho na antarā punadivase vā aparadivase vā nibbāyati, 2-
addhaniyo pana hoti, maraṇeneva nibbāyatīti attho. Ayaṃ vuccatīti ayaṃ evarūpo
puggalo pāsāṇalekhā viya kujjhanabhāvena ciraṭṭhitikato pāsāṇalekhūpamoti vuccati.
     [114] So ca khvassa kodhoti so appamattakepi kāraṇe sahasā
kuddhassa kodho. Na ciranti aciraṃ appahīnatāya anuseti. 3- Yathā pana paṭhaviyaṃ
ākaḍḍhitvā katalekhā vātādīhi khippaṃ nassati, evamevassa 4- sahasā uppannopi
kodho khippameva nibbāyatīti attho. Ayaṃ vuccatīti ayaṃ evarūpo puggalo paṭhaviyaṃ
lekhā viya kujjhanabhāvena aciraṭṭhitikato paṭhavīlekhūpamoti vuccati.
     [115] Āgāḷhenāti atigāḷhena mammacchedakena thaddhavacanena. Pharusenāti
na sotasukhena. Amanāpenāti na cittasukhena. Saṃsandatīti ekībhavati. Sandhiyatīti
ghaṭiyati. 5- Sammodatīti nirantaro hoti. Athavā saṃsandatīti cittakiriyādīsu cittena
samodhānaṃ gacchati, khīrodakaṃ viya ekībhāvaṃ upetīti attho. Sandhiyatīti ṭhānagamanādīsu
@Footnote: 1 cha.Ma. ariyāva     2 cha.Ma. nibbāti   3 Ma. nānuseti
@4 cha.Ma. evamassa    5 cha.Ma. ghaṭayati

---------------------------------------------------------------------------------------------
page77.
Kāyakiriyādīsu kāyena samodhānaṃ gacchati, tilataṇḍulā viya missībhāvaṃ upetīti
attho. Sammodatīti uddesaparipucchādīsu vacīkiriyāsu vācāya samodhānaṃ gacchati,
vippavāsagato piyasahāyako viya piyatarabhāvaṃ upetīti attho. Apica kiccakaraṇīyesu
tehi saddhiṃ āditova ekakiriyabhāvaṃ upagacchanto saṃsandati, yāva majjhā pavattanto
sandhiyati, yāva pariyosānā anivattanto sammodatīti veditabbo. Ayaṃ vuccatīti
ayaṃ evarūpo puggalo udakalekhā viya khippaṃ saṃsandanato udakalekhūpamoti vuccati.
     [116] Potthakūpamesu yāya upamāya te potthakūpamāti vuccanti, taṃ tāva
upamaṃ dassetuṃ tayo potthakātiādi vuttaṃ. Tattha navoti navavāyimo. Potthakoti
sāṇavākasāṭako. Dubbaṇṇoti vivaṇṇo. Dukkhasamphassoti kharasamphasso. Appagghoti
atibahuṃ agghanto kahāpaṇagghanako hoti. Majjhimoti paribhogamajjhimo. So hi
navabhāvaṃ atikkamitvā jiṇṇabhāvaṃ appatto majjhe paribhogakālepi dubbaṇṇo ca
dukkhasamphasso ca appagghoyeva ca hoti, atibahuṃ agghanto aḍḍhaṃ agghati,
jiṇṇakāle pana aḍḍhamāsakaṃ vā kākaṇikaṃ vā agghati. Ukkhaliparimajjananti
kāḷukkhaliparipuñchanaṃ.
     Navoti upasampadāya pañcavassakālato heṭṭhā jātiyā saṭṭhivassopi
navoyeva. Dubbaṇṇatāyāti sarīravaṇṇenapi guṇavaṇṇenapi dubbaṇṇatāya. Dussīlassa
hi parisamajjhe nisinnassa nittejatāya sarīravaṇṇopi na sampajjati, guṇavaṇṇe
vattabbameva natthi. Ye kho panassāti ye kho pana tassa upaṭṭhākā vā
ñātimittādayo vā etaṃ puggalaṃ sevanti. Tesantanti tesaṃ puggalānaṃ cha satthāre
sevantānaṃ micchādiṭṭhikānaṃ viya devadattaṃ sevantānaṃ kokālikādīnaṃ viya ca taṃ
sevanaṃ dīgharattaṃ ahitāya dukkhāya hoti. Majjhimoti pañcavassakālato paṭṭhāya
yāva navavassakālā majjhimo nāma. Theroti dasavassakālato paṭṭhāya thero nāma.
Evamāhaṃsūti evaṃ vadanti. Kiṃ nu kho tuyhanti tuyhaṃ bālassa bhaṇitena ko

---------------------------------------------------------------------------------------------
page78.
Atthoti vuttaṃ hoti. Tathārūpanti tathājātithaṃ tathāsabhāvaṃ ukkhepanīyakammassa
kāraṇabhūtaṃ.
     [117] Kāsikavatthūpamesu kāsikavatthannāma tayo kappāsaṃsū gahetvā
kantitasuttena vāyitaṃ sukhumavatthaṃ, taṃ navavāyimaṃ anagghaṃ hoti, paribhogamajjhimaṃ
vīsampi tiṃsampi sahassāni agghati, jiṇṇakāle pana aṭṭhapi dasapi sahassāni
agghati.
     Tesantaṃ hotīti tesaṃ sammāsambuddhādayo sevantānaṃ viya taṃ sevanaṃ dīgharattaṃ
hitāya sukhāya hoti. Sammāsambuddhañhi ekaṃ nissāya yāvajjakālā muccanakasattānaṃ
pamāṇaṃ natthi. Tathā sāriputtattheramahāmoggallānatthere avasese ca asīti-
mahāsāvake nissāya saggaṃ gatasattānaṃ pamāṇaṃ natthi. Yāvajjakālā tesaṃ diṭṭhānugatiṃ
paṭipannasattānampi pamāṇaṃ natthiyeva. Ādheyyaṃ gacchatīti tassa mahātherassa taṃ
atthanissitaṃ vacanaṃ yathā gandhakaraṇḍake kāsikavatthaṃ ādhātabbataṃ ṭhapetabbataṃ
gacchati, evaṃ uttamaṅge sirasmiṃ hadaye ca ādhātabbataṃ ṭhapetabbatampi gacchati.
Sesamettha heṭṭhā vuttanayānusāreneva 1- veditabbaṃ.
     [118] Suppameyyādīsu sukhena pametabboti suppameyyo. Idhāti imasmiṃ
sattaloke. Uddhatoti uddhaccena samannāgato. Unnaḷoti uggatanaḷo,
tucchamānaṃ ukkhipitvā ṭhitoti attho. Capaloti pattamaṇḍanādinā cāpallena
samannāgato. Mukharoti mukhakharo. Vikiṇṇavācoti asaṅketavacano. 2- Asamāhitoti
cittekaggatārahito. Vibbhantacittoti bhantacitto bhantagāvībhantamigīsappaṭibhāgo.
Pākaṭindriyoti vivaṭindriyo. Ayaṃ vuccatīti ayaṃ evarūpo puggalo
"suppameyyo"ti vuccati. Yathā hi parittassa udakassa sukhena pamāṇaṃ gayhati,
evameva imehi aguṇaṅgehi samannāgatassa sukhena pamāṇaṃ gayhati, tenesa
"suppameyyo"ti vutto.
@Footnote: 1 cha.Ma. vuttānusāreneva   2 cha.Ma. asaṃyatavacano

---------------------------------------------------------------------------------------------
page79.
     [119] Dukkhena pametabboti duppameyyo. Anuddhatādīni vuttapaṭipakkhavasena
veditabbāni. Ayaṃ vuccatīti ayaṃ evarūpo puggalo "duppameyyo"ti  vuccati. Yathā
hi mahāsamuddassa dukkhena pamāṇaṃ gayhati, evameva imehi guṇaṅgehi samannāgatassa
dukkhena pamāṇaṃ gayhati, tādiso "anāgāmī nu kho, khīṇāsavo nu kho"ti
vattabbataṃ gacchati, tenesa "duppameyyo"ti vutto.
     [120] Na sakkā pametunti appameyyo. Yathā hi ākāsassa na sakkā
pamāṇaṃ gahetuṃ, evaṃ khīṇāsavassa. Tenesa "appameyyo"ti vutto.
     [121] Na sevitabbādīsu na sevitabboti na upasaṅkamitabbo. Na bhajitabboti
na allīyitabbo. Na payirupāsitabboti na santike nisīdanavasena punappunaṃ
upāsitabbo. Hīno hoti sīlenātiādīsu upādāyupādāya hīnatā veditabbā.
Yo hi pañca sīlāni rakkhati, so dasa sīlāni rakkhantena na sevitabbo. Yo
pana dasa sīlāni rakkhati, so catupārisuddhisīlaṃ rakkhantena na sevitabbo.
Aññatra anuddayā 1- aññatra anukampāti ṭhapetvā anuddayañca anukampañca.
Attano atthāyaeva hi evarūpo puggalo na sevitabbo, anuddayānukampavasena
pana taṃ upasaṅkamituṃ vaṭṭati.
     [122] Sadiso hotīti samāno hoti. Sīlasāmaññagatānaṃ satanti sīlena
samānabhāvaṃ gatānaṃ santānaṃ. Sīlakathā ca no bhavissatīti evaṃ samānasīlānaṃ amhākaṃ
sīlameva ārabbha kathā bhavissati. Sā ca no phāsu bhavissatīti sā ca sīlakathā
amhākaṃ phāsuvihāro sukhavihāro bhavissati. Sā ca no pavattinī bhavissatīti sā ca
amhākaṃ kathā divasampi kathentānaṃ pavattinī bhavissati, na paṭihaññissati. Dvīsu
hi sīlavantesu ekena sīlassa vaṇṇe kathite itaro anumodati, tena tesaṃ kathā
phāsu ceva hoti pavattinī ca. Ekasmiṃ pana dussīle sati dussīlassa sīlakathā
@Footnote: 1 ka. anudayā

---------------------------------------------------------------------------------------------
page80.
Dukkathāti neva sīlakathā hoti na phāsu hoti na pavattinī. Samādhipaññākathāsupi
eseva nayo. Dve hi samādhilābhino samādhikathaṃ sappaññā ca paññākathaṃ kathenti 1-
rattiṃ vā divasaṃ vā atikkantampi na jānanti.
     [123] Sakkatvā garukatvāti sakkārañca garukārañca karitvā. Adhiko hotīti
atireko hoti. Sīlakkhandhanti sīlarāsiṃ. Paripūressāmīti taṃ atirekasīlaṃ puggalaṃ
nissāya attano aparipūraṃ sīlarāsiṃ paripūraṃ karissāmi. Tattha tattha paññāya
anuggahessāmīti ettha sīlassa asappāye anupakāradhamme vajjetvā sappāye
upakāradhamme sevanto tasmiṃ tasmiṃ ṭhāne sīlakkhandhaṃ paññāya anuggaṇhāti
nāma. Samādhipaññākkhandhesupi eseva nayo.
     [124] Jigucchitabbādīsu jigucchitabboti gūthaṃ viya jigucchitabbo. Athakho
nanti athakho assa. Kittisaddoti kathāsaddo. Evamevāti ettha gūthakūpo viya
dussīlyaṃ daṭṭhabbaṃ, gūthakūpe patitvā ṭhito dhamaniahi viya dussīlapuggalo, gūthakūpato
uddhariyamānena tena ahinā purisassa sarīraṃ āruḷhenāti adaṭṭhabhāvo viya
dussīlyaṃ 2- sevamānassāpi tassa kiriyāya akaraṇabhāvo, sarīraṃ gūthena makkhetvā
ahino gatakālo viya dussīlyaṃ sevamānassa pāpakittisaddaabbhuggamanakālo
veditabbo.
     [125] Tindukālātanti tindukarukkhaalātaṃ. Bhiyyoso mattāya ciccīṭāyatīti
tañhi jhāyamānaṃ pakatiyāpi pappaṭikāyo muñcantaṃ ciṭiciṭāyatīti 3- saddaṃ karoti,
ghaṭṭitaṃ pana adhimattaṃ karotīti attho. Evamevāti evameva kodhano attano
dhammatāyapi uddhato caṇḍikato hutvā carati, appamattakaṃ pana vacanaṃ vuttakāle
"mādisannāma evaṃ esa 4- vadatī"ti atirekataraṃ uddhato caṇḍikato hutvā carati.
@Footnote: 1 cha. kathentā                  2 cha.Ma. dussīlaṃ
@3 cha.Ma. cicciṭāyati ciṭiciṭāti        4 cha.Ma. ayaṃ pāṭho na dissati

---------------------------------------------------------------------------------------------
page81.
Gūthakūpoti gūthapuṇṇakūpo gūtharāsiyeva vā. Opammasaṃsandanaṃ panettha purimanayeneva
veditabbaṃ. Tasmā evarūpo puggalo ajjhupekkhitabbo na sevitabboti yasmā
kodhano puggalo atiseviyamānopi atiupasaṅkamiyamānopi kujjhatiyeva, "kiṃ
iminā"ti paṭikkamantopi kujjhatiyeva, tasmā palāsaggi 1- viya  ajjhupekkhitabbo na
sevitabbo. Kiṃ vuttaṃ hoti? yo hi palāsaggiṃ atiupasaṅkamitvā tappati, tassa
sarīraṃ jhāyati. Yo atipaṭikkamitvā tappati, tassa sītaṃ na vūpasamati. Anupasaṅkamitvā
apaṭikkamitvā pana majjhattabhāvena tappentassa sītaṃ vūpasamati, kāyopi na
ḍayhati. Tasmā palāsaggi viya kodhano puggalo majjhattabhāvena ajjhupekkhitabbo
na sevitabbo na bhajitabbo na payirupāsitabbo.
     [126] Kalyāṇamittoti sucimitto. Kalyāṇasahāyoti sucisahāyo. Sahāyoti
sahagāmī saddhicaro. Kalyāṇasampavaṅkoti kalyāṇesu sucipuggalesu sampavaṅko,
tanninnatappoṇatappabbhāramānasoti attho.
     [127] Sīlesu paripūrakārītiādīsu sīlesu paripūrakārinoti ete ariyasāvakā
yāni tāni maggabrahmacariyassa ādibhūtāni ādibrahmacariyakāni pārājikasaṅkhātāni
cattāri mahāsīlasikkhāpadāni, tesaṃ avītikkamanato yāni khuddānukhuddakāni
āpajjanti, tehi ca vuṭṭhānato sīlesu yaṃ kattabbaṃ, taṃ paripūraṃ samattaṃ
karontīti "sīlesu paripūrakārino"ti vuccanti. Samādhipāripanthikānampana 2- kāmarāga-
byāpādānaṃ paññāpāripanthikassa ca saccapaṭicchādakassa mohassa asamūhatattā
samādhiñca paññañca bhāventāpi samādhipaññāsu yaṃ kattabbaṃ, taṃ mattaso
pamāṇena padesamattameva karontīti samādhismiṃ paññāya ca mattaso kārinoti
vuccanti. Iminā upāyena itaresupi dvīsu nayesu attho veditabbo.
@Footnote: 1 cha.Ma. palālaggi  2 cha.Ma. samādhipāribandhakānaṃ, Sī. samādhipāripanthakānaṃ

---------------------------------------------------------------------------------------------
page82.
Tatrāyampi aparo suttantanayo:-
                "idha bhikkhave bhikkhu sīlesu paripūrakārī hoti, samādhismiṃ
         mattasokārī, paññāya mattasokārī. So yāni tāni khuddānukhuddakāni
         sikkhāpadāni, tāni āpajjatipi vuṭṭhātipi. Taṃ kissa
         hetu? na hi mettha bhikkhave abhabbatā vuttā. Yāni ca kho
         tāni sikkhāpadāni ādibrahmacariyakāni brahmacariyasāruppāni,
         tattha 1- dhuvasīlo ca hoti ṭhitasīlo ca, 1- samādāya sikkhati
         sikkhāpadesu. So tiṇṇaṃ saññojanānaṃ parikkhayā sotāpanno
         hoti avinipātadhammo niyato sambodhiparāyano. Idha pana bhikkhave
         bhikkhu sīlesu paripūrakārī .pe. So tiṇṇaṃ saññojanānaṃ
         parikkhayā rāgadosamohānaṃ tanuttā sakadāgāmī hoti, sakideva
         imaṃ lokaṃ āgantvā dukkhassantaṃ karoti. Idha pana bhikkhave
         bhikkhu sīlesu paripūrakārī hoti, samādhismiṃ paripūrakārī, paññāya
         mattasokārī. So yāni tāni .pe. Sikkhati sikkhāpadesu. So
         pañcannaṃ orambhāgiyānaṃ saññojanānaṃ parikkhayā anāgāmī hoti
         anāvattidhammo tasmā lokā. Idha pana bhikkhave bhikkhu sīlesu
         paripūrakārī hoti, samādhismiṃ paripūrakārī, paññāya paripūrakārī.
         So yāni tāni khuddānukhuddakāni .pe. Sikkhati sikkhāpadesu. So
         āsavānaṃ khayā .pe. Upasampajja viharatī"ti. 2-
     [130] Satthāraniddese pariññaṃ paññapetīti pahānaṃ samatikkamaṃ paññapeti.
Tatrāti tesu tīsu janesu. Tena daṭṭhabboti tena paññāpanena so satthā
rūpāvacarasamāpattiyā lābhīti daṭṭhabboti attho. Dutiyavārepi eseva nayo.
@Footnote: 1-1 Sī. dhuvasīlī ca hoti ṭhitasīlī ca   2 aṅ. tik. 20/87/225

---------------------------------------------------------------------------------------------
page83.
Sammāsambuddho satthā tena daṭṭhabboti tena titthiyehi asādhāraṇena paññāpanena
ayaṃ tatiyo satthā sabbaññubuddho daṭṭhabbo. Titthiyā hi kāmānaṃ pariññaṃ
paññapentā rūpabhavaṃ vakkhanti, rūpānaṃ pariññaṃ paññapentā arūpabhavaṃ vakkhanti,
vedanānaṃ pariññaṃ paññapentā asaññabhavaṃ vakkhanti, sammā paññapentā evaṃ
paññapeyyuṃ, no ca sammā paññapetuṃ sakkonti. Sammāsambuddho pana kāmānaṃ
pariññaṃ pahānaṃ anāgāmimaggena paññapeti, rūpavedanānaṃ pariññaṃ pahānaṃ
arahattamaggena paññapeti. Ime tayo satthāroti ime dve janā bāhirakā,
eko sammāsambuddhoti imasmiṃ loke tayo satthāro nāma.
     [131] Dutiye satthāraniddese diṭṭhe ceva dhammeti imasmiṃyeva
attabhāve. Attānaṃ saccato thetato paññapetīti "attā nāmeko atthi nicco
dhuvo sassato"ti bhūtato thirato paññapeti. Abhisamparāyañcāti aparasmimpi 1-
attabhāve evameva paññapeti. Sesamettha vuttanayeneva veditabbanti.
                       Tikaniddesavaṇṇanā niṭṭhitā.
                           -----------
                        4. Catukkaniddesavaṇṇanā
     [132] Catukkaniddese asappurisoti lāmakapuriso adhammapuriso. 2- Pāṇaṃ
atipātetīti pāṇātipātī. Adinnaṃ ādiyatīti adinnādāyī. Kāmesu micchā
caratīti kāmesumicchācārī. Musā vadatīti musāvādī. Surāmerayamajjapamāde tiṭṭhatīti
surāmerayamajjapamādaṭṭhāyī.
     [133] Pāṇātipāte samādapetīti yathā pāṇaṃ atipāteti, tathā naṃ
tattha gahaṇaṃ gaṇhāpeti. Sesesupi eseva nayo. Ayaṃ vuccatīti ayaṃ evarūpo
puggalo yasmā sayaṃ katena ca dussīlyena samannāgato, yañca samādapitena
@Footnote: 1 cha.Ma. aparasmiṃ             2 cha.Ma. ayaṃ pāṭho na dissati

---------------------------------------------------------------------------------------------
page84.
Kataṃ, tato upaḍḍhassa dāyādo, tasmā asappurisena asappurisataroti vuccati.
Sappurisoti uttamapuriso.
     [135] Sappurisena sappurisataroti attanāva katena susīlyena samannāgatattā
yañca samādapito karoti, tato upaḍḍhassa dāyādattā uttamapurisena
uttamapurisataro.
     [136] Pāpoti akusalakammapathasaṅkhātena dasavidhena pāpena samannāgato.
     [138] Kalyāṇoti kusalakammapathasaṅkhātena dasavidhena kalyāṇadhammena
samannāgato suddhako bhadrako. Sesamettha heṭṭhā vuttanayattā uttānatthameva.
     [140] Pāpadhammādīsu pāpo dhammo assāti pāpadhammo. Kalyāṇo
dhammo assāti kalyāṇadhammo. Sesamettha uttānatthameva.
     [144] Sāvajjādīsu sāvajjoti sadoso. Sāvajjena kāyakammenāti
sadosena pāṇātipātādinā kāyakammena. Itaresupi eseva nayo. Ayaṃ vuccatīti
ayaṃ evarūpo puggalo tīhi dvārehi āyūhanakammassa sadosattā gūthakuṇapādibharito
padeso viya "sāvajjo"ti vuccati.
     [145] Sāvajjena bahulanti yassa sāvajjameva kāyakammaṃ bahulaṃ 1- hoti
appaṃ anavajjaṃ, so "sāvajjena bahulaṃ kāyakammena samannāgato appaṃ
anavajjenā"ti vuccati. Itaresu eseva nayo. Ko pana evarūpo hotīti? yo
gāmadhammatāya vā nigamadhammatāya vā kadāci karahaci uposathaṃ samādiyati, sīlāni
pūreti. Ayaṃ vuccatīti ayaṃ evarūpo puggalo tīhi dvārehi āyūhanakammena 2-
sāvajjasseva bahulatāya anavajjassa appatāya vajjabahuloti vuccati.
     Yathā hi ekasmiṃ padese dubbaṇṇāni duggandhāni pupphāni rāsikatānassu,
tesaṃ upari tahaṃ tahaṃ adhimuttakavassikapāṭalādīni 3- patitāni bhaveyyuṃ, evarūpo
@Footnote: 1 cha.Ma. bahu                2  cha.Ma. āyūhanakammesu
@3 cha.Ma......pāṭalāni

---------------------------------------------------------------------------------------------
page85.
Ayaṃ puggalo veditabbo. Yathā pana ekasmiṃ padese adhimuttakavassikapāṭalādīni
rāsikatānassu, tesaṃ upari tahaṃ tahaṃ dubbaṇṇaduggandhāni badarapupphādīni
patitāni bhaveyyuṃ, evarūpo tatiyo puggalo veditabbo. Catuttho pana tīhi
dvārehi āyūhanakammassa niddosattā catumadhurabharitasuvaṇṇapāti viya daṭṭhabbo.
Tesu paṭhamo andhabālaputhujjano. Dutiyo antarantarā kusalakārako lokiyaputhujjano.
Tatiyo sotāpanno. Sakadāgāmianāgāminopi eteneva saṅgahitā. Catuttho
khīṇāsavo. So hi ekantena anavajjoyevāti 1- ayaṃ aṅguttaraṭṭhakathānayo.
     [148] Ugghaṭitaññūādīsu ugghaṭitaññūti ettha ugghaṭitaṃ nāma ñāṇugghāṭanaṃ,
ñāṇena 2- ugghaṭitamatteyeva jānātīti attho. Saha udāhaṭavelāyāti
udāhāre udāhaṭamatteyeva. Dhammābhisamayoti catusaccadhammassa ñāṇena saddhiṃ
abhisamayo. Ayaṃ vuccatīti "ayaṃ cattāro satipaṭṭhānā"tiādinā nayena saṅkhittena
mātikāya ṭhapiyamānāya desanānusārena ñāṇaṃ pesetvā arahattaṃ gaṇhituṃ samattho
puggalo "ugghaṭitaññū"ti vuccati.
     [149] Vipacitaṃ vitthāritameva atthaṃ jānātīti vipacitaññū. Ayaṃ vuccatīti ayaṃ
saṅkhittena mātikaṃ ṭhapetvā vitthārena atthe bhājiyamāne arahattaṃ pāpuṇituṃ
samattho puggalo "vipacitaññū"ti vuccati.
     [150] Uddesādīhi netabboti neyyo. Anupubbena dhammābhisamayo
hotīti anukkamena arahattappatti.
     [151] Byañjanapadameva paramaṃ assāti padaparamo. Na tāya jātiyā
dhammābhisamayo hotīti tena attabhāvena jhānaṃ vā vipassanaṃ vā maggaṃ vā phalaṃ
vā nibbattetuṃ na sakkotīti attho.
@Footnote: 1 cha.Ma. anavajjoyeva   2 cha. ñāṇe

---------------------------------------------------------------------------------------------
page86.
     [152] Yuttapaṭibhāṇādīsu paṭibhāṇaṃ vuccati ñāṇampi ñāṇassa upaṭṭhita-
vacanampi, taṃ idhādhippetaṃ. Atthayuttaṃ kāraṇayuttañca paṭibhāṇamassāti yuttapaṭibhāṇo.
Pucchitānantarameva sīghaṃ byākātuṃ asamatthatāya no muttaṃ paṭibhāṇamassāti no
muttapaṭibhāṇo. Iminā nayena sesā veditabbā. Ettha pana paṭhamo kañci
kālaṃ vīmaṃsitvā yuttameva pekkhati tipiṭakacūḷanāgatthero viya. So kira pañhaṃ
puṭṭho pariggahetvā yuttapayuttakāraṇameva katheti.
     Dutiyo pucchānantarameva yena vā tena vā vacanena paṭibāhati.
Vīmaṃsitvāpi ca yuttaṃ na pekkhati catunikāyikapaṇḍitatissatthero viya. So kira pañhaṃ
puṭṭho pañhāpariyosānampi nāgameti, yaṃ vā taṃ vā kathetiyeva, vacanatthaṃ panassa
vīmaṃsiyamānaṃ katthaci na laggati.
     Tatiyo pucchāsamakālameva yuttaṃ pekkhati, taṃkhaṇaññeva vacanaṃ byākaroti
tipiṭakacūḷābhayatthero viya. So kira pañhaṃ puṭṭho sīghameva katheti, yuttapayuttakāraṇo
ca hoti.
     Catuttho pañhaṃ puṭṭho samāno neva yuttaṃ pekkhati, na yena vā tena
vā paṭibāhituṃ sakkoti, tibbandhakāranimuggo viya hoti loludāyitthero 1- viya.
     [156] Dhammakathikesu appañca bhāsatīti sampattaparisāya thokameva katheti.
Asahitañcāti kathento ca pana na atthayuttaṃ kāraṇayuttaṃ katheti. Parisā cassa
akusalā hotīti sotuṃ nisinnaparisā cassa yuttāyuttaṃ kāraṇākāraṇaṃ siliṭṭhāsiliṭṭhaṃ
na jānātīti attho. Evarūpoti ayaṃ evaṃjātiko bāladhammakathiko evaṃjātikāya
bālaparisāya dhammakathikotveva nāmaṃ labhati. Iminā nayena sabbattha attho
veditabbo. Ettha ca dveyeva janā sabhāvadhammakathikā, itare pana dhammakathikānaṃ
antare paviṭṭhattā evaṃ vuttā.
@Footnote: 1 cha.Ma. lāḷudāyitthero

---------------------------------------------------------------------------------------------
page87.
     [157] Valāhakūpamesu valāhakāti meghā. Gajjitāti thanitā. Tattha gajjitvā
no vassanabhāvo nāma pāpako. Manussā hi yadā devo gajjati, "suvuṭṭhikā
bhavissatī"ti bījāni nīharitvā vapanti, atha deve avassante khette bījāni
khetteyeva nassanti, gehe bījāni geheyeva nassantīti dubbhikkhaṃ hoti. No
gajjitvā vassanabhāvopi pāpakova. Manussā hi "imasmiṃ kāle dubbuṭṭhikā
bhavissatī"ti ninnaṭṭhānesuyeva vappaṃ karonti, atha devo vassitvā bījāni 1-
mahāsamuddaṃ pāpeti, dubbhikkhameva hoti. Gajjitvā vassanabhāvo pana bhadrako,
tadā hi subhikkhaṃ hoti. No gajjitvā no vassanabhāvo ekantapāpakova.
     Bhāsitā hoti no kattāti "idāni 2- ganthadhuraṃ pūressāmī"ti  vā vipassanādhuraṃ
pūressāmī"ti vā kathetiyeva, 2- na ca pana uddesaṃ gaṇhāti, na kammaṭṭhānaṃ bhāveti.
     Kattā hoti no bhāsitāti  3- "idāni ganthadhuraṃ vā pūressāmī"ti
"vipassanādhuraṃ vā pūressāmī"ti na bhāsati, 3- sampatte pana kāle tamatthaṃ
sampādeti. Iminā nayena itarepi veditabbā. Sabbampanetaṃ paccayadāyakeneva
kathitaṃ. Eko hi "asukadivase nāma dānaṃ dassāmī"ti saṃghaṃ nimanteti, sampatte
kāle no karoti, ayaṃ puggalo puññena parihāyati, bhikkhusaṃghopi lābhena parihāyati.
Aparo saṃghaṃ animantetvāva sakkāraṃ katvā "bhikkhū ānessāmī"ti na labhati,
sabbe aññattha nimantitā honti, ayampi puññena parihāyati, saṃghopi tena
lābhena parihāyati. Aparopi paṭhamaṃ saṃghaṃ nimantetvā pacchā sakkāraṃ katvā dānaṃ
deti, ayaṃ kiccakārī hoti. Aparo neva saṃghaṃ nimanteti, na dānaṃ deti, ayaṃ
pāpapuggaloti veditabbo.
     [158] Mūsikūpamesu gādhaṃ kattā no vasitāti attano āsayaṃ bilaṃ kūpaṃ
khanati, no tattha vasati, kismiñcideva ṭhāne vasati, evaṃ biḷārādiamittavasaṃ
@Footnote: 1 cha.Ma. sabbabījāni  2-2 cha.Ma. ganthadhuraṃ pūressāmi vāsadhuraṃ pūressāmīti kathetiyeva
@3-3 cha.Ma. ganthadhuraṃ vā pūressāmi vāsadhuraṃ vāti na bhāsati

---------------------------------------------------------------------------------------------
page88.
Gacchati. "khattā"tipi pāṭho. Vasitā no gādhaṃ kattāti sayaṃ na khanati, parena
khate bile vasati, evaṃ jīvitaṃ rakkhati. Tatiyā dvepi karontī jīvitaṃ rakkhati.
Catutthā dvepi akarontī amittavasaṃ gacchati. Imāya pana upamāya upamitesu
puggalesu paṭhamo yathā sā mūsikā gādhaṃ khanati, evaṃ navaṅgasatthusāsanaṃ uggaṇhāti.
Yathā pana sā tattha na vasati, kisamiñcideva ṭhāne vasantī amittavasaṃ gacchati,
tathā ayampi pariyattivasena ñāṇaṃ pesetvā catusaccadhammaṃ na paṭivijjhati,
lokāmisaṭṭhānesu evaṃ 1- caranto maccumārakilesamāradevaputtamārasaṅkhātānaṃ amittānaṃ
vasaṃ gacchati. Dutiyo yathā sā mūsikā gādhaṃ na khanati, evaṃ navaṅgasatthusāsanaṃ na
uggaṇhāti. Yathā pana sā 2- parena khate bile vasantī jīvitaṃ rakkhati, evaṃ
parassa kathaṃ sutvā catusaccadhammaṃ paṭivijjhitvā tiṇṇaṃ mārānaṃ vasaṃ atikkamati.
Iminā nayena tatiyacatutthesupi opammasaṃsandanaṃ veditabbaṃ.
     [159] Ambūpamesu āmaṃ pakkavaṇṇīti antoāmaṃ, bahipakkasadisaṃ. Pakkaṃ
āmavaṇṇīti antopakkaṃ, bahiāmasadisaṃ. Sesadvayesupi eseva nayo. Tattha yathā
ambe apakkabhāvo āmatā hoti, evaṃ puggalepi puthujjanabhāvo āmatā, ariyabhāvo
pakkatā. Yathā ca tattha pakkasadisatā pakkavaṇṇitā, evaṃ puggalepi ariyānaṃ
abhikkamanādisadisatā pakkavaṇṇitāti iminā nayena upamitapuggalesu opammasaṃsandanaṃ
veditabbaṃ.
     [160] Kumbhūpamesu kumbhoti ghaṭo. Tucchoti anto ritto. Pihitoti
pidahitvā ṭhapito. Pūroti anto puṇṇo. Vivaṭoti vivaritvā ṭhapito. Upamitapuggalesu
panettha anto guṇasāravirahito tuccho bāhirasobhaṇatāya pihito puggaloti 3-
veditabbo. Sesesupi eseva nayo.
@Footnote: 1 cha.Ma. lokāmisaṭṭhānesuyeva  2 cha.Ma. ayaṃ pāṭho na dissati  3 cha.Ma. puggalo

---------------------------------------------------------------------------------------------
page89.
     [161] Udakarahadūpamesu udarahado tāva jānumattepi udake sati
paṇṇarasasambhinnavaṇṇattā vā bahalattā vā udakassa apaññāyamānatalo uttāno
gambhīrobhāso nāma hoti. Tiporisacatuporise pana udakepi sati acchattā
udakassa paññāyamānatalo gambhīro uttānobhāso nāma hoti. Ubhayakāraṇasabbhāvato
pana itare dve veditabbā. Puggalopi kilesussadabhāvato guṇagambhīratāya
ca abhāvato guṇagambhīrānaṃ sadisehi abhikkamādīhi yutto uttāno gambhīrobhāso
nāma. Iminā nayena sesāpi veditabbā.
     [162] Balibaddūpamesu balibaddo tāva yo attano gogaṇaṃ ghaṭṭeti
ubbejeti, paragogaṇe pana sorato sukhasīlo hoti, ayaṃ sakagavacaṇḍo no
paragavacaṇḍo nāma. Puggalopi attano parisaṃ ghaṭṭento vijjhanto pharusena
samudācaranto, parisāya 1- pana soraccaṃ nivātavuttitaṃ āpajjanto sakagavacaṇḍo
hoti no paragavacaṇḍo nāmāti iminā nayena sesāpi veditabbā.
Niddesavāre panettha ubbejitā hotīti ghaṭṭetvā vijjhitvā ubbegappattaṃ
karotiyevāti 2- atatho.
     [163] Āsīvisūpamesu āsīviso tāva yassa visaṃ āsuṃ āgacchati, sīghaṃ
pharati, ghoraṃ pana na hoti, cirakālaṃ na pīḷeti, ayaṃ āgataviso no ghoraviso.
Sesapadesupi eseva nayo. Puggalavibhājanaṃ pana uttānatthameva.
     [164] Ananuvicca apariyogāhetvā avaṇṇārahassa vaṇṇaṃ bhāsitā
hotītiādīsu ananuviccāti atulayitvā apariggaṇhitvā. Apariyogāhetvāti
paññāya guṇe anogāhetvā.
     [166] Bhūtaṃ tacchanti vijjamānato bhūtaṃ, aviparītato tacchaṃ. Kālenāti
yuttapayuttakālena. Tatra kālaññū hotīti yamidaṃ kālenāti vuttaṃ, tatra yo
@Footnote: 1 cha.Ma. paraparisāya   2 cha.Ma. karoticceva

---------------------------------------------------------------------------------------------
page90.
Puggalo kālaññū hoti kālaṃ jānāti tassa pañhassa veyyākaraṇatthāya
"imasmiṃ kāle pucchitenāpi mayā na kathetabbo, 1- imasmiṃ kāle kathetabbo"ti,
ayaṃ kālena bhaṇati nāma. Upekkhako viharatīti majjhattabhūtāya upekkhāya ṭhito
hutvā viharati. Sesaṃ sabbattha uttānatthameva.
     [167] Uṭṭhānaphalūpajīvītiādīsu yo uṭṭhānaviriyeneva divasaṃ vītināmetvā
tassa nissandaphalamattaṃ kiñcideva labhitvā jīvitaṃ kappeti, tampana uṭṭhānaṃ
āgamma kiñci puññaphalaṃ na paṭilabhati, taṃ sandhāya yassa puggalassa uṭṭhahatotiādi
vuttaṃ. Tatthupari 2- devāti tato upari brahmakāyikādayo devā. Tesañhi
uṭṭhānaviriyena kiccaṃ nāma natthi, puññaphalameva upajīvanti. Puññavato cāti
idaṃ puññavante khattiyabrāhmaṇamahāsālādayo 3- ceva bhummadeve ādiṃ katvā
nimmānaratipariyosāne deve ca sandhāya vuttaṃ. Sabbepi hete vāyāmaphalañceva
puññaphalañca anubhavanti. Nerayikā pana neva uṭṭhānena ājīvaṃ uppādetuṃ
sakkonti, nāpi tesaṃ puññaphalena koci ājīvo uppajjati.
     [168] Tamādīsu "nīce kule pacchājāto"tiādikena tamena yuttoti
tamo. Kāyaduccaritādīhi puna nirayatamūpagamanato tamaparāyano. Nesādakuleti
migaluddakādīnaṃ kule. Venakuleti vilīvakārakule. Rathakārakuleti cammakārakule.
Pukkusakuleti pupphachaḍḍakakule. Kasiravuttiketi dukkhavuttike. Dubbaṇṇoti
paṃsupisācako viya jhāmakhāṇuvaṇṇo. Duddasikoti vijātamātuyāpi amanāpadassano.
Okoṭimakoti lakuṇṭako. Kāṇoti ekakkhikāṇo vā ubhayakkhikāṇo vā. Kuṇīti
ekahatthakuṇī vā ubhayahatthakuṇī vā. Khañjoti ekapādakhañjo vā ubhayapādakhañjo vā.
Pakkhahatoti hatapakkho pīṭhasappī. Padīpeyyassāti telakapallādino padīpūpakaraṇassa.
Evaṃ puggalo tamo hoti tamaparāyanoti ettha eko puggalo bahiddhā
@Footnote: 1 cha.Ma. kathetabbā  2 cha.Ma. tatūpari  3 cha.Ma. khattiyabrāhmaṇādayo

---------------------------------------------------------------------------------------------
page91.
Ālokaṃ adisvā mātukucchismiṃyeva kālaṃ katvā apāyesu nibbatto 1- sakalepi
kappe sarati, 2- sopi tamo tamaparāyanova. So pana kuhakapuggalo bhaveyya,
kuhakassa hi evarūpā nibbatti hotīti vuttaṃ.
     Ettha ca nīce kule pacchājāto hoti caṇḍālakule vātiādīhi
āgamanavipatti ceva pubbuppannapaccayavipatti ca dassitā, daliddetiādīhi
paccayavipatti, 3- kasiravuttiketiādīhi ājīvupāyavipatti, dubbaṇṇotiādīhi
rūpavipatati, bhavābādhotiādīhi dukkhakāraṇasamāyogo, na lābhītiādīhi sukhakāraṇavipatti
ceva upabhogavipatti ca, kāyena duccaritantiādīhi tamaparāyanabhāvassa kāraṇasamāyogo,
kāyassa bhedātiādīhi samparāyikatamūpagamo. Sukkapakkho vuttapaṭipakkhanayena
veditabbo.
     Apicettha tividhāya kulasampattiyā pacchājātiādikena jotinā yuttato
joti, ālokabhūtoti vuttaṃ hoti. Kāyasucaritādīhi pana saggūpapattijotibhāvūpagamanato
jotiparāyano. Khattiyamahāsālakule vātiādīsu khattiyamahāsālāti khattiyā mahāsārā
mahāsārappattā khattiyā. Yesañhi khattiyānaṃ heṭṭhimantena koṭisataṃ nidhānagataṃ
hoti, tayo kahāpaṇakumbhā valañjanatthāya gehamajjhe rāsiṃ katvā ṭhapitā
honti, te khattiyamahāsālā nāma. Yesaṃ brāhmaṇānaṃ asītikoṭidhanaṃ nihitaṃ
hoti, diyaḍḍho kahāpaṇakumbho valañjanatthāya gehamajjhe rāsiṃ katvā ṭhapito
hoti, te brāhmaṇamahāsālā nāma. Yesaṃ gahapatīnaṃ cattāḷīsakoṭidhanaṃ nihitaṃ
hoti, kahāpaṇakumbho valañjanatthāya gehamajjhe rāsiṃ katvā ṭhapito hoti, te
gahapatimahāsālā nāma, tesaṃ kuleti attho. Aḍḍheti issare. Nidhānagatadhanassa
mahantatāya mahaddhane. Suvaṇṇarajatabhājanādīnaṃ upabhogabhaṇḍānaṃ mahantatāya
mahābhoge. Nidhānagatassa jātarūparajatassa pahūtatāya pahūtajātarūparajate.
@Footnote: 1 cha.Ma. nibbattanto   2 cha.Ma. saṃsarati   3 cha.Ma. pavattipaccayavipatti

---------------------------------------------------------------------------------------------
page92.
Vittūpakaraṇassa tuṭṭhikāraṇassa pahūtatāya pahūtavittūpakaraṇe. Godhanādīnañca sattavidha-
dhaññānañca pahūtatāya pahūtadhanadhaññe. Abhirūpoti sundararūPo. Dassanīyoti aññaṃ
kammaṃ pahāya divasampi passitabbayutto. Pāsādikoti dassaneneva cittappasādāvaho.
Paramāyāti uttamāya. Vaṇṇapokkharatāyāti pokkharavaṇṇatāya. Pokkharaṃ vuccati
sarīraṃ, tassa vaṇṇasampattiyāti attho. Samannāgatoti upeto.
     [169] Oṇatoṇatādīsu diṭṭhadhammikāya vā samparāyikāya vā sampattiyā
virahito oṇato, nīco lāmakoti attho. Tabbipakkhato uṇṇato, ucco
uggatoti attho. Sesamettha tamādīsu vuttanayeneva veditabbaṃ. Apica oṇatoṇatoti
idāni nīco, āyatimpi nīcova bhavissati. Oṇatuṇṇatoti idāni nīco, āyatiṃ
ucco bhavissati. Uṇṇatoṇatoti idāni ucco, āyatiṃ nīco bhavissati.
Uṇṇatuṇṇatoti idāni ucco, āyatimpi ucco bhavissati.
     [170] Rukkhūpamesu rukkho tāva pheggusāraparivāroti vanajeṭṭhakarukkho
sayaṃ pheggu hoti, parivārarukkhā panassa sārā honti. Iminā nayena sesā
veditabbā. Puggalesu pana sīlasāravirahena 1- pheggutā sīlācārasamannāgamena ca
sāratā veditabbā.
     [171] Rūpappamāṇādīsu sampattiyuttarūpaṃ pamāṇaṃ karotīti rūpappamāṇo.
Tattha pasādaṃ janetīti rūpappasanno. Kittisaddabhūtaṃ ghosaṃ pamāṇaṃ karotīti
ghosappamāṇo. Ārohaṃ vātiādīsu pana ārohanti uccattanaṃ. Pariṇāhanti
kisathūlabhāvāpagataṃ parikkhepasampattiṃ. Saṇṭhānanti aṅgapaccaṅgānaṃ dīgharassavaṭṭatādi-
yuttaṭṭhānesu tathābhāvaṃ. Pāripūrinti yathāvuttappakārānaṃ anūnataṃ lakkhaṇaparipuṇṇa-
bhāvaṃ vā. Paravaṇṇanāyāti parehi parammukhā nicchāritāya guṇavaṇṇanāya.
Parathomanāyāti parehi thutivasena gāthādiupanibandhanena vuttāya thomanāya. Parapasaṃsanāyāti
@Footnote: 1 cha.Ma. sīlasāravirahato

---------------------------------------------------------------------------------------------
page93.
Parehi sammukhā vuttāya pasaṃsāya. Paravaṇṇahārikāyāti paramparāya thutivasena parehi
pavattitāya vaṇṇaharaṇāya.
     [172] Cīvaralūkhanti cīvarassa dubbaṇṇādibhāvena lūkhataṃ. Pattalūkhanti
bhājanassa vaṇṇasaṇṭhānavatthūhi lūkhataṃ. Senāsanalūkhanti nāṭakādisampattivirahena
senāsanassa lūkhataṃ. Vividhanti acelakādibhāvena anekappakāraṃ. Dukkarakārikanti
sarīratāpanaṃ.
     Aparo nayo:- imesu hi catūsu puggalesu rūpe pamāṇaṃ gahetvā
pasanno rūpappamāṇo nāma, rūpappasannoti tasseva atthavacanaṃ. Ghose pamāṇaṃ
gahetvā pasanno ghosappamāṇo nāma. Cīvaralūkhapattalūkhesu pamāṇaṃ gahetvā
pasanno lūkhappamāṇo nāma. Dhamme pamāṇaṃ gahetvā pasanno dhammappamāṇo
nāma. Itarāni tesaṃyeva atthavacanāni. Sabbasatte ca tayo koṭṭhāse katvā
dve koṭṭhāsā rūpappamāṇā, eko na rūpappamāṇo. Pañca koṭṭhāse katvā
cattāro koṭṭhāsā ghosappamāṇā, eko na ghosappamāṇo. Dasa koṭṭhāse
katvā nava koṭṭhāsā lūkhappamāṇā, eko na lūkhappamāṇo. Satasahassaṃ koṭṭhāse
katvā pana eko koṭṭhāsova dhammappamāṇo, sesā na dhammappamāṇāti 1- evamayaṃ
catuppamāṇo lokasannivāso.
     Etasmiṃ catuppamāṇe lokasannivāse buddhesu appasannā mandā,
pasannāva bahukāti. 1- Rūpappamāṇassa hi buddharūpato uttaripasādāvahaṃ rūpaṃ nāma
natthi. Ghosappamāṇassa buddhānaṃ kittighosato uttaripasādāvaho ghoso nāma
natthi. Lūkhappamāṇassa kāsikāni vatthāni mahārahāni kañcanabhājanāni tiṇṇaṃ
utūnaṃ anucchavike sabbasampattiyutte pāsādavare pahāya paṃsukūlacīvaraselamayapatta-
rukkhamūlādisenāsanasevino buddhassa bhagavato lūkhato uttaripasādāvahaṃ aññaṃ
@Footnote: 1 cha.Ma. iti-saddo na dissati

---------------------------------------------------------------------------------------------
page94.
Lūkhaṃ nāma natthi. Dhammappamāṇassa sadevake loke asādhāraṇasīlādiguṇassa
tathāgatassa sīlādiguṇato uttaripasādāvaho añño sīlādiguṇo nāma natthi.
Iti bhagavā imaṃ catuppamāṇikaṃ lokasannivāsaṃ muṭṭhinā gahetvā viya ṭhitoti.
     [173] Attahitāya paṭipannādīsu sīlasampannoti sīlena sampanno
samannāgato. Samādhisampannotiādīsu eseva nayo. Ettha ca sīlaṃ lokiyalokuttaraṃ kathitaṃ.
Tathā samādhipaññā ca. Vimutti arahattaphalavimutti. Vimuttiñāṇadassanaṃ 1- ekūnavīsati-
vidhaṃ paccavekkhaṇañāṇaṃ. No parantiādīsu pana 2- parapuggalaṃ "tayāpi sīlasampannena
bhavituṃ vaṭṭatī"ti  vatvā yathā sīlaṃ samādiyati, evaṃ na samādapeti na gaṇhāpeti.
Eseva nayo sabbattha. Etesu pana catūsu paṭhamo bahulattherasadiso 3- hoti,
dutiyo upanandasakyaputtasadiso, tatiyo sāriputtamoggallānattherasadiso, catuttho
devadattasadisoti veditabbo.
     [174] Attantapādīsu attānaṃ tapati dukkhāpetīti attantaPo. Attano
paritāpanānuyogaṃ attaparitāpanānuyogaṃ. Acelakoti niccelo naggo. Muttācāroti
visaṭṭhācāro, uccārakammādīsu lokiyakulaputtācārena virahito ṭhitakova 4- uccāraṃ
passāvaṃ vā karoti, khādati paribhuñjati. 4-  Hatthāvalekhanoti 5- hatthe piṇḍamhi
niṭṭhite jivhāya hatthaṃ avalekhati, uccāraṃ vā katvā hatthasmiṃyeva daṇḍakasaññī
hutvā hatthena avalekhatīti dasseti. Te kira daṇḍakaṃ sattoti paññapenti. Tasmā
tesaṃ paṭipadaṃ pūrento evaṃ karoti. Bhikkhāgahaṇatthaṃ  "ehi bhaddante"ti vutto
na etīti naehibhaddantiko. "tenahi tiṭṭha bhaddante"ti vuttopi na tiṭṭhatīti
natiṭṭhabhaddantiko. Tadubhayampi hetaṃ titthiyā "etassa vacanaṃ kataṃ bhavissatī"ti na
karonti. Abhihaṭanti puretaraṃ gahetvā āhaṭabhikkhaṃ. Uddissa katanti "idaṃ
@Footnote: 1 cha.Ma. ñāṇadassanaṃ     2 cha.Ma. ayaṃ saddo na dissati     3 cha.Ma. vakkalittherasadiso
@4-4 cha.Ma. uccāraṃ karoti, passāvaṃ karoti, khādati, bhuñjati ca
@5 cha.Ma. hatthāpalekhanoti

---------------------------------------------------------------------------------------------
page95.
Tumhe uddissa katan"ti evaṃ ārocitabhikkhaṃ. Na nimantananti "asukannāma kulaṃ
vā vīthiṃ vā gāmaṃ vā paviseyyāthā"ti evaṃ nimantitabhikkhampi na sādiyati, na
gaṇhāti.
     Na kumbhīmukhāti kumbhito uddharitvā diyyamānaṃ bhikkhaṃ na gaṇhāti. Na
kaḷopimukhāti kaḷopīti ukkhali vā pacchi vā, tatopi na gaṇhāti. Kasmā?
kumbhikaḷopiyo kaṭacchunā pahāraṃ labhantīti. Na eḷakamantaranti ummāraṃ antaraṃ
katvā diyyamānaṃ na gaṇhāti. Kasmā? ayaṃ maṃ nissāya antarakaraṇaṃ labhatīti.
Daṇḍamusalesupi eseva nayo. Dvinnanti dvīsu bhuñjamānesu ekasmiṃ uṭṭhāya
dente na gaṇhāti. Kasmā? kabaḷantarāyo hotīti. Na gabbhiniyātiādīsu pana
gabbhiniyā kucchiyaṃ dārako kilamati. Pāyantiyā dārakassa khīrantarāyo hoti.
Purisantaragatāya ratiantarāyo hotīti na gaṇhāti. Na saṅkittīsūti saṅkittetvā
katabhattesu. Dubbhikkhasamaye kira acelakasāvakā acelakānaṃ atthāya tato tato
taṇḍulādīni samādapetvā bhattaṃ pacanti, ukkaṭṭhācelako tato na paṭiggaṇhāti.
Na yattha sāti yattha sunakho "piṇḍaṃ labhissāmī"ti upaṭṭhito hoti, tattha tassa
adatvā āhaṭaṃ na gaṇhāti. Kasmā? etassa piṇḍantarāyo hotīti.
     Saṇḍasaṇḍacārinīti samūhasamūhacārinī. Sace hi acelakaṃ disvā "imassa bhikkhaṃ
dassāmā"ti mānussakā bhattagehaṃ pavisanti, tesu ca pavisantesu kaḷopimukhādīsu
nilīnā makkhikā uppatitvā saṇḍasaṇḍā caranti, tato āhaṭaṃ bhikkhaṃ na gaṇhāti.
Kasmā? maṃ nissāya makkhikānaṃ gocarantarāyo jātoti. Thusodakanti sabbasassa-
sambhārehi kataṃ sovīrakaṃ. Ettha ca surāpānameva sāvajjaṃ, ayampana etasmimpi
sāvajjasaññī. Ekāgārikoti yo ekasmiṃyeva gehe bhikkhaṃ labhitvā nivattati.
Ekālopikoti yo ekeneva ālopena yāpeti. Dvāgārikādīsupi eseva nayo.

---------------------------------------------------------------------------------------------
page96.
Ekissāpi dattiyāti ekāya dattiyā. Datti nāma ekā khuddakapāti hoti,
yattha aggabhikkhaṃ pakkhipitvā ṭhapenti.
     Ekāhikanti ekadivasantarikaṃ. Aḍḍhamāsikanti aḍḍhamāsantarikaṃ. Pariyāyabhatta-
bhojananti vārabhattabhojanaṃ, ekāhavārena dvīhavārena sattāhavārena
aḍḍhamāsavārenāti evaṃ divasavārena ābhatabhattabhojanaṃ. Sākabhakkhoti allasākabhakkho.
Sāmākabhakkhoti sāmākataṇḍulabhakkho. Nīvārādīsu nīvārā nāma tāva araññe
sayañjātā vīhijāti. Daddulanti cammakārehi cammaṃ vilikhitvā chaḍḍitakasaṭaṃ. Haṭaṃ
vuccati silesopi sevālopi kaṇikārādirukkhaniyyāsopi. Kaṇanti kuṇḍakaṃ. Ācāmoti
bhattaukkhalikāya laggo jhāmodano, taṃ chaḍḍitaṭṭhāne gahetvā khādati.
"odanakañjiyan"tipi vadanti. Piññākādayo pākaṭāeva. Pavattaphalabhojīti patitaphalabhojī.
     Sāṇānīti sāṇavākacelāni. Masāṇānīti missacelāni. Chavadussānīti matasarīrato
chaḍḍitavatthāni, erakatiṇādīni vā ganthetvā katanivāsanāni. Paṃsukūlānīti paṭhaviyaṃ
chaḍḍitanantakāni. Tirīṭānīti 1- rukkhatacavatthāni. Ajinanti ajinamigacammaṃ.
Ajinakkhipanati tadeva majjhe phālitaṃ, sakhurantipi vadanti. Kusacīranti kusatiṇāni
ganthetvā katacīrakaṃ. Vākacīraphalakacīresupi eseva nayo. Kesakambalanti manussakesehi
katakambalaṃ. Yaṃ sandhāya vuttaṃ "seyyathāpi bhikkhave yāni kānici tantāvutānaṃ vatthānaṃ,
kesakambalo tesaṃ *- paṭikuṭṭho akkhāyatī"ti. 2- Vāḷakambalanti assavāḷādīhi
katakambalaṃ. Ulūkapakkhanti ulūkapattāni ganthetvā katanivāsanaṃ. Ubbhaṭṭhakoti uddhaṃ
ṭhitako.
     Ukkuṭikappadhānamanuyuttoti ukkuṭikaviriyaṃ anuyutto, gacchantopi
ukkuṭikova hutvā uppatitvā uppatitvā gacchati. Kaṇṭakāpassayikoti ayakaṇṭake
vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti.
@Footnote: 1 ka. giriṭakānīti    2 aṅ. tika. 20/138/279
@* pāli. paṭikiṭṭho

---------------------------------------------------------------------------------------------
page97.
Seyyanti sayantopi tattheva seyyaṃ kappeti. Sāyaṃ tatiyamassāti sāyatatiyakaṃ. Pāto,
majjhantike, sāyanti divasassa tikkhattuṃ pāpaṃ pavāhessāmīti udakorohanānuyogaṃ
anuyutto viharati.
     [175] Paraṃ tapatīti parantaPo. Paresaṃ paritāpanānuyogaṃ paraparitāpanānuyogaṃ.
Orabbhikādīsu urabbhā vuccanti eḷakā, urabbhe hanatīti orabbhiko.
Sūkarikādīsupi eseva nayo. Luddoti dāruṇo kakkhaḷo. Macchaghātakoti macchabandho
kevaṭṭo. Bandhanāgārikoti bandhanāgāragopako. Kurūrakammantāti dāruṇakammantā.
     [176] Muddhābhisittoti 1- khattiyābhisekena muddhani abhisitto. Puratthimena
nagarassāti nagarato puratthimadisāya. Santhāgāranti yaññasālaṃ. Khurājinaṃ nivāsetvāti
sakhuraṃ ajinacammaṃ nivāsetvā. Sappitelenāti sappinā ca telena ca. Ṭhapetvā hi
sappiṃ avaseso yo koci sneho telanti vuccati. Kaṇḍuvamānoti nakhānaṃ
chinnattā kaṇḍuvitabbakāle tena kaṇḍuvamāno. Anantarahitāyāti asanthatāya.
Sarūpavacchāyāti sadisavacchāya. Sace gāvī setā hoti, vacchopi setakova, sace
kapilā 2- vā rattā vā, vacchopi tādisovāti evaṃ sarūpavacchāya. So evamāhāti
so rājā evaṃ vadeti. Vacchatarāti taruṇavacchakabhāvaṃ atikkantā balavavacchā.
Vacchatarīsupi eseva nayo. Parihiṃsatthāyāti 3- parikkhepakaraṇatthāya ceva yaññabhūmiyaṃ
attharaṇatthāya ca.
     [177] Diṭṭheva dhammeti imasmiṃyeva attabhāve. Nicchātoti chātaṃ vuccati
taṇhā, sā assa natthīti nicchāto. Sabbakilesānaṃ nibbutattā nibbuto. Anto
tāpanakilesānaṃ abhāvā sītalo jātoti sītībhūto. Jhānamaggaphalanibbānasukhāni
paṭisaṃvedetīti sukhapaṭisaṃvedī. Brahmabhūtena attanāti seṭṭhabhūtena attanā.
@Footnote: 1 cha.Ma. muddhāvasittoti  2 cha.Ma. kabarā   3 cha.Ma. barihisatthāyāti

---------------------------------------------------------------------------------------------
page98.
     Imampana puggalaṃ buddhuppādato paṭṭhāya dassetuṃ idha tathāgatotiādimāha,
tattha tathāgatoti aṭṭhahi kāraṇehi bhagavā tathāgato, tathā āgatoti tathāgato,
tathā gatoti tathāgato, tathalakkhaṇaṃ āgatoti tathāgato, tathadhamme yāthāvato
abhisambuddhoti tathāgato, tathadassitāya tathāgato, tathāvāditāya tathāgato, tathākāritāya
tathāgato, abhibhavanaṭṭhena tathāgatoti. Arahaṃ sammāsambuddhotiādīni visuddhimagge
vitthāritāneva. Taṃ dhammanti taṃ vuttappakārasampadaṃ dhammaṃ. Suṇāti gahapati vāti
kasmā paṭhamaṃ gahapatiṃ niddisati? nihatamānattā ca ussannattā ca, yebhuyyena
hi khattiyakulā pabbajitā jātiṃ nissāya mānaṃ karonti, brāhmaṇakulā pabbajitā
mante nissāya mānaṃ karonti, hīnajaccakulā pabbajitā attano avajjātitāya 1-
patiṭṭhātuṃ na sakkonti. Gahapatidārakā pana kacchehi sedaṃ muñcantehi piṭṭhiyā
loṇaṃ pupphamānāya bhūmiṃ kasitvā tādisassa mānassa abhāvato nihatamānadappā 2-
honti, te pabbajitā 3- mānaṃ vā dappaṃ vā akatvā yathābalaṃ buddhavacanaṃ
uggahetvā vipassanāya kammaṃ karontā sakkonti arahatte patiṭṭhātuṃ. Itarehi
ca kulehi nikkhamitvā pabbajitā nāma na bahukā, gahapatikāva bahukā. Iti
nihatamānattā ussannattā ca paṭhamaṃ gahapatiṃ niddisatīti.
     Aññatarasmiṃ vāti itaresaṃ vā kulānaṃ aññatarasmiṃ jāto. 4- Tathāgate
saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate "sammāsambuddho
vata so bhagavā"ti  saddhaṃ paṭilabhati. Iti paṭisañcikkhatīti evaṃ paccavekkhati. Sambādho
gharāvāsoti sace hi saṭṭhihatthe ghare yojanasatantarepi vā dve jāyampatikā
vasanti, tathāpi nesaṃ sakiñcanasapalibodhanaṭṭhena gharāvāso sambādhova. Rajāpathoti 5-
@Footnote: 1 cha.Ma. vijātitāya   2 Ma. nihatamānadabbā  3 cha.Ma. pabbajitvā
@4 cha.Ma. añatarañasmiṃ. paccājātoti patijāto
@5 cha.Ma. rajopathoti. evamuparipi

---------------------------------------------------------------------------------------------
page99.
Rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. "āgamanapatho"tipi vattuṃ
vaṭṭati. Alagganaṭṭhena abbhokāso viyāti abbhokāso. Pabbajito hi kūṭāgāra-
ratanapāsāde ca devavimānādīsu ca supihitadvāravātapānesu supaṭicchannesu vasantopi
neva laggati na sajjati na bajjhati. Tena vuttaṃ "abbhokāso pabbajjā"ti.
     Apica sambādho gharāvāso kusalakiriyāya yathāsukhaṃ 1- okāsābhāvato. Rajāpatho
asaṃvutasaṅkāraṭṭhānaṃ viya rajānaṃ kilesarajānaṃ sannipātaṭṭhānato. Abbhobhāso
pabbajjā kusalakiriyāya yathāsukhaṃ okāsabhāvato. 2- Nayidaṃ sukaraṃ .pe. Pabbajeyyanti
ettha ayaṃ saṅkhepakathā:- yadetaṃ sikkhattayabrahmacariyaṃ ekampi divasaṃ akhaṇḍaṃ
katvā carimakacittaṃ pāpetabbatāya ekantaparipuṇṇaṃ, ekadivasampi ca kilesamalena
amalīnaṃ katvā carimakacittaṃ pāpetabbatāya ekantaparisuddhaṃ, saṅkhalikhitanti 3-
likhitasaṅkhasadisaṃ dhotasaṅkhasappaṭibhāgaṃ caritabbaṃ. Idaṃ na sukaraṃ agāraṃ ajjhāvasatā
agāramajjhe vasantena ekantaparipuṇṇaṃ .pe. Carituṃ, yannūnāhaṃ kese ca
massuñca ohāretvā kāsāyarasapītatāya kāsāyāni brahmacariyaṃ carantānaṃ
anucchavikāni vatthāni acchādetvā paridahetvā agārasmā anagāriyaṃ pabbajeyyanti.
Ettha ca yasmā agārassa hitaṃ kasivāṇijjādikammaṃ agāriyanti vuccati,
tañca pabbajjāya natthi, tasmā pabbajjā anagāriyanti ñātabbā,
taṃ anagārīyaṃ. Pabbajeyyanti paṭipajjeyyaṃ. Appaṃ vāti sahassato heṭṭhā
bhogakkhandho appo nāma hoti, sahassato paṭṭhāya mahā. Ābandhanaṭṭhena
ñātiyeva ñātiparivaṭṭo, so vīsatiyā heṭṭhā appo nāma hoti, vīsatiyā
paṭṭhāya mahā.
     [178] Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā,
tañca yattha cete saha jīvanti, ekajīvikā sabhāgavuttino honti, taṃ bhagavatā
@Footnote: 1 cha.Ma. ayaṃ pāṭho na dissati  2 cha.Ma. obhāsasabbhāvato  3 cha.Ma. saṅkhalikhitaṃ

---------------------------------------------------------------------------------------------
page100.
Paññattasikkhāpadasaṅkhātaṃ sājīvaṃ ca tattha sikkhanabhāvena samāpannoti bhikkhūnaṃ
sikkhāsājīvasamāpanno. Samāpannoti sikkhaṃ paripūrento sājīvañca avītikkamanto
hutvā tadubhayaṃ upagatoti attho. Pāṇātipātaṃ pahāyātiādīsu pāṇātipātādikathā
heṭṭhā vitthāritāeva. Pahāyāti imaṃ pāṇātipātacetanāsaṅkhātaṃ dussīlyaṃ pajahitvā.
Paṭivirato hotīti pahīnakālato paṭṭhāya tato dussīlyato orato viratova hoti.
Nihitadaṇḍo nihitasatthoti parūpaghātatthāya daṇḍaṃ vā satthaṃ vā ādāya
apavattanato nikkhittadaṇḍo ceva nikkhittasattho cāti attho. Ettha ca ṭhapetvā
daṇḍaṃ sabbampi avasesaṃ upakaraṇaṃ sattānaṃ vihiṃsanabhāvato 1- satthanti veditabbaṃ.
Yampana bhikkhū kattaradaṇḍaṃ vā dantakaṭṭhavāsiṃ vā pipphalikaṃ vā gahetvā
vicaranti, na taṃ parūpaghātatthāya. Tasmā "nihitadaṇḍā nihitasatthā"tveva saṅkhyaṃ
gacchanti. Lajjīti pāpajigucchanalakkhaṇāya lajjāya samannāgato. Dayāpannoti dayaṃ
mettacittataṃ āpanno. Sabbapāṇabhūtahitānukampīti sabbe pāṇabhūte hitena
anukampako, tāya dayāpannatāya sabbesaṃ pāṇabhūtānaṃ hitacittakoti attho. Viharatīti
iriyati pāleti.
     Dinnameva ādiyatīti dinnādāyī. Cittenapi dinnameva paṭikaṅkhatīti
dinnapāṭikaṅkhī. Thenetīti theno, na thenena athenena athenattāyeva sucibhūtena.
Attanāti attabhāvena. Athenaṃ sucibhūtaṃ attabhāvaṃ katvā viharatīti vuttaṃ hoti.
     Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ caratīti brahmacārī.
Ārācārīti abrahmacariyato dūrācārī. 2- Methunāti rāgapariyuṭṭhānavasena sadisattā
methunakāti laddhavohārehi paṭisevitabbato methunāti saṅkhyaṃ gatā asaddhammā.
Gāmadhammāti gāmavāsīnaṃ dhammā.
     Saccaṃ vadatīti saccavādī. Saccena saccaṃ sandahati ghaṭṭetīti saccasandho,
na antarantarā musā vadatīti attho. Yo hi puriso kadāci musā vadati, kadāci
@Footnote: 1 cha.Ma. vināsanabhāvato  2 cha.Ma. dūracārī

Page 101-200.

page101.
Saccaṃ, tassa musāvādena antaritattā saccaṃ saccena na ghaṭṭiyati, tasmā na
so saccasandho. Ayampana na tādiso, jīvitahetupi musā avatvā saccena saccaṃ
sandahatiyevāti saccasandho. Thetoti thiro, ṭhitakathoti 1- attho. Eko hi puggalo
haliddirāgo viya thusarāsimhi nikhātakhāṇuko viya assapiṭṭhe ṭhapitakumbhaṇḍamiva ca
na ṭhitakatho hoti, eko pāsāṇalekhā viya indakhīlo viya ca ṭhitakatho hoti,
asinā sīse chijjantepi 2- dve kathā na katheti, ayaṃ vuccati theto. Paccayikoti
patiyāyitabbako, 3- saddhāyikoti attho. Ekacco hi puggalo na paccayiko hoti,
"idaṃ kena vuttaṃ, asukenā"ti  vutte "mā tassa vacanaṃ saddahathā"ti vattabbataṃ
āpajjati. Eko paccayiko hoti, "idaṃ kena vuttaṃ, asukenā"ti vutte, "yadi
tena vuttaṃ, idameva pamāṇaṃ, idāni upaparikkhitabbaṃ natthi, evameva idan"ti
vattabbataṃ āpajjati, ayaṃ vuccati paccayiko. Avisaṃvādako lokassāti tāya
saccavāditāya lokaṃ na visaṃvādetīti attho.
     Imesaṃ bhedāyāti yesaṃ ito sutvāti vuttānaṃ santike sutaṃ, tesaṃ bhedāya.
Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā kenacideva
kāraṇena bhinnānaṃ ekamekaṃ upasaṅkamitvā "tumhākaṃ īdise kule jātānaṃ evaṃ
bahussutānaṃ idaṃ na yuttan"tiādīni vatvā sandhānaṃ kattā. Anuppadātāti
sandhānaṃ anuppadātā, dve jane samagge disvā "tumhākaṃ evarūpe kule jātānaṃ
evarūpehi guṇehi samannāgatānaṃ anucchavikametan"tiādīni vatvā daḷhīkammaṃ
kattāti attho. Samaggesu 4- ārāmo assāti samaggārāmo, yattha samaggā
natthi, tattha vasitumpi na gacchatīti 5- attho. "samaggarāmo"tipi pāli, ayameva
attho. Samaggaratoti samaggesu rato, te pahāya aññatra gantumpi na icchatīti
attho. Samagge disvāpi sutvāpi nandatīti samagganandī. Samaggakaraṇiṃ vācaṃ bhāsitāti
@Footnote: 1 cha.Ma. thirakathoti  2 cha. chindantepi  3 Sī. paccayāyitabbako, cha.Ma. pattiyāyitabbako
@4 cha.Ma. samaggo   5 cha.Ma. na icchatīti

---------------------------------------------------------------------------------------------
page102.
Yā vācā satte samaggeyeva karoti, taṃ sāmaggīguṇaparidīpakameva vācaṃ bhāsati, na
itaranti.
     Kālena vadatīti kālavādī, vattabbayuttakaṃ kālaṃ sallakkhetvā vadatīti
attho. Bhūtaṃ tathaṃ tacchaṃ sabhāvameva vadatīti bhūtavādī. Diṭṭhadhammikasamparāyikattha-
sannissitameva katvā vadatīti atthavādī. Navalokuttaradhammasannissitaṃ katvā vadatīti
dhammavādī. Saṃvaravinayapahānavinayasannissitaṃ katvā vadatīti vinayavādī. Nidhānaṃ
vuccati ṭhapanokāso, nidhānamassā atthīti nidhānavatī, hadaye nidhetabbayuttakaṃ 1-
vācaṃ bhāsitāti attho. Kālenāti evarūpiṃ vācaṃ bhāsamānopi ca "ahaṃ nidhānavatiṃ
vācaṃ bhāsissāmī"ti na akālena bhāsati, yuttakālampana avekkhitvāva 2- bhāsatīti
attho. Sāpadesanti saupamaṃ, sakāraṇanti attho. Pariyantavatinti paricchedaṃ
dassetvā yathāssā paricchedo paññāyati, evaṃ bhāsatīti attho. Atthasañhitanti
anekehipi nayehi vibhajantena pariyādātuṃ asakkuṇeyyaṃ atthasampannaṃ. 3- Yaṃ vā
so atthavādī atthaṃ vadati, tena atthena saṃhitattā atthasañhitaṃ vācaṃ bhāsati,
na aññaṃ nikkhipitvā aññaṃ bhāsatīti vuttaṃ hoti.
     [179] Bījagāmabhūtagāmasamārambhāti mūlabījaṃ khandhabījaṃ phalabījaṃ 4- aggabījaṃ
bījabījanti pañcavidhassa bījagāmassa ceva yassa kassaci nīlatiṇarukkhādikassa
bhūtagāmassa ca samārambhā, chedanapacanādibhāvena 5- vikopanā paṭiviratoti attho.
Ekabhattikoti pātarāsabhattaṃ sāyamāsabhattanti dve bhattāni, tesu pātarāsabhattaṃ
antomajjhantikena paricchinnaṃ, itaraṃ majjhantikato 6- uddhaṃ antoaruṇena.
Tasmā antomajjhantike dasakkhattuṃ bhuñjamānopi ekabhattikova hoti. Taṃ sandhāya
vuttaṃ "ekabhattiko"ti. Rattiṃ bhojanaṃ 7- ratti, tato uparatoti rattūparato.
@Footnote: 1 cha.Ma. nidhātabbayuttakaṃ                     2 cha.Ma. sallakkhetvāva
@3 cha.Ma. asakkuṇeyyatāya atthasampannaṃ bhāsati      4 cha.Ma. phaḷubījaṃ
@5 cha.Ma. chedanabhedanapacanādibhāvena             6 cha.Ma. majjhanhikato
@7  Sī. rattibhojanaṃ, cha.Ma. rattiyā bhojanaṃ

---------------------------------------------------------------------------------------------
page103.
Atikkante majjhantike yāva suriyatthaṅgamanā bhojanaṃ vikālabhojanaṃ nāma, tato
viratattā virato vikālabhojanā. Sāsanassa ananulomattā visūkaṃ paṭāṇībhūtaṃ
dassananti visūkadassanaṃ. Attanā naccananaccāpanādivasena naccā ca gītā ca
vāditā ca antamaso mayūranaccanādivasenāpi pavattānaṃ naccādīnaṃ visūkabhūtā
dassanā cāti naccagītavāditavisūkadassanā. Naccādīni hi attanā payojetuṃ vā
parehi payojāpetuṃ vā payuttāni passituṃ vā neva bhikkhūnaṃ na bhikkhunīnaṃ
vaṭṭati. 1- Mālādīsu mālāti yaṅkiñci pupphaṃ. Gandhanti yaṅkiñci gandhajātaṃ.
Vilepananti chavirāgakaraṇaṃ. Tattha pilandhanto dhāreti nāma, ūnaṭṭhānaṃ pūrento
maṇḍeti nāma, gandhavasena chavirāgavasena ca sādiyanto vibhūseti nāma. Ṭhānaṃ
vuccati kāraṇaṃ. Tasmā yāya dussīlyacetanāya tāni mālādhāraṇādīni mahājano
karoti, tato paṭiviratoti attho. Uccāsayanaṃ vuccati pamāṇātikkantaṃ. Mahāsayanaṃ
akappiyattharaṇaṃ, 2- tato paṭiviratoti attho. Jātarūpanti suvaṇṇaṃ. Rajatanti
kahāpaṇo, lohamāsako jatumāsako dārumāsakoti ye vohāraṃ gacchanti, tassa
ubhayassāpi paṭiggahaṇā paṭivirato, neva naṃ uggaṇhāti na uggaṇhāpeti, na
upanikkhittaṃ sādiyatīti attho.
     Āmakadhaññapaṭiggahaṇāti sālivīhiyavagodhumakaṅguvarakakudrūsakasaṅkhātassa satta-
vidhassāpi āmakadhaññassa paṭiggahaṇā. Na kevalañca etesaṃ paṭiggahaṇameva,
āmasanampi bhikkhūnaṃ na vaṭṭatiyeva. Āmakamaṃsapaṭiggahaṇāti ettha pana aññatra
uddissa anuññātā āmakamacchamaṃsānaṃ paṭiggahaṇameva bhikkhūnaṃ na vaṭṭati, no
āmasanaṃ. Itthīkumārīpaṭiggahaṇāti ettha itthīti purisantaragatā, itarā kumārikā
nāma, tāsaṃ paṭiggahaṇampi āmasanampi akappiyameva. Dāsīdāsapaṭiggahaṇāti
ettha dāsīdāsavaseneva tesaṃ paṭiggahaṇaṃ na vaṭṭati. "kappiyakārakaṃ dammi,
ārāmikaṃ dammī"ti evaṃ vutte pana vaṭṭati. Ajeḷakādīsupi khettavatthupariyosānesu
@Footnote: 1 cha.Ma. vaṭṭanti   2 cha.Ma. akappiyasanthataṃ

---------------------------------------------------------------------------------------------
page104.
Kappiyākappiyanayo vinayavasena upaparikkhitabbo. Tattha khettaṃ nāma yasmiṃ
pubbaṇṇaṃ rūhati. Vatthu nāma yasmiṃ aparaṇṇaṃ rūhati. Yattha vā ubhayaṃ rūhati,
taṃ khettaṃ. Tadatthāya katabhūmibhāgo 1- vatthu. Khettavatthusīsena cettha vāpītaḷākādīnipi
saṅgahitāneva.
     Dūteyyaṃ vuccati dūtakammaṃ, gihīnaṃ pahitaṃ paṇṇaṃ vā sāsanaṃ vā gahetvā
tattha tattha gamanaṃ. Pahiṇagamanaṃ vuccati paragharaṃ 2- pesitassa khuddakagamanaṃ. Anuyogo
nāma tadubhayakaraṇaṃ. Tasmā dūteyyapahiṇagamanānaṃ anuyogoti evamettha attho
veditabbo. 3- Kayavikkayāti kayā ca vikkayā ca. Tulākūṭādīsu kūṭanti vañcanaṃ.
Tattha tulākūṭaṃ nāma rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ
hoti. Tattha rūpakūṭaṃ nāma dve tulā samānarūpā katvā gaṇhanto mahatiyā
gaṇhāti, dadanto khuddikāya deti. Aṅgakūṭaṃ nāma gaṇhanto pacchābhāge
hatthena tulaṃ akkamati, dadanto pubbabhāge. Gahaṇakūṭaṃ nāma gaṇhanto mūle
rajjuṃ gaṇhāti, dadanto agge. Paṭicchannakūṭaṃ nāma tulaṃ susiraṃ katvā anto
ayocuṇṇaṃ pakkhipitvāva gaṇhanto taṃ pacchābhāge karoti, dadanto aggabhāge.
     Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? ekaṃ suvaṇṇapātiṃ
Katvā aññā dve tisso lohapātiyo suvaṇṇavaṇṇā karonti, tato janapadaṃ
gantvā kiñcideva aḍḍhakulaṃ pavisitvā "suvaṇṇabhājanāni kiṇathā"ti vatvā
agghe pucchite samagghataraṃ dātukāmā honti. Tato tehi "kathaṃ imesaṃ suvaṇṇabhāvo
jānitabbo"ti vutte "vīmaṃsitvā gaṇhathā"ti suvaṇṇapātiṃ pāsāṇe ghaṃsitvā
sabbapātiyo datvā gacchanti.
     Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha
hadayabhedo sappitelādiminanakāle labbhati. Tāni hi sayaṃ 4- gaṇhanto heṭṭhā
@Footnote: 1 cha.Ma. akatabhūmibhāgo   2 gharā gharaṃ, su.vi. 1/10/76
@3 cha.Ma. daṭṭhabbo      4 cha.Ma. ayaṃ saddo na dissati

---------------------------------------------------------------------------------------------
page105.
Chiddena mānena "saṇikaṃ āsiñcā"ti vatvā antobhājane bahuṃ paggharāpetvā
gaṇhāti, dadanto chiddaṃ pidhāya sīghaṃ pūretvā deti. Sikhābhedo tilataṇḍulādi-
minanakāle labbhati. Tāni hi sayaṃ gaṇhanto saṇikaṃ sikhaṃ ussāpetvā
gaṇhāti, dadanto vegena pūretvā sikhaṃ bhindanto 1- deti. Rajjubhedo
khettavatthuminanakāle labbhati. Lañcaṃ alabhantā hi khettaṃ amahantampi mahantaṃ
katvā minanti.
     Ukkoṭanādīsu ukkoṭananti assāmike sāmike kātuṃ lañcaggahaṇaṃ.
Vañcananti tehi tehi upāyehi paresaṃ vañcanaṃ. Tatridamekaṃ vatthu:- eko kira
luddako migañca migapotakañca gahetvā āgacchati, tameko dhutto "kiṃ bho migo
agghati, kiṃ migapotako"ti āha. "migo dve kahāpaṇe, migapotako ekan"ti
ca vutte kahāpaṇaṃ datvā migapotakaṃ gahetvā thokaṃ gantvā nivatto "na
me bho migapotakena attho, migaṃ me dehī"ti āha. Tenahi dve kahāpaṇe
dehīti. So āha "nanu te bho mayā paṭhamaṃ eko kahāpaṇo dinno"ti.
Āma dinnoti, imampi 2- migapotakaṃ gaṇha, evaṃ so ca kahāpaṇo ayañca
kahāpaṇagghanako migapotakoti dve kahāpaṇā bhavissantīti. So "kāraṇaṃ vadatī"ti
sallakkhetvā migapotakaṃ gahetvā migaṃ adāsīti.
     Nikatīti yogavasena vā māyāvasena vā apāmaṅgaṃ pāmaṅganti, amaṇiṃ
maṇīti, asuvaṇṇaṃ suvaṇṇanti katvā paṭirūpakena vañcanaṃ. Sāciyogoti kuṭilayogo,
etesaṃyeva ukkoṭanādīnametaṃ nāmaṃ. Tasmā ukkoṭanasāciyogo vañcanasāciyogo
nikatisāciyogoti evamettha attho veditabbo. 3- Keci aññaṃ dassetvā aññassa
parivattanaṃ sāciyogoti vadanti, taṃ pana vañcaneneva saṅgahitaṃ.
     Chedanādīsu chedananti hatthacchedanādi. Vadhoti māraṇaṃ. Bandhoti rajju-
bandhanādīhi bandhanaṃ. Viparāmosoti himaviparāmoso gumbaviparāmosoti duvidho. Yañhi
@Footnote: 1 cha.Ma. chindanto  2 cha.Ma. idampi   3 cha.Ma. daṭṭhabbo

---------------------------------------------------------------------------------------------
page106.
Himapātasamaye himena paṭicchannā hutvā maggapaṭipannaṃ janaṃ musanti, ayaṃ
himaviparāmoso. Yaṃ gumbādīhi paṭicchannā musanti, ayaṃ gumbaviparāmoso.
Ālopo vuccati gāmanigamādīnaṃ vilopakaraṇaṃ. Sahasākāroti sāhasikakiriyā, gehaṃ
pavisitvā manussānaṃ ure satthaṃ ṭhapetvā icchitabhaṇḍaggahaṇaṃ. Evametasmā
chedanādisahasākārā 1- paṭivirato hoti.
     [180] So santuṭṭho hotīti so catūsu paccayesu dvādasavidhena
itarītarapaccayasantosena samannāgato hoti. Kāyaparihārikenāti kāyapariharaṇamattakena.
Kucchiparihārikenāti kucchipariharaṇamattakena. Samādāyeva pakkamatīti aṭṭhavidhaṃ
bhikkhu parikkhāramattakaṃ sabbaṃ gahetvāva kāyapaṭibaddhaṃ katvāva gacchati, "mama
vihāro pariveṇaṃ upaṭṭhākā"ti 2- saṅgo vā bandho vā na hoti. So jiyā
muttasaro viya, yūthā pakkanto mattahatthī viya icchiticchitaṃ senāsanaṃ vanasaṇḍaṃ
rukkhamūlaṃ vanapathaṃ pabbhāraṃ paribhuñjanto eko tiṭṭhati, eko nisīdati,
sabbiriyāpathesu ekova adutiyo.
                  "cātuddiso appaṭigho ca hoti
                   santussamāno itarītarena
                   parissayānaṃ sahitā achambhī
                   eko care khaggavisāṇakappo"ti 3-
evaṃ vaṇṇitakhaggavisāṇakappataṃ āpajjati.
     Idāni tamatthaṃ upamāya sādhento seyyathāpītiādimāha. Tattha pakkhī
sakuṇoti pakkhayutto sakuṇo. Ḍetīti uppatati. Ayampanettha saṅkhepattho:-
sakuṇā nāma "asukasmiṃ padese rukkho paripakkaphalo"ti ñatvā nānādisāhi
āgantvā nakhapakkhatuṇḍādīhi tassa phalāni vijjhantā vidhunantā 4- khādanti.
@Footnote: 1 cha.Ma. chedana .pe. sahasākārā    2 cha.Ma. upaṭṭhākoti
@3 khu.su. 25/42/343             4 Sī.,Ma. vitudantā

---------------------------------------------------------------------------------------------
page107.
"idaṃ ajjatanāya, idaṃ svātanāya bhavissatī"ti tesaṃ na hoti. Phale pana khīṇe
neva rukkhassa ārakkhaṃ ṭhapenti. Na tattha pattaṃ vā nakhaṃ vā tuṇḍaṃ vā
ṭhapenti. Athakho tasmiṃ rukkhe anapekkho hutvā, yo yaṃ disābhāgaṃ icchati, so
tena sapattabhārova uppatitvā gacchati. Evameva ayaṃ bhikkhu nissaṅgo nirapekkhoyeva
pakkamati. Tena vuttaṃ "samādāyeva pakkamatī"ti. Ariyenāti niddosena. Ajjhattanti
sake attabhāve. Anavajjasukhanti niddosasukhaṃ.
     [181] So cakkhunā rūpaṃ disvāti so iminā ariyena sīlakkhandhena
samannāgato bhikkhu cakkhuviññāṇena rūpaṃ passitvāti attho. Sesapadesupi yaṃ
vattabbaṃ siyā, 1- taṃ sabbaṃ heṭṭhā vuttameva. Abyāsekasukhanti kilesehi
anavasittasukhaṃ. "avikiṇṇasukhan"tipi vuttaṃ. Indriyasaṃvarasukhañhi diṭṭhādīsu
diṭṭhamattādivasena  pavattatāya avikiṇṇaṃ hoti.
     [182] So abhikkante paṭikkanteti so manacchaṭṭhānaṃ indriyānaṃ
saṃvarena samannāgato bhikkhu imesu abhikkantapaṭikkantādīsu sattasu ṭhānesu
satisampajaññavasena sampajānakārī hoti. Tattha yaṃ vattabbaṃ siyā, taṃ jhānavibhaṅge
vuttameva.
     So iminā cātiādinā kiṃ dasseti? araññavāsassa paccayasampattiṃ
Dasseti. Yassa hi ime cattāro paccayā natthi, tassa araññavāso na ijjhati.
Tiracchānagatehi vā vanacarakehi vā saddhiṃ vattabbataṃ āpajjati. Araññe adhivatthā
devatā "kiṃ evarūpassa pāpabhikkhuno araññavāsenā"ti bheravasaddaṃ sāventi,
hatthehi sīsaṃ parāmasitvā 2- palāyanākāraṃ karonti. "asuko nāma bhikkhu araññaṃ
pavisitvā idañcidañca pāpakammaṃ akāsī"ti ayaso pattharati. Yassa panete
cattāro paccayā atthi, tassa araññavāso ijjhati. So hi attano sīlaṃ
paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ
@Footnote: 1 cha.Ma. ayaṃ pāṭho na dissati   2 cha.Ma. paharitvā

---------------------------------------------------------------------------------------------
page108.
Khayato vayato sampassanto 1- ariyabhūmiṃ okkamati. Araññe adhivatthā devatā
attamanā vaṇṇaṃ bhāsanti. Itissa udake pakkhittatelabindu viya yaso vitthārito
hoti. Vivittantiādīni heṭṭhā vuttatthāneva. So evaṃ samāhite citte .pe.
Yathākammūpage satte pajānātīti ettake ṭhāne yaṃ vattabbaṃ siyā, taṃ sabbaṃ
visuddhimagge vuttameva.
     [185] Tatiyavijjāya so evaṃ samāhite citteti vipassanāpādakaṃ
catutthajjhānacittaṃ veditabbaṃ. Āsavānaṃ khayañāṇāyāti arahattamaggañāṇatthāya.
Arahattamaggo hi āsavavināsanato āsavānaṃ khayoti vuccati, tatra cetaṃ ñāṇaṃ
tattha pariyāpannattāti. Cittaṃ abhininnāmetīti vipassanācittaṃ abhinīharati. So idaṃ
dukkhanti evamādīsu "ettakaṃ dukkhaṃ, na ito bhiyyo"ti sabbampi dukkhasaccaṃ
sarasalakkhaṇapaṭivedhena yathābhūtaṃ pajānāti paṭivijjhati. Tassa ca dukkhassa nibbattikaṃ
taṇhaṃ "ayaṃ dukkhasamudayo"ti, tadubhayampi yaṃ ṭhānaṃ patvā nirujjhati, taṃ tesaṃ
appavattiṃ nibbānaṃ "ayaṃ dukkhanirodho"ti, tassa ca sampāpakaṃ ariyamaggaṃ ayaṃ
"dukkhanirodhagāminīpaṭipadā"ti sarasalakkhaṇapaṭivedhena yathābhūtaṃ pajānāti, paṭivijjhatīti
evamattho veditabbo.
     Evaṃ sarūpato saccāni dassetvā idāni kilesavasena pariyāyato dassento
ime āsavātiādimāha. Tassa evaṃ jānato evaṃ passatoti tassa evaṃ jānantassa
evaṃ passantassa, saha vipassanāya koṭippattamatthaṃ katheti. 2- Kāmāsavāti
kāmāsavato. Vimuccatīti iminā maggakkhaṇaṃ dasseti. Vimuttasminti iminā phalakkhaṇaṃ
dasseti. Maggakkhaṇe hi cittaṃ vimuccati, phalakkhaṇe vimuttaṃ hoti. Vimuttasmiṃ
vimuttamiti ñāṇanti iminā paccavekkhaṇañāṇaṃ dasseti. Khīṇā jātītiādīhi tassa
bhūmiṃ. Tena hi ñāṇena so paccavekkhanto khīṇā jātītiādīni pajānāti.
@Footnote: 1 cha.Ma. sammasanto  2 cha.Ma. koṭippattaṃ maggaṃ katheti

---------------------------------------------------------------------------------------------
page109.
Vusitanti vuṭṭhaṃ parivuṭṭhaṃ, kataṃ caritaṃ niṭṭhitanti attho. Brahmacariyanti magga-
brahmacariyaṃ. Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma,
khīṇāsavo vuṭṭhavāso. Tasmā so attano brahmacariyavāsaṃ paccavekkhanto vusitaṃ
brahmacariyanti pajānāti. Kataṃ karaṇīyanti catūsu saccesu catūhi maggehi pariññā-
pahānasacchikiriyābhāvanāvasena soḷasavidhampi kiccaṃ niṭṭhāpitanti attho. Puthujjana-
kalyāṇakādayo hi taṃ kiccaṃ karonti, khīṇāsavo katakaraṇīyo. Tasmā so attano
karaṇīyaṃ paccavekkhanto "kataṃ karaṇīyan"ti pajānāti. Nāparaṃ itthattāyāti idāni
puna itthabhāvāya, evaṃ soḷasakiccabhāvāya kilesakkhayāya vā aparaṃ 1- maggabhāvanākiccaṃ
natthīti pajānāti.
     [186] Sarāgādīsu appahīnoti vikkhambhanappahānena vā tadaṅgappahānena
vā samucchedappahānena vā appahīno.
     [187] Lābhī hotītiādīsu lābhīti lābhavā paṭilabhitvā ṭhito. Ajjhattaṃ
cetosamathassāti niyakajjhattasaṅkhāte attano citte uppannassa cetosamathassa.
Adhipaññādhammavipassanāyāti  adhipaññāsaṅkhātāya khandhadhammesu aniccādivasena
pavattāya vipassanāya. Rūpasahagatānanti rūpanimittārammaṇānaṃ rūpāvacarasamāpattīnaṃ.
Arūpasahagatānanti na rūpanimittārammaṇānaṃ arūpasamāpattīnaṃ. Ettha ca paṭhamo
aṭṭhasamāpattilābhī puthujjano, dutiyo sukkhavipassakaariyasāvako, tatiyo
aṭṭhasamāpattilābhī ariyasāvako, catuttho lokiyaputhujjanoti 2- veditabbo.
     [188] Anusotagāmīādīsu anusotagāmīti vaṭṭasotaṃ anugato, vaṭṭasote
nimuggo puthujjano veditabbo. Paṭisotagāmīti paṭisotagamano, anusotaṃ agantvā
paṭisotaṃ gacchantassetaṃ adhivacanaṃ. Pāpañca kammaṃ na karotīti paññattiṃ
vītikkanto 3- na karoti. Sahāpi dukkhena sahāpi domanassenāti kilesapariyuṭṭhāne
sati uppannena dukkhadomanassena saddhimpi. Paripuṇṇanti tissannaṃ sikkhānaṃ
@Footnote: 1 cha.Ma. ayaṃ pāṭho na dissati  2 cha.Ma. lokiyamahājano  3 cha.Ma. paññattaṃ vītikkamanto

---------------------------------------------------------------------------------------------
page110.
Ekāyapi anūnaṃ. Parisuddhanti nirupakkilesaṃ. Brahmacariyanti seṭṭhacariyaṃ. Iminā
vārena sotāpannasakadāgāmino kathitā. Kimpanete rudantā brahmacariyaṃ carantīti?
āma, kilesarodanena rudantā caranti nāma. Sīlasampanno puthujjanabhikkhupi
ettheva saṅgahito.
     Ṭhitattoti ṭhitasabhāvo. Anāgāmī hi kāmarāgabyāpādehi akampanīyacittatāya
ca tamhā lokā anāvattidhammatāya ca ṭhitasabhāvo nāma. Tiṇṇoti taṇhāsotaṃ
otiṇṇo. 1- Pāragatoti 2- nibbānapāraṃ gato. Thale tiṭṭhatīti arahattaphalasamāpattithale
tiṭṭhati. Cetovimuttinti phalasamādhiṃ. Paññāvimuttinti phalañāṇaṃ. Ayaṃ vuccatīti ayaṃ
khīṇāsavo "tiṇṇo pāraṅgato thale tiṭṭhati brāhmaṇo"ti vuccati. Bāhitapāpatāya
hi esa brāhmaṇo nāma.
     [189] Appassutādīsu appakaṃ sutaṃ hotīti navaṅge satthusāsane kiñcideva
thokaṃ sutaṃ hoti. Na atthamaññāya na dhammamaññāya dhammānudhammapaṭipanno
hotīti aṭṭhakathañca pāliñca jānitvā lokuttaradhammassa anurūpadhammaṃ pubbabhāgapaṭipadaṃ
paṭipanno na hoti. Iminā nayena sabbattha attho veditabbo.
     [190] Samaṇamacalādīsu samaṇamacaloti samaṇaacalo, makāro padasandhikaro,
niccalasamaṇo thirasamaṇoti attho. Ayaṃ vuccatīti ayaṃ sotāpanno sāsane
mūlajātāya saddhāya patiṭṭhitattā "samaṇamacalo"ti vuccati. Sakadāgāmī pana
rajjanakilesassa atthitāya samaṇapadumoti vutto. Rattaṭṭho hi idha padumaṭṭho nāmāti
vuttaṃ. Anāgāmī kāmarāgasaṅkhātassa rajjanakilesassa natthitāya samaṇapuṇḍarīkoti
vutto. Paṇḍaraṭṭho hi idha puṇḍarīkaṭṭho nāmāti vuttaṃ. Khīṇāsavo ca
thaddhabhāvakarānaṃ kilesānaṃ abhāvena samaṇesu samaṇasukhumālo nāmāti vutto.
Appadukkhaṭṭhenāpi cesa samaṇasukhumāloyevāti.
                      Catukkaniddesavaṇṇanā niṭṭhitā.
                         --------------
@Footnote: 1 cha.Ma. uttiṇṇo   2 cha.Ma. pāraṅgatoti

---------------------------------------------------------------------------------------------
page111.
                        5. Pañcakaniddesavaṇṇanā
     [191] Pañcake tatrāti tesu "ārabhati ca vippaṭisārī ca hotī"tiādinā
nayena heṭṭhā uddiṭṭhapuggalesu. Yvāyanti yo ayaṃ. Ārabhatīti ettha
ārambhasaddo kammakiriyāhiṃsanaviriyakopanāpattivītikkamesu vattati. Tathā
hesa "yaṅkiñci dukkhaṃ sambhoti, sabbaṃ ārambhapaccayā"ti 1- kamme āgato,
"mahāyaññā mahārambhā, na te honti mahapphalā"ti 2- kiriyāyaṃ. "samaṇaṃ gotamaṃ uddissa
pāṇaṃ ārabhantī"ti 3- hiṃsane, "ārabbhatha 4- nikkamatha,  5- yuñjatha buddhasāsane"ti
viriye, 6- "bījagāmabhūtagāmasamārambhā paṭivirato hotī"ti 7- vikopane, "ārabhati ca
vippaṭisārī ca hotī"ti 8- ayampana āpattivītikkame āgato, tasmā āpattivītikkama-
vasena ārabhati ceva tappaccayā vippaṭisārī ca hotīti ayamettha attho.
     9- Cetovimuttinti phalasamādhiṃ. Paññāvimuttinti phalañāṇaṃ. 9- Yathābhūtaṃ
nappajānātīti anadhigatattā yathāsabhāvato nappajānāti. Yatthassāti yasmiṃ assa,
yaṃ ṭhānaṃ patvā etassa puggalassa uppannā pāpakā akusalā dhammā aparisesā
nirujjhantīti attho. Kimpana patvā te nirujjhantīti. Arahattamaggaṃ. Phalappattassa
pana niruddhā nāma honti. Evaṃ santepi idha maggakiccavasena phalameva vuttanti
veditabbaṃ. Ārambhajāti āpattivītikkamasambhavā. Vippaṭisārajāti vippaṭisārato jātā.
Pavaḍḍhantīti punappunaṃ uppajjanena vaḍḍhanti. Sādhūti āyācanasādhu. Idaṃ vuttaṃ
hoti:- yāva aparaddhañca vata āyasmatā, evaṃ santepi mayaṃ āyasmantaṃ yācāma
"desetabbayuttakassa desanāya, vuṭṭhātabbayuttakassa vuṭṭhānena āvikātabba-
yuttakassa āvikiriyāya, ārambhaje āsave pahāya, suddhante ṭhitabhāvapaccavekkhaṇena
vippaṭisāraje āsave paṭivinodetvā nīharitvā vipassanācittañceva vipassanāpaññañca
@Footnote: 1 khu.su. 25/749/480  2 aṅ. catukka. 21/39/47   3 Ma.Ma. 13/51-2/34
@4 cha.Ma. ārambhatha      5 Sī.,i. nikkhamatha          6 saṃ.sa. 15/185/188
@7 dī.Sī. 9/10/5, Ma.mū. 12/293/257
@8 aṅ. pañcaka. 22/142/185 (syā)   9-9 cha.Ma. ime pāṭhā na dissanti

---------------------------------------------------------------------------------------------
page112.
Bhāvetū"ti. Amunā pañcamena puggalenāti etena pañcamena khīṇāsavapuggalena.
Samasamo bhavissatīti lokuttaraguṇehi samabhāveneva samo bhavissatīti evaṃ khīṇāsavena
ovaditabboti attho.
     Ārabhati na vippaṭisārī hotīti āpattiṃ āpajjati, tampana desetuṃ
sabhāgapuggalaṃ pariyesati, tasmā na vippaṭisārī hoti. Aṅguttaraṭṭhakathāyampana
"vuṭṭhitattā na vippaṭisārī hotī"ti vuttaṃ. Na ārabhati vippaṭisārī hotīti āpattiṃ
nāpajjati, vinayapaññattiyampana akovidattā anāpattiyaṃ āpattisaññī hutvā
vippaṭisārī hoti. Aṅguttaraṭṭhakathāyampana "sakiṃ āpattiṃ āpajjitvā tato vuṭṭhāya
pacchā kiñcāpi nāpajjati, vippaṭisārampana vinodetuṃ na sakkotī"ti vuttaṃ.
Na ārabhati na vippaṭisārī hotīti neva āpattiṃ āpajjati, na vippaṭisārī hoti.
Katamo panesa puggaloti. Ossaṭṭhaviriyapuggalo. So hi "kimme imasmiṃ buddhakāle
parinibbānena, anāgate metteyyasammāsambuddhakāle parinibbāyissāmī"ti
visuddhasīlopi paṭipattiṃ na pūreti. Sopi "kimatthaṃ āyasmā pamatto viharati?
puthujjanassa nāma gati anibaddhā, āyasmā hi metteyyasammāsambuddhassa
sammukhībhāvaṃ labheyyāpi na labheyyāpīti, arahattatthāya vipassanaṃ bhāvehī"ti
ovaditabbova. Sesaṃ sabbattha vuttanayeneva veditabbaṃ.
     [192] Datvā avajānātītiādīsu eko bhikkhu mahāpuñño catupaccayalābhī
hoti, so cīvarādīni labhitvā aññaṃ appapuññaṃ āpucchati. Sopi tasmiṃ punappunaṃ
āpucchantepi gaṇhātiyeva. Athassa itaro thokaṃ kupito hutvā maṅkubhāvaṃ
uppādetukāmo vadati "ayaṃ attano dhammatāya cīvarādīni na labhati, amhe
nissāya labhatī"ti. Evaṃ puggalo datvā avajānāti nāma. Eko pana ekena
saddhiṃ dve tīṇi vassāni vasanto pubbe taṃ puggalaṃ garuṃ katvā pacchā
gacchante kāle cittīkāraṃ na karoti, āsanāpi na vuṭṭhāti, upaṭṭhānampi na
gacchati. Evaṃ puggalo saṃvāsena avajānāti nāma.

---------------------------------------------------------------------------------------------
page113.
     Ādheyyamukhoti ādito dheyyamukho, paṭhamavacanasmiṃyeva ṭhapitamukhoti attho.
Adhimuccitā hotīti saddhātā hoti. Tatrāyaṃ nayo:- eko puggalo sāruppaṃyeva
bhikkhuṃ "asāruppo eso"ti katheti, taṃ sutvā esa niṭṭhaṃ gacchati. Puna aññena
sabhāgena bhikkhunā "sāruppo ayan"ti vuttopi 1- tassa vacanaṃ na gaṇhāti.
"asukena nāma `asāruppo ayan'ti amhākaṃ kathitan"ti purimabhikkhunova kathaṃ
gaṇhāti. Aparopissa dussīlaṃ "sīlavā"ti katheti, tassa vacanaṃ saddahitvā puna
aññena "asāruppo esa bhikkhu, nāyaṃ tumhākaṃ santikaṃ upasaṅkamituṃ yutto"ti
vuttopi tassa vacanaṃ aggahetvā purimasseva kathaṃ gaṇhāti. Aparo vaṇṇampi
kathitaṃ gaṇhāti, avaṇṇampi kathitaṃ gaṇhātiyeva, ayampi ādheyyamukhoyeva nāma,
ādhātabbamukho yaṃ yaṃ suṇāti, tattha tattha ṭhapitamukhoti attho.
     Loloti saddhādīnaṃ ittarakālaṭṭhitikattā assaddhiyādīhi lulitabhāvena
lolo. Ittarasaddhoti parittasaddho aparipuṇṇasaddho. Sesesupi eseva nayo.
Ettha pana punappunaṃ bhajanavasena saddhāva bhatti. Pemaṃ saddhāpemampi
gehasitapemampi vaṭṭati. Pasādo saddhāpasādova. Evaṃ puggalo lolo hotīti evaṃ
ittarasaddhāditāya puggalo lolo nāma hoti, haliddirāgo viya thusarāsimhi
koṭṭitakhāṇuko viya assapiṭṭhiyaṃ ṭhapitakumbhaṇḍaṃ viya ca anibandhaṭṭhāno muhuttena
pasīdati, muhuttena kuppati.
     Mando momūhoti aññāṇabhāvena mando, avisadatāya momūho,
mahāmūḷhoti attho.
     [193] Yodhājīvūpamesu yodhājīvāti yuddhūpajīvino. Rajagganti hatthiassādīnaṃ
pādappahārabhinnāya bhūmiyā uggataṃ rajakkhandhaṃ. Na santhambhatīti santhambhitvā ṭhātuṃ
na sakkoti. Sahati rajagganti rajakkhandhaṃ disvāpi adhivāseti. Dhajagganti
@Footnote: 1 cha.Ma. vuttepi

---------------------------------------------------------------------------------------------
page114.
Hatthiassādipiṭṭhesu vā rathesu vā ussāpitānaṃ dhajānaṃ aggaṃ. Ussādananti 1-
hatthiassarathādīnañceva balakāyassa ca uccāsaddamahāsaddaṃ. Sampahāreti samāgate
appamattakepi pahāre. Haññatīti vihaññati vighātaṃ āpajjati. Byāpajjatīti
vipattiṃ āpajjati pakatibhāvaṃ pajahati. Sahati sampahāranti dve tayo pahāre
patvāpi sahati adhivāseti. Tameva saṅgāmasīsanti taṃyeva jayakhandhāvāraṭṭhānaṃ.
Ajjhāvasatīti sattāhamattaṃ abhibhavitvā āvasati. Kiṃkāraṇā? laddhappahārānaṃ
Pahārajagganatthañceva katakammānaṃ visesaṃ ñatvā ṭhānantaradānatthañca
issariyasukhānubhavanatthañca.
     [194] Idāni yasmā satthu yodhājīvehi kiccaṃ natthi, imasmiṃ pana sāsane
tathārūpe pañca puggale dassetuṃ idaṃ opammaṃ ābhataṃ, tasmā te puggale
dassento evamevantiādimāha.
     Tattha saṃsīdatīti micchāvitakkasmiṃ visīdati anupavisati. Na sakkoti brahmacarīyaṃ
santānetunti 2- brahmacariyavāsaṃ anupacchijjamānaṃ gopetuṃ na sakkoti. Sikkhā-
dubbalyaṃ āvikatvāti sikkhāya dubbalabhāvaṃ pakāsetvā. Kimassa rajaggasminti
kintassa puggalassa rajaggannāmāti vadati. Abhirūpāti abhirūpavatī. Dassanīyāti
dassanayoggā. Pāsādikāti dassaneneva cittassa pasādāvahā. Paramāyāti uttamāya.
Vaṇṇapokkharatāyāti sarīravaṇṇena ceva aṅgasaṇṭhānena ca.
     [196] Ūsahatīti avasahati. Ullapatīti katheti. Ujjagghatīti pāṇiṃ paharitvā
mahāhasitaṃ hasati. Upphaṇḍetīti upphaṇḍanakathaṃ katheti.
     [197] Abhinisīdatīti abhibhavitvā santike vā ekāsane vā nisīdati.
Dutiyapadepi eseva nayo. Ajjhottharatīti avattharati.
@Footnote: 1 cha.Ma. ussāraṇanti   2 cha.Ma. sandhāretunti

---------------------------------------------------------------------------------------------
page115.
     [198] Viniveṭhetvā vinimocetvāti gahitaṭṭhānato tassa hatthaṃ
viniveṭhetvā ceva mocetvā ca. Sesamettha uttānatthameva.
     [199] Piṇḍapātikesu mandattā momūhattāti neva samādānaṃ jānāti,
na ānisaṃsaṃ, attano pana mandattā momūhattā aññāṇeneva piṇḍapātiko
hoti. Pāpiccho icchāpakatoti "piṇḍapātikassa me sato `ayaṃ piṇḍapātiko'ti
catupaccayasakkāraṃ karissanti, lajjī appicchotiādīhi ca guṇehi sambhāvessantī"ti
evaṃ pāpikāya icchāya ṭhatvā tāya pāpicchāya abhibhūto hutvā piṇḍapātiko
hoti. Ummādavasena piṇḍāya caranto pana ummādā cittavikkhepā piṇḍapātiko
nāma hoti. Vaṇṇitanti "idaṃ piṇḍapātikaṅgaṃ nāma buddhehi ca buddhasāvakehi
ca vaṇṇitaṃ pasaṭṭhan"ti piṇḍapātiko hoti. Appicchataṃyeva nissāyātiādīsu "iti
appiccho bhavissāmi, idaṃ me piṇḍapātikaṅgaṃ appicchatāya saṃvattissati, iti
santuṭṭho bhavissāmi, idaṃ me piṇḍapātikaṅgaṃ santuṭṭhiyā saṃvattissati, iti
kilese sallekhissāmi, idaṃ me piṇḍapātikaṅgaṃ kilesasallekhanatthāya saṃvattissatī"ti
piṇḍapātiko hoti. Idamatthitanti imāya kalyāṇāya paṭipattiyā atthikabhāvaṃ,
iminā vā piṇḍapātamattena atthikabhāvaṃ, yaṃ yaṃ laddhaṃ, tena teneva yāpanabhāvaṃ
nissāyāti attho. Aggoti jeṭṭhako. Sesāni tasseva vevacanāni.
     Gavā khīranti gāvito khīraṃ nāma hoti, na vinā gāviyā. Khīramhā
dadhītiādīsupi eseva nayo. Evamevanti yathā etesu pañcasu gorasesu sappimaṇḍo
aggo, evamevaṃ imesu pañcasu piṇḍapātikesu yvāyaṃ appicchatādīni nissāya
piṇḍapātiko hoti, ayaṃ aggo ca jeṭṭho 1- ca pāmokkho ca uttamo ca pavaro
ca. Imesu pana pañcasu piṇḍapātikesu dve janā piṇḍapātikā, tayo na
@Footnote: 1 cha.Ma. seṭṭho

---------------------------------------------------------------------------------------------
page116.
Piṇḍapātikā. Nāmamattena pana piṇḍapātikāti veditabbā. Khalupacchābhattikādīsupi
eseva nayo.
                      Pañcakaniddesavaṇṇanā niṭṭhitā.
                         --------------
                        6. Chakkaniddesavaṇṇanā
     [202] Chakke tatrāti tesu chasu puggalesu. Sammāsambuddho tena
daṭṭhabboti so puggalo tena anācariyakena attanā uppāditena sabbaññutañāṇena
sabbaññubuddho daṭṭhabbo.
     Paccekasambuddho tenātiādīsupi tena paccekasambodhiñāṇena so puggalo
paccekasambuddho, tena sāvakapāramīñāṇena te puggalā sāriputtamoggallānā,
tena dukkhassa antakaraṇena te puggalā avasesā arahanto, tena itthattaṃ
anāgamanena so puggalo anāgāmī, tena itthattaṃ āgamanena te puggalā
sotāpannasakadāgāmino daṭṭhabbāti.
                      Chakkaniddesavaṇṇanā niṭṭhitā.
                          ------------
                        7. Sattakaniddesavaṇṇanā
     [203] Sattake sakiṃ nimuggoti ekavāraṃ nimuggo. Ekantakāḷakehīti
ekanteneva kāḷakehi natthikavādaahetukavādaakiriyavādasaṅkhātehi niyatamicchādiṭṭhi-
dhammehi. Evaṃ puggaloti iminā kāraṇena puggalo ekavāraṃ nimuggo tathā
nimuggova hoti. Etassa hi puna bhavato vuṭṭhānaṃ nāma natthīti vadanti.
Makkhaligosālādayo viya heṭṭhā narakaggīnaṃyeva āhāro hoti.

---------------------------------------------------------------------------------------------
page117.
Sāhu saddhā kusalesu dhammesūti kusalesu dhammesu saddhā nāma
sādhuladdhikāti ummujjati. So tāvatakeneva kusalena ummujjati nāma. Sādhu
hirītiādīsupi eseva nayo. Hāyatiyevāti paṅkavāre 1- āsittūdakaṃ viya ekantena
parihāyateva. Evaṃ puggaloti evaṃ sāhu saddhāti imesaṃ saddhādīnaṃ vasena
ekavāraṃ ummujjitvā tesaṃ parihāniyā puna nimujjatiyeva devadattādayo viya.
Devadatto hi aṭṭha samāpattiyo pañca ca abhiññāyo nibbattetvāpi puna
buddhānaṃ paṭikaṇṭakatāya tehi guṇehi parihīno ruhiruppādakammaṃ saṃghabhedakammañca
katvā kāyassa bhedā dutiyacittavārena niraye nibbatti. Kokāliko dve
aggasāvake upavaditvā padumaniraye nibbatto.
     Neva hāyati no vaḍḍhatīti appahonakakālepi na hāyati, pahonakakālepi
na vaḍḍhati. Ubhayampi panetaṃ agārikenapi anagārikenapi dīpetabbaṃ. Ekacco hi
agāriko appahonakakāle pakkhikabhattaṃ vā salākabhattaṃ vā vassāvāsikaṃ vā
upanibandhāpeti. So pacchā pahonakakālepi pakkhikabhattādimattameva pavatteti.
Anagārikopi ādimhi appahonakakāle uddesaṃ vā dhutaṅgaṃ vā gaṇhāti.
Medhābalaviriyasampattiyā pahonakakālepi tato uttariṃ na karoti. Evaṃ puggaloti
evaṃ imāya saddhādīnaṃ ṭhitiyā puggalo ummujjitvā ṭhito nāma hoti.
    Ummujjitvā vipassati viloketīti sotāpanno uṭṭhahitvā uddhaṃ gamanamaggaṃ 2-
gantabbadisaṃ vā oloketi nāma.
     Ummujjitvā pataratīti sakadāgāmipuggalo kilesatanutāya uṭṭhahitvā
gantabbadisābhimukho patarati nāma.
     Paṭigādhappatto hotīti anāgāmipuggalo uṭṭhāya viloketvā pataritvā
gantvā ekasmiṃ ṭhāne patiṭṭhāpatto nāma hoti, tiṭṭhati na punāgacchati.
@Footnote: 1 cha.Ma. caṅkavāre   2 cha.Ma. sotāpanno puggalo uṭṭhahitvā gamanamaggaṃ

---------------------------------------------------------------------------------------------
page118.
     Tiṇṇo pāraṅgato thale tiṭṭhatīti sabbakilesoghaṃ taritvā paratīraṃ gantvā
nibbānathale ṭhito nāma hoti. Ime pana satta puggalā udakūpamena dīpitā.
     Satta kira jaṅghavāṇijā addhānamaggapaṭipannā antarāmagge ekaṃ puṇṇanadiṃ
pāpuṇiṃsu. Tesu paṭhamaṃ otiṇṇo udakabhīruko puriso otiṇṇaṭṭhāneyeva nimujjitvā
puna uṭṭhātuṃ nāsakkhi, antoyeva macchakacchapabhakkho jāto. Dutiyo otiṇṇaṭṭhāne
nimujjitvā sakiṃ uṭṭhahitvā puna nimuggo uṭṭhātuṃ nāsakkhi, antoyeva
macchakacchapabhakkho jāto. Tatiyo nimujjitvā uṭṭhito, 1- so majjhe nadiyā ṭhatvā
neva orato āgantuṃ, na parato gantuṃ asakkhi. Catuttho uṭṭhāya ṭhito uttaraṇatitthaṃ
olokesi. Pañcamo otaraṇatitthaṃ oloketvā patari. Chaṭṭho pataritvā pārimatīraṃ
gantvā kaṭippamāṇe udake ṭhito. Sattamo pārimatīraṃ gantvā gandhacuṇṇādīni
nhātvā varavatthāni nivāsetvā surabhivilepanaṃ vilimpitvā nīluppalādīni
pilandhitvā nānālaṅkārapaṭimaṇḍito mahānagaraṃ pavisitvā pāsādamāruyha 2-
uttamabhojanaṃ bhuñji.
     Tattha satta jaṅghavāṇijā viya ime satta puggalā, nadī viya vaṭṭaṃ, purisassa paṭhamassa
udakabhīrukassa purisassa otiṇṇaṭṭhāneyeva nimujjanaṃ viya niyatamicchādiṭṭhikassa
vaṭṭe nimujjanaṃ, ummujjitvā nimuggapuriso viya saddhādīnaṃ uppattimattakena
ummujjitvā tesaṃ parihāniyā nimuggapuggalo, majjhe nadiyā ṭhito viya saddhādīnaṃ
ṭhitiyā ṭhitapuggalo, uttaraṇatitthaṃ olokento viya gantabbamaggaṃ gantabbadisaṃ
vā olokento sotāpanno, pataritapuriso viya kilesatanutāya pataranto
sakadāgāmī, pataritvā kaṭimatte udake ṭhitapuriso viya anāvattitadhammatāya ṭhito
anāgāmī, nhātvā pārimatīraṃ uttaritvā thale ṭhitapuriso viya cattāro oghe
atikkamitvā nibbānathale ṭhito khīṇāsavabrāhmaṇ,o thale ṭhitapurisassa nagaraṃ
@Footnote: 1 cha.Ma. uṭṭhahi  2 cha.Ma. pāsādavaramāruyha

---------------------------------------------------------------------------------------------
page119.
Pavisitvā pāsādavaraṃ āruyha uttamabhojanabhuñjanaṃ viya khīṇāsavassa nibbānārammaṇaṃ
phalasamāpattiṃ appetvā vītināmanaṃ veditabbaṃ. Ubhatobhāgavimuttādayo heṭṭhā
pakāsitāyevāti.
                      Sattakaniddesavaṇṇanā niṭṭhitā.
     [207] Aṭṭhakanavakaniddesāpi heṭṭhā vuttanayeneva veditabbā.
                        10. Dasakaniddesavaṇṇanā
     [209] Dasakaniddese idhāti kāmāvacarabhūmiyaṃ. Kāmāvacarabhūmiyañhi sattakkhattu-
paramādīnaṃ kāmāvacarabhūmiyaññeva niṭṭhā hoti, kāmāvacarattabhāveneva arahattappatti
ca anupādisesanibbānappatti ca hotīti attho.
     Idha vihāyāti idha kāmāvacare attabhāve vihāya suddhāvāsattabhāve ṭhitānaṃ
niṭṭhā hotīti attho. Antarāparinibbāyiādayo hi idha anāgāmiphalaṃ patvā
ito cutā suddhāvāsesu uppajjitvā tena attabhāvena arahattañceva anupādi-
sesanibbānadhātuñca pāpuṇanti. Tena vuttaṃ "imesaṃ pañcannaṃ idha vihāya niṭṭhā"ti.
                       Dasakaniddesavaṇṇanā niṭṭhitā
                          ------------

---------------------------------------------------------------------------------------------
page120.
                             Nigamanakathā
    ettāvatā ca:-
            yaṃ ve puggalapaññattiṃ          loke appaṭipuggalo
            nātisaṅkhepato satthā         desesi tidasālaye.
            Tassā aṭṭhakathañceva          dīpabhāsāya saṅkhataṃ
            āgamaṭṭhakathāyo ca           ogāhetvā asesato.
            Suvibhatto asaṅkiṇṇo          yo yo attho yahiṃ yahiṃ
            tato tato taṃ gahetvā        pahāya ativitthāraṃ.
            Visuddhimagge yaṃ vuttaṃ          taṃ anādāya saṅkhatā
            nātisaṅkhepavitthāra-          nayenaṭṭhakathā ayaṃ.
            Taṃ etaṃ sattamattehi          bhāṇavārehi tantiyā
            ciraṭṭhitatthaṃ dhammassa           saṅkharontena yaṃ mayā.
            Sampattaṃ kusalaṃ tena           saddhammaṃ sukhumaṃ sivaṃ
            olokentu visuddhena         pāṇayo dhammacakkhunāti.
                   Puggalapaññattippakaraṇaṭṭhakathā niṭṭhitā.
                         --------------

---------------------------------------------------------------------------------------------
page121.
                            Abhidhammapiṭaka
                           kathāvatthuvaṇṇanā
                            --------
                namo tassa bhagavato arahato sammāsambuddhassa.
                            Ārambhakathā
              nisinno devalokasmiṃ       devasaṅghapurakkhato
              sadevakassa lokassa        satthā appaṭipuggalo.
              Sabbapaññattikusalo         paññattiparidīpanaṃ
              vatvā puggalapaññattiṃ       loke uttamapuggalo.
              Yaṃ puggalakathādīnaṃ          kathānaṃ vatthubhāvato
              kathāvatthuppakaraṇaṃ          saṅkhepena adesayi.
              Mātikāṭhapaneneva         ṭhapitassa surālaye
              tassa moggaliputtena       vibhattassa mahītale.
              Idāni yasmā sampatto     atthasaṃvaṇṇanākkamo
              tasmā taṃ vaṇṇayissāmi      taṃ suṇātha samāhitāti.
                             Nidānakathā
     yamakapāṭiherāvasānasmiñhi bhagavā tidasapure pāricchattakamūle paṇḍukambalasilāyaṃ
vassaṃ upagantvā mātaraṃ kāyasakkhiṃ katvā devaparisāya abhidhammakathaṃ kathento
dhammasaṅgaṇīvibhaṅgadhātukathāpuggalapaññattippakaraṇāni desayitvā kathāvatthudesanāya
vāre sampatte "anāgate mama sāvako mahāpañño moggaliputtatissatthero
nāma uppannaṃ sāsanamalaṃ sodhetvā tatiyasaṅgītiṃ karonto bhikkhusaṃghassa

---------------------------------------------------------------------------------------------
page122.
Majjhe nisinno sakavāde pañca suttasatāni paravāde pañca suttasatānīti
suttasahassāni 1- samodhānetvā imaṃ pakaraṇaṃ bhājessatī"ti tassokāsaṃ karonto
yā cesā puggalavāde tāva catūsu pañhesu dvinnaṃ pañcakānaṃ vasena aṭṭhamukhā
vādayutti, taṃ ādiṃ katvā sabbakathāmaggesu asampuṇṇabhāṇavāramattāya tantiyā
mātikaṃ ṭhapesi. Athāvasesaṃ abhidhammakathaṃ vitthāranayeneva kathetvā vutthavasso
suvaṇṇarajatasopānānaṃ majjhe 2- maṇimayena sopānena devalokato saṅkassanagare
oruyha sattahitaṃ sampādento yāvatāyukaṃ ṭhatvā anupādisesāya nibbānadhātuyā
parinibbāyi.
     Athassa mahākassapappamukho vasīgaṇo ajātasatturājānaṃ sahāyaṃ gahetvā
dhammavinayasarīraṃ saṅgahaṃ 3- āropesi. Tato vassasatassa accayena vajjiputtakā
bhikkhū dasa vatthūni dīpayiṃsu, tāni sutvā kākaṇḍakabrāhmaṇassa putto yasatthero
susunāgaputtaṃ asokaṃ 4- nāma rājānaṃ sahāyaṃ gahetvā dvādasannaṃ bhikkhusatasahassānaṃ
antare satta therasatāni uccinitvā tāni dasa vatthūni madditvā dhammavinayasarīraṃ
saṅgahaṃ āropesi.
     Tehi pana dhammasaṅgāhakattherehi niggahitā dasasahassā vajjiputtakā
bhikkhū pakkhaṃ pariyesamānā attano anurūpaṃ dubbalapakkhaṃ labhitvā visuṃ
mahāsaṃghikācariyakulaṃ nāma akaṃsu. Tato bhijjitvā aparāni dve ācariyakulāni jātāni
gokulikā ca ekabyohārikā ca. Gokulikanikāyato bhijjitvā aparāni dve
ācariyakulāni jātāni paṇṇattivādā ca bāhulikā  5- ca. Bahussutikātipi tesaṃyeva
nāmaṃ. Tesaṃyeva antare cetiyavādā nāma apare ācariyavādā uppannā.
Evaṃ mahāsaṃghikācariyakulato dutiye vassasate pañcācariyakulāni uppannāni, tāni
mahāsaṃghikehi saddhiṃ cha honti.
@Footnote: 1 cha.Ma. suttasahassaṃ   2 cha.Ma.....sopānamajjhe  3 Ma. saṅgītiṃ
@4 cha.Ma. kālāsokaṃ   5 cha.Ma. bāhuliyā

---------------------------------------------------------------------------------------------
page123.
     Tasmiṃyeva dutiye vassasate theravādato bhijjitvā dve ācariyavādā
uppannā mahisāsakā 1- ca vajjiputtakā ca. Tattha vajjiputtakavādato bhijjitvā
apare cattāro ācariyavādā uppannā dhammuttariyā bhadrayānikā channāgārikā
samitiyāti. Puna tasmiṃyeva dutiye vassasate mahisāsakavādato bhijjitvā sabbatthika-
vādā 2- dhammaguttikāti dve ācariyavādā uppannā. Puna sabbatthikavādakulato
bhijjitvā kassapikā nāma jātā. Kassapikesu bhinnesu apare saṅkantikā nāma
jātā. Saṅkantikesu bhinnesu suttavādā nāma jātāti theravādato bhijjitvā
ime ekādasa ācariyavādā uppannā, te theravādehi saddhiṃ dvādasa honti.
Iti ime ca dvādasa mahāsaṃghikānañca cha ācariyavādāti sabbeva aṭṭhārasa
ācariyavādā dutiye vassasate uppannā. Aṭṭhārasanikāyātipi aṭṭhārasācariyakulānītipi
etesaṃyeva nāmaṃ. Etesu pana sattarasa vādā bhinnakā, theravādo asambhinnakoti
veditabbo. Vuttampi cetaṃ dīpavaṃse:-
            "nikkaḍḍhitā pāpabhikkhū       therehi vajjiputtakā
             aññaṃ pakkhaṃ labhitvāna       adhammavādī bahū janā.
             Dasasahassā samāgantvā     akaṃsu dhammasaṅgahaṃ
             tasmāyaṃ dhammasaṅgīti        mahāsaṅgīti vuccati.
             Mahāsaṅgītikā bhikkhū        vilomaṃ akaṃsu sāsane
             bhinditvā mūlasaṅgahaṃ        aññaṃ akaṃsu saṅgahaṃ.
             Aññatra saṅgahitaṃ 3- suttaṃ   aññatra akariṃsu te
             atthaṃ dhammañca bhindiṃsu       vinaye nikāyesu ca pañcasu.
@Footnote: 1 Sī. mahiṃsāsakā   2 cha.Ma. sabbatthivādā   3 cha.Ma. saṅgahitā

---------------------------------------------------------------------------------------------
page124.
             Pariyāyadesitañcāpi        atho nippariyāyadesitaṃ
             nītatthañceva neyyatthaṃ      ajānitvāna bhikkhavo.
             Aññaṃ sandhāya bhaṇitaṃ        aññaṃ atthaṃ ṭhapayiṃsu te
             byañjanacchāyāya te bhikkhū   bahuṃ atthaṃ vināsayuṃ.
             Chaḍḍetvāna ekadesaṃ      suttaṃ vinayagambhiraṃ
             paṭirūpaṃ suttaṃ vinayaṃ         tañca aññaṃ kariṃsu te.
             Parivāraṃ atthuddhāraṃ        abhidhammaṃ chappakaraṇaṃ
             paṭisambhidañca niddesaṃ       ekadesañca jātakaṃ.
             Ettakaṃ vibhajitvāna 1-     aññāni akariṃsu te
             nāmaṃ liṅgaṃ parikkhāraṃ       ākappakaraṇiyāni ca. 2-
             Pakatibhāvaṃ vijahitvā 3-     tañca aññaṃ akaṃsu te
             pubbaṅgamā bhinnavādā      mahāsaṅgītikārakā.
             Tesañca anukārena        bhinnavādā bahū ahu
             tato aparakālamhi         tasmiṃ bhedo ajāyatha.
             Gokulikā ekabyohārī     dvidhā bhijjittha bhikkhavo
             gokulikānaṃ dve bhedā     aparakālamhi jāyatha.
             Bahussutikā ca paññatti      dvidhā bhijjittha bhikkhavo
             cetiyā ca punavādī        mahāsaṅgītibhedakā.
             Pañcavādā ime sabbe     mahāsaṅgītimūlakā
             atthaṃ dhammañca bhindiṃsu       ekadesañca saṅgahaṃ.
@Footnote: 1 Sī. vissajjetvāna, cha.Ma. vissajjitvāna   2 cha.Ma. ākappakaraṇāni ca
@3 cha.Ma. jahitvā

---------------------------------------------------------------------------------------------
page125.
             Ganthañca ekadesañhi       chaḍḍetvā aññaṃ akaṃsu te
             nāmaṃ liṅgaṃ parikkhāraṃ       ākappakaraṇiyāni ca.
             Pakatibhāvaṃ vijahitvā        tañca aññaṃ akaṃsu te
             visuddhattheravādamhi        puna bhedo ajāyatha.
             Mahisāsakā vajjiputtakā     dvidhā bhijjittha bhikkhavo
             vajjiputtakavādamhi         catudhā bhedo ajāyatha.
             Dhammuttarikā bhadrayānikā    channāgārikā ca samiti
             mahisāsakānaṃ dve bhedā    aparakālamhi ajāyatha.
             Sabbatthivādā dhammaguttā    dvidhā bhijjittha bhikkhavo
             sabbatthivādānaṃ kassapikā    saṅkantikassapikena ca.
             Saṅkantikānaṃ suttavādī      anupubbena bhijjatha
             ime ekādasa vādā      sambhinnā theravādato.
             Atthaṃ dhammañca bhindiṃsu       ekadesañca saṅgahaṃ
             ganthañca ekadesañhi       chaḍḍetvā aññaṃ akaṃsu te.
             Nāmaṃ liṅgaṃ parikkhāraṃ       ākappakaraṇiyāni ca
             pakatibhāvaṃ vijahitvā        tañca aññaṃ akaṃsu te.
             Sattarasa bhinnavādā        ekavādo abhinnako
             sabbevaṭṭhārasa honti      bhinnavādena te saha.
             Nigrodhova mahārukkho      theravādānamuttamo
             anūnaṃ anadhikañca           kevalaṃ jinasāsanaṃ.

---------------------------------------------------------------------------------------------
page126.
             Santakā viya 1- rukkhamhi    nibbattā vādasesakā
             paṭhame vassasate natthi      dutiye vassasatantare
             bhinnā sattarasa vādā      uppannā jinasāsane"ti.
     Aparāparaṃ pana hemavatikā rājagirikā siddhatthikā pubbaseliyā aparaseliyā
vājiriyāti aññepi cha ācariyavādā uppannā, te idha anadhippetā.
Purimakānampana aṭṭhārasannaṃ ācariyavādānaṃ vasena pavattamāne sāsane paṭiladdhasaddho
asoko dhammarājā divase divase buddhapūjāya satasahassaṃ, dhammapūjāya satasahassaṃ,
saṃghapūjāya satasahassaṃ, attano ācariyassa nigordhattherassa satasahassaṃ, catūsu
dvāresu bhesajjatthāya satasahassanti pañcasatasahassāni pariccajanto sāsane
uḷāraṃ lābhasakkāraṃ pavattesi.
     Titthiyā rahitalābhasakkārā 2- antamaso ghāsacchādanampi 3- alabhantā lābhasakkāraṃ
patthayamānā bhikkhūsu pabbajitvā sakāni sakāni diṭṭhigatāni "ayaṃ dhammo,
ayaṃ vinayo, idaṃ satthusāsanan"ti dīpenti. Pabbajjaṃ alabhamānāpi sayameva
kese chinditvā kāsāyāni vatthāni acchādetvā vihāresu vicarantā
uposathakammādikaraṇakāle saṃghamajjhaṃ pavisanti, te bhikkhusaṃghena dhammena vinayena
satthusāsanena niggayhamānāpi dhammavinayānulomāya paṭipattiyā asaṇṭhahantā
anekarūpaṃ sāsanassa abbudañca malañca kaṇṭakañca samuṭṭhāpenti. Keci aggiṃ
paricaranti, keci pañcātape tapanti, keci ādiccaṃ anuparivattanti, keci "dhammañca
vinayañca vobhindissāmā"ti tathā tathā paggaṇhiṃsu. Tadā bhikkhusaṃgho na tehi
saddhiṃ uposathaṃ vā pavāraṇaṃ vā akāsi, asokārāme satta vassāni uposatho
upacchijji.
@Footnote: 1 Ma. kaṇṭakā viya  2 cha.Ma. hatalābhasakkārā  3 cha.Ma. ghāsacchādanamattampi

---------------------------------------------------------------------------------------------
page127.
     Rājā "āṇāya kāressāmī"ti vāyamantopi kāretuṃ nāsakkhi, aññadatthu
duggahitagāhinā bālena amaccena anekesu bhikkhūsu jīvitā voropitesu vippaṭisārī
ahosi, so tañca vippaṭisāraṃ tañca sāsane uppannaṃ abbudaṃ vūpasametukāmo
"ko nu kho imasmiṃ atthe paṭibalo"ti saṃghaṃ pucchitvā "moggaliputtatissatthero
mahārājā"ti sutvā saṃghassa  vacanena adhogaṅgāpabbatato 1- theraṃ pakkosāpetvā
iddhipāṭihāriyadassanena therassa ānubhāvena 2- nibbicikiccho attano kukkuccaṃ
pucchitvā vippaṭisāraṃ vūpasamesi. Theropi taṃ rājuyyāneyeva vasanto satta
divasāni samayaṃ uggaṇhāpesi, so uggahitasamayo sattame divase asokārāme
bhikkhusaṃghaṃ sannipātāpetvā sāṇipākāraṃ parikkhipāpetvā sāṇipākārantare nisinno
ekaladdhike ekaladdhike bhikkhū ekato ekato kāretvā ekamekaṃ bhikkhusamūhaṃ
pakkosāpetvā pucchi "bhante kiṃvādī sammāsambuddho"ti. Tato sassatavādino
"sassatavādī"tiāhaṃsu. Ekaccasassatikā, antānantikā, amarāvikkhepikā, adhicca-
samuppannikā, saññīvādā, asaññīvādā, nevasaññīnāsaññīvādā, ucchedavādā,
diṭṭhadhammanibbānavādā "diṭṭhadhammanibbānavādī"ti āhaṃsu. Rājā paṭhamameva samayassa
uggahitattā "nayime bhikkhū, aññatitthiyā ime"ti ñatvā tesaṃ setakāni vatthāni
datvā uppabbājesi, te sabbepi saṭṭhisahassā ahesuṃ.
     Athaññe bhikkhū pakkosāpetvā pucchi "kiṃvādī bhante sammāsambuddho"ti.
Vibhajjavādī mahārājāti evaṃ vutte rājā theraṃ pucchi "vibhajjavādī bhante
sammāsambuddho"ti. Āma mahārājāti. Tato rājā "suddhaṃdāni bhante sāsanaṃ,
karotu bhikkhusaṃgho uposathan"ti ārakkhaṃ datvā nagaraṃ pāvisi. Samaggo saṃgho
sannipatitvā uposathaṃ akāsi, tasmiṃ sannipāte saṭṭhibhikkhusatasahassāni ahesuṃ.
Tasmiṃ samāgame moggaliputtatissatthero yāni ca tadā uppannāni vatthūni yāni
@Footnote: 1 cha.Ma. ahogaṅgāpabbatato  2 cha. ānubhāve

---------------------------------------------------------------------------------------------
page128.
Ca āyatiṃ uppajjissanti, sabbesampi tesaṃ paṭibāhanatthaṃ satthārā dinnanayavaseneva
tathāgatena ṭhapitamātikaṃ vibhajanto sakavāde pañca suttasatāni paravāde
pañca suttasatānīti suttasahassāni āharitvā imaṃ parappavādamathanaṃ āyatilakkhaṇaṃ
kathāvatthuppakaraṇaṃ abhāsi.
     Tato saṭṭhisatasahassasaṅkhesu bhikkhū uccinitvā tipiṭakapariyattidharānaṃ pabhinna-
paṭisambhidānaṃ bhikkhūnaṃ sahassamekaṃ gahetvā yathā mahākassapatthero ca yasatthero
ca dhammañca vinayañca saṅgāyiṃsu, evameva saṅgāyanto sāsanamalaṃ visodhetvā
tatiyasaṅgītiṃ akāsi. Tattha abhidhammaṃ saṅgāyanto imaṃ yathābhāsitaṃ pakaraṇaṃ saṅgahaṃ
āropesi. Tena vuttaṃ:-
             "yaṃ puggalakathādīnaṃ         kathānaṃ vatthubhāvato
              kathāvatthuppakaraṇaṃ         saṅkhepena adesayi.
              Mātikāṭhapaneneva        ṭhapitassa surālaye
              tassa moggaliputtena      vibhattassa mahītale.
              Idāni yasmā sampatto    atthasaṃvaṇṇanākkamo
              tasmā naṃ vaṇṇayissāmi     taṃ suṇātha samāhitā"ti.
                         Nidānakathā niṭṭhitā.
                           ----------

---------------------------------------------------------------------------------------------
page129.
                           1. Puggalakathā
                          1. Suddhasacchikaṭṭha
                       1. Anulomapaccanīkavaṇṇanā
                     sacchikaṭṭhavaṇṇanā tāva vuccate.
     [1] Tattha puggalo upalabbhati sacchikaṭṭhaparamatthenāti ayaṃ pucchā.
Āmantāti ayaṃ paṭijānanā. Kassa panāyaṃ pucchā, kassa paṭijānanāti. Asukassāti
na vattabbā. Bhagavatā hi imasmiṃ pakaraṇe nānappakārānaṃ laddhīnaṃ visodhanatthaṃ
tantivasena mātikā ṭhapitā, sā therena satthārā dinnanaye ṭhatvā tantivaseneva
vibhattā. Na hi thero yattakā ettha vādamaggā dassitā, tattakehi vādehi 1-
saddhiṃ vādena viggāhikakathaṃ kathesi. Evaṃ santepi pana tāsaṃ tāsaṃ kathānaṃ atthassa
sukhāvadhāraṇatthaṃ sakavādīpucchā paravādīpaṭiññā paravādīpucchā sakavādīpaṭiññāti
evaṃ vibhāgaṃ dassetvāva atthavaṇṇanaṃ karissāma.
     Puggalo upalabbhati sacchikaṭṭhaparamatthenāti hi ayaṃ sakavādīpucchā. Tāya
"ye atthi puggaloti evaṃladdhikā puggalavādino, te evaṃ pucchitabbā"ti
dīpeti. Ke pana puggalavādinoti? sāsane vajjiputtakā ceva samitiyā ca
bahiddhā ca bahū aññatitthiyā. Tattha puggaloti attā satto jīvo. Upalabbhatīti
paññāya upagantvā labbhati, ñāyatīti attho. Sacchikaṭṭhaparamatthenāti ettha
sacchikaṭṭhoti māyāmarīciādayo viya abhūtākārena aggahetabbo bhūtaṭṭho.
Paramatthoti anussavādivasena aggahetabbo uttamattho. Ubhayenāpi yo parato
"puggalo upalabbhati sacchikaṭṭhaparamatthena, rūpañca upalabbhatī"tiādinā
@Footnote: 1 cha.Ma. vādīhi

---------------------------------------------------------------------------------------------
page130.
Khandhāyatanadhātuindriyavasena sattapaññāsavidho dhammappabhedo dassito, yathā so bhūtena
sabhāvaṭṭhena upalabbhati, kiṃ evaṃ tava puggalo upalabbhatīti pucchati. Paravādī
āmantāti paṭijānāti. Paṭijānanañhi katthaci "āma bhante"ti āgacchati,
katthaci "āmo"ti paṭijānanaṃ 1- āgacchati, idha pana "āmantā"ti āgataṃ.
Tatrāyaṃ adhippāyo:- so hi yantaṃ parato vuttaṃ bhagavatā "atthi puggalo
attahitāya paṭipanno"ti 2- suttaṃ āgataṃ, taṃ gahetvā yasmā pana bhagavā
saccavādī na visaṃvādanapurekkhāro vācaṃ bhāsati, nāpi anussavādivasena dhammaṃ
deseti, sadevakaṃ pana lokaṃ sayaṃ abhiññā sacchikatvā pavedeti, tasmā yo
tena bhagavatā 3- vutto "atthi puggalo attahitāya paṭipanno"ti, so
sacchikaṭṭhaparamattheneva atthīti laddhiṃ gahetvā "āmantā"ti paṭijānāti.
     Athassa tādisassa lesavacanassa chalavādassa okāsaṃ adadamāno sakavādī
yo sacchikaṭṭhotiādimāha. Tatrāyamādhippāyo:- yvāyaṃ parato "sappaccayo
appaccayo, saṅkhato asaṅkhato, sassato asassato, sanimitto animitto"ti
evaṃ paridīpito rūpādisattapaññāsavidho dhammappabhedo āgato, na sammatisaccavasenāpi
anussavādivasena 4- gahetabbo, attano pana bhūtatāyaeva sacchikaṭṭho
attapaccakkhatāya ca paramattho, taṃ sandhāyāha "yo sacchikaṭṭho paramattho, tato
so puggalo upalabbhati sacchikaṭṭhaparamatthenā"ti.
     Tatoti karaṇavacanametaṃ, tasmā tena sacchikaṭṭhaparamatthena so puggalo
upalabbhatīti ayamettha attho. Idaṃ vuttaṃ hoti:- ruppanādibhedena vā
sappaccayādibhedena vā ākārena yo sacchikaṭṭho paramattho upalabbhati, kinte
so 5- puggalopi tenākārena upalabbhatīti. Na hevaṃ vattabbeti avajānanā
@Footnote: 1 sī paṭijānananti   2 aṅ.catukka. 21/95/108     3 cha.Ma. ayaṃ pāṭho na dissati
@4 cha.Ma. na sammutisaccavasena, nāpi anussavādivasena   5 cha.Ma. ayaṃ pāṭho na dissati

---------------------------------------------------------------------------------------------
page131.
Paravādissa. So hi tathārūpaṃ puggalaṃ anicchanto avajānāti. Tatrāyaṃ padacchedo:-
na hi evaṃ vattabbeti, na ha evantipi vaṭṭati. Dvinnampi evaṃ na
vattabboti attho.
     Ājānāhi niggahanti sakavādīvacanaṃ. Yasmā te purimāya vattabbapaṭiññāya
pacchimā navattabbapaṭiññā pacchimāya ca purimā na sandhiyati, tasmāpi niggahaṃ
patto, taṃ niggahaṃ dosaṃ aparādhaṃ sampaṭicchāhīti attho. Evaṃ niggahaṃ
ājānāpetvā idāni taṃ ṭhapanāya ceva anulomapaṭilomato pāpanāropanānañca
vasena pākaṭaṃ karonto hañci puggalotyādimāha. Tattha hañci puggalo
upalabbhatīti yadi puggalo upalabbhati, sace puggalo upalabbhati sacchikaṭṭha-
paramatthenāti attho. Ayaṃ tāva paravādīpakkhassa ṭhapanato niggahapāpanāropanānaṃ
lakkhaṇabhūtā anulomaṭhapanā nāma. Tena vata retiādi anulomapakkhe niggahassa
pāpitattā anulomapāpanā nāma. Tattha tenāti kāraṇavacanaṃ. Vatāti okappanavacanaṃ.
Reti āmantanavacanaṃ. Idaṃ vuttaṃ hoti:- tena vata re vattabbeti vata re 1-
hambho bhadramukha tena kāraṇena vattabboyevāti. Yaṃ tattha vadesīti anulomapakkhe
niggahassa āropitattā anulomaropanā nāma. Yañcassa 2- pariyosāne micchāti
padaṃ, tassa purato idanteti āharitabbaṃ. Idante micchāti ayañcettha 3- attho,
parato ca pāliyaṃ etaṃ āgatameva.
     No ce pana vattabbetiādi "na hevaṃ vattabbe"ti paṭikkhittapakkhassa
ṭhapitattā paṭilomato niggahapāpanāropanānaṃ lakkhaṇabhūtā paṭilomaṭhapanā nāma.
No ca vata retiādi paṭilomapakkhe niggahassa pāpitattā paṭilomapāpanā nāma.
Puna yaṃ tattha vadesītiādi paṭilomapakkhe niggahassa āropitattā paṭilomaropanā
nāma. Idhāpi pariyosāne micchāti padassa purato idanteti āharitabbameva.
Paratopi evarūpesu ṭhānesu eseva nayo.
@Footnote: 1 cha.Ma. tena re vattabbe vata, re  2 cha.Ma. yaṃ tassa  3 cha.Ma. ayañhettha

---------------------------------------------------------------------------------------------
page132.
     Tatrāyaṃ ādito paṭṭhāya saṅkhepattho:- yadi puggalo upalabbhati
sacchikaṭṭhaparamatthena, tena vata re 1- so upalabbhatīti vattabbo. Yaṃ pana tattha
vadesi "vattabbo kho purimapañhe `sacchikaṭṭhaparamatthena upalabbhatī'ti, no ca
vattabbo dutiyapañhe `tato so puggalo upalabbhatī"ti, idante micchāti
evaṃ tāva anulomato ṭhapanāpāpanāropanā honti. Atha na vattabbo dutiyapañhe
"tato so puggalo 2- upalabbhatī"ti, purimapañhepi na vattabbova. Yaṃ pana
tattha 3- vadesi "vattabbo kho purimapañhe `sacchikaṭṭhaparamatthena upalabbhatī'ti,
no ca vattabbo dutiyapañhe `tato so puggalo upalabbhatī"ti, idante
micchāti evaṃ paṭilomato ṭhapanāpāpanāropanā honti. Evametaṃ niggahassa ca
anulomapaṭilomato catunnaṃ pāpanāropanānañca vuttattā upalabbhatītiādikaṃ
anulomapañcakaṃ nāma. Ettha ca kiñcāpi anulomato pāpanāropanāhi eko,
paṭilomato pāpanāropanāhi ekoti dve niggahā katā, ājānāhi niggahanti
etasseva panettha puggalo upalabbhatīti paṭhamaṃ vādaṃ nissāya paṭhamassa niggahassa
dvīhākārehi āropitattā ekovāyaṃ niggahoti paṭhamo niggaho.
     [2] Idāni paccanīkanayo hoti. Tattha pucchā paravādissa. So hi
"atthi puggalo attahitāya paṭipanno"ti gahitattā "nupalabbhatī"ti asampaṭicchanto
evaṃ pucchati. Sakavādī yathā rūpādidhammā upalabbhanti, evaṃ anupalabbhanīyato
āmantāti paṭijānāti. Puna itaro paravādī 4- attanā adhippetaṃ sacchikaṭṭhaṃyeva
sandhāya yo sacchikaṭṭhotiādimāha. Sammatisaccaparamatthasaccāni vā ekato katvāpi
evamāha. Sakavādī puggaloti upādāpaññattisabbhāvatopi dvinnaṃ saccānaṃ
ekato katvā pucchitattāpi na hevanti paṭikkhipati.
@Footnote: 1 cha.Ma. tena vata bho  2 cha.Ma. ayaṃ pāṭho na dissati
@3 cha.Ma. panettha      4 cha.Ma. ayaṃ pāṭho na dissati

---------------------------------------------------------------------------------------------
page133.
     Idāni kiñcāpi tena paṭhamaṃ paramatthasaccavasena nupalabbhanīyatā
sampaṭicchitvā 1- pacchā sammatisaccavasena vā 2- vomissakavasena vā paṭikkhittā.
Paravādī pana nupalabbhatīti vacanasāmaññamattaṃ chalavādaṃ nissāya yaṃ tayā paṭhamaṃ
paṭiññātaṃ, taṃ pacchā paṭikkhittanti bhaṇḍanassa paṭibhaṇḍanaṃ viya attano
katassa niggahakammassa paṭikammaṃ karonto ājānāhi paṭikammanti āha.
Idāni yathāssa anulomapañcake sakavādinā vādaṭṭhapanaṃ katvā anulomapaṭilomato
pāpanāropanāhi niggaho pākaṭo kato, evaṃ paṭikammaṃ pākaṭaṃ karonto hañci
puggalotiādimāha. Taṃ heṭṭhā vuttanayeneva atthato  veditabbaṃ. Yasmā
panettha ṭhapanā nāma paravādīpakkhassa ṭhapanato "ayaṃ tava doso"ti dassetuṃ
ṭhapanamattameva hoti, na niggahassa vā paṭikammassa vā pākaṭabhāvakaraṇaṃ,
pāpanāropanāhi panassa pākaṭakaraṇaṃ hoti, tasmā idaṃ anulomapaṭilomato
pāpanāropanānaṃ vasena catūhākārehi paṭikammassa katattā paṭikammacatukkaṃ
nāmāti evaṃ 3- catukkaṃ veditabbaṃ.
     [3] Evaṃ paṭikammaṃ katvā idāni yvāssa 4- anulomapañcake sakavādinā
niggaho kato, tassa tameva chalavādaṃ nissāya dukkaṭabhāvaṃ dassento tvañce
pana maññasītiādimāha. Tattha tvañce pana maññasīti yadi tvaṃ maññasi.
Vattabbe khoti idaṃ paccanīke āmantāti paṭiññaṃ sandhāya vuttaṃ. No ca
vattabbeti idaṃ pana na hevanti 5- avajānanaṃ sandhāya vuttaṃ. Tena tava 6-
tatthāti tena kāraṇena tvaṃyeva tasmiṃ nupalabbhatīti pakkhe "hevaṃ paṭijānantanti
āmantā"ti evaṃ paṭijānanto. Hevaṃ niggahetabbeti puna na hevanti
avajānanto evaṃ niggahetabbo. Atha taṃ niggaṇhāmāti athevaṃ niggahārahaṃ 7- taṃ
@Footnote: 1 cha.Ma. sampaṭicchitā  2 cha.Ma. sammutisaccavasena  3 cha.Ma. ekaṃ
@4 Ma. yvāyaṃ        5 cha.Ma. na hevāti      6 ka. tena tvaṃ   7 Ma. niggaṇhārahaṃ

---------------------------------------------------------------------------------------------
page134.
Niggaṇhāma. Suniggahitova 1- hosīti sakena matena niggahitattā suniggahitova
bhavasi.
     Evaṃ panassa 2- niggahetabbabhāvaṃ dassetvā idāni taṃ niggaṇhanto
hañcītiādimāha. Tattha ṭhapanāpāpanāropanā heṭṭhā vuttanayeneva veditabbā.
Pariyosāne pana idaṃ te micchāti idaṃ tava vacanaṃ micchā hotīti attho.
Idaṃ chalavādena catūhi ākārehi niggahassa katattā niggahacatukkaṃ nāma.
     [4] Evaṃ niggahaṃ katvāpi idāni "yadi ayaṃ mayā tava matena kato
niggaho dunniggaho, yo mama tayā heṭṭhā anulomapañcake kato niggaho,
sopi dunniggaho"ti dassento ese ce dunniggahitetiādimāha. Tattha ese
ce dunniggahiteti eso ce tava vādo mayā dunniggahito, athavā eso ce
tava mayā kato niggaho dunniggaho. Hevamevaṃ tattha dakkhāti tatrāpi 3- tayā
mama heṭṭhā kate niggahe evamevaṃ passa. Idāni yvāssa 4- heṭṭhā sakavādinā
niggaho kato, taṃ "vattabbe kho"tiādivacanena dassetvā puna taṃ niggahaṃ
aniggahabhāvaṃ upanento no ca mayaṃ tayātiādimāha. Tattha no ca mayaṃ tayā
tattha hetāya paṭiññāyātiādīsu ayamattho:- yasmā so tayā mama kato  niggaho
dunniggaho, tasmā mayaṃ tayā tattha anulomapañcake āmantāti etāya paṭiññāya
evaṃ paṭijānantā puna na hevanti paṭikkhepe katepi "ājānāhi niggahan"ti
evaṃ na niggahetabbāyeva, 5- evaṃ aniggahetabbampi maṃ niggaṇhāsi, īdisena
pana niggahena dunniggahitā mayaṃ homa.
     Idāni yaṃ niggahaṃ sandhāya "dunniggahitā ca homā"ti avoca, taṃ dassetuṃ
hañci puggalo .pe. Idaṃ te micchātiādimāha. Evamidaṃ anulomapaṭilomato
catūhi pāpanāropanāhi niggahassa upanītattā upanayanacatukkaṃ nāma hoti.
@Footnote: 1 cha.Ma. suniggahito ca   2 cha.Ma. evamassa  3 cha.Ma. tatthāpi
@4 Ma. yvāyaṃ          5 cha.Ma. na niggahetabboyeva

---------------------------------------------------------------------------------------------
page135.
     [5] Idāni "na hevaṃ niggahetabbe"tiādikaṃ niggamacatukkaṃ 1- nāma hoti.
Tattha na hevaṃ niggahetabbeti yathāhaṃ tayā niggahito, na hi evaṃ niggahetabbo.
Etassa hi niggahassa dunniggahabhāvo mayā sādhito. Tena hīti tena kāraṇena,
yasmā esa niggaho dunniggaho, tasmā yaṃ maṃ niggaṇhāsi hañci puggalo
.pe. Idante micchāti, idaṃ niggaṇhanaṃ tava micchāti attho. Tena hi ye
kate niggaheti yena kāraṇena idaṃ micchā, tena kāraṇena yo tayā niggaho
kato, so dukkaṭo. Yaṃ mayā paṭikammaṃ kataṃ, tadeva sukataṃ. Yāpi cesā
paṭikammacatukkādivasena kathāmaggasampaṭipādanā katā, sāpi sukatāti. 2- Evametaṃ
puggalo upalabbhatītiādikassa anulomapañcakassa nupalabbhatītiādikānaṃ paṭikamma-
niggahopanayananiggamacatukkānaṃ vasena anulomapaccanīkapañcakaṃ nāma niddiṭṭhanti
veditabbaṃ. Ettāvatā sakavādino pubbapakkhe sati paravādino vacanasāmaññamattena
chalavādena jayo hoti.
                       2. Paccanīkānulomavaṇṇanā
     [6] Idāni yathā paravādino pubbapakkhe sati sakavādino dhammeneva
tatheva bhūtena jayo 3- hoti, tathā vāduppattiṃ dassetuṃ puggalo nupalabbhatīti
paccanīkānulomapañcakaṃ āraddhaṃ. Tattha paccanīke pucchā paravādissa, rūpādibhedaṃ
sacchikaṭṭhaparamatthaṃ sandhāya paṭiññā sakavādissa. Suddhasammatisaccaṃ vā paramatthamissakaṃ
vā sammatisaccaṃ sandhāya yo sacchikaṭṭhoti puna anuyogo paravādissa, sammativasena
nupalabbhatīti navattabbattā missakavasena vā anuyogassa saṅkiṇṇattā na hevanti
paṭikkhepo sakavādissa. Paṭiññātaṃ paṭikkhipatīti vacanasāmaññamattena ājānāhi
niggahantiādivacanaṃ paravādissa. Evamayaṃ puggalo nupalabbhatīti dutiyavādaṃ nissāya
dutiyo niggaho hotīti veditabbo. Evaṃ tena chalena niggaho āropito.
@Footnote: 1 ka. niggahacatukkaṃ, Sī. nigamanacatukkaṃ, cha.Ma. niggamanacatukkaṃ  2 cha.Ma. sukatā
@3 cha.Ma. dhammeneva tathena sujayo

---------------------------------------------------------------------------------------------
page136.
     [7-10] Idāni tasseva paṭiññāya 1- dhammena samena attano vāde
jayaṃ dassetuṃ anulomanaye pucchā sakavādissa, attano laddhiṃ nissāya paṭiññā
paravādissa. Laddhiyā okāsaṃ adatvā paramatthavasena puna anuyogo sakavādissa,
paramatthavasena puggalassa abhāvato paṭikkhepo paravādissa. Tato paraṃ dhammena samena
attano jayadassanatthaṃ ājānāhi paṭikammantiādi sabbaṃ sakavādīvacanameva hoti.
Tattha sabbesaṃ paṭikammaniggahopanayananiggamacatukkānaṃ heṭṭhā vuttanayeneva attho
veditabbo. Evamidaṃ puggalo nupalabbhatītiādikassa paccanīkapañcakassa upalabbhatīti-
ādīnaṃ paṭikammaniggahopanayananiggamacatukkānañca vasena paccanīkānulomapañcakaṃ nāma
niddiṭṭhaṃ hoti. Evametāni paṭhamasacchikaṭṭhe dve pañcakāni niddiṭṭhāni. Tattha
purimapañcake paravādissa sakavādinā kato niggaho suniggaho, sakavādissa pana
paravādinā chalavādaṃ nissāya paṭikammaṃ katvā attanā sādhito jayo dujjayo.
Dutiyapañcake sakavādissa paravādinā kato niggaho dunniggaho, paravādissa
pana sakavādinā dhammavādaṃ nissāya paṭikammaṃ tatthetaṃ vuccati:-
           "niggaho paravādissa          suddho paṭhamapañcake
            asuddho pana tasseva         paṭikammajayo tahiṃ.
            Niggaho sakavādissa          asuddho dutiyapañcake
            visuddho pana tasseva         paṭikammajayo tahiṃ.
            Tasmā dvīsupi ṭhānesu        jayova sakavādino
            dhammena hi jayo nāma        adhammena kuto jayo.
            Sacchikaṭṭhe yathā cettha       pañcakadvayamaṇḍite
            dhammādhammavaseneva          vutto jayaparājayo.
            Ito paresu sabbesu         sacchikaṭṭhesu paṇḍito
            evameva vibhāveyya         ubho jayaparājaye"ti.
@Footnote: 1 cha.Ma. "tasseva paṭiññāyā"ti pāṭho na dissati

---------------------------------------------------------------------------------------------
page137.
                         2. Okāsasacchikaṭṭha
                       1. Anulomapaccanīkavaṇṇanā
     [11] Evaṃ suddhikasacchikaṭṭhaṃ vitthāretvā idāni tameva aparehi
okāsādīhi nayehi vitthāretuṃ puna puggalo upalabbhatītiādi āraddhaṃ. Tattha pucchā
sakavādissa, paṭiññā paravādissa. Puna sabbatthāti sarīraṃ sandhāya anuyogo
sakavādissa, rūpasmiṃ attānaṃ samanupassanādosañca aññaṃ jīvaṃ aññaṃ sarīranti
āpajjanadosañca disvā paṭikkhepo paravādissa. Sesamettha anulomapaccanīkapañcake
heṭṭhā vuttanayeneva veditabbaṃ. Pāṭho pana saṅkhitto. Tattha yasmā sarīraṃ
sandhāya "sabbattha nupalabbhatī"ti vutte sarīrato bahi upalabbhatī"ti āpajjati,
tasmā paccanīke paṭikkhepo sakavādissa, paṭhamaṃ anujānitvā pacchā avajānātīti
chalavādavasena 1- paṭikammaṃ paravādissa. Sesaṃ pākaṭameva.
                          3. Kālasacchikaṭṭha
                       1. Anulomapaccanīkavaṇṇanā
     [12] Dutiyanaye sabbadāti purimapacchimajātikālañca dharamānaparinibbutakālañca
sandhāya anuyogo sakavādissa, sveva khattiyo so brāhmaṇotiādīnaṃ
āpattidosañca dharamānaparinibbutānaṃ visesābhāvadosañca disvā paṭikkhepo
paravādissa. Sesaṃ paṭhamanaye vuttasadisameva.
                          4. Avayavasacchikaṭaṭha
                       1. Anulomapaccanīkavaṇṇanā
     [13] Tatiyanaye sabbesūti khandhāyatanādīni sandhāya anuyogo sakavādissa,
rūpasmiṃ attā, cakkhusmiṃ attātiādidosabhayena paṭikkhepo paravādissa. Sesaṃ
tādisamevāti.
@Footnote: 1 cha.Ma. chalavādassa vasena

---------------------------------------------------------------------------------------------
page138.
                          Okāsādisacchikaṭṭha
                       2. Paccanīkānulomavaṇṇanā
     [14] Evametāni tīṇi mukhāni 1- anulomapaccanīkapañcake anulomamattavaseneva
tāva paṭipāṭiyā bhājetvā puna paccanīkānulomapañcake paccanīkamattavaseneva
bhājetuṃ puggalo nupalabbhatītiādi āraddhaṃ. Tattha anulomapañcakassa pāliyaṃ saṅkhipitvā
āgate paccanīke vuttanayeneva paccanīkassa ca pāliyaṃ saṅkhipitvā āgate
anulome vuttanayeneva attho veditabbo. Ettāvatā suddhikassa ceva imesañca
tiṇṇanti catunnaṃ sacchikaṭṭhānaṃ ekekasmiṃ sacchikaṭṭhe anulomapaccanīkassa
paccanīkānulomassa cāti dvinnaṃ dvinnaṃ paccanīkānaṃ vasena ayaṃ aṭṭhamukhā nāma
vādayutti niddiṭṭhā hotīti veditabbā. Yā ekekasmiṃ pakkhe 2- ekekassa
niggahassa vasena aṭṭhakaniggahoti pāliyaṃ likhiyati, tatthetaṃ vuccati:-
           "evaṃ catubbidhe pañhe        pañcakadvayabhedato
            esā aṭṭhamukhā nāma        vādayutti pakāsitā.
            Aṭṭheva niggahā tattha        cattāro tesu dhammikā
            adhammikā ca cattāro        sabbattha sakavādino
            jayo parājayo ceva         sabbattha paravādino"ti.
                       Sacchikaṭṭhavaṇṇanā niṭṭhitā.
                           ----------
                        5. Suddhikasaṃsandanavaṇṇanā
     [17-27] Idāni rūpādīhi saddhiṃ sacchikaṭṭhasaṃsandanaṃ hoti. Tattha rūpañcāti
yathā rūpaṃ paramatthato upalabbhati, kinte puggalopi tatheva upalabbhatīti sandhāya
@Footnote: 1 cha.Ma. ayaṃ pāṭho na dissati   2 cha.Ma. mukhe

---------------------------------------------------------------------------------------------
page139.
Pucchā sakavādissa, atthi puggaloti vacanamattaṃ gahetvā paṭiññā paravādissa.
Yadi te rūpaṃ viya paramatthato puggalo atthi, rūpato vedanādīnaṃ viya puggalassāpi
aññathattaṃ 1- āpajjatīti anuyogo sakavādissa, samayasuttavirodhaṃ disvā paṭikkhepo
paravādissa. Sesaṃ atthato pākaṭameva. Dhammato panettha sattapaññāsabhedassa
sacchikaṭṭhaparamatthassa vasena sakavādīpakkhamūlake anulomapañcake 2- sattapaññāsa
anulomapañcakāni dassitāni. Paṭikammacatukkādīni saṅkhittāni. Puna 3- paravādīpakkha-
mūlakepi paccanīkānulome sattapaññāsa paṭilomapañcakāni dassitāni. Paṭikamma-
catukkādīni saṅkhittāni. Tattha "vuttaṃ bhagavatā"ti vacanamattena puggalassa atthitaṃ
rūpassa ca sacchikaṭṭhaparamatthavasena upalabbhanīyataṃ dassetvā ubhinnaṃ aññathattaṃ
paṭijānāpanatthaṃ vuttaṃ bhagavatāti anuyogo paravādissa, sammatiparamatthānaṃ
ekattanānattapañhassa ṭhapanīyattā paṭikkhepo sakavādissa. Sesamidhāpi atthato
pākaṭamevāti.
                      Suddhikasaṃsandanavaṇṇanā niṭṭhitā.
                           ----------
                       6. Opammasaṃsandanavaṇṇanā
     [28-36] Idāni rūpādīheva saddhiṃ opammavasena sacchikaṭṭhasaṃsandanaṃ
hoti. Tattha rūpavedanānaṃ upaladdhisāmaññena aññattapucchā ca puggalarūpānaṃ
upaladdhisāmaññapucchā cāti pucchādvayampi sakavādissa, ubhopi paṭiññā paravādissa.
Paravādinā anuññātena upaladdhisāmaññena rūpavedanānaṃ viya rūpapuggalānaṃ
aññattānuyogo sakavādissa, paṭikkhepo itarassa. Sesamidhāpi atthato pākaṭameva.
Dhammato panettha rūpamūlakādīnaṃ cakkānañca vasena sakavādīpakkhe vīsādhikāni nava
niggahapañcakasatāni dassitāni. Kathaṃ? khandhesu tāva rūpamūlake cakke cattāri,
@Footnote: 1 cha.Ma. aññattaṃ. evamuparipi   2 cha.Ma. anulomapaccanīke
@3 cha.Ma. ayaṃ saddo na dissati

---------------------------------------------------------------------------------------------
page140.
Tathā vedanādimūlakesūti vīsati. Āyatanesu cakkhvāyatanamūlake cakke ekādasa, tathā
sesesūti dvattiṃsasataṃ. Dhātūsu cakkhudhātumūlake cakke sattarasa, tathā sesesūti
chādhikāni tīṇi satāni. Indriyesu cakkhundriyamūlake cakke ekavīsati, tathā
sesesūti dvāsaṭṭhādhikāni cattāri satāni. Evaṃ sabbānipi vīsādhikāni nava
niggahapañcakasatāni honti.
     [37-45] Paravādīpakkhepi rūpaṃ upalabbhatīti anulomavaseneva rūpavedanādīnaṃ
aññattapaṭiññaṃ kāretvā puna atthi puggaloti suttaṃ nissāya chalavasena puggalassa
rūpādīhi upaladdhisāmaññaṃ āropetvā aññattānuyogo kato. Sesamidhāpi atthato
uttānameva. Dhammatopi sakavādīpakkhe vuttanayena vīsādhikāni nava paṭikammapañcakasatāni.
                Rūpādīhi saddhiṃ opammavasena sacchikaṭṭhasaṃsandanaṃ.
                          ------------
                       7. Catukkanayasaṃsandanavaṇṇanā
     [46-52] Idāni yaṃ sacchikaṭṭhaparamatthena upalabbhati, tena yasmā
rūpādīsu sattapaññāsāya sacchikaṭṭhaparamatthesu aññatarena bhavitabbaṃ, rūpādinissitena
vā aññatra vā rūpādīhi rūpādīnaṃ vā nissayena, tasmā iminā catukkanayena
sacchikaṭṭhasaṃsandanaṃ āraddhaṃ. Tattha rūpaṃ puggaloti anuyogo sakavādissa,
ucchedadiṭṭhibhayena na hevanti paṭikkhepo paravādissa, niggahāropanaṃ sakavādissa.
Kiṃ panetaṃ yuttaṃ, nanu rūpaṃ vedanāti vuttampi paṭikkhipitabbamevāti? āma
Paṭikkhipitabbaṃ, taṃ pana rūpato vedanāya aññasabhāvasabbhāvato, na aññattābhāvato.
Ayañca rūpādīsu ekadhammatopi puggalassa aññattaṃ na icchati, tasmā yuttaṃ.
Ayañca anuyogo rūpaṃ puggalaṃ .pe. Aññātāvindriyaṃ puggaloti sakalaṃ
paramatthasaccaṃ sandhāya āraddho, sakalaṃ pana paccattalakkhaṇavasena ekato vattuṃ na

---------------------------------------------------------------------------------------------
page141.
Sakkāti tantivasena anuyogalakkhaṇamattametaṃ 1- ṭhapitaṃ. Tenetaṃ 2- viññū atthaṃ
vibhāventi. Vādakāmena pana imaṃ lakkhaṇaṃ gahetvā yathā yathā paravādissa okāso
na hoti, tathā tathā vattabbaṃ. Iti tantivasena anuyogalakkhaṇassa ṭhapitattāpi
yuttameva. Iminā nayena sabbānuyogesu attho veditabbo.
     Ayampana viseso:- rūpasmiṃ puggalotiādīsu yathā ekaṃ mahābhūtaṃ nissāya
tayo mahābhūtā, vatthurūpaṃ nissāya viññāṇaṃ rūpasminti vattuṃ vaṭṭati, kinte evaṃ
rūpasmiṃ puggalo. Yathā ca sabhāvavinibbhogato 3- vedanādayo sabbe dhammā arūpā
vā pana cattāro khandhā nibbānameva vā "aññatra rūpā"ti vattuṃ vaṭṭati,
kinte evaṃ puggalo. Yathā ca cittasamuṭṭhānānaṃ rūpānaṃ nissayavasena "vedanāya
rūpaṃ .pe. Viññāṇasmiṃ rūpan"ti vattuṃ vaṭṭati, kinte evaṃ puggaloti.
Sabbānuyogesu pana ucchedadiṭṭhibhayena ceva samayavirodhena ca paṭikkhepo
paravādissa. Sesamettha atthato pākaṭameva. Dhammato panettha sattapaññāsāya
sacchikaṭṭhesu ekekasmiṃ atthe 4- cattāri cattāri katvā niggahavasena
aṭṭhavīsādhikāni dve pañcakasatāni dassitāni. Paravādīpakkhepi paṭikammavasena
tattakāneva. Yā panettha atthi puggaloti vutte sakavādissa paṭiññā, sā sutte
āgatena sammativasena. Yo rūpaṃ puggalotiādīsu paṭikkhepo, so sakkāyadiṭṭhipañhassa
ṭhapanīyattā. Paravādissa paṭikammaṃ chalavasenevāti.
                       Catukkanayasaṃsandanā niṭṭhitā.
                        Niṭṭhitā ca saṃsandanakathā.
                            ---------
@Footnote: 1 Ma. anuyogamattametaṃ       2 cha.Ma. tena
@3 cha.Ma. sabhāga......      4 cha.Ma. ayaṃ pāṭho na dissati

---------------------------------------------------------------------------------------------
page142.
                         8. Lakkhaṇayuttivaṇṇanā
     [53] Idāni lakkhaṇayutti nāma hoti. Tattha yasmā ṭhapetvā nibbānaṃ
seso sacchikaṭṭhaparamattho paccayapaṭibaddhatāya sappaccayo, paccayehi samāgamma katattā
saṅkhato, uppajjitvā nirujjhanato sadā abhāvato asassato, uppattikāraṇa-
saṅkhātassa nimittassa atthitāya sanimitto, nibbānaṃ vuttappakārābhāvato appaccayaṃ
asaṅkhataṃ sassataṃ animittanti idaṃ sacchikaṭṭhassa lakkhaṇaṃ, tasmā yadi puggalopi
sacchikaṭṭhaparamatthova, tassāpi iminā lakkhaṇena bhavitabbanti sandhāya puggalo
sappaccayotiādayo aṭṭhapi anuyogā sakavādissa, paṭikkhepo paravādissa. Ājānāhi
niggahantiādi panettha saṅkhittaṃ. Evametāni sakavādīpakkhe anulomapaccanīke
anulomamattavasena aṭṭha pañcakāni veditabbāni.
     [54] Paravādīpakkhepi paccanīkānulome paccanīkamattavaseneva 1- aṭṭheva.
Tattha yasmā paravādinā suttavasena sammatisaccaṃ sādhitaṃ, sammatiyā ca sappaccayādi-
bhāvo natthi, tasmā yathāsambhavato 2- ca paṭikkhepo sakavādissa. Chalavasena pana
vattabbaṃ "ājānāhi paṭikamman"tiādi sabbaṃ idhāpi saṅkhittameva.
                     Lakkhaṇayuttikathāvaṇṇanā niṭṭhitā.
                           -----------
                         9. Vacanasodhanavaṇṇanā
     [55-59] Idāni vacanasodhanaṃ hoti. Tattha yadetaṃ puggalo upalabbhatīti
vacanaṃ, taṃ sodhetuṃ puggalo upalabbhati, upalabbhati puggaloti pucchā sakavādissa.
Tassattho:- yadetaṃ puggalo upalabbhatīti padadvayaṃ, taṃ ekatthaṃ vā bhaveyya
nānatthaṃ vā. Yadi tāva nānatthaṃ, yathā aññaṃ rūpaṃ aññā vedanā, evaṃ
@Footnote: 1 cha. paccanīkamattavasena, Ma. paccanīkavasena  2 cha.Ma. yāthāvato

---------------------------------------------------------------------------------------------
page143.
Añño puggalo, añño upalabbhatīti āpajjati. Athekatthaṃ, yathā yaṃ cittaṃ taṃ
mano, evaṃ sveva puggalo, so upalabbhatīti āpajjati. Tena taṃ vadāmi "yadi
te yo puggalo, so upalabbhati, evaṃ sante yo yo upalabbhati, so so
puggaloti āpajjati, kiṃ sampaṭicchasi etan"ti. Tato sakavādī 1- yasmā puggalassa
upalabbhataṃ icchati, na upalabbhamānānampi rūpādīnaṃ puggalabhāvaṃ, tasmā puggalo
upalabbhati, upalabbhati ke hi ci puggalo ke hi ci na puggalotiādimāha.
Tassattho:- mama puggalo atthi puggaloti satthu vacanato upalabbhati. Yo pana
upalabbhati, na so sabbo puggalo, athakho ke hi ci puggalo ke hi ci na
puggaloti. Tattha kokārattho 2- kekāro, hikāro ca cikāro ca 3- nipātamatto,
koci puggalo koci na puggaloti ayampanettha attho. Idaṃ vuttaṃ hoti:-
puggalopi hi rūpādīsupi yo koci dhammo upalabbhatiyeva, tattha puggalova ko
kova 4- puggalo. Rūpādīsu pana kocipi na puggaloti. Tato taṃ sakavādī āha
puggalo ke hi ci upalabbhati ke hi ci na upalabbhatīti. Tassattho:- puggalo
upalabbhatīti padadvayassa atthato ekatthe yadi upalabbhatīti anuññāto dhammo
puggalato anaññopi koci puggalo koci na puggalo, puggalopi te koci
upalabbhati koci na upalabbhatīti āpajjati, kiṃ sampaṭicchasi etanti. So
puggalassa anūpaladdhiṃ anicchanto na hevanti paṭikkhipati. Ito paraṃ "ājānāhi
niggahan"tiādi sabbaṃ saṅkhittaṃ. Vitthārato pana veditabbaṃ. Puggalo
sacchikaṭṭhotiādīsupi eseva nayo. Sabbāni hetāni upalabbhatīti vevacanāneva, 5-
apica yasmā "puggalo upalabbhati sacchikaṭṭhaparamatthenā"ti ayaṃ puggalavādino
paṭiññā, tasmāssa yatheva puggalo upalabbhatīti laddhi, evameva puggalo
@Footnote: 1 cha.Ma. puggalavādī   2 cha.Ma. ko-kāratthe   3 cha.Ma. ci-kāro cāti pāṭho na dissati
@4 cha.Ma. "ko kovā"ti pāṭho na dissati   5 cha.Ma. upalabbhativevacanāneva

---------------------------------------------------------------------------------------------
page144.
Sacchikaṭṭhotipi āpajjati. Yā panassa puggalo atthīti laddhi, tassā vijjamānoti
vevacanameva, tasmā sabbānipetāni vevacanāni 1- sodhitāni.
     [60] Tattha yaṃ avasāne "puggalo atthi, atthi na sabbo puggalo"tiādi
vuttaṃ, tatrāyamadhippāyo:- yañhetaṃ paravādinā "puggalo atthi, atthi
kehici puggalo kehici na puggalo"ti vuttaṃ, taṃ yasmā atthato puggalo atthi,
atthi na sabbo puggaloti ettakaṃ hoti, tasmā naṃ sakavādī sampaṭicchāpetvā
idāni naṃ evaṃ anuyuñjati:- tayā hi "atthi puggalo attahitāya paṭipanno"ti
vacanamattaṃ nissāya "puggalo atthī"ti laddhi gahitā, yathā ca bhagavatā etaṃ
vuttaṃ, tathā "suññato lokaṃ avekkhassu, mogharāja sadā sato"tiādinā 2-
nayena "natthī"tipi vuttaṃ, tasmā yatheva te "puggalo atthi, atthi na sabbo
puggalo"ti laddhi, tathā puggalo natthi, natthi na sabbo puggalotipi āpajjati,
kiṃ etaṃ sampaṭicchasīti. Atha naṃ asampaṭicchanto na hevanti paṭikkhipati.
Sesamettha niggahādividhānaṃ vuttanayeneva veditabbanti.
                       Vacanasodhanavaṇṇanā niṭṭhitā.
                           ----------
                       10. Paññattānuyogavaṇṇanā
     [61-66] Idāni paññattānuyogo nāma hoti. Rūpadhātuyā hi
puggalavādī rūpiṃ puggalaṃ paññapeti, tathā arūpadhātuyā arūpiṃ. Tassa taṃ laddhiṃ
bhindituṃ sabbāpi pucchā sakavādissa, paṭiññā ca paṭikkhepo ca itarassa. So
hi rūpīti vutte rūpakāyasabbhāvato ceva tathārūpāya ca paññattiyā atthitāya
paṭijānāti, kāmīti vutte vītarāgasabbhāvato ceva tathārūpāya ca paññattiyā
@Footnote: 1 cha.Ma. vacanāni   2 khu.su. 25/1126/549

---------------------------------------------------------------------------------------------
page145.
Natthitāya paṭikkhipati, arūpīti vuttepi arūpakkhandhasabbhāvato ceva tathārūpāya ca
paññattiyā atthitāya paṭijānāti. Dvīsupi nayesu sattoti puggalassa vevacanavasena
vuttaṃ.
     [67] Idāni yasmā so "kāye kāyānupassī"ti āgataṭṭhāne añño
kāyo añño puggaloti icchati, tasmā taṃ laddhiṃ bhindituṃ kāyoti vā sarīranti
vātiādi sakavādīpucchā hoti. Tattha kāyaṃ appīyaṃ karitvāti kāyaṃ appetabbaṃ
allīyāpetabbaṃ ekībhāvaṃ upanetabbaṃ avibhajitabbaṃ katvā pucchāmīti attho.
Eseseti eso soyeva. Ese esetipi pāṭho, eso esoyevāti attho.
Ekaṭṭheti ekaṭṭho. Same samabhāge tajjāteti samo samabhāgo tajjātiko.
Vacanamatteyevettha bhedo, atthato pana kāyova esoti pucchati. Paravādī
nānattaṃ apassanto āmantāti paṭijānāti. Puggaloti vā jīvoti vāti pucchāyapi
eseva nayo. Añño kāyoti puṭṭho pana kāyānupassanāya evaṃladdhikattā
paṭijānāti. Aññaṃ jīvanti puṭṭho pana āhacca bhāsitaṃ suttaṃ paṭikkhipituṃ
asakkonto avajānāti. Tato paraṃ "ājānāhi niggahan"tiādi uttānatthameva.
     [68] Paravādīpakkhe pana añño kāyo añño puggaloti puṭṭho
sakavādī ṭhapanīyapañhattā paṭikkhipati, paravādī chalavasena paṭikammaṃ karoti, tampi
uttānatthamevāti.
                     Paññattānuyogavaṇṇanā niṭṭhitā.
                           ----------
                        11. Gatianuyogavaṇṇanā
     [69-72] Idāni gatiparivattanamukhena cutipaṭisandhianuyogo hoti. Tattha
yasmā puggalavādī "sa sattakkhattuparamaṃ sandhāvitvāna puggalo"tiādīni 1-
suttāni nissāya puggalo sandhāvatīti laddhiṃ gahetvā voharati, tasmāssa
@Footnote: 1 saṃ.ni. 16/133/179, khu.iti. 25/24/248

---------------------------------------------------------------------------------------------
page146.
Taṃ laddhiṃ bhindituṃ sandhāvatīti pucchā sakavādissa. Tattha sandhāvatīti saṃsarati
gamanāgamanaṃ karoti. Attano laddhivasena paṭiññā paravādissa. So puggalotiādayo
anuyogāpi sakavādissa, paṭikkhepo paravādissa. Tattha soti soyevāti
attho. Evaṃ pana anuyutto sassatadiṭṭhibhayena paṭikkhipati. Aññoti puṭṭho
ucchedadiṭṭhibhayena. So cañño cāti puṭṭho ekaccasassatadiṭṭhibhayena. Neva so
na aññoti puṭṭho amarāvikkhepadiṭṭhibhayena. Puna cattāropi pañhe ekato
puṭṭho catunnampi diṭṭhīnaṃ bhayena paṭikkhipitvā puna yānissa suttāni nissāya
laddhi uppannā, tāni dassento tena hi puggalo sandhāvatītiādimāha.
     [76] Puna sakavādinā "yvāyaṃ tava laddhiyā sandhāvati, kiṃ so asmiñca
parasmiñca loke ekoyevā"ti adhippāyena svevāti niyametvā puṭṭho
sassatabhayā paṭikkhipitvā puna daḷhaṃ katvā tatheva puṭṭho yasmā so puggalova
na añño bhāvo, "so tato cuto idhūpapanno"ti ādisuttampi 1- atthi, tasmā
paṭijānāti. Sveva manussoti puṭṭho manussasseva devatābhāvato paṭikkhipati.
     [77] Puna puṭṭho "ahaṃ tena samayena sunetto nāma satthā
ahosin"tiādisuttavasena 2- paṭijānāti. Athassa sakavādī devamanussūpapattīnaṃ
nānattato taṃ 3- vacanaṃ micchāti pakāsento manusso hutvātiādimāha.
     [78] Tattha hevaṃ maraṇaṃ na hehitīti evaṃ sante maraṇaṃ na bhavissatīti
attho. Ito paraṃ yakkho petoti attabhāvanānattavasena anuyoganānattaṃ
veditabbaṃ.
     [82] Khattiyotiādīni jātivasena ceva aṅgavekallādivasena ca vuttāni.
@Footnote: 1 vinaYu. 1/12/6, dī.Sī. 9/244/82, Ma.mū. 12/52/30
@2 aṅ. sattaka. 23/63-70/105,137 atthato samānaṃ (syā)
@3 cha.Ma. "tan"ti padaṃ na dissati

---------------------------------------------------------------------------------------------
page147.
     [87] Puna na vattabbanti paravādinā puṭṭhena idha ṭhitassa 1-
upapattivasena paralokassa gamanābhāvato paṭiññā sakavādissa. Puna sotāpannassa
bhavantarepi sotāpannabhāvāvijahanato dutiyapaṭiññāpi tasseva. Hañcītiādivacanaṃ
paravādissa.
     [88] Puna devaloke upapannassa manussattābhāvadassanena anuyogo
sakavādissa.
     [89] Tato paraṃ anañño avigatoti ettha anaññoti sabbākārena
ekasadiso. Avigatoti ekenapi ākārena avigatoti attho. Na hevanti devaloke
upapannassa manussabhāvato 2- evamāha.
     [90] Puna daḷhaṃ katvā anuyutto "sveva puggalo sandhāvatī"ti
laddhiyā anujānāti. Hatthacchinnotiādi ākāravigamanadassanena avigato sandhāvatīti
laddhibhindanatthaṃ vuttaṃ. Tattha aḷacchinnoti yassa aṅguṭṭhakā chinnā.
Kaṇḍaracchinnoti yassa mahānhārū chinnā.
     [91] Sarūpotiādīsu paṭhame pañhe iminā rūpakāyena saddhiṃ agamanaṃ
sandhāya paṭikkhipati. Dutiye antarābhavapuggalaṃ sandhāya paṭijānāti. So hi tassa
laddhiyā sarūpova gantvā mātukucchiṃ pavisati. Athassa taṃ rūpaṃ bhijjati. Taṃ jīvanti
yena rūpasaṅkhātena sarīrena saddhiṃ gacchati, kimassa tadeva jīvaṃ taṃ sarīranti
pucchati. Paravādī idha sarīranikkhepā suttavirodhā ca paṭikkhipati.
     Savedanotiādīsu asaññūpapattiṃ sandhāya paṭikkhipati, tadaññūpapattiṃ
sandhāya paṭijānāti. Taṃ jīvanti yena vedanādisaṅkhātena sarīrena saddhiṃ gacchati.
Kimassa tadeva jīvaṃ taṃ sarīranti pucchati. Taṃ jīvaṃ taṃ sarīraṃ, aññaṃ jīvaṃ aññaṃ
@Footnote: 1 cha.Ma. paravādinā puṭṭho idhaṭṭhakassa  2 cha.Ma. manussabhāvābhāvato

---------------------------------------------------------------------------------------------
page148.
Sarīranti etissā hi laddhiyā pañcapi khandhā sarīranti adhippetā. Paravādī
suttavirodhā paṭikkhipati.
     [92] Arūpotiādīsu paṭhame pañhe antarābhavaṃ sandhāya paṭikkhipati.
Dutiye arūpā rūpaṃ 1- upapajjamānaṃ sandhāya paṭijānāti. Aññaṃ jīvanti yaṃ
rūpasaṅkhātaṃ sarīraṃ pahāya arūpo sandhāvati, kinte taṃ sarīraṃ aññaṃ, aññaṃ
jīvanti pucchati. Itaro suttavirodhā paṭikkhipati.
     Avedanotiādīsu saññībhavaṃ sandhāya paṭikkhipati, tadaññaṃ upapattibhāvaṃ 2-
sandhāya paṭijānāti. Aññaṃ jīvanti yaṃ vedanādisaṅkhātaṃ 3- sarīraṃ pahāya avedano
aviññāṇo sandhāvati, kinte taṃ aññaṃ sarīraṃ, aññaṃ jīvanti pucchati. Itaro
suttavirodhā paṭikkhipati.
     [93] Rūpaṃ sandhāvatītiādīsu ye rūpādayo khandhe upādāya puggalaṃ
paññapeti, kinte tasmiṃ puggale sandhāvante tampi rūpaṃ sandhāvatīti pucchati.
Paravādī "avijjānīvaraṇānaṃ sattānaṃ taṇhāsaññojanānaṃ sandhāvataṃ saṃsaratan"ti
sattasseva sandhāvanato 4- paṭikkhipati. Puna puṭṭho yasmā rūpādidhamme vinā
puggalo natthi, tasmā tasmiṃ sandhāvante tenapi rūpena sandhāvitabbanti
saññāya paṭijānāti. Vedanādīsupi eseva nayo.
     [94] Rūpaṃ na sandhāvatītiādīsu yasmā te rūpaṃ puggalo na hoti, sveva
ca sandhāvatīti vadesi, tasmā taṃ pucchāmi, kinte rūpaṃ na sandhāvatīti attho.
Itaro puggalena sandhāvantena 5- na sakkā tassa upādānabhūtena rūpena
sandhāvitunti saññāya paṭikkhipati. Puna puṭṭho sattānañceva 6- sandhāvanato
paṭijānāti. Sesamettha uttānameva.
@Footnote: 1 Sī.,Ma. āruppā āruppaṃ         2 cha.Ma. upapattiṃ   3 Sī.,Ma. vedanāsaṅkhātaṃ
@4 cha.Ma. sandhāvanavacanato. evamuparipi  5 cha.Ma. puggale sandhāvante
@6 cha.Ma. sattānaññeva

---------------------------------------------------------------------------------------------
page149.
     Gāthānaṃ pana ayamattho:- āyasmato matena rukkhaṃ upādāya chāyā
viya indhanamupādāya aggi viya ca khandhe upādāya puggalo, rūpādīnaṃ sandhāvane
asati tesu khandhesu bhijjamānesu so tava puggalo bhijjati ce, evaṃ sante
ucchedā bhavati diṭṭhi, ucchedadiṭṭhi te āpajjati. Katarā? yā buddhena
vivajjitā akusaladiṭṭhi. Yā pana "ucchedavādī samaṇo gotamo"ti pariyāyabhāsitā,
na taṃ vadāmāti dasseti. Athāpi tesu khandhesu bhijjamānesu so puggalo na
bhijjati, evaṃ sante  sassato puggalo hoti. Tato so nibbānena samasamo
āpajjati. Samasamoti ativiya samo, samena vā samo, samabhāveneva samo. Yathā ca 1-
nibbānaṃ na uppajjati na bhijjati, 2- evaṃ so puggalopi na bhijjate, puggalo
tena 2- samasamoti.
                Gatiparivattanamukhena cutipaṭisandhānuyogo niṭṭhito.
                        Anuyogavaṇṇanā niṭṭhitā.
                           -----------
                    12. Upādāpaññattānuyogavaṇṇanā
     [95] Idāni upādāpaññattānuyogo hoti. Tattha pucchā sakavādissa,
paṭiññāpaṭikkhepo paravādissa. So hi rukkhaṃ upādāya chāyāya viya indhanaṃ
upādāya aggissa viya ca cakkhurūpādīni 3- upādāya puggalassa paññattiṃ paññāpanaṃ
avabodhanaṃ icchati, tasmā "rūpaṃ upādāyā"ti puṭṭho paṭijānāti. Puna yathā
rukkhupādānā chāyā rukkho viya indhanupādāno ca aggi indhanaṃ viya
aniccādidhammo, evaṃ te rūpādiupādāno puggalo rūpādayo viya aniccoti
imamatthaṃ puṭṭho attano laddhiyaṃ ṭhatvā paṭikkhipati.
@Footnote: 1 cha.Ma. yatheva   2-2 cha.Ma. evaṃ te puggalopi tena
@3 cha.Ma. rūpādīni

---------------------------------------------------------------------------------------------
page150.
     [97] Nīlaṃ rūpaṃ upādāya nīlotiādīsu nīlarūpena saddhiṃ puggalassa
ekattaṃ ekasarīre nīlādīnaṃ bahūnaṃ vasena bahubhāvañca anicchanto paṭikkhipati.
     [98] Kusalaṃ vedananti etthāpi vedanāya saddhiṃ ekattaṃ ekasantāne
bahūnaṃ kusalavedanānaṃ vasena bahubhāvañca anicchanto paṭikkhipati. Dutiyanaye
maggakusalotiādivacanasabbhāvato chekaṭṭhaṃ sandhāya paṭijānāti. Saphalotiādīni puṭṭho
tathārūpassa vohārassa abhāvato paṭikkhipati.
     [99] Akusalapakkhe achekaṭṭhaṃ sandhāya paṭijānāti.
     [100] Abyākatapakkhe sassatādivasena abyākatabhāvaṃ sandhāya paṭijānāti.
Sesamettha heṭṭhā vuttanayeneva veditabbaṃ.
     [104] Cakkhuṃ upādāyātiādīsu  *- "cakkhumā visamānīva .pe. Pāpāni
parivajjaye"tiādivohārasabbhāvato paṭijānāti. Cakkhumattādinirodhena puggalassa
nirodhaṃ anicchanto paṭikkhipati.
     [107] Rūpaṃ upādāya vedanaṃ upādāyāti ettha aññepi rūpamūlakā
dukatikacatukkā veditabbā. Yasmā pana khandhe upādāya puggalassa paññatti, tasmā
dvepi tayopi cattāropi pañcapi upādāya paññattiṃ paṭijānāti. Ekasantāne
pana dvinnaṃ pañcannaṃ vā abhāvā paṭikkhipati. Āyatanādīsupi eseva nayo.
     [112] Idāni yaṃ upādāya yassa paññatti, yathā tassa aniccatāya
tassāpi aniccatā tato ca aññattaṃ siddhaṃ, evaṃ tassa puggalassāpi āpajjatīti
dassetuṃ yathā rukkhantiādimāha. Tattha upādāyāti paṭicca āgamma, na vinā
tanti attho. Paravādī pana tathā anicchanto laddhiyaṃ ṭhatvā paṭikkhipati.
@Footnote: * khu.u. 25/43/162

---------------------------------------------------------------------------------------------
page151.
     [115] Nigaḷoti saṅkhalikabandhanaṃ. Negaḷikoti tena bandhanena 1- bandhako.
Yassa rūpaṃ so rūpavāti yasmā yassa rūpaṃ so rūpavā hoti, tasmā yathā na
nigaḷo .pe. Añño rūpavāti attho.
     [116] Citte cittetiādīsu sarāgādicittavasena sarāgāditaṃ sandhāya
cittānupassanāvasena paṭijānāti. Jāyatītiādinā nayena puṭṭho puggalassa
khaṇikabhāvaṃ anicchanto paṭikkhipati. "so"ti vā "añño"ti vā puṭṭho
sassatucchedabhayā 2- paṭikkhipati. Puna na vattabbaṃ "kumārako"ti vā "kumārikā"ti vā
puṭṭho lokavohārasamucchedabhayena vattabbanti paṭijānāti. Sesamettha pākaṭameva.
     [118] Idāni paravādī aññenākārena laddhiṃ patiṭṭhāpetukāmo na
vattabbaṃ puggalo upalabbhatītiādimāha. Tattha na vattabbanti kinte iminā
evaṃ bahunā upādāpaññattānuyogena, idantāva vadehi, kiṃ na vattabbaṃ
  "puggalo upalabbhati sacchikaṭṭhaparamatthenā"ti.  tato sakavādinā āmantāti vutte
nanu yo passatītiādimāha. Tattha yoti puggalo. Yanti rūpaṃ. Yenāti cakkhunā.
Soti puggalo. Tanti rūpaṃ. Tenāti cakkhunā. Idaṃ vuttaṃ hoti:- nanu yo yaṃ
rūpaṃ yena cakkhunā passati, so taṃ rūpaṃ tena cakkhunā passanto puggaloti.
Sakavādī kiñcāpi cakkhuviññāṇassa nissayabhāvaṃ gacchantaṃ cakkhumeva rūpaṃ passati,
tathā sotameva saddaṃ suṇāti .pe. Manoviññāṇameva 3- dhammaṃ vijānāti, "atthi
arahato cakkhu, passati arahā cakkhunā rūpan"tiādisammativasena pana āmantāti
paṭijānāti.
     [120] Tato chalavādaṃ nissāya paravādinā puggalassa vattabbatāya sādhitāya
tameva vādaṃ parivattetvā puggalo upalabbhatītiādimāha. Tattha yo na passatīti
@Footnote: 1 cha.Ma. ayaṃ pāṭho na dissati  2 cha.Ma. sassatudchedabhayena  3 cha.Ma. viññāṇameva

---------------------------------------------------------------------------------------------
page152.
Andho asaññīsatto 1- arūpaṃ upapanno nirodhasamāpanno anandhopi ca aññatra
dassanasamayā na passati nāma. Sesavāresupi eseva nayo. Sesaṃ pālivaseneva
atthato veditabbaṃ.
     [122] Suttasaṃsandanāyaṃ dibbassa cakkhuno rūpagocarattā rūpaṃ passatīti
āha. Dutiyavāre "satte passāmī"ti vacanato puggalaṃ passatīti āha. Tatiyavāre
"rūpaṃ disvā puggalaṃ vibhāvetī"ti laddhito ubho passatīti āha. Yasmā pana
passitabbaṃ nāma diṭṭhaṃ sutaṃ mutaṃ viññātanti catubbidhe rūpasaṅgahe rūpāyatanameva
saṅgahitaṃ, tasmā sakavādī "rūpaṃ puggalo, puggalo rūpaṃ, ubho rūpan"ti anuyogaṃ
karoti. Tassattho pākaṭoyevāti.
                   Upādāpaññattānuyogavaṇṇanā niṭṭhitā.
                           -----------
                      13. Purisakārānuyogavaṇṇanā
     [123] Idāni purisakārānuyogo hoti. Tattha kamme sati niyamato tassa
kārakenāpi bhavitabbanti laddhiyā pucchā paravādissa, tathārūpānaṃ kammānaṃ atthitāya
paṭiññā sakavādissa. Puna kattā kāretāti pucchā paravādissa. Tattha kattāti
tesaṃ kammānaṃ kārako. Kāretāti āṇattidesanādīhi upāyehi kārāpako. Idāni
yasmā paravādī puggalaṃ sandhāya kattāti pucchati, na karaṇamattaṃ, tasmā
paṭikkhepo sakavādissa.
     [124] Tassa kattā kāretāti ettha yadi yaṃ yaṃ upalabbhati, tassa tassa
kattā 2- puggalo upalabbhati, puggalo taveva upalabbhati, 2- kiṃ tassāpi kārako ca
kārāpako ca añño puggalo upalabbhatīti attho. Paravādī tathā anicchanto
@Footnote: 1 cha.Ma. andho asaññasatto  2-2 cha.Ma. puggalo te upalabbhati

---------------------------------------------------------------------------------------------
page153.
Issaranimmānavādabhayena paṭikkhipati. Puna puṭṭho yasmā puggalaṃ mātāpitaro janenti
nāmaṃ karonti posenti, tasmāssa te kārakā. Ye ca pana taṃ kalyāṇamittā
vā ācariyā vā tāni tāni vijjāṭṭhānasippāyatanāni sikkhāpenti, te kārāpakā
nāmāti imamatthaṃ sandhāya paṭijānāti. Purimakammameva tassa kattā ceva kārāpetā
cāti adhippetaṃ.
     [125] Tassa tassevāti iminā idaṃ vuccati 1-:- yadi kammānaṃ kārakassa
kattā tassāpi kattā tassāpi kattā attheva, evaṃ sante purimena purimena
avassaṃ pacchā pacchā puggalo kātabboti imināpi tesaṃ 2- kammānaṃ kārakena
puggalena āyatiṃ añño puggalo kātabbo, tenāpi aññoti natthi dukkhassa
antakiriyā, natthi vaṭṭassa upacchedo, natthi appaccayaṃ parinibbānaṃ. Paccayābhāvena
paccayapaṭibaddhassa dukkhassa abhāvā yaṃ nibbānaṃ vuttaṃ, natthi te tanti. Athavā
tassa tassevāti yadi kammaṃ kammamattaṃ na hoti, tassa pana kārako puggalo,
tassāpi kārako tassāpi kārakoti evaṃ puggalaparamparā atthi, evaṃ sante yā
esā kammavaṭṭassa appavattikaraṇena dukkhassa antakiriyā vuttā, sā natthīti
attho. Paravādī taṃ anicchanto paṭikkhipati. Ito aparāsupi upalabbhatisāmaññena
kārakapucchāsu puggalaṃyeva sandhāya "kattā kāretā"ti vuttaṃ, na paccaye. Na hi
mahāpaṭhavīādīnaṃ paccayo 3- natthi.
     [135] Añño kalyāṇapāpakānaṃ kammānaṃ kattāti pañho "saṅkhāravantaṃ
vā attānan"tiādidiṭṭhibhayā paṭikkhitto.
     [136] Vipāko upalabbhatītiādi vipākapaṭisaṃvedīvasena puggalaṃ dassentassa
laddhibhindanatthaṃ vuttaṃ. Tattha vipākapaṭisaṃvedīti anuyogo paravādissa,
vipākappavattito aññassa vedakassa abhāvā paṭikkhepo sakavādissa. Puna pucchā
sakavādissa, paṭiññā itarassa.
@Footnote: 1 cha.Ma. pucchati   2 cha.Ma. te   3 cha.Ma. paccayā

---------------------------------------------------------------------------------------------
page154.
     [138] Tassa paṭisaṃvedīti tassa tassa 1- vipākapaṭisaṃvedakassa paṭisaṃvedī.
Yasmā pana paṭisaṃveditabbo nāma vipāko, na ca puggalo vipāko, tasmā
paṭikkhepo paravādissa. Puna puṭṭho yasmā puññavipāke ṭhitattā vipākapaṭisaṃvedī
puttaṃ vā patiṃ vā mātā vā jāyā vā parimuccati 2- parisajjati, tasmā tathārūpaṃ
paṭisaṃveditaṃ sandhāya paṭijānāti paravādī.
     Tassa tassevāti yadi vipāko vipākamattaṃ na hoti, tassa pana paṭisaṃvedī
puggalo, tassāpi paṭisaṃvedī, tassāpi paṭisaṃvedīti evaṃ puggalaparamparā atthi,
evaṃ sante yā esā vipākavaṭṭassa appavattikaraṇena dukkhassa antakiriyā
vuttā, sā natthīti attho. Ito paraṃ upalabbhatisāmaññena paṭisaṃvedīpucchāsu heṭṭhā
vuttanayeneva attho veditabbo.
     [142] Añño kalyāṇapāpakānaṃ kammānaṃ vipākapaṭisaṃvedīti pañho
"vedanavantaṃ vā attānan"tiādidiṭṭhibhayā paṭikkhitto.
     [143] Dibbaṃ sukhantiādi kalyāṇapāpakānaṃ kammānaṃ vipākaṃ bhājetvā
dassanavasena āraddhaṃ. Taṃ sabbaṃ heṭṭhā vuttanayeneva veditabbaṃ. Sakavādino
cettha puggalavaseneva paṭisaṃvedīpaṭikkhepo veditabbo, na vedayitavasena.
     [148] Mahāpaṭhavīādīni hi ārammaṇaṃ katvā vedayitānaṃ uppatti appaṭisiddhā.
     [170] Kattā kāretā vipākapaṭisaṃvedītiādi vomissakanayavasena āraddhaṃ.
Tattha so karotīti yaṃ tvaṃ kattāti ca paṭisaṃvedīti ca vadesi, kiṃ soyeva karoti
so paṭisaṃvedeti. Ayaṃ anuyogo sakavādissa, suttavirodhabhayena paṭikkhepo paravādissa.
     [171] Puna puṭṭho "idha nandati pecca nandatī"tiādisuttavasena 3-
paṭijānāti. 4- Athassa vacanokāsaṃ paṭibāhanto sakavādī sayaṃkataṃ sukhadukkhanti āha.
@Footnote: 1 cha.Ma. ekameva "tassā"ti padaṃ dissati   2 cha.Ma. paricumbati
@3 khu.dha. 25/18/18   4 cha.Ma. paṭiññā tasseva

---------------------------------------------------------------------------------------------
page155.
     [172] Tattha añño karotīti kārakavedakānaṃ aññattapucchāvasena vuttaṃ.
Tato paravādī suttavirodhabhayena vacanokāsaṃ 1- paṭikkhipitvā puna puṭṭho "manussabhūto
katvā devabhūto paṭisaṃvedetī"ti maññamāno paṭijānāti. Evaṃvādino pana paraṃkataṃ
sukhadukkhaṃ āpajjatīti tassa vasena puṭṭho puna paṭikkhipati.
     [174] So ca añño cāti kārakavedakānaṃ ekattaaññattapucchāvasena
vuttaṃ. Tato paravādī suttavirodhabhayeneva paṭikkhipitvā puna puṭṭho purime dvepi
naye ekato katvā paṭijānāti. Evaṃvādino pana sayaṃkatañca paraṃkatañca sukhadukkhaṃ
āpajjatīti tassa vasena puṭṭho puna paṭikkhipati.
     [176] Neva so karotīti kārakavedakānaṃ ekattaaññattapaṭikkhepavasena
vuttaṃ. Tato paravādī suttavirodhavaseneva paṭikkhipitvā puna puṭṭho yasmā manusso
devalokūpapattiyā kammaṃ katvā na manussabhūtova paṭisaṃvedeti, nāpi yena kammaṃ
kataṃ, tato aññova paṭisaṃvedeti, tasmā kārakato vedako neva so hoti na
aññoti maññamāno paṭijānāti. Laddhimattamevetaṃ. Evaṃvādino pana asayaṃkāraṃ
aparaṃkāraṃ adhiccasamuppannaṃ sukhadukkhaṃ āpajjatīti tassa vasena puṭṭho puna
paṭikkhipati. Apica imasmiṃ vomissakanaye ādito paṭṭhāya imināpi nayena attho
veditabbo. Yasmā hi ayaṃ puggalavādī kammānaṃ kārakañceva vedakañca icchati,
tasmāssa yo kārako, teneva vā vedakena bhavitabbaṃ, aññena vā ubhohi vā
bhavitabbaṃ, ubhohi vāpi na bhavitabbanti idamāpannaṃ hoti. Evamāpannameva anuyogaṃ
anuyuñjanto sakavādī "neva 2- so karotī"tiādayo cattāropi vikappe āha.
Sesaṃ vuttappakārameva.
     Pariyosāne pana cattāropi pañhā ekato puṭṭhā. Tattha paṭikkhepo ca
paṭijānanā ca sayaṃkatādidosappatti ca purimanayeneva veditabbā. Ito paraṃ
@Footnote: 1 cha.Ma. ayaṃ pāṭho na dissati   2 cha.Ma. neva-saddo na dissati

---------------------------------------------------------------------------------------------
page156.
"kalyāṇapāpakānī"ti avatvā heṭṭhā vuttanayāeva "kammaṃ atthī"tiādinā vikappena
dassitā. Tesampi heṭṭhā vuttanayeneva attho veditabbo.
                     Purisakārānuyogavaṇṇanā niṭṭhitā.
                    Kalyāṇavaggotipi etasseva nāmaṃ.
                           ----------
                       14. Abhiññānuyogavaṇṇanā
     [193] Ito paraṃ abhiññānuyogādivasena arahattasādhanā hoti. Tattha
āmantāti sakavādinā paṭiññāte paravādī "bahiddhā anindriyabaddharūpe
iddhividhādivisesādhigamo natthi, ajjhattaṃ atthi, tasmā iddhādinibbattakena
puggalena bhavitabban"ti maññamāno nanu atthi koci iddhiṃ vikubbatītiādimāha. Taṃ
sabbaṃ uttānatthamevāti.
                      Abhiññānuyogavaṇṇanā niṭṭhitā.
                           -----------
                     15-18. Ñātakānuyogādivaṇṇanā
     [197] Idāni mātātiādiko ñātakānuyogo. Khattiyotiādiko jātianuyogo.
Gahaṭṭho pabbajitoti paṭipattianuyogo. Devo manussoti upapattianuyogo.
Sotāpannotiādiko paṭivedhānuyogo, ariyānuyogotipi vuccati. Te sabbe
uttānatthāyeva. "arahā hutvā na arahā"ti panettha moghapañhattā na vuttaṃ.
     [206] Cattāro purisayugātiādi saṃghānuyogo, sopi uttānatthoeva.
     [209] Saṅkhatotiādi sacchikaṭṭhasabhāvānuyogo. Tattha tatiyā koṭīti pucchā
sakavādissa. Tathārūpassa sacchikaṭṭhassa abhāvato paṭikkhepo paravādissa. Puna puṭṭhassa 1-
puggalaṃ sandhāya paṭiññā tasseva.
@Footnote: 1 cha.Ma. puṭṭho

---------------------------------------------------------------------------------------------
page157.
     [211] Añño puggaloti pañhepi saṅkhatehi khandhehi aññattaṃ anicchanto
paṭikkhepo tasseva.
     [212] Khandhā saṅkhatātiādi saṅkhatāsaṅkhatāni sarūpena dassetvā
aññattapucchanatthaṃ vuttaṃ.
     [213] Rūpaṃ saṅkhatantiādi khandhe vibhāgato dassetvā aññattapucchanatthaṃ
vuttaṃ.
     [214] Puggalassa uppādoti pucchā sakavādissa, "jātidhammā jarādhammā,
atho maraṇadhammino"tiādīsu vuttavasena 1- paṭiññā paravādissa. Saṅkhatabhāvaṃ panassa
so na icchati, tasmā paṭikkhipati.
     [215] Puna na uppādo paññāyatītiādinā nayena puṭṭho "dukkhameva
hi sambhoti, dukkhaṃ tiṭṭhati veti cā"tiādivacanato 2- puggalassa uppādādayo
nāma na yujjantīti paṭijānāti.
     [216] Atthatthamhīti atthaṃ vuccati nibbānaṃ, tattha atthīti pucchati.
Tassa atthitāya sassataṃ, natthitāya ucchedo āpajjati. Tadubhayampi anicchanto
pacchā paṭikkhipati.
                     Ñātakānuyogādivaṇṇanā niṭṭhitā.
                           -----------
                      19. Paṭivedhānuyogādivaṇṇanā
     [217] Bhavaṃ nissāya pañhe bhavanti upapattibhavaṃ.
     [218] Vedanaṃ vediyamānapañhe vedanaṃ vediyamāno pariggahitavedano
yogāvacarova pajānāti, bālaputhujjano nappajānāti.
@Footnote: 1 cha.Ma......ādisuttavasena   2 saṃ.sa. 15/171/163

---------------------------------------------------------------------------------------------
page158.
     [224] Kāyānupassanādipañho 1- uttānatthoyeva. 2-
     [226] Pārāyanakathāya 3- suññato lokaṃ avekkhassūti sattasuññatāvasena
khandhalokaṃ olokehīti attho.
     [228] Puggalo avekkhatīti sakavādīpucchā. Paravādissa hi "suññato
lokaṃ avekkhassū"ti gāthāya yo avekkhati, so puggaloti laddhi, tasmā naṃ
evaṃ pucchati. Saha rūpenāti rūpakāyena saddhiṃ, tato anissito 4- hutvāti
attho. Idaṃ pañcavokāravasena anujānitvā puna taṃ jīvanti puṭṭho suttavirodhabhayeneva
paṭikkhipati. Vinā rūpenāti idaṃ catuvokāravasena anujānitvā puna aññaṃ jīvanti
puṭṭho suttavirodhabhayeneva paṭikkhipati. "abbhantaragato"ti ca "bahiddhā
nikkhamitvā"ti ca idaṃ "saha rūpena vinā rūpenā"ti heṭṭhā vuttassa
lakkhaṇavacanaṃ. Tattha abbhantaragatoti rūpassa antogato, ito vā eto vā 5-
anikkhamitvā rūpaparicchedavaseneva ṭhapito 6- hutvāti attho. Nikkhamitvāti
rūpaparicchedaṃ atikkamitvā, rūpaṃ anissito hutvāti attho.
     [231] Anattāti attanā jīvena puggalena rahito, ekadhammepi
puggalo natthīti attho. Evaṃ sabbasuttānaṃ āgamaṭṭhakathāsu vuttanayeneva attho
veditabbo. Idaṃ 7- pana sandhāya bhāsitamattameva vakkhāma.
     [237] Vuttaṃ bhagavatā sappikumbhotiādi "sabbāva desanā yathāvutta-
vaseneva 8- atthato na gahetabbā"ti dassanatthaṃ ābhataṃ. Yathā hi suvaṇṇaṃ
gahetvā kato suvaṇṇavikāro kumbho suvaṇṇakumbhoti vuccati, na evaṃ sappiṃ
gahetvā kato sappissa vikāro sappikumbho nāma atthi. Yasmiṃ pana kumbhe
pakkhittaṃ, so sappikumbho nāmāti ayamettha attho. Telakumbhādīsupi eseva
@Footnote: 1 cha.Ma......pañhā  2 cha.Ma. uttānatthāyeva  3 cha.Ma. pārāyanagāthāya
@4 cha.Ma. anissaṭo    5 cha.Ma. etto vā     6 cha.Ma. ṭhito
@7 cha.Ma. idha        8 cha.Ma. yathāruta.....

---------------------------------------------------------------------------------------------
page159.
Nayo. Yathā ca nibbānaṃ niccaṃ dhuvaṃ, na evaṃ bhattaṃ vā yāgu vā atthi.
Kālaparicchedaṃ pana akatvā divase divase dassāmāti paññattivasena 1- "niccabhattaṃ
dhuvayāgū"ti vuccatīti ayamettha attho.
     "atthi puggalo attahitāya paṭipanno"tiādīsupi yathā rūpādayo dhammā
paccattalakkhaṇasāmaññalakkhaṇavasena atthi, na evaṃ puggalo. Rūpādīsu pana sati
evaṃnāmo evaṃgottoti vohāroti. 2- Iti iminā lokavohārena lokasammatiyā
lokaniruttiyā atthi puggaloti ayamettha attho. Vuttampi cetaṃ bhagavatā "imā
kho citta lokasamaññā lokaniruttiyo lokavohārā lokapaññattiyo"ti. 3-
Rūpādidhammā pana vināpi lokasammatiṃ paccattasāmaññalakkhaṇavasena paññāpanato
atthīti ayamettha attho.
     Buddhānaṃ pana dve kathā sammatikathā ca paramatthakathā ca. Tattha satto
puggalo devo brahmātiādikā sammatikathā nāma. Aniccaṃ dukkhaṃ anattā
khandhā dhātuyo āyatanāni satipaṭṭhānā sammappadhānātiādikā paramatthakathā
nāma.
     Tattha yo sammatiyā desanāya sattoti vā .pe. Brahmāti vāti
vutte jānituṃ paṭivijjhituṃ niyyātuṃ arahattajayaggāhaṃ gahetuṃ sakkoti, tassa
bhagavā āditova sattoti vā puggaloti vā posoti vā devoti vā brahmāti
vā katheti. Yo paramatthadesanāya aniccanti vā dukkhanti vātiādīsu aññataraṃ
sutvāva jānituṃ paṭivijjhituṃ niyyātuṃ arahattajayaggāhaṃ gahetuṃ sakkoti, tassa
aniccantiādīsu aññataraṃ katheti. Tathā sammatikathāya bujjhanakasattassa na
paṭhamaṃ paramatthakathaṃ katheti, sammatikathāya pana bodhetvā pacchā paramatthakathaṃ
katheti. Paramatthakathāya bujjhanakasattassāpi na paṭhamaṃ sammatikathaṃ katheti, paramatthakathāya
@Footnote: 1 cha.Ma. paññattavasena  2 cha.Ma. vohāro hoti  3 dī.Sī. 9/440/195

---------------------------------------------------------------------------------------------
page160.
Pana bodhetvā pacchā sammatikathaṃ katheti. Pakatiyā pana paṭhamameva 1- sammatikathaṃ
kathetvā pacchā 1- paramatthakathaṃ kathentassa desanā sukhākārā 2- hoti, tasmā
buddhā paṭhamaṃ sammatikathaṃ kathetvā pacchā paramatthakathaṃ kathenti. Te sammatikathaṃ
kathentāpi saccameva sabhāvameva amusāva kathenti, paramatthakathaṃ kathentāpi saccameva
sabhāvameva amusāva kathenti. Ayañhi:-
              duve saccāni akkhāsi     sambuddho vadataṃ varo
              sammatiṃ paramatthañca        tatiyaṃ nūpalabbhati.
     Tattha:-
              "saṅketavacanaṃ saccaṃ       lokasammatikāraṇaṃ
               paramatthavacanaṃ saccaṃ       dhammānaṃ tathalakkhaṇan"ti.
     Aparo nayo:- dve bhagavato desanā paramatthadesanā ca khandhādivasena
sammatidesanā ca sappikumbhādivasena. Na hi bhagavā samaññaṃ atidhāvati. Tasmā
"atthi puggalo"ti vacanamattato abhiniveso na kātabbo. Satthārā hi:-
               paññattiṃ anatikkamma      paramattho pakāsito
               samaññaṃ nātidhāveyya     tasmā aññopi paṇḍito
               paramatthaṃ pakāsento     samaññaṃ nātidhāvaye.
     Sesaṃ sabbattha uttānatthamevāti.
                         Puggalakathā niṭṭhitā.
                           ----------
@Footnote: 1-1 cha.Ma. ime pāṭhā na dissanti   2 cha.Ma. lūkhākārā

---------------------------------------------------------------------------------------------
page161.
                           2. Parihānikathā
                       1. Vādayuttiparihānivaṇṇanā
     [239] Idāni parihānikathā nāma 1- hoti. Parihānidhammo aparihānidhammo,
dveme bhikkhave dhammā sekhassa bhikkhuno parihānāya saṃvattanti, 2- pañcime bhikkhave
dhammā samayavimuttassa bhikkhuno parihānāya saṃvattantīti 3- evamādīni hi suttāni
nissāya samitiyā vajjiputtakā sabbatthivādino ekacce ca mahāsaṃghikā arahatopi
parihāniṃ icchanti, tasmā te vā hontu aññeyeva vā, yesaṃ ayaṃ laddhi,
tesaṃ laddhibhindanatthaṃ parihāyati arahā arahattāti pucchā sakavādissa. Tattha 4-
parihāyatīti dve parihāniyo pattaparihāni ca appattaparihāni ca. Tattha
"dutiyampi kho āyasmā godhiko tamhā sāmāyikāya cetovimuttiyā parihāyī"ti 5-
ayaṃ pattaparihāni nāma. "mā vo sāmaññatthikānaṃ sataṃ sāmaññattho parihāyī"ti 6-
ayaṃ appattaparihāni. Tāsu idha pattaparihāni adhippetā. Tañhi sandhāya
āmantāti paṭiññā paravādissa. Sakasamaye pana imaṃ pattaparihāniṃ nāma
lokiyasamāpattiyāva icchanti, na arahattādīhi sāmaññaphalehi. Parasamayepi naṃ
sabbasāmaññaphalesu sabbabhavesu sabbakālesu sabbesañca puggalānaṃ na icchanti,
taṃ pana tesaṃ laddhimattamevāti sabbaṃ laddhijālaṃ bhindituṃ puna sabbatthātiādinā
nayena desanā vaḍḍhitā.
     Tattha yasmā paravādī kammena 7- parihāyitvā sotāpattiphale ṭhitassa
arahato parihāniṃ na icchati, upari phalesu ṭhitasseva icchati. Yasmā ca
@Footnote: 1 cha.Ma. nāma-saddo na dissati        2 aṅ. duka. 20/185/92
@3 aṅ.pañcaka. 22/149/193 (syā)   4 cha.Ma. tatra
@5 saṃ.sa. 15/159/145             6 Ma.mū. 12/417/372      7 cha.Ma. kamena

---------------------------------------------------------------------------------------------
page162.
Rūpārūpabhavesu ṭhitassa na icchati, kammārāmatādīnaṃ pana parihāniyadhammānaṃ
bhāvato kāmabhave ṭhitasseva icchati, tasmā "sabbatthā"ti puṭṭho paṭikkhipati.
Puna daḷhaṃ katvā puṭṭho kāmabhavaṃ sandhāya paṭijānāti. Sabbasmimpi hi kāmabhave
parihānikarā kāmaguṇā atthi, tasmā tattha parihāyatīti tassa laddhi.
     Tatiyapucchāya parihānīti parihānikare dhamme pucchati. Tattha yasmā parihāni
nāma kammārāmatādidhammā, visesato vā kāmarāgabyāpādāeva, te ca rūpārūpabhave
natthi, tasmā "na hevan"ti paṭikkhepo paravādissa.
     Sabbadāti kālapucchā. Tattha paṭhamapañhe yonisomanasikārakāle aparihāyanato
paṭikkhipati. Dutiye ayonisomanasikaroto rattibhāge vā divasabhāge vā sabbadā
parihāyanato paṭijānāti. Tatiye parihānikaradhammasamāyoge sati muhuttameva parihāni
nāma hoti, tato pubbe aparihīnassa pacchā parihīnassa ca parihāni nāma
natthīti paṭikkhipati.
     Sabbeva arahantoti pañhānaṃ paṭhamasmiṃ tikkhindriye sandhāya paṭijānāti. 1-
Dutiyasmiṃ mudindriye sandhāya paṭijānāti. Tatiyasmimpi tikkhindriyāva
adhippetā. Tesañhi sabbesampi parihāni na hotīti tassa laddhi.
     Seṭṭhiudāharaṇe paṭhamapucchā paravādissa, dutiyā sakavādissa. Tatrāyamadhippāyo:-
yaṃ maṃ tumhe pucchatha "arahā arahattā parihāyanto catūhi phalehi
parihāyatī"ti, tatra vo paṭipucchāmi "catūhi satasahassehi seṭṭhī seṭṭhittaṃ
kārento 2- satasahassehi parihīno 3- seṭṭhī seṭṭhittā parihīno hotī"ti. Tato
sakavādinā ekadesena parihāniṃ sandhāya "āmantā"ti vutte sabbasāpateyyā
parihīno hotīti pucchati. Tathā aparihīnattā sakavādī na hevanti vatvā atha
@Footnote: 1 cha.Ma. paṭikkhipati   2 cha.Ma. karonto  3 cha.Ma. parihīne

---------------------------------------------------------------------------------------------
page163.
Naṃ "evameva arahāpi parihāyati ca, na ca catūhi phalehī"ti uppannaladdhikaṃ
dutiyaṃ bhabbapañhaṃ pucchati. Paravādī seṭṭhino abhabbatāya niyamaṃ apassanto
paṭijānitvā arahato catūhi phalehi parihānibhabbataṃ puṭṭho "niyato
sambodhiparāyano"ti 1- vacanassa ayoniso atthaṃ gahetvā laddhiyaṃ ṭhito
sotāpattiphalato parihāyituṃ abhabbataṃ sandhāya paṭikkhipati, taṃ panassa laddhimattamevāti.
                 Ettāvatā vādayutti nāma niṭṭhitā hoti.
                           -----------
                    2. Ariyapuggalasaṃsandanaparihānivaṇṇanā
     [240] Idāni ariyapuggalasaṃsandanā āraddhā. Tattha yasmā keci arahatova
parihāniṃ icchanti, keci anāgāminopi, keci sakadāgāminopi. 2- Sotāpannassa pana
sabbepi na icchantiyeva. Ye arahattā parihāyitvā anāgāmisakadāgāmibhūmibhāve 3-
ṭhitā, tesaṃ parihāniṃ icchanti, na itaresaṃ anāgāmisakadāgāmīnaṃ. Sotāpannassa
pana tepi sabbadāpi 4- na icchantiyeva, tasmā peyyālamukhena pucchā katā. Tattha
tesaṃ laddhivasena paṭiññā ca paṭikkhepo ca veditabbā. "parihāyati anāgāmī
anāgāmiphalā"ti hi pañhasmiṃ ye anāgāmino parihāniṃ na icchanti, tesaṃ vasena
paṭikkhePo. Ye pakatianāgāmino vā arahattā parihāyitvā ṭhitaanāgāmino vā
parihāniṃ icchanti, tesaṃ vasena paṭiññāti idamettha nayamukhaṃ. Tassānusārena
sabbapeyyālā atthato veditabbā.
     [241] Yaṃ panettha "sotāpattiphalassa anantarā arahattaṃyeva sacchikarotī"ti
vuttaṃ, taṃ parihīnassa puna vāyamato arahattuppattiṃ 5- sandhāya vuttaṃ. Itaro taṃ 6-
sotāpattiphalānantaraṃ arahattassa abhāvā paṭikkhipati.
@Footnote: 1 aṅ.catukka. 21/88/100  2 cha.Ma. sakadāgāmissapi   3 cha.Ma. anāgāmisakadāgāmibhāve
@4 cha.Ma. sabbathāpi         5 cha.Ma. arahattappattiṃ    6 cha.Ma. ayaṃ pāṭho na dissati

---------------------------------------------------------------------------------------------
page164.
     [242] Tato paraṃ "parihāni nāmesā kilesappahānassa vā mandatāya
bhaveyya, maggabhāvanādīnaṃ vā anadhigamatāya 1- saccānaṃ vā adassanenā"ti evamādīnaṃ
vasena anuyuñjituṃ kassa bahutarā kilesā pahīnātiādi vuttaṃ. Taṃ sabbaṃ
uttānādhippāyameva suttānaṃ panattho āgamaṭṭhakathāsu vuttanayeneva veditabbo.
     [262] Samayavimutto arahā arahattā parihāyatīti ettha mudindriyo
samayavimutto, tikkhindriyo asamayavimuttoti tesaṃ laddhi. Sakasamaye pana  avasippatto
jhānalābhī samayavimutto, vasippatto jhānalābhī ceva sabbe ca ariyapuggalā ariye
vimokkhe asamayavimuttāti sanniṭṭhānaṃ. So pana taṃ attano laddhiṃ gahetvā
"samayavimutto parihāyati, itaro na parihāyatī"ti āha. Sesamettha uttānatthamevāti. 2-
                  Ariyapuggalasaṃsandanaparihānivaṇṇanā niṭṭhitā.
                          -------------
                      3. Suttasādhanaparihānivaṇṇanā
     [265] Idāni suttasādhanā 3- hoti. Tattha uccāvacāti uttamahīnabhedato
uccā ca avacā ca. Paṭipādāti paṭipadā. Samaṇena pakāsitāti buddhasamaṇena jotitā.
Sukhāpaṭipadā hi khippābhiññā uccā, dukkhāpaṭipadā dandhābhiññā avacā. Itarā
dve ekenaṅgena uccā, ekena avacā. Paṭhamaṃ vuttāeva vā uccā, itarā
tissopi avacā. Tāya cetāya uccāvacāya paṭipadāya na pāraṃ diguṇaṃ yanti, ekena
maggena dvikkhattuṃ nibbānaṃ  na gacchantīti attho. Kasmā? yena maggena ye
kilesā pahīnā, tena tesaṃ puna appahātabbato. Etena parihānidhammābhāvaṃ dīpeti.
Nayidaṃ ekaguṇaṃ mutanti tañca idaṃ pāraṃ ekavāraṃyeva phusanārahampi 4- na hoti. Kasmā?
Ekena maggena sabbakilesānaṃ appahānato. Etena ekamaggeneva arahattābhāvaṃ
dīpeti.
@Footnote: 1 cha.Ma. anadhimattatāya           2 cha.Ma. iti-saddo na dissati
@3 ka. suttasodhanā              4 cha.Ma. phusanārahaṃ

---------------------------------------------------------------------------------------------
page165.
     Atthi chinnassa chediyanti chinnassa kilesavaṭṭassa puna chinditabbaṃ kiñci
atthīti pucchati. Itaro tikkhindriyaṃ sandhāya paṭikkhipitvā puna puṭṭho
mudindriyaṃ sandhāya paṭijānāti. Sakavādī suttaṃ āharitvā natthibhāvaṃ dasseti.
Tattha oghapāsoti kilesogho ceva kilesapāso ca.
     [266] Katassa paṭicayoti bhāvitamaggassa puna bhāvanā. Idhāpi paṭikkhepa-
paṭijānanāni purimanayeneva veditabbāni.
     [267] Parihānāya saṃvattantīti paravādinā ābhatasutte pañca dhammā
appattaparihānāya ceva lokiyasamāpattiparihānāya ca saṃvattanti. Na 1- so pana
pattassa arahattaphalassa parihānāya sallakkheti. Teneva naṃ 2- atthi arahato
kammārāmatāti āha. Itaropi asamayavimuttaṃ sandhāya paṭikkhipitvā itaraṃ sandhāya
paṭijānāti. Kāmarāgavasena vā pavattamānaṃ taṃ 3- paṭikkhipitvā itarathā pavattamānaṃ
paṭijānāti. Rāgādīnaṃ pana atthitaṃ puṭṭho paṭijānituṃ na sakkoti.
     [268] Kiṃ pariyuṭṭhitoti kena pariyuṭṭhito anubaddho ajjhottharito 4- vā
hutvāti attho. Anusayapucchāyapi tikkhindriyamudindriyavaseneva paṭikkhepa-
paṭijānanāni veditabbāni. Kalyāṇānusayoti vacanamattasāmaññena vā paṭijānāti. Rāgo
upacayaṃ gacchatīti bhāvanāya pahīnaṃ sandhāyāha. Parato dosamohesupi eseva nayo.
Sakkāyadiṭṭhādīnaṃ pana dassanena pahīnattā upacayaṃ na gacchati. 5- Sesaṃ sabbattha
uttānamevāti.
                    Suttasādhanaparihānivaṇṇanā niṭṭhitā.
                         Parihānikathā niṭṭhitā.
                           -----------
@Footnote: 1 cha.Ma. ayaṃ saddo na dissati   2 cha.Ma. ayaṃ pāṭho na dissati
@3 Ma. pavattamānataṃ  4 cha.Ma. ajjhotthato   5 cha.Ma. na icchati

---------------------------------------------------------------------------------------------
page166.
                          3. Brahmacariyakathā
                      1. Suddhabrahmacariyakathāvaṇṇanā
     [269] Idāni brahmacariyakathā nāma 1- hoti. Tattha dve brahmacariyavāsā
maggabhāvanā ca pabbajjā ca. Pabbajjā sabbadevesu natthi, maggabhāvanā ṭhapetvā
asaññīsatte 2- sesesu appaṭisiddhā. Tattha ye paranimmitavasavattideve upādāya
taduparidevesu maggabhāvanampi na icchanti seyyathāpi samitiyā, te sandhāya natthi
devesūti pucchā sakavādissa. "tīhi bhikkhave ṭhānehi jambūdīpakā manussā
uttarakuruke ca manusse adhiggaṇhanti deve ca tāvatiṃse. Katamehi tīhi. Sūrā
satimanto idha brahmacariyavāso"ti 3- idaṃ suttaṃ nissāya dvepi brahmacariyavāsā
natthi devesūti uppannaladdhivasena paṭiññā paravādissa. Puna dvinnampi
brahmacariyānaṃ antarāyikadhammavasena sabbe devā jaḷāti pucchā sakavādissa. Tattha
hatthasaṃvācikāti mūgā viya hatthamuddhāya vattāro. Parato atthi devesūti pucchā
paravādissa, maggabhāvanaṃ sandhāya paṭiññā sakavādissa. Paṭiññāya adhippāyaṃ
asallakkhetvā pabbajjāvasena anuyogo paravādissa.
     [270] Yattha natthi pabbajjāti pañhe gihīnañceva ekaccānañca devānaṃ
maggapaṭilābhaṃ sandhāya paṭikkhepo tasseva. Puna puṭṭho paccantavāsino ceva
asaññīsatte ca sandhāya paṭiññā tasseva. Yo pabbajatītiādīsu pucchāsupi
eseva nayo. Puna "atthi devesū"ti pañhepi maggabhāvanaṃ sandhāyeva paṭiññā
sakavādissa, "sabbadevesū"ti vutte asaññīsatte sandhāya paṭikkhepo tasseva.
     [271] Manussesūti pañhadvaye jambūdīpake sandhāya paṭiññā, paccantavāsino
sandhāya paṭikkhepo veditabbo.
@Footnote: 1 cha.Ma. ayaṃ saddo na dissati        2 cha.Ma. asaññasatte. evamuparipi
@3 aṅ.navaka. 23/225/409 (syā)

---------------------------------------------------------------------------------------------
page167.
     Atthi yattha atthīti atthi te devā, atthi vā so padeso, yattha atthīti
evaṃ sattapadesavibhāgamukhena vissajjanaṃ sakavādissa. Iminā nayena sabbe
ekantarikapañhā veditabbā.
     [272] Suttānuyoge kuhiṃ phaluppattīti tassa anāgāmino arahattaphaluppatti
kuhinti pucchā sakavādissa. Tatthevāti suddhāvāsesūti attho.
     Handa hīti kāraṇatthe nipāto. Idaṃ vuttaṃ hoti:- yasmā anāgāmipuggalo
idha loke bhāvitena maggena tattha suddhāvāsesu phalaṃ sacchikaroti, na tattha aññaṃ
maggaṃ bhāveti, tasmā natthi devesu brahmacariyavāsoti.
                 2. Saṃsandanabrahmacariyavaṇṇanā
     [273] Idāni yadi aññattha bhāvitena maggena aññattha phalasacchikiriyā
hoti, tasmā 1- sotāpannādīnampi siyāti etamatthaṃ dassetuṃ puna anāgāmītiādīnaṃ
saṃsandanapucchā sakavādissa. Tattha anāgāmissa phalasacchikiriyāya paṭiññā, sesānaṃ
phalasacchikiriyāya paṭikkhepo paravādissa. Idha bhāvitamaggo hi anāgāmī
idhavihāyaniṭṭho nāma hoti. So idha anāgāmimaggaṃ bhāvetvā "opapātiko
tattha parinibbāyī"ti vacanato "puna maggabhāvanaṃ vinā upapattivaseneva arahattaphalaṃ
sacchikarotī"ti tassa laddhi. Sotāpannasakadāgāmino pana tattha maggaṃ bhāvetvā
tatrupapattikā nāma hontīti tesaṃ idhāgamanaññeva natthi. Iti so anāgāmissa
phalasacchikiriyaṃ puṭṭho paṭijānāti, itaresaṃ paṭikkhipati.
     Anāgāmī puggalo tattha bhāvitena maggenāti pañhe "anāgāmino tattha
maggabhāvanāva natthī"ti laddhiyā paṭikkhipati. Maggo ca bhāvīyati, na ca kilesā
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page168.
Pahīyantīti pucchā sakavādissa, rūpāvacaramaggaṃ sandhāya paṭiññā itarassa.
Rūpāvacaramaggena hi so idhavihāyaniṭṭho nāma jāto.
     Anāgāmī puggalo katakaraṇīyoti pañhe "opapātiko tattha parinibbāyī"ti
vacanato upapattiyāvassa katakaraṇīyādibhāvaṃ sandhāya paṭijānāti. Arahāti pañhe
idha parinibbāyino arahato vaseneva paṭikkhipati, puna puṭṭho tattha parinibbāyino
vasena paṭijānāti.
     Atthi arahato punabbhavotiādīsupi tatthaparinibbāyīidhaparinibbāyīnaṃ vaseneva
attho veditabbo. Appaṭividdhākuppova tattha parinibbāyatīti  puṭṭho idheva
bhāvitena maggena arahattassa 1- akuppapaṭivedhaṃ icchanto paṭikkhipati.
     Yathā migoti paṭhamaṃ udāharaṇaṃ paravādissa, dutiyaṃ sakavādissa. Sesaṃ
sabbattha uttānatthamevāti.
                        Brahmacariyakathā niṭṭhitā.
                           ----------
                        3. Odhisokathāvaṇṇanā
     [274] Idāni odhisokathā nāma hoti. Tattha ye sotāpannādīnaṃ
nānābhisamayavasena dukkhadassanādīhi odhiso odhiso ekadesena ekadesena
kilesappahānaṃ icchanti seyyathāpi etarahi samitiyādayo, tesaṃ taṃ laddhiṃ bhindituṃ
odhisoti pucchā sakavādissa, paṭiññā paravādissa. Puna anuyogo sakavādissa,
ekadesena sotāpannādibhāvassa abhāvato paṭikkhepo paravādissa. Iminā upāyena
sabbavāresu 2- attho veditabboti.
                      Odhisokathāvaṇṇanā niṭṭhitā.
                           ----------
@Footnote: 1 cha.Ma. tassa    2 Ma. sabbaṭṭhānesu

---------------------------------------------------------------------------------------------
page169.
                            4. Jahatikathā
                       1. Nasuttāharaṇakathāvaṇṇanā
     [279] Idāni jahatikathā nāma hoti. Tattha yesañca 1- "jhānalābhī
puthujjano saha saccābhisamayā anāgāmī nāma hoti, tassa puthujjanakāleyeva
kāmarāgabyāpādā pahīnā"ti laddhi seyyathāpi etarahi samitiyādīnaṃ, 2- tesaṃ taṃ
laddhiṃ bhindituṃ jahati puthujjanoti pucchā sakavādissa, jhānavikkhambhitānaṃ pana
tesaṃ pariyuṭṭhānaṃ apassantassa paṭiññā paravādissa. Yasmā pana tesaṃ
jhānavikkhambhitānampi anāgāmimaggeneva accantaṃ pahānaṃ hoti, tasmā puna
accantantiādianuyogo sakavādissa, tathārūpassa pahānassa abhāvato paṭikkhepo
itarassa. Vikkhambhetīti accantavikkhambhanameva sandhāya pucchā sakavādissa. Tato
paraṃ anāgāmimaggaṭṭhena saddhiṃ puthujjanasaṃsandanaṃ hoti. Taṃ uttānatthameva.
     [280] Tato paraṃ anāgāmiphale saṇṭhātīti puṭṭho jhānānāgāmitaṃ sandhāya
paṭijānāti. Arahatte saṇṭhātīti puṭṭho dassanamaggena uddhambhāgiyānaṃ
pahānābhāvato paṭikkhipati.
     Apubbaṃ acarimaṃ tayo maggeti puṭṭho tathārūpāya bhāvanāya abhāvā
paṭikkhipati. Puna puṭṭho tiṇṇaṃ maggānaṃ kiccasabhāvaṃ 3- sandhāya paṭijānāti.
Sāmaññaphalapucchāsupi eseva nayo. Katamena maggenāti puṭṭho anāgāmimaggenāti
jhānānāgāmitaṃ sandhāya vadati. Puna saññojanappahānaṃ puṭṭho tiṇṇaṃ anāgāmimaggena
tesaṃ kilesānaṃ appahīnattā 4- paṭikkhipati. Dutiyaṃ puṭṭho paṭhamamaggasseva
jhānānāgāmimaggabhāvaṃ sandhāya paṭijānāti. Sesamettha uttānatthamevāti.
                       Jahatikathāvaṇṇanā niṭṭhitā.
                            ---------
@Footnote: 1 cha.Ma. yesaṃ   2 cha.Ma. sammitiyānaṃ   3 cha.Ma. kiccasabbhāvaṃ  4 cha.Ma. appaheyyattā

---------------------------------------------------------------------------------------------
page170.
                          5. Sabbamatthītikathā
                         1. Vādayuttivaṇṇanā
     [282] Idāni sabbamatthītivādakathā nāma hoti. Tattha yesaṃ "yaṅkiñci
rūpaṃ atītānāgatapaccuppannaṃ .pe. Ayaṃ vuccati rūpakkhanadho"tiādivacanato 1-
"sabbepi atītādibhedā dhammā khandhasabhāvaṃ na vijahanti, tasmā sabbaṃ atthiyeva
nāmā"ti laddhi seyyathāpi etarahi sabbamatthivādānaṃ, tesaṃ laddhivisodhanatthaṃ
sabbamatthīti pucchā sakavādissa, vuttappakārāya diṭṭhiyā 2- ṭhatvā paṭiññā itarassa.
Sabbatthāti sabbasmiṃ sarīre sabbamatthīti pucchati. Sabbadāti sabbasmiṃ kāle
sabbamatthīti pucchati. Sabbena sabbanti sabbenākārena sabbamatthīti pucchati.
Sabbesūti sabbadhammesu sabbamatthīti pucchati. Ayoganti ayuttaṃ. Nānāsabhāvānañhi
yogo hoti, na ekasabhāvassa. Iti imasmiṃ pañhe rūpaṃ vedanāya vedanaṃ vā
rūpena anānaṃ ekalakkhaṇameva katvā sabbamatthīti pucchati. Yampi natthi tampi
atthīti yampi chaṭṭhakhandhādikaṃ sasavisāṇādikaṃ vā kiñci natthīti siddhaṃ, tampi te
atthīti pucchati. Sabbamatthīti yā diṭṭhi sā diṭṭhi micchādiṭṭhīti, yā diṭṭhi sā
diṭṭhi sammādiṭṭhīti hevamatthīti iminā idaṃ pucchati:- yā te esā sabbamatthīti
diṭṭhi, sā diṭṭhi ayāthāvakattā micchādiṭṭhīti evaṃ yā ca 3- amhākaṃ diṭṭhi,
sā diṭṭhi yāthāvakattā sammādiṭṭhīti evaṃ tava samaye atthīti pucchati. Itaro
sabbesupi etesu nayesu vuttappakārāya atthitāya abhāvato paṭikkhipati. Imesu
pana sabbesupi nayesu "ājānāhi niggahan"ti ādikaṃ katvā sabbo kathāmaggabhedo
vitthārato veditabboti ayaṃ tāvettha vādayutti.
                        2. Kālasaṃsandanavaṇṇanā
     [283-284] Idāni atītaṃ atthīti kālasaṃsandanaṃ hoti. Tattha atītaṃ atthīti-
ādikaṃ suddhikasaṃsandanaṃ. Atītaṃ rūpaṃ atthītiādikaṃ khandhādivasena kālasaṃsandanaṃ.
@Footnote: 1 abhi. 35/1/1  2 cha.Ma. laddhiyā  3 cha.Ma. ayaṃ saddo na dissati

---------------------------------------------------------------------------------------------
page171.
     [285] Paccuppannaṃ rūpaṃ appiyaṃ karitvāti atītānāgataṃ pahāya paccuppanna-
rūpameva appiyaṃ avibhajitabbaṃ karitvā. Rūpabhāvaṃ jahatīti pañhe niruddhassāpi
rūpassa rūpakkhandhasaṅgahitattā paṭikkhipati. Rūpabhāvaṃ na jahatīti paṭilomapañhepi
rūpakkhandhena saṅgahitattāva paṭijānāti. Odātaṃ vatthaṃ appiyaṃ karitvāti ettha
kiñcāpi na sabbaṃ vatthaṃ odātaṃ, iminā pana vatthanti avatvā "odātaṃ vatthaṃ
appiyaṃ karitvā"ti vutte sakavādinā ekatthatā anuññātā. Odātabhāvaṃ jahatīti
pañhe vaṇṇavigamaṃ sandhāya paṭiññā sakavādissa, vatthabhāvaṃ jahatīti ettha pana
paññattiyā avigatattā paṭikkhepo tasseva. Paṭilomepi eseva nayo.
     [286] Atītaṃ atītabhāvaṃ na jahatīti puṭṭho pana 1- "yadi jaheyya, anāgataṃ
vā paccuppannaṃ vā siyā"ti maññamāno paṭijānāti. Anāgataṃ anāgatabhāvaṃ na jahatīti
puṭṭho pana "yadi jaheyya, 2- anāgatameva, 3- puccuppannabhāvaṃ na pāpuṇeyyā"ti
maññamāno paṭikkhipati. Paccuppannapañhepi atītabhāvaṃ anāpajjanadoso siyāti
paṭikkhipati. Anulomapañhesupi imināva nayena attho veditabbo.
     [287] Evaṃ suddhikanayaṃ vatvā puna khandhavasena dassetuṃ atītaṃ rūpantiādi
vuttaṃ. Taṃ sabbaṃ pālianusāreneva sakkā jānituṃ.
                          Vacanasodhanavaṇṇanā
     [288] Idāni "atītaṃ navatthī"tiādivacanato sodhanā 4- hoti. Tattha
hañci atītaṃ navatthīti yadi atītaṃ no atthīti attho. Atītaṃ atthīti micchāti
atītañca taṃ atthi cāti micchāeva. Taññeva anāgataṃ taṃ paccuppannanti puṭṭho
anāgatakkhaṇeyevassa paccuppannatāya abhāvaṃ sandhāya kālanānattena paṭikkhipati.
     Dutiyaṃ puṭṭho yaṃ uppādato pubbe anāgataṃ ahosi, tassa uppannakāle
paccuppannattā paṭijānāti. Hutvā hoti hutvā hotīti yadetaṃ tayā "anāgataṃ
@Footnote: 1 cha.Ma. ayaṃ saddo na dissati     2 cha.Ma. na jaheyya
@3 cha. anāgatamevassa           4 cha.Ma. vacanasodhanā

---------------------------------------------------------------------------------------------
page172.
Hutvā paccuppannaṃ hotī"ti vadatā taññeva anāgataṃ taṃ paccuppannanti
laddhivasena "anāgataṃ vā paccuppannaṃ vā hutvā hotī"ti vuttaṃ, kinte tampi
hutvā hotīti. Itaro hutvā bhūtassa puna hutvā abhāvato na hevanti
paṭikkhipati.
     Dutiyaṃ puṭṭho yasmā taṃ anāgataṃ hutvā paccuppannaṃ hontaṃ "hutvā
hotī"ti saṅkhyaṃ gataṃ, tasmā paṭijānāti. Atha naṃ sakavādī "yadi te taṃ anāgataṃ
hutvā paccuppannaṃ hontaṃ `hutvā hotī'ti saṅkhyaṃ gataṃ, puna hutvā hoti, yaṃ
anāgataṃ na hutvā paccuppannaṃ na hontaṃ `na hutvā na hotī'ti saṅkhyaṃ gataṃ
sasavisāṇaṃ, kinte tampi puna na hutvā na hotī"ti adhippāyena na hutvā na
hoti na hutvā na hotīti pañhaṃ pucchati. Itaro "yaṃ natthi, taṃ natthitāyaeva
anāgataṃ na hutvā paccuppannaṃ na hotīti nahutvānahoti nāma tāva hotu,
puna nahutvānahotibhāvo panassa kuto"ti maññamāno paṭikkhipati. Taññeva
paccuppannaṃ taṃ atītanti pañhepi paccuppannalakkhaṇeyevassa 1- atītatāya abhāvaṃ
sandhāya kālanānattā paṭikkhipati.
     Dutiyapañhe puṭṭho yaṃ atītabhāvato pubbe paccuppannaṃ ahosi, tasseva
atītattā paṭijānāti. Hutvā hoti hutvā hotīti yadetaṃ tayā "paccuppannaṃ
hutvā atītaṃ hotī"ti  vadatā "taññeva paccuppannaṃ taṃ atītan"ti laddhivasena
"paccuppannaṃ vā atītaṃ vā hutvā hotī"ti vuttaṃ, kinte tampi hutvā hotīti.
Itaro hutvā bhūtassa puna hutvā abhāvato na hevanti paṭikkhipati.
     Dutiyapañhe yasmā taṃ paccuppannaṃ hutvā atītaṃ hontaṃ "hutvā hotī"ti
saṅkhyaṃ gataṃ, tasmā paṭijānāti. Atha naṃ sakavādī "yadi te taññeva paccuppannaṃ
hutvā atītaṃ hontaṃ `hutvā hotī'ti saṅkhyaṃ gataṃ, puna hutvā hoti, yaṃ
@Footnote: 1 cha.Ma. paccuppannakkhaṇeyevassa

---------------------------------------------------------------------------------------------
page173.
Paccuppannaṃ na hutvā atītaṃ na hontaṃ `na hutvā na hotī'ti saṅkhyaṃ gataṃ
sasavisāṇaṃ, kinte tampi puna na hutvā na hotī"ti adhippāyena na hutvā na
hoti na hutvā na hotīti pañhaṃ pucchati. Itaro "yaṃ natthi, taṃ natthitāyaeva
paccuppannaṃ na hutvā atītaṃ na hotīti nahutvānahoti nāma tāva hotu, puna
nahutvānahotibhāvo panassa kuto"ti maññamāno paṭikkhipati. Ubhayaṃ ekato
katvā āgate tatiyapañhepi iminā upāyena 1- yojanā kātabbā.
     Aparo nayo:- yadi taññeva anāgataṃ taṃ paccuppannaṃ, anāgatassa
paccuppanne vutto hotibhāvo paccuppannassa ca anāgate vutto hutvābhāvo
āpajjati, evaṃ sante anāgatampi hutvāhoti nāma, paccuppannampi hutvāhotiyeva
nāma, tena taṃ pucchāmi 2- "kinte etesu ekekaṃ  hutvā hoti hutvā hotī"ti.
Itaro "taññeva anāgataṃ taṃ paccuppannan"ti pañhe paṭikkhittanayeneva paṭikkhipitvā
puna puṭṭho dutiyapañhe paṭiññātanayeneva paṭijānāti. Atha naṃ sakavādī "taññeva
anāgataṃ taṃ paccuppannan"ti pañhāvasena tesu ekekaṃ hutvā hoti hutvā hotīti
paṭijānantaṃ purimaṃ paṭikkhittapañhaṃ parivattetvā pucchanto na hutvā na hoti
na hutvā na hotīti pucchati. Tassattho:- nanu "tayā taññeva anāgataṃ taṃ
paccuppannan"ti vutte paṭhamapañhaṃ paṭikkhipantena anāgatassa hotibhāvo
paccuppannassa ca hutvābhāvo paṭikkhittoti. Tena anāgataṃ na hoti nāma,
paccuppannaṃ na hutvā nāma.
     Dutiyapañhe ca taññeva anāgataṃ taṃ paccuppannanti paṭiññātaṃ, evaṃ sante
anāgatampi na hutvā na hoti nāma, paccuppannampi na hutvā na hotiyeva
nāma. Tena taṃ pucchāmi 2- "kinte etesu ekekaṃ na hutvā na hoti na hutvā
na hotī"ti. Paravādī sabbato andhakārena pariyonaddho viya tesaṃ nahutvānahotibhāvaṃ
apassanto na hevanti paṭikkhipati.
@Footnote: 1 cha.Ma. imināvupāyena   2 cha.Ma. pucchāma

---------------------------------------------------------------------------------------------
page174.
     Dutiyavārepi yadi taññeva paccuppannaṃ taṃ atītaṃ, paccuppannassa atīte
vutto hotibhāvo atītassa ca paccuppanne vutto hutvābhāvo āpajjati, evaṃ
sante paccuppannampi hutvāhoti nāma, atītampi hutvāhotiyeva nāma, tena taṃ
pucchāmi 1- "kinte etesu ekekaṃ hutvā hoti hutvā hotī"ti. Itaro taññeva
paccuppannaṃ taṃ atītanti pañhe paṭikkhittanayeneva paṭikkhipitvā puna puṭṭho
dutiyapañhe paṭiññātanayeneva paṭijānāti. Atha naṃ sakavādī "taññeva paccuppannaṃ
taṃ atītan"ti pañhāvasena tesu ekekaṃ hutvā hoti hutvā hotīti paṭijānantaṃ 2-
purimaṃ paṭikkhittapañhaṃ parivattetvā pucchanto na hutvā na hoti na hutvā na
hotīti pucchati. Tassattho:- nanu tayā taññeva paccuppannaṃ taṃ atītanti vutte
paṭhamapañhaṃ paṭikkhipantena paccuppannassa hotibhāvo atītassa ca hutvābhāvo
paṭikkhittoti. Tena paccuppannaṃ nahoti nāma, atītaṃ nahutvā nāma.
     Dutiyapañhe ca te "taññeva paccuppannaṃ taṃ atītan"ti paṭiññātaṃ, evaṃ
sante paccuppannampi na hutvā na hoti nāma, atītampi na hutvā na hotiyeva
nāma, tena taṃ pucchāmi 1- "kinte etesu ekekaṃ na hutvā na hoti na hutvā
na hotī"ti. Paravādī sabbato andhakārena pariyonaddho viya tesaṃ nahutvānahotibhāvaṃ
apassanto na hevanti paṭikkhipati.
     Tatiyavārepi yadi taññeva anāgataṃ taṃ paccuppannaṃ taṃ atītaṃ, anāgata-
paccuppannānaṃ paccuppannātītesu vutto hotibhāvo paccuppannātītānañca anāgata-
paccuppannesu vutto hutvābhāvo āpajjati, evaṃ sante anāgatampi hutvāhoti
nāma, paccuppannampi atītampi hutvā hotiyeva nāma, tena taṃ pucchāmi 1- "kinte
tīsupi etesu ekekaṃ hutvā hoti hutvā hotī"ti. Itaro "taññeva anāgataṃ taṃ
paccuppannaṃ taṃ atītan"ti pañhe paṭikkhittanayeneva paṭikkhipitvā puna puṭṭho
@Footnote: 1 cha.Ma. pucchāma   2 Ma. paṭijānantassa

---------------------------------------------------------------------------------------------
page175.
Dutiyapañhe paṭiññātanayeneva paṭijānāti. Atha naṃ sakavādī "taññeva anāgataṃ
taṃ paccuppannaṃ taṃ atītan"ti pañhāvasena tesu ekekaṃ hutvā hoti hutvā
hotīti paṭijānantaṃ purimaṃ paṭikkhittapañhaṃ parivattetvā pucchanto na hutvā na
hoti na hutvā na hotīti pucchati. Tassattho:- nanu tayā taññeva anāgataṃ
taṃ paccuppannaṃ taṃ atītanti vutte paṭhamapañhaṃ paṭikkhipantena anāgatapaccuppannānaṃ
hotibhāvo paccuppannātītānañca hutvābhāvo paṭikkhittoti. Tena anāgataṃ
paccuppannañca na hoti nāma, paccuppannañca atītañca na hutvā nāma.
     Dutiyapañhe ca te "taññeva anāgataṃ taṃ paccuppannaṃ taṃ atītan"ti
paṭiññātaṃ, evaṃ sante anāgatampi na hutvā na hoti nāma, paccuppannampi
atītampi na hutvā na hotiyeva nāma, tena taṃ pucchāmi 1- "kinte etesu ekekaṃ
na hutvā na hoti na hutvā na hotī"ti. Paravādī sabbato andhakārena
pariyonaddho viya tesaṃ na hutvā na hotibhāvaṃ apassanto na hevanti paṭikkhipati.
Niggahādīni panettha heṭṭhā vuttanayeneva yojetabbāni.
                       Vacanasodhanavaṇṇanā niṭṭhitā.
                          ------------
                       Atītacakkhurūpādikathāvaṇṇanā
     [289] Atītaṃ cakkhu atthītiādīsupi cakkhvādibhāvāvijahaneneva atītaṃ 2-
paṭijānāti. Passatītiādīni puṭṭho puna 3- tesaṃ viññāṇānaṃ kiccābhāvavasena
paṭikkhipati.
                        Atītañāṇādikathāvaṇṇanā
     [290] Tena ñāṇena ñāṇakaraṇīyaṃ karotīti pañhe tassa ñāṇassa niruddhattā
kiccabhāvamassa apassanto paṭikkhipati. Puna puṭṭho atītārammaṇaṃ paccuppannaṃ
@Footnote: 1 cha.Ma. pucchāma  2 cha.Ma. atthitaṃ   3 cha.Ma. pana

---------------------------------------------------------------------------------------------
page176.
Ñāṇaṃ atītārammaṇadhammānaṃ 1- jānanato atītañāṇassa 2- lesena paccuppannameva "atītaṃ
ñāṇan"ti katvā tena ñāṇena ñāṇakaraṇīyassa atthitāya paṭijānāti. Athassa
sakavādī lesokāsaṃ adatvā tena ñāṇena dukkhaṃ parijānātītiādimāha, itaro
atītārammaṇeneva ñāṇena imesaṃ catunnaṃ kiccānaṃ abhāvā paṭikkhipati. Anāgatapañhepi
eseva nayo. Paccuppannapañho ceva saṃsandanapañho ca uttānatthāyeva.
                         Arahantādikathāvaṇṇanā
     [291] Arahato atīto rāgo atthītiādīsupi rāgādibhāvāvijahanato evaṃ
paṭijānāti. Sarāgotiādīsu suttavirodhabhayena ceva vacanayuttivirodhabhayena 3- ca
paṭikkhipati.
                         Padasodhanakathāvaṇaṇanā
      [295] Evaṃ sabbampi pālianusāreneva viditvā parato atthi siyā atītaṃ,
siyā nvātītanti ettha evamattho veditabbo:- yaṃ atītameva atthi, taṃ atītaṃ.
Yaṃ paccuppannānāgataṃ atthi, taṃ no atthi, taṃ no atītaṃ. Tenātītaṃ nvātītaṃ,
nvātītaṃ atītanti tena kāraṇena atītaṃ no atītaṃ, no atītaṃ atītanti.
Anāgatapaccuppannapucchāsupi eseva nayo.
                          Suttasādhanavaṇṇanā
     [296] Na vattabbaṃ "atītaṃ atthi anāgataṃ atthī"ti suttasādhanāya
pucchā paravādissa, paṭiññā sakavādissa. Puna attano laddhiṃ nissāya yaṅkiñci
bhikkhave rūpanti anuyogo paravādisseva. Dutiyanaye pucchā sakavādissa, paṭiññā
itarassa. Evaṃ sabbattha pucchā ca paṭiññā ca veditabbā. Yampanetaṃ paravādinā
@Footnote: 1 cha.Ma. atītānaṃ dhammānaṃ   2 cha.Ma. atītaṃ ñāṇanti  3 cha.Ma. yuttivirodhabhayena

---------------------------------------------------------------------------------------------
page177.
Anāgatassa atthibhāvasādhanatthaṃ "nanu vuttaṃ bhagavatā kabaḷiṅkāro 1- ce bhikkhave"ti
suttassa pariyosāne atthi tattha āyatiṃ punabbhavābhinibbattītiādi dassitaṃ, na
taṃ anāgatassa atthibhāvasādhakaṃ. Tañhi hetūnaṃ pariniṭṭhitattā avassaṃ bhāvitaṃ
sandhāya tattha vuttaṃ. Ayaṃ suttādhippāyo. Sesaṃ sabbattha uttānatthamevāti.
                     Sabbamatthītikathāvaṇṇanā niṭṭhitā.
                          ------------
                       6. Atītakkhandhātiādikathā
                       1. Nasuttasādhanakathāvaṇṇanā
     [297] Idāni "atītaṃ khandhā"tiādikathā nāma 2- hoti. Tattha khandhādi-
bhāvāvijahanato atītānāgatānaṃ atthitaṃ icchantassa atītaṃ khandhātiādipucchā 3-
paravādissa, atītassa khandhasaṅgahitattā āmantāti paṭiññā sakavādissa. Puna
atītaṃ atthīti 4- pucchā paravādissa, tassa niruttipathasuttena atthitāya vāritattā
paṭikkhepo sakavādissa. Āyatanadhātupucchāsupi anāgatapañhesupi paccuppannena
saddhiṃ saṃsanditvā anulomapaṭilomato āgatapañhesupi "atītaṃ rūpan"tiādi-
pañhesupi imināva upāyena attho veditabbo.
                         2. Suttasādhanavaṇṇanā
     [298] Suttasādhane 5- pana na vattabbanti pucchā sakavādissa. Tattha
natthi ceteti natthi ca ete dhammāti attho. Khandhādibhāve sati natthitaṃ
anicchantassa āmantāti paṭiññā paravādissa, atha nesaṃ natthibhāvasādhanatthaṃ
suttāharaṇaṃ sakavādissa. Dutiyapucchāpi paravādissa, paṭiññā sakavādissa,
@Footnote: 1 cha.Ma. kabaḷīkāre   2 cha.Ma. ayaṃ saddo na dissati   3 cha.Ma. pucchā
@4 cha.Ma. natthīti  5 Sī.,Ma. suttasodhane

---------------------------------------------------------------------------------------------
page178.
Suttāharaṇaṃ paravādissa. Tampana nesaṃ khandhādibhāvameva sādheti, na atthibhāvanti
āhaṭampi anāhaṭasadisamevāti.
                    Atītakkhandhādikathāvaṇṇanā niṭṭhitā.
                          ------------
                         7. Ekaccamatthītikathā
                      1. Atītādiekaccakathāvaṇṇanā
     [299] Idāni ekaccamatthītikathā nāma hoti. 1- Tattha ye "ekaccaṃ
atītaṃ atthī"ti maññanti seyyathāpi kassapikā, tesaṃ laddhibhindanatthaṃ atītaṃ atthīti
pucchā sakavādissa, ekaccaṃ atthīti vissajjanaṃ paravādissa. Ayañhissa 2-
adhippāyo:- avipakkavipākā atthi, vipakkavipākā 3- natthīti. Ekaccaṃ niruddhanti
anuyogo sakavādissa. Tassattho:- yadi te atītaṃ ekaccaṃ atthi ekaccaṃ natthi,
evaṃ sante ekaccaṃ atītaṃ niruddhaṃ, ekaccaṃ atītaṃ aniruddhaṃ, tatheva ṭhitanti
āpajjati. Vigatantiādīsupi eseva nayo.
     Avipakkavipākadhammā ekacceti idaṃ yasmā yesaṃ so avipakkavipākānaṃ
atthitaṃ icchati, tepi atītāyeva dhammā. 4- Tasmā yathā te atītaṃ ekaccaṃ atthi,
kiṃ tathā avipakkavipākāpi dhammā ekacce atthi ekacce natthīti codetuṃ vuttaṃ.
Vipakkavipākāti idaṃ yesaṃ so natthitaṃ icchati, tesaṃ vasena codetuṃ vuttaṃ.
Avipākāti idaṃ abyākatānaṃ vasena codetuṃ vuttaṃ. Iti imesaṃ tiṇṇaṃ rāsīnaṃ
vasena sabbesu anulomapaṭilomesu paṭiññā ca paṭikkhepo ca veditabbā. Atītā
ekadesaṃ vipakkavipākā, ekadesaṃ avipakkavipākāti vippakatavipākā vuccanti. Yena hi
kammena paṭisandhi nibbattitā, bhavaṅgampi cutipi tasseva vipāko. Tasmā paṭisandhito
yāva cuti, tāva taṃ vippakatavipākaṃ nāma hoti. Tathārūpe dhamme sandhāyetaṃ vuttaṃ.
@Footnote: 1 cha.Ma. ekaccaṃ atthīti kathā hoti     2 cha.Ma. ayañhi
@3 cha. vipakkavipākaṃ, Ma. vipakkamavipākaṃ   4 cha.Ma. ayaṃ pāṭho na dissati

---------------------------------------------------------------------------------------------
page179.
     Vipaccissantīti katvā te atthīti pucchā sakavādissa. Yathā dhammadharassa
puggalassa niddāyantassāpi bahupavattino dhammā atthīti vuccanti, evaṃ
lokavohāravasena atthitaṃ sandhāya paṭiññā paravādissa. Vipaccissantīti katvā
paccuppannāti dutiyapañhe "kammānaṃ avināsasaṅkhāto kammappaccayo 1- nāmeko
atthī"ti laddhiyaṃ ṭhatvā paṭiññā paravādissa.
                     2. Anāgatādiekaccakathāvaṇṇanā
     [300] Anāgataṃ atthītiādīsupi ekaccaṃ atthīti uppādino dhamme
sandhāya vadati. Sesaṃ sabbattha heṭṭhā vuttanayattā uttānatthamevāti.
                    Ekaccamatthītikathāvaṇṇanā niṭṭhitā.
                           -----------
                       8. Satipaṭṭhānakathāvaṇṇanā
     [301] Idāni satipaṭṭhānakathā nāma 2- hoti. Tattha "catunnaṃ bhikkhave
satipaṭṭhānānaṃ samudayañca atthaṅgamañca desissāmī"ti satipaṭṭhānasaṃyutte 3-
vuttanayeneva yesaṃ kāyādayo satiyā ārammaṇadhamme gahetvā "sabbe dhammā
satipaṭṭhānā"ti laddhi seyyathāpi etarahi andhakānaṃ, andhakā nāma pubbaseliyā
aparaseliyā rājagiriyā siddhatthikāti ime pacchā uppannanikāyā, tesaṃ
laddhivivecanatthaṃ pucchā sakavādissa, paṭiññā paravādissa. Tattha yasmā "patiṭṭhāti
etesūti paṭṭhānā. Kā patiṭṭhāti? sati. Satiyā paṭṭhānā satipaṭṭhānā"ti iminā
atthena satigocarāpi satipaṭṭhānā. "patiṭṭhahantīti paṭṭhānā. Kā patiṭṭhahanti?
satiyo. Satiyova paṭṭhānā satipaṭṭhānā"ti iminā atthena satiyo eva paṭṭhānā
satipaṭṭhānāti, 4- tasmā dvepi vādā pariyāyena yujjanti. Ye panetaṃ  5- pariyāyaṃ
@Footnote: 1 cha.Ma. kammūpacayo    2 cha.Ma. ayaṃ saddo na dissati   3 saṃ.Ma. 19/408/161
@4 cha.Ma. iti-saddo na dissati    5 cha.Ma. ye pana taṃ

---------------------------------------------------------------------------------------------
page180.
Pahāya ekanteneva "sabbe dhammā satipaṭṭhānā"ti vadanti. Te sandhāya pucchā
sakavādissa, ārammaṇavasena paṭiññā paravādissa. Sabbe dhammā satīti anuyuttassa
pana sabbesaṃ satisabhāvābhāvato paṭikkhepo tasseva. Tattha khayagāmītiādīni
maggavisesanāmāni. 1- Ekāyanamaggo hi kilesānaṃ khayabhūtaṃ nibbānaṃ gacchatīti
khayagāmī. Cattāri saccāni bujjhanto gacchatīti bodhagāmī. Vaṭṭaṃ apacinanto
gacchatīti apacayagāmī. Evametehi padehi "kinte sabbe dhammā evarūpo te
ekāyano maggo hotī"ti pucchati. Anāsavā asaññojaniyātiādīnipi lokuttarabhāva-
pucchanatthāya vuttāni. Buddhānussatītiādīni pabhedapucchāvasena vuttāni.
     Cakkhāyatanaṃ satipaṭṭhānantiādīni 2- sabbadhammānaṃ pabhedapucchāvasena vuttāni. 3-
Tatthāpi sativasena paṭikkhepo, ārammaṇavasena paṭiññāti evaṃ sabbapañhesu
attho veditabbo. Suttasādhanaṃ uttānatthamevāti. 4-
                     Satipaṭṭhānakathāvaṇṇanā niṭṭhitā.
                          ------------
                      9. Hevatthītikathāvaṇṇanā *-
     [304] Idāni hevatthītikathā nāma hoti. Tattha yesaṃ "sabbepi
atītādibhedā dhammā rūpādivasena atthi, atītaṃ anāgatapaccuppannavasena
anāgatapaccuppannāni vā atītādivasena natthi, tasmā sabbamevidaṃ evaṃ atthi
evaṃ natthī"ti laddhi seyyathāpi etarahi vuttappabhedānaṃ andhakānaṃ, te sandhāya
atītaṃ atthīti pucchā sakavādissa. Hevatthi heva natthīti vissajjanaṃ paravādissa.
Tattha hevāti evaṃ. Atha naṃ sakavādī "yadi atītova evaṃ atthi evaṃ natthīti
laddhi, evaṃ sante soyeva atthi, soyeva natthi nāmā"ti pucchanto sevatthi,
@Footnote: 1 cha.Ma. maggavisesanāni      2 cha.Ma. ādi      3 cha.Ma. vuttaṃ
@4 cha.Ma. suttasādhanā uttānatthāyevāti  * cha.Ma. hevatthikathāvaṇṇanā

---------------------------------------------------------------------------------------------
page181.
Seva natthīti āha. Itaro teneva sabhāvena atthitaṃ teneva natthitaṃ sandhāya
paṭikkhipati. Dutiyaṃ puṭṭho sakabhāveneva atthitaṃ parabhāveneva natthitaṃ sandhāya
paṭijānāti. Tato paraṃ atthaṭṭho natthaṭṭhoti atthi sakabhāvo natthi sakabhāvo 1-
nāma hotīti pucchati. Imināva upāyena sabbavāresu attho veditabbo.
Pariyosāne pana "tena hi atītaṃ hevatthi, heva natthī"ti ca "tena hi rūpaṃ
hevatthi, heva natthī"ti cātiādīni vatvā kiñcāpi paravādinā laddhi patiṭṭhāpitā,
ayoniso patiṭṭhāpitattā panesā appatiṭṭhāpitāyevāti.
                      Hevatthītikathāvaṇṇanā niṭṭhitā.
                       Paṭhamo mahāvaggo samatto.
                           -----------
                            2. Dutiyavagga
                      1. Parūpahārakathāvaṇṇanā 2-
     [307] Idāni parūpahārakathā nāma hoti. Tattha ye arahattaṃ paṭijānantānaṃ
appatte pattasaññīnaṃ adhimānikānaṃ kuhakānaṃ vā arahattaṃ paṭijānantānaṃ
asucisukkavisaṭṭhiṃ 3- disvā "mārakāyikā devatā arahato asuciṃ upasaṃharantī"ti
maññanti seyyathāpi etarahi pubbaseliyā ca aparaseliyā ca, te sandhāya
4- atthi arahato asucisukkavisaṭṭhīti pucchā 4- sakavādissa, paṭiññā itarassa.
Idāni yasmā sukkavisaṭṭhi nāma rāgasamuṭṭhānā hoti, tasmā atthi arahato
rāgoti anuyogo āraddho. So sabbopi uttānatthoyeva.
     Mārakāyikā devatā attanotiādipañhe yasmā tāsaṃ devatānaṃ sukkavisaṭṭhi
nāma natthi, aññesampi sukkaṃ gahetvā na upasaṃharanti, arahato pana
sukkameva natthi, tasmā na hevanti paṭikkhipati.
@Footnote: 1 cha.Ma. atthisabhāvo natthisabhāvo   2 cha.Ma. parūpahāravaṇṇanā
@3 cha.Ma. sukkavissaṭṭhiṃ      4-4 cha.Ma. atthi arahatoti pucchā

---------------------------------------------------------------------------------------------
page182.
     Neva attanoti pañhe pana nimminitvā upasaṃharantīti laddhiyā paṭijānāti.
Lomakūpehīti pañhe sappitelānaṃ viya lomakūpehi upasaṃharaṇābhāvaṃ disvā
paṭikkhipati.
     [308] Handa hīti byavasāyatthe 1- nipāto. "arahā nu kho ahaṃ,
no"ti evaṃ vimatiṃ gāhayissāmāti evaṃ byavasāyaṃ 2- katvā upasaṃharantīti attho.
Atthi arahato vimatīti puṭṭho aṭṭhavatthukaṃ vicikicchaṃ sandhāya paṭikkhipati, dutiyaṃ
puṭṭho itthīpurisādīnaṃ 3- nāmagottādīsu sanniṭṭhānābhāvaṃ sandhāya paṭijānāti.
     [309] Atthi tassa āsayoti tassa sukkassa uccārapassāvānaṃ viya
patiṭṭhānokāso atthīti pucchati.
     [312] Sadhammakusalassāti attano 4- arahattadhammamatteyeva kusalassa.
Paññāvimuttaṃ sandhāyevaṃ vadati. Paradhammakusalassāti sadhammato parasmiṃ
aṭṭhasamāpattidhammepi kusalassa. Ubhatobhāgavimuttaṃ sandhāyevaṃ vadati. Sesamettha
pālianusāreneva veditabbanti.
                      Parūpahārakathāvaṇṇanā niṭṭhitā.
                           -----------
               2-3-4. Aññāṇakaṅkhāparavitāraṇakathāvaṇṇanā *-
     [314] Idāni aññāṇakaṅkhāparavitāraṇāti 5- tisso kathā nāma honti.
Tattha yesaṃ "arahato itthīpurisādīnaṃ nāmagottādīsu ñāṇuppattiyā 6- abhāvena
atthi aññāṇaṃ, tattheva sanniṭṭhānābhāvena atthi kaṅkhā. Yasmā ca nesaṃ tāni
vatthūni pare vitaranti pakāsenti ācikkhanti, tasmā nesaṃ atthi paravitāraṇā"ti
@Footnote: 1 cha.Ma. vacasāyaṭṭhe     2 cha.Ma. vacasāyaṃ   3 cha.Ma. itthipurisānaṃ
@4 Sī.,Ma. attanopi      5 cha.Ma. aññāṇaṃ kaṅkhā paravitaraṇāti
@6 cha.Ma. ñāṇappavattiyā   * cha.Ma. aññāṇādikathāvaṇṇanā

---------------------------------------------------------------------------------------------
page183.
Imā laddhiyo seyyathāpi etarahi pubbaseliyādīnaṃ, tesaṃ tā laddhiyo bhindituṃ
tīsupi kathāsu pucchā sakavādissa, paṭiññā ca paṭikkhepo ca itarassa. Tattha
sabbesupi pañhesu ceva vissajjanesu ca pāliṃ anugantvāva attho veditabboti.
                 Aññāṇakaṅkhāparavitāraṇakathāvaṇṇanā niṭṭhitā.
                           ----------
                        5. Vacībhedakathāvaṇṇanā
     [326] Idāni vacībhedakathā nāma hoti. Tattha yesaṃ "sotāpattimaggakkhaṇe
paṭhamajjhānaṃ samāpannassa dukkhanti vācā bhijjatī"ti laddhi seyyathāpi etarahi
pubbaseliyādīnaṃ, te sandhāya samāpannassa atthi vacībhedoti pucchā sakavādissa,
laddhiyaṃ ṭhatvā paṭiññā paravādissa. Puna sabbatthāti tayo bhave sandhāya puṭṭho
arūpaṃ sandhāya paṭikkhipati. Sabbadāti kālavasena puṭṭho paṭhamamaggakkhaṇe
paṭhamajjhānikasamāpattito aññaṃ sabbaṃ samāpattikālaṃ sandhāya paṭikkhipati. Sabbesaṃ
samāpannānanti puṭṭho lokiyasamāpattiyo samāpanne sandhāya paṭikkhipati.
Sabbasamāpattīsūti puṭṭho dutiyajjhānikaṃ 1- lokuttaraṃ sabbañca lokiyasamāpattiṃ
sandhāya paṭikkhipati.
     Kāyabhedoti abhikkamādivasena pavattā kāyaviññatti. Idaṃ "yāni cittāni
vacīviññattiṃ samuṭṭhāpenti, tāneva kāyaviññattiṃ, evaṃ sante kasmā kāyabhedopi
na hotī"ti codanatthaṃ pucchati, itaro laddhivasena paṭikkhipati ceva paṭijānāti ca.
Idāni yadi so maggakkhaṇe "dukkhan"ti vācaṃ bhāsati, "samudayo"tiādikampi
bhāseyya. Yadi vā taṃ na bhāsati, itarampi na bhāseyyāti codanatthaṃ dukkhanti
jānantotiādayo pañhā vuttā, itaro pana attano laddhivaseneva paṭijānāti
@Footnote: 1 cha.Ma. dutiyajjhānādikaṃ

---------------------------------------------------------------------------------------------
page184.
Ceva paṭikkhipati ca. Lokuttaraṃ paṭhamajjhānaṃ samāpanno dukkhaṃ dukkhanti vipassatīti
hissa laddhi.
     [328] Ñāṇanti lokuttaraṃ catusaccañāṇaṃ. Sotanti sotaviññāṇaṃ adhippetaṃ,
yena taṃ saddaṃ suṇāti. Dvinnaṃ phassānanti sotasamphassamanosamphassānaṃ.
     [329] No vata re vattabbeti yadi avisesena yaṅkiñci samāpannassa
natthi vacībhedo, na avisesena vattabbaṃ "samāpannassa atthi vacībhedo"ti.
Sesamettha uttānatthameva saddhiṃ suttasādhanāya. Yampanetaṃ 1- "sikhissa ānanda
bhagavato"ti pariyosāne suttaṃ ābhataṃ, tattha yena samāpatticittena so vacībhedo
samuṭṭhito, kāyabhedopi tena samuṭṭhātiyeva, na ca taṃ lokuttaraṃ paṭhamajjhānacittaṃ,
tasmā asādhakanti.
                      Vacībhedakathāvaṇṇanā niṭṭhitā.
                           -----------
                       6. Dukkhāhārakathāvaṇṇanā
     [334] Idāni dukkhāhārakathā nāma hoti. Tattha "dukkhaṃ dukkhanti vācaṃ
bhāsanto dukkhe ñāṇaṃ āharati, taṃ dukkhāhāro nāma vuccati, tañca panetaṃ
maggaṅgaṃ maggapariyāpannan"ti yesaṃ laddhi seyyathāpi etarahi pubbaseliyānaṃ, te
sandhāya dukkhāhāroti pucchā sakavādissa, paṭiññā itarassa. 2- Ye kecīti
paṭhamapañhe avipassake sandhāya paṭikkhipati. Dutiyapañhepi vipassake sandhāya
paṭijānāti, taṃ panassa laddhimattameva, tasmā "sabbe te"ti vādassa bhindanatthaṃ
bālaputhujjanātiādimāha. Taṃ uttānatthamevāti.
                     Dukkhāhārakathāvaṇṇanā niṭṭhitā.
                          -------------
@Footnote: 1 cha.Ma. yaṃ panetena    2 cha.Ma. paravādissa

---------------------------------------------------------------------------------------------
page185.
                        7. Cittaṭṭhitikathāvaṇṇanā
     [335] Idāni cittaṭṭhitikathā nāma hoti. Tattha yesaṃ samāpatticittañceva
bhavaṅgacittañca anuppabandhena pavattamānaṃ disvā "ekameva cittaṃ ciraṃ tiṭṭhatī"ti
laddhi seyyathāpi etarahi heṭṭhā vuttappabhedānaṃ andhakānaṃ, taṃladdhivisodhanatthaṃ
ekaṃ, cittaṃ divasaṃ 1- tiṭṭhatīti pucchā sakavādissa, paṭiññā itarassa. 2-
Upaḍḍhadivaso uppādakkhaṇoti ettha ṭhitikkhaṇaṃ anāmasitvā "aniccā vata saṅkhārā,
uppādavayadhammino"ti 3- desanānayena uppādavayavaseneva pucchā katā.
     Te dhammā cittena lahuparivattāti puṭṭho cittato lahutaraparivattino dhamme
apassanto paṭikkhipati. Dutiyaṃ puṭṭho yassa cittassa dīghaṭṭhitiṃ icchati, taṃ sandhāya
paṭijānāti. Yāvatāyukaṃ tiṭṭhatīti pañhesu "cūḷāsītisahassāni, kappā tiṭṭhanti
ye marū"tiādivacanavasena 4- arūpato 5- aññatra  paṭikkhipati, arūpe paṭijānāti.
Muhuttaṃ muhuttaṃ uppajjatīti pañhe paravādissa "uppādavayadhammino"tiādi-
suttavirodhabhayena paṭijānāti. Ṭhitiṃ panassa laddhivasena icchati. Sesamettha
uttānatthamevāti.
                      Cittaṭṭhitikathāvaṇṇanā niṭṭhitā.
                           -----------
                         8. Kukkuḷakathāvaṇṇanā
     [338] Idāni kukkuḷakathā nāma hoti. Tattha yesaṃ "sabbaṃ bhikkhave
ādittaṃ, 6- sabbe saṅkhārā dukkhā"tiādīni 7- suttāni ayoniso gahetvā
"nippariyāyeneva sabbe saṅkhārā kukkuḷā vītaccitaṅgārasammissā
@Footnote: 1 Ma. divasampi      2 cha.Ma. paravādissa   3 saṃ.sa. 15/186/190
@4 khu.mahā. 29/49/49 (syā)   5 cha.Ma. āruppato
@6 vinaYu. 4/54/44, saṃ.saḷā. 18/31/23 (syā)      7 khu.dha. 25/278/64

---------------------------------------------------------------------------------------------
page186.
Chārikanirayasadisā"ti laddhiseyyathāpi etarahi gokulikānaṃ, tesaṃ nānappakārasukha-
sandassanena taṃ laddhiṃ vivecetuṃ pucchā sakavādissa, paṭiññā paravādissa. Tattha
anodhiṃ katvāti odhiṃ mariyādaṃ koṭṭhāsaṃ akaritvā, avisesena sabbeyevāti attho.
Sesaṃ sabbaṃ pālinayeneva veditabbaṃ saddhiṃ suttasādhanāyāti.
                      Kukkuḷakathāvaṇṇanā niṭṭhitā.
                          -----------
                     9. Anupubbābhisamayakathāvaṇṇanā
     [339] Idāni anupubbābhisamayakathā     nāma hoti. Tattha yesaṃ
          "anupubbena medhāvī          thokaṃ thokaṃ khaṇe khaṇe
           kammāro rajatasseva         niddhame malamattano"ti
ādīni 1- suttāni ayoniso gahetvā "sotāpattiphalasacchikiriyāya paṭipanno
ekacce kilese dukkhassa dassanena pajahati, ekacce samudayanirodhamaggadassanena,
tathā sesāti 2- evaṃ soḷasahi koṭṭhāsehi anupubbena kilesappahānaṃ katvā
arahattapaṭilābho hotī"ti evarūpā nānābhisamayaladdhi uppannā seyyathāpi etarahi
andhakasabbatthikavādasamitiyabhadrayānikānaṃ, 3- tesaṃ laddhivivecanatthaṃ anupubbābhisamayoti
pucchā sakavādissa, paṭiññā itarassa. Anupubbena sotāpattimagganti puṭṭho pana
ekassa maggassa bahubhāvāpattibhayena paṭikkhipati. Dutiyaṃ puṭṭho dukkhadassanādivasena
paṭijānāti. Tāni vā cattāripi ñāṇāni eko sotāpattimaggoyevāti paṭijānāti,
phalaṃ pana ekameva icchati, tasmā paṭikkhipati. Sakadāgāmimaggādīsupi eseva nayo.
     [344] Magge diṭṭhe phale ṭhitoti pañhe yasmā dukkhadassanādīhi
dassanaṃ apariniṭṭhitaṃ, maggadassanena pariniṭṭhitaṃ nāma hoti, tadā so phale
ṭhitoti saṅkhyaṃ gacchati, tasmā paṭijānāti.
@Footnote: 1 khu.dha. 25/239/58      2 cha.Ma. sesāpīti     3 cha.Ma....sabbatthikasammitiYu....

---------------------------------------------------------------------------------------------
page187.
     [345] Dukkhe diṭṭhe cattāri saccānīti pucchā paravādissa, ekābhisamayavasena
paṭiññā sakavādissa. Puna dukkhasaccaṃ cattāri saccānīti anuyoge catunnampi
nānāsabhāvattā paṭikkhepo tasseva.
     Rūpakkhandhe aniccato diṭṭheti pucchā sakavādissa, samuddato ekabindussa
rase paṭividdhe sesaudakassa paṭivedho viya ekadhamme aniccādito paṭividdhe
sabbepi paṭividdhā hontīti laddhiyā paṭiññā paravādissa.
     Catūhi ñāṇehīti dukkhe ñāṇādīhi. Aṭṭhahi ñāṇehīti sāvakānaṃ sādhāraṇehi
saccañāṇehi ceva paṭisambhidāñāṇehi ca. Dvādasahi ñāṇehīti dvādasaṅgapaṭicca-
samuppādañāṇehi. Catucattālīsāya ñāṇehīti "jarāmaraṇe ñāṇaṃ, jarāmaraṇasamudaye
ñāṇan"ti evaṃ nidānavagge vuttañāṇehi. Sattasattatiyā ñāṇehīti "jarāmaraṇaṃ
bhikkhave aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ
nirodhadhamman"ti 1- evaṃ tattheva vuttañāṇehi. Sesamettha pālinayeneva veditabbaṃ
saddhiṃ suttasādhanenāti.
                    Anupubbābhisamayakathāvaṇṇanā niṭṭhitā.
                           -----------
                        10. Vohārakathāvaṇṇanā
     [347] Idāni vohārakathā nāma hoti. Tattha buddho bhagavā lokuttarena
vohārena voharatīti yesaṃ laddhi seyyathāpi etarahi andhakānaṃ, te sandhāya
pucchā sakavādissa, laddhivasena paṭiññā paravādissa. Lokuttare sotetiādīni
tassa ayuttavādībhāvadassanatthaṃ 2- vuttāni. Ayamettha 3- adhippāyo "saddāyatanameva
te lokuttaraṃ, udāhu sotādīnipī"ti.
@Footnote: 1 saṃ.ni. 16/20/26    2 cha.Ma.....dīpanatthaṃ   3 cha.Ma. ayañhettha

---------------------------------------------------------------------------------------------
page188.
     Hañci buddhassa bhagavato vohāro lokiye sote paṭihaññatīti ettha
yadi so lokuttare paṭihaññeyya. Lokuttaro siyāti evamattho na gahetabbo.
Lokiye paṭihaññamānassa pana lokuttaratā nāma natthīti ayametthādhippāyo.
Lokiyena viññāṇenāti etthāpi lokiyenevāti attho. Itarathā anekantatā
siyā. Lokuttarañhi lokiyenāpi ñāṇena ñāyati. Evaṃ sabbaṃ yathānurūpato
veditabbaṃ. Sabbe te maggaṃ bhāventīti pañhesu ye maggaṃ na paṭilabhanti, te
sandhāya paṭikkhipati. Ye paṭilabhanti, te sandhāya paṭijānāti.
     [351] Sovaṇṇamayāyāti suvaṇṇamayāya. Idaṃ paravādissa udāharaṇaṃ.
     Elaṇḍiyāyāti elaṇḍamayāya. Idaṃ sakavādissa udāharaṇaṃ. Lokiyaṃ voharantassa
lokiyoti ayampi ekā laddhi. Sā etarahi ekaccānaṃ andhakānaṃ laddhi.
Sesamettha uttānatthamevāti.
                      Vohārakathāvaṇṇanā niṭṭhitā.
                           -----------
                        11. Nirodhakathāvaṇṇanā
     [353] Idāni nirodhakathā nāma hoti. Tattha yesaṃ appaṭisaṅkhānirodhañca
paṭisaṅkhānirodhañca dvepi ekato katvā nirodhasaccanti laddhi seyyathāpi
etarahi mahisāsakānañceva andhakānañca, te sandhāya dve nirodhāti pucchā
sakavādissa, paṭiññā paravādissa. Dve dukkhanirodhāti pañhesu yasmā dve
dukkhasaccāni na icchati, tasmā paṭikkhipati. Yasmā dvīhākārehi dukkhaṃ
nirujjhatīti icchati, tasmā paṭijānāti. Dve nirodhasaccānīti pañhesu dvinnaṃ
dukkhasaccānaṃ nirodhavasena anicchanto paṭikkhipati. Dvīhākārehi dukkhassa
nirujjhanato paṭijānāti. Dve tāṇānītiādīsupi eseva nayo.

---------------------------------------------------------------------------------------------
page189.
     Atthi dvinnaṃ nibbānānantiādīsu pucchāsu uccanīcatādīni apassanto
paṭikkhipati.
     Appaṭisaṅkhāniruddheti ye paṭisaṅkhāya lokuttarena ñāṇena aniruddhā
suddhapakatikattā vā uddesaparipucchādīnaṃ vā vasena na samudācaraṇato niruddhāti
vuccanti, te saṅkhāre. Paṭisaṅkhā nirodhentīti lokuttarañāṇena nirodhenti
anuppattibhāvaṃ gamenti. Nanu appaṭisaṅkhāniruddhā saṅkhārāti pucchā paravādissa. 1-
Tattha bhaggānaṃ puna bhañjanato 2- appaṭisaṅkhāniruddhānaṃ vā ariyamagge uppanne
tathā nirujjhanatova sakavādī accantabhaggataṃ paṭijānāti. Sesamettha uttānatthamevāti.
                       Nirodhakathāvaṇṇanā niṭṭhitā.
                        Dutiyo vaggo samatto.
                           ----------
                            3. Tatiyavagga
                          1. Balakathāvaṇṇanā
     [354] Idāni balakathā nāma hoti. Tattha yesaṃ anuruddhasaṃyutte "imesañca
panāhaṃ āvuso catunnaṃ satipaṭṭhānānaṃ bhāvitattā bahulīkatattā ṭhānañca ṭhānato
aṭṭhānañca aṭṭhānato yathābhūtaṃ pajānāmī"tiādīni 3- dasa suttāni ayoniso gahetvā
"tathāgatabalaṃ sāvakasādhāraṇan"ti laddhi seyyathāpi etarahi andhakānaṃ, te sandhāya
pucchā sakavādissa, laddhiyaṃ ṭhatvā paṭiññā paravādissa. Tathāgatabalañca nāmetaṃ
sāvakehi sādhāraṇampi atthi asādhāraṇampi sādhāraṇāsādhāraṇampi. Tattha āsavānaṃ
khaye ñāṇaṃ sādhāraṇaṃ, indriyaparopariyattiñāṇaṃ asādhāraṇaṃ, sesaṃ sādhāraṇañca
asādhāraṇañca. Ṭhānāṭhānādīni hi sāvakā padesena jānanti, tathāgatā nippadesena.
Iti tāni uddesato sādhāraṇāni, na niddesato. Ayampana avisesena sabbampi
@Footnote: 1 Sī. sakavādissa   2 cha.Ma. abhañjanato   3 saṃ.Ma. 19/913/264

---------------------------------------------------------------------------------------------
page190.
Sādhāraṇanti āha. Tamenaṃ tato vivecetuṃ tathāgatabalaṃ sāvakabalanti puna anuyogo
āraddho. Tattha paṭhamapañhe niddesato sabbākāravisayataṃ sandhāya paṭikkhipati,
dutiyapañhe uddesato ṭhānāṭhānamattādijānanavasena paṭijānāti. Taññevātiādi-
pañhesu sabbākārena nānākaraṇatāya 1- abhāvena paṭikkhipati. Pubbayogo ca
pubbacariyā ca atthato ekaṃ, tathā dhammakkhānañca dhammadesanā ca.
     Indriyaparopariyattipañhe ekadesena sādhāraṇataṃ sandhāya sāvakavisaye
paṭijānāti.
     [355] Idāni yasmā uddesato ṭhānāṭhānādīni sāvako jānāti, tasmā
sāvakassa atthajānanaṃ 2- pakāsetvā tena jānanamattasāmaññena tesaṃ
sāvakasādhāraṇataṃ patiṭṭhāpetuṃ sāvako ṭhānāṭhānaṃ jānātītiādayo paravādipañhā
honti. Tattha indriyaparopariyattiñāṇaṃ channaṃ asādhāraṇañāṇānaṃ aññataranti na gahitaṃ.
Āsavakkhayena vā āsavakkhayanti yaṃ tathāgatassa āsavakkhayena saddhiṃ sāvakassa
āsavakkhayaṃ paṭicca vattabbaṃ siyā nānākaraṇaṃ, taṃ natthi. Vimuttiyā vā vimuttīti 3-
padepi eseva nayo. Sesamettha uttānatthamevāti. 4-
     [356] Idāni yaṃ sakavādinā "āsavānaṃ khaye ñāṇaṃ sādhāraṇan"ti
anuññātaṃ, tena saddhiṃ saṃsandetvā sesānampi sādhāraṇabhāvaṃ pucchituṃ puna
āsavānaṃ khayetiādayo paravādipañhāva honti. Tesaṃ vissajjanena 5- sakavādinā
āsavakkhaye visesābhāvena taṃ ñāṇaṃ sādhāraṇanti anuññātaṃ. Itaresupi visesābhāvena
sādhāraṇatā paṭikkhittā. Puna ṭhānāṭhānādīnaṃ āsavakkhayeneva saddhiṃ saṃsandetvā
asādhāraṇapucchā paravādisseva. Tattha āsavakkhayañāṇe paṭikkhepo sesesupi ca 6-
paṭiññā sakavādissa. Tato indriyaparopariyattena saddhiṃ saṃsandetvā
@Footnote: 1 cha.Ma. ninnānākaraṇatāya    2 cha.Ma. tathā jānanaṃ  3 cha.Ma. vimuttinti
@4 cha.Ma. iti-saddo na dissati  5 cha.Ma. vissajjane   6 cha.Ma. sesesu ca

---------------------------------------------------------------------------------------------
page191.
Asādhāraṇapucchā paravādissa. Sā saṅkhipitvāva 1- dassitā. Tatrāyaṃ  2- indriya-
paropariyatte paṭiññā sesesu ca paṭikkhepo sakavādissa. Tato ṭhānāṭhānādīhi saddhiṃ
saṃsandetvā indriyaparopariyattassa sādhāraṇapucchā paravādissa. Sāpi saṅkhipitvāva
dassitā. Tattha indriyaparopariyatte paṭikkhepo sesesu ca paṭiññā sakavādissāti.
                        Balakathāvaṇṇanā niṭṭhitā.
                          ------------
                        2. Ariyantikathāvaṇṇanā
     [357] Idāni ariyantikathā nāma hoti. Tattha yesaṃ "na kevalaṃ āsavakkhayañāṇameva
ariyaṃ, athakho purimānipi nava balāni ariyāniyevā"ti 3- laddhi seyyathāpi
etarahi andhakānaṃ, te sandhāya ariyanti pucchā sakavādissa, paṭiññā itarassa.
Puna yadidaṃ ariyamaggādīsu 4- tena aññatarena bhavitabbanti maggādivasena pucchā
sakavādissa, paṭikkhepo itarassa.
     Puna suññatārammaṇādivasena pucchā sakavādissa. Tattha dve suññatā
sattasuññatā ca saṅkhārasuññatā ca. Sattasuññatā nāma diṭṭhiyā parikappitabbena 5-
sattena suññā pañcakkhandhā. Saṅkhārasuññatā nāma sabbasaṅkhārehi suññaṃ vivittaṃ
nissaṭaṃ nibbānaṃ. Tattha paravādī nibbānārammaṇataṃ sandhāya paṭikkhipati,
saṅkhārārammaṇataṃ sandhāya paṭijānāti. Manasi karotīti puṭṭhopi nibbānameva sandhāya
paṭikkhipati, saṅkhāre sandhāya paṭijānāti. Tato sakavādinā "ṭhānāṭhānādimanasikāro
saṅkhārārammaṇo, suññatamanasikāro nibbānārammaṇo"ti imaṃ nayaṃ gahetvā "dvinnaṃ
phassānaṃ dvinnaṃ cittānaṃ samodhānaṃ hotī"ti puṭṭho lesokāsaṃ alabhanto paṭikkhipati.
@Footnote: 1 cha.Ma. va-saddo natthi            2 cha.Ma. tathāpi    3 cha.Ma. ariyānicceva
@4 cha.Ma. puna yadi taṃ ariyaṃ, maggādīsu   5 cha.Ma. parikappitena

---------------------------------------------------------------------------------------------
page192.
Animittāpaṇihitesupi eseva nayo. Sattanimittābhāvato hi khandhā animittā,
saṅkhāranimittābhāvato nibbānaṃ. Ekadhammasmimpi āropetvā ṭhapetabbasaṅkhātena
ca paṇihitabbaṭṭhena 1- paṇidhīti saṅkhagatena 2- sattapaṇidhinā 3- appaṇihitā khandhā,
taṇhāpaṇidhinā vā taṇhāya vā ārammaṇabhūtena sabbasaṅkhārapaṇidhinā appaṇihitaṃ
nibbānaṃ. Tasmā idhāpi paṭikkhepo ca paṭiññā ca purimanayeneva veditabbā.
     [358] Tato "yathā satipaṭṭhānādayo lokuttaradhammā ariyā ceva
suññatādiārammaṇā ca, kinte evaṃ ṭhānāṭhānañāṇan"ti anulomapaṭilomapucchā honti.
Tattha sabbāpi paṭiññā sabbe ca paṭikkhepā paravādisseva. Imināva upāyena
sesañāṇesupi pucchāvissajjanaṃ veditabbaṃ. Pāliyampana sesāni saṅkhipitvā avasāne
cutūpapātañāṇameva vibhattaṃ. Tato paraṃ sakasamayepi "ariyan"ti siddhena āsavānaṃ
khayañāṇena saddhiṃ saṃsandetvā sesañāṇānaṃ anulomato ca paṭilomato ca
ariyabhāvapucchā honti. Tā sabbā paravādissa, paṭiññā ca paṭikkhepo ca sakavādissa.
Te uttānatthāyeva. Pāliyaṃ panettha paṭhamanayeneva 4- dassetvā satta ñāṇāni
saṅkhittānīti.
                      Ariyantikathāvaṇṇanā niṭṭhitā.
                          -------------
                         3. Vimuttikathāvaṇṇanā
     [363] Idāni vimuttikathā nāma hoti. Tattha yesaṃ "vītarāgacittānaṃ
vimuttippayojanaṃ nāma natthi. Yathā pana malīnaṃ vatthaṃ dhoviyamānaṃ malā vimuccati,
evaṃ sarāgaṃ cittaṃ rāgato vimuccatī"ti laddhi seyyathāpi etarahi andhakānaṃ,
@Footnote: 1 cha.Ma. paṇidahitabbaṭṭhena  2 cha.Ma. paṇihitasaṅkhaṃ gatena
@3 Sī.,Ma. sattapaṇidhinā ca  4 cha.Ma. paṭhamanavamāneva

---------------------------------------------------------------------------------------------
page193.
Te sandhāya sarāganti pucchā sakavādissa, paṭiññā itarassa. Tato rāgasahagatantiādinā
nayena puṭṭho taṃ 1- maggakkhaṇe cittaṃ vimuccati nāma, tadā ca evarūpaṃ cittaṃ
natthīti paṭikkhipati.
     Saphassantiādinā nayena puṭṭhopi yathā phasso ca cittañca ubho rāgato
vimuccanti, evaṃ rāgassa vimuttiṃ apassamāno paṭikkhipati. Sadosādīsvapi imināva
upāyena attho veditabboti. 2-
                    Vimuttikathāvaṇṇanā niṭṭhitā.
                        -----------
                   4. Vimuccamānakathāvaṇṇanā
     [366] Idāni vimuccamānakathā nāma hoti. Tattha yesaṃ "jhānena
vikkhambhanavimuttiyā vimuttaṃ cittaṃ, 3- maggakkhaṇe samucchedavimuttiyā
vimuccamānaṃ nāma hotī"ti laddhi, te sandhāya vimuttaṃ vimuccamānanti pucchā
sakavādissa, paṭiññā itarassa.
     Puna ekadesanti pucchā sakavādissa. Tattha ekadesanti bhāvanapuṃsakaṃ. Yathā
vimuttaṃ ekadesena vā ekadese vā avimuttaṃ hoti, kiṃ evaṃ ekadesaṃ
vimuttaṃ, ekadesaṃ avimuttanti pucchati. Kiṃkāraṇā evaṃ pucchatīti. "vimuttaṃ
vimuccamānan"ti vippakatabhāvena vuttattā. Yathā hi kariyamānā kaṭādayo vippakatattā
ekadesena katā ekadesena akatā honti, tathā idampi ekadesaṃ vimuttaṃ
ekadesaṃ avimuttanti āpajjati. Tato paravādī kaṭādīnaṃ viya cittassa ekadesābhāvā
paṭhamapañhe paṭikkhipitvā dutiye vimuccamānassa apariniṭṭhitavimuttitāya paṭijānāti.
Lokiyajjhānakkhaṇaṃ vā sandhāya paṭikkhipati. Na hi taṃ tadā samucchedavimuttiyā
vimuccamānaṃ. Lokuttarajjhānakkhaṇaṃ sandhāya paṭijānāti. Tañhi tadā
@Footnote: 1 cha.Ma. ayaṃ pāṭho na dissati   2 cha.Ma. veditabbo  3 cha.Ma. ayaṃ pāṭho na dissati

---------------------------------------------------------------------------------------------
page194.
Samucchedavimuttiyā vimuttekadesena vimuccamānanti tassa laddhi. Tato sakavādī "yadi
te ekameva cittaṃ ekadesaṃ vimuttaṃ ekadesaṃ avimuttaṃ, evaṃ sante yo ekeneva 1-
cittena sotāpanno hoti, sopi tena 2- ekadesaṃ sotāpanno, ekadesaṃ na
sotāpanno āpajjatī"ti codanatthaṃ ekadesaṃ sotāpannotiādimāha. Itaro taṃ
vidhānaṃ apassanto paṭikkhipati. Sesavāresupi eseva nayo.
     Uppādakkhaṇapañhe yadi ekameva cittaṃ vimuttañca vimuccamānañca, ekasmiṃ
khaṇe vimuttaṃ ekasmiṃ vimuccamānaṃ āpajjati. Kinte evarūpaṃ cittanti attho.
     [367] Suttasādhane paṭhamasuttaṃ paravādissa. Tatrassāyamadhippāyo:-
vimuccatīti vippakataniddeso, tasmā yaṃ tassa yogino evaṃ jānato evaṃ
passato etehi āsavehi cittaṃ vimuccati, taṃ vimuccamānaṃ nāma hotīti. Dutiyasuttaṃ
sakavādissa. Tatrassāyamadhippāyo:- yadi te vimuccatīti vacanato vimuttaṃ vimuccamānaṃ,
idha vimuccatīti vacanābhāvato vimuttameva siyā, na vimuccamānanti.
     Idāni "yathā te vippakatavimuttitāya vimuccamānaṃ, kiṃ evaṃ vippakatarāgāditāya
rajjamānādīnipi atthī"ti codanatthaṃ puna atthi cittantiādi āraddhaṃ. Paravādināpi
tathārūpaṃ cittaṃ apassantena sabbaṃ paṭikkhittaṃ. Atha naṃ sakavādī "dveyeva
koṭiyo, tatiyā natthī"ti anubodhento nanu rattañceva arattañcātiādimāha.
Tassattho:- nanu bhadramukha rāgasampayuttaṃ cittaṃ rattaṃ, vippayuttaṃ arattanti
dveyeva koṭiyo, rajjamānaṃ nāma tatiyā koṭi natthīti. Duṭṭhādīsu eseva nayo.
Atha naṃ āmantāti paṭijānitvā cittavimuttipakkhepi 3- dveyeva koṭiyo dassetuṃ
hañci rattañcevātiādimāha. Tassattho:- yadi etā dve koṭiyo sampaṭicchasi,
avimuttañceva vimuttañcāti imānipi 4- sampaṭiccha. Kilesasampayuttañhi cittaṃ
@Footnote: 1 Sī.,Ma. ekadeseneva   2 cha.Ma. te
@3 cha.Ma. ṭhitaṃ vimuttipakkhepi  4 cha.Ma. imāpi

---------------------------------------------------------------------------------------------
page195.
Avimuttaṃ, vippayuttaṃ vimuttaṃ. Vimuccamānaṃ nāmāti paramatthato tatiyā koṭi
natthīti.
                     Vimuccamānakathāvaṇṇanā niṭṭhitā.
                          ------------
                        5. Aṭṭhamakakathāvaṇṇanā
     [368] Idāni aṭṭhamakakathā nāma hoti. Tattha yesaṃ anulomagotrabhūmaggakkhaṇe
kilesānaṃ samudācārābhāvato aṭṭhamakassa sotāpattimaggaṭṭhapuggalassa
dve pariyuṭṭhānā pahīnāti laddhi seyyathāpi etarahi andhakānañceva samitiyānañca,
tesaṃ aññataraṃ sandhāya pucchā sakavādissa. Maggakkhaṇato paṭṭhāya diṭṭhiyā
anuppattiṃ sandhāya paṭiññā itarassa. Tato yasmā diṭṭhi nāmesā sotāpannassa
pahīnā, na maggaṭṭhassa, tasmā aṭṭhamako puggalo sotāpannoti anuyogo
sakavādissa. Vicikicchāpañhepi eseva nayo. Anusayapañhe pariyuṭṭhānato añño
anusayoti tesaṃ laddhi, tasmā "na hevan"ti paṭikkhittaṃ.
     Sīlabbataparāmāsapañhepi sīlabbataparāmāsapariyuṭṭhānanti vohāraṃ na passati,
tasmā paṭikkhipati. Pariyuṭṭhānamevassa pahīnanti laddhi.
     [369] Maggo bhāvitoti pañhe tasmiṃ khaṇe bhāveti, na bhāvito.
Tasmā paṭikkhipati. Amaggenātiādianuyoge paṭhamamaggeneva pahīnabhāvaṃ 1- sandhāya
paṭikkhipati. Yadi hi amaggena pahiyyetha, gotrabhūpuggalādīnampi 2- pahiyyethāti
3- tassa laddhi. 3- Uppajjissatīti pucchā paravādissa, vissajjanaṃ sakavādissa.
Sesaṃ sabbattha uttānatthamevāti.
                      Aṭṭhamakakathāvaṇṇanā niṭṭhitā.
                           ----------
@Footnote: 1 Sī.,Ma. pahānabhāvaṃ   2 Ma. gotrabhūpuggalānampi  3-3 cha.Ma. āpajjanato

---------------------------------------------------------------------------------------------
page196.
                    6. Aṭṭhamakassa indriyakathāvaṇṇanā
     [371] Idāni aṭṭhamakassa indriyakathā nāma hoti. Tattha yesaṃ
"aṭṭhamako puggalo 1- maggakkhaṇe indriyāni paṭilabhati nāma, no cassa
paṭiladdhāni hontī"ti laddhi seyyathāpi etarahi andhakānaṃ, te sandhāya
natthi saddhindriyanti pucchā sakavādissa, paṭiññā itarassa, natthi saddhāti
puṭṭho pana saddhindriyato saddhāya nānattaṃ sallakkhetvā paṭikkhipati. Sesesupi
eseva nayo. Yathā pana yassa atthi mano, tassa manindriyampi atthi, evaṃ
yassa saddhādayo atthi, tassa atthi saddhindriyādīnipīti dīpanatthaṃ atthi mano
atthi manindriyantiādi āraddhaṃ. Taṃ sabbaṃ uttānatthameva saddhiṃ suttasādhanenāti.
                  Aṭṭhamakassa indriyakathāvaṇṇanā niṭṭhitā.
                          ------------
                        7. Dibbacakkhukathāvaṇṇanā
     [373] Idāni dibbacakkhukathā nāma hoti. Tattha yesaṃ catutthajjhāna-
dhammūpatthaddhaṃ maṃsacakkhumeva dibbacakkhu nāma hotīti laddhi seyyathāpi etarahi
andhakānañceva samitiyānañca, te sandhāya maṃsacakkhunti pucchā sakavādissa,
paṭiññā itarassa.
     Puna "maṃsacakkhuṃ dibbacakkhuṃ, dibbacakkhuṃ maṃsacakkhun"ti 2- puṭṭho tammattameva
taṃ na hotīti paṭikkhipati. Yādisantiādipucchāsupi ubhinnaṃ ekasabhāvābhāveneva
paṭikkhipati.
     Visayotiādīsupi 3- ubhinnampi rūpāyatanameva visayo, maṃsacakkhu pana
āpāthagatameva 4- passati, itaraṃ anāpāthagataṃ 5- tiropabbatādigatampi. Dibbacakkhussa
@Footnote: 1 cha.Ma. ayaṃ pāṭho na dissati  2 cha.Ma. maṃsacakkhu dibbacakkhu, dibbacakkhu maṃsacakkhūti
@3 cha.Ma. pi-saddo na dissati   4 Sī. āpātagatameva    5 Sī. anāpātagataṃ

---------------------------------------------------------------------------------------------
page197.
Ca atisukhumampi rūpaṃ gocaro, na tādisaṃ itarassāti evametesaṃ ānubhāvagocarā
asadisā.
     Upādinnaṃ hutvā anupādinnaṃ hotīti puṭṭho yasmā maṃsacakkhu upādinnaṃ,
dibbacakkhu anupādinnaṃ, na ca maṃsacakkhumeva dibbacakkhunti 1- icchati, tasmā
paṭikkhipati. Dutiyaṃ puṭṭho yasmā "maṃsacakkhussa uppādo, maggo dibbassa
cakkhuno"ti vacanaṃ nissāya maṃsacakkhupaccayā dibbacakkhu uppajjati, tañca
rūpāvacarikānaṃ catunnaṃ mahābhūtānaṃ pasādoti icchati, tasmā paṭijānāti.
Kāmāvacaraṃ hutvāti puṭṭhopi yasmā na maṃsacakkhumeva dibbacakkhunti 1- icchati,
tasmā paṭikkhipati. Dutiyaṃ puṭṭho rūpāvacarajjhānapaccayena uppannattā rūpāvacaraṃ
nāma jātanti paṭijānāti.
     Rūpāvacaraṃ hutvā arūpāvacaranti puṭṭhopi tato paraṃ bhāvanāya arūpāvacarakkhaṇe
rūpāvacaracittassa abhāvā paṭikkhipati, dutiyaṃ puṭṭho arūpāvacarikānaṃ catunnaṃ
mahābhūtānaṃ pasādo hutvā uppajjatīti laddhiyā paṭijānāti. Apariyāpannabhāvaṃ
panassa na icchati, tasmā paṭikkhipatiyeva.
     [374] Dibbacakkhuṃ dhammupatthaddhanti kāmāvacaradhammena upatthambhitaṃ hutvā.
Puna dhammupatthaddhanti lokuttaradhammena upatthaddhaṃ. Dveva cakkhūnīti puṭṭho
kiñcāpi dibbacakkhuno dhammupatthaddhassa paññācakkhubhāvaṃ na icchati, paññācakkhussa
pana atthitāya paṭikkhipati. Puna puṭṭho maṃsacakkhu dhammupatthaddhaṃ dibbacakkhu hotīti
laddhivasena paṭijānāti. Sesamettha uttānatthamevāti.
                      Dibbacakkhukathāvaṇṇanā niṭṭhitā.
                           ----------
@Footnote: 1 cha.Ma. dibbacakkhūti

---------------------------------------------------------------------------------------------
page198.
                        8. Dibbasotakathāvaṇṇanā
     [375] Idāni dibbasotakathā nāma hoti. Tattha ekaṃyeva sotanti puṭṭho
dvinnaṃ atthitāya paṭikkhipati. Puna puṭṭho yasmā tadeva dhammupatthaddhaṃ dibbasotaṃ
nāma hoti, tasmā paṭijānāti. Sesaṃ heṭṭhā vuttanayamevāti.
                      Dibbasotakathāvaṇṇanā niṭṭhitā.
                          ------------
                     9. Yathākammūpagatañāṇakathāvaṇṇanā
     [377] Idāni yathākammūpagatañāṇakathā nāma hoti. Tattha yesaṃ "iti
dibbena cakkhunā visuddhena .pe. Yathākammūpage satte pajānātī"ti 1- suttaṃ
ayoniso gahetvā yathākammūpagañāṇameva dibbacakkhunti laddhi, te sandhāya pucchā
sakavādissa, paṭiññā itarassa. Puna yathākammūpagatañca manasi karotīti puṭṭho
ekacittassa ārammaṇadvayābhāvā paṭikkhipati. Dutiyaṃ puṭṭho nānācittavasena
paṭijānāti. Puna lesokāsaṃ adatvā dvinnaṃ phassānanti puṭṭho paṭikkhipati. Iti
yathā iminā yathākammūpagatapadena, evameva ime vata bhonto sattātiādipadehipi
saddhiṃ yojanāsu attho veditabbo.
     [378] Āyasmā sāriputto yathākammūpagataṃ ñāṇaṃ jānātīti idaṃ sakavādī
yasmā thero appicchatāya abhiññāñāṇāni na valañjetīti ekacce na jānanti,
tāni panassa neva atthīti maññanti, tasmā taṃ "dibbacakkhuno alābhī thero"ti
maññamānaṃ pucchati. Teneva kāraṇena "atthāyasmato sāriputtassa dibbacakkhū"ti
parato puṭṭho paṭikkhipati. Dutiyaṃ puṭṭho yaṅkiñci sāvakena pattabbaṃ, sabbantaṃ
therena anuppattanti paṭijānāti. Idānissa vikkhepaṃ karonto sakavādī nanu āyasmā
@Footnote: 1 dī.Sī. 9/246/83, khu.paṭi. 31/257/169 (syā)

---------------------------------------------------------------------------------------------
page199.
Sāriputtotiādimāha. Imañhi gāthaṃ thero valañjanapaṇidhiyāeva abhāvena āha, na
abhiññāñāṇānaṃ 1- abhāvena. Paravādī pana abhāvenevāti atthaṃ sallakkheti. Tasmā
tassa laddhiyā therassa yathākammūpagatañāṇameva atthi, no dibbacakkhu. Tena vuttaṃ
"tena hi na vattabbaṃ yathākammūpagatañāṇaṃ dibbacakkhū"ti.
                   Yathākammūpagatañāṇakathāvaṇṇanā niṭṭhitā.
                           ----------
                         10. Saṃvarakathāvaṇṇanā
     [379] Idāni saṃvarakathā nāma hoti. Tattha yesaṃ tāvatiṃse deve upādāya
taduttari 2- devesu yasmā te pañca verāni na samācaranti, tasmā saṃvaro atthīti
laddhi, te sandhāya pucchā sakavādissa, verasamudācāraṃ apassato paṭiññā itarassa.
Tato yasmā saṃvaro nāma saṃvaritabbe asaṃvare sati hoti, tasmā asaṃvarapucchā
sakavādissa, devesu pāṇātipātādīnaṃ abhāvena pana 3- paṭikkhepo itarassa.
     Atthi manussesūtiādi saṃvare sati asaṃvarassa asaṃvare ca satisaṃvarassa
pavattidassanatthaṃ vuttaṃ.
     [380] Pāṇātipātā veramaṇītiādipañhesu pāṇātipātādīnaṃ asamācaraṇavasena
paṭiññā, pāṇātipātādīnaṃ natthitāya paṭikkhepo veditabbo. Paṭilomapañhā
uttānatthāyeva.
     Avasāne natthi devesu saṃvaroti pañhe pāṇātipātādīni katvā puna tato
saṃvarābhāvaṃ sandhāya paṭiññā sakavādissa. Tato chalavasena yadi saṃvaro natthi, sabbe
devā pāṇātipātinotiādipucchā paravādissa. Devānaṃ verasamudācārassa abhāvena
@Footnote: 1 cha.Ma. abhiññāñāṇassa  2 cha.Ma. tatuttari  3 cha.Ma. ayaṃ saddo na dissati

---------------------------------------------------------------------------------------------
page200.
Paṭikkhepo sakavādissa. Na hevanti vacanamattaṃ gahetvā laddhipatiṭṭhāpanaṃ paravādissa.
Evaṃ patiṭṭhitā pana laddhi appatiṭṭhitāva hotīti.
                       Saṃvarakathāvaṇṇanā niṭṭhitā.
                           -----------
                        11. Asaññakathāvaṇṇanā
     [381] Idāni asaññakathā nāma hoti. Tattha yesaṃ "saṅkhārapaccayā
viññāṇan"ti vacanato vinā viññāṇena paṭisandhi nāma natthi. "saññuppādā
ca pana te devā tamhā kāyā pavattantī"ti 1- vacanato asaññasattānampi
cutipaṭisandhikkhaṇe saññā atthīti laddhi seyyathāpi etarahi andhakānaṃ, te sandhāya
pucchā sakavādissa, paṭiññā itarassa. Tato naṃ sakavādī "kinte taṃ ṭhānaṃ
saññābhavo"tiādīhi codetuṃ saññābhavo saññāgatītiādimāha. Taṃ sabbaṃ tato
parañca pālinayeneva veditabbanti.
                       Asaññakathāvaṇṇanā niṭṭhitā.
                           ----------
                  12. Nevasaññānāsaññāyatanakathāvaṇṇanā
     [384] Idāni nevasaññānāsaññāyatanakathā nāma hoti. Tattha yesaṃ
"nevasaññānāsaññāyatanan"ti vacanato na vattabbaṃ "tasmiṃ bhave saññā atthī"ti
laddhi seyyathāpi etarahi andhakānaṃ, te sandhāya pucchā sakavādissa, paṭiññā
itarassa. Sesamettha sabbaṃ pālinayeneva veditabbanti.
                 Nevasaññānāsaññāyatanakathāvaṇṇanā niṭṭhitā.
                        Tatiyo vaggo samatto.
                           -----------
@Footnote: 1 cha.Ma. cavantīti

Page 201-300.

page201.
                           4. Catutthavagga
                      1. Gihissaarahātikathāvaṇṇanā
     [387] Idāni gihissa arahātikathā nāma hoti. Tattha yesaṃ yasakulaputtādīnaṃ
gihibyañjane ṭhitānaṃ arahattuppattiṃ 1- disvā "gihi assa arahā"ti laddhi
seyyathāpi etarahi uttarāpathakānaṃ, te sandhāya pucchā sakavādissa. Tattha gihissāti
yo gihisaññojanasampayuttatāya gihi, so arahaṃ assāti attho. Paravādī pana adhippāyaṃ
asallakkhetvā gihibyañjanamattameva passanto paṭijānāti. Idānissa "gihi nāma
gihisaññojanena hoti, na byañjanamattena. Yathāha bhagavā:-
                 `alaṅkato cepi samaṃ careyya
                  santo danto niyato brahmacārī
                  sabbesu bhūtesu nidhāya daṇḍaṃ
                  so brāhmaṇo so samaṇo sa bhikkhū"ti 2-
imaṃ nayaṃ dassetuṃ atthi arahatotiādi āraddhaṃ. Taṃ sabbaṃ uttānatthamevāti.
                    Gihissaarahātikathāvaṇṇanā niṭṭhitā.
                           ----------
                        2. Upapattikathāvaṇṇanā
     [388] Idāni upapattikathā nāma hoti. Tattha yesaṃ "opapātiko hoti
tattha parinibbāyī"tiādīni 3- vacanāni ayoniso gahetvā suddhāvāsesu 4- upapanno
saha upapattiyā arahā hotīti laddhi, 4- "yesaṃ vā 5- upahaccaparinibbāyī"ti padaṃ
parivattetvā "upapajjaparinibbāyī"ti pariyāpuṇantānaṃ saha upapattiyā arahā
@Footnote: 1 cha.Ma. arahattappattiṃ   2 khu.dha. 25/142/42   3 abhi. 36/35/123
@4-4 cha.Ma. upapattiyā arahāti laddhi   5 Sī.,Ma. ayaṃ saddo na dissati

---------------------------------------------------------------------------------------------
page202.
Hotīti laddhi seyyathāpi etarahi uttarāpathakānaṃ, te sandhāya pucchā sakavādissa,
paṭiññā itarassa, tattha yasmā upapatticittaṃ nāma lokiyaṃ, tena sotāpannādayopi
na honti, pageva arahā, tasmā tassa imaṃ nayaṃ dassetuṃ saha upapattiyā
sotāpannotiādi āraddhaṃ.
     [389] Sāriputtotiādi imesu mahātheresu ko ekopi saha upapattiyā
arahā nāmāti codanatthaṃ vuttaṃ.
     [390] Upapattesiyenāti paṭisandhicittena. Tañhi upapattiṃ esati gavesati,
tasmā upapattesiyanti vuccati. Sesamettha uttānatthamevāti.
                      Upapattikathāvaṇṇanā niṭṭhitā.
                           -----------
                        3. Anāsavakathāvaṇṇanā
     [391] Idāni anāsavakathā nāma hoti. Tattha ye dhammā anāsavassa
arahato, sabbe te anāsavāti yesaṃ laddhi seyyathāpi etarahi uttarāpathakānaṃ,
te sandhāya arahatoti pucchā sakavādissa, paṭiññā itarassa. Atha naṃ anāsavā
nāma maggādayo, kiṃ tassa teyeva uppajjantīti codanatthaṃ maggo phalantiādi
āraddhaṃ. Cakkhuṃ 1- anāsavanti puṭṭho tassa sāsavattā paṭikkhipati. Dutiyaṃ puṭṭho
anāsavassetanti paṭijānāti.
     [392] Cīvarapañhe ekova dhammo anāsavo ca sāsavo ca hotīti tassa 2-
lakkhaṇavirodhabhayā paṭikkhipati. Dutiyaṃ puṭṭho anāsavassa hutvā sāsavassa hotīti
paṭijānāti. Taññeva anāsavanti pañhadvayepi eseva nayo. Sakavādī pana
@Footnote: 1 cha.Ma. cakkhu  2 cha.Ma. ayaṃ pāṭho na dissati

---------------------------------------------------------------------------------------------
page203.
Taññevāti anuññātattā "maggo anāsavo hutvā"tiādīhi codeti. Iminā
upāyena sabbattha attho veditabboti.
                      Anāsavakathāvaṇṇanā niṭṭhitā.
                            ---------
                       4. Samannāgatakathāvaṇṇanā
     [393] Idāni samannāgatakathā nāma hoti. Tattha dve samannāgamā
paccuppannakkhaṇe samaṅgībhāvasamannāgamo ca rūpāvacarādīsu aññatarabhūmippattito
paṭilābhasamannāgamo ca. So yāva adhigatavisesā na parihāyati, tāvadeva labbhati.
Yesaṃ pana ṭhapetvā ime dve samannāgame añño pattidhammavasena 1- eko
samannāgamo nāma hotīti laddhi seyyathāpi etarahi uttarāpathakānaṃ, tesaṃ
pattidhammo nāma koci natthīti anubodhanatthaṃ arahā catūhi phalehi samannāgatoti pucchā
sakavādissa, pattiṃ sandhāya paṭiññā itarassa. Athassa "yadi te arahā catūhi
khandhehi viya catūhi phalehi samannāgato, evaṃ sante ye catūsu phalesu cattāro
phassādayo, tehi te arahato samannāgatatā pāpuṇātī"ti codanatthaṃ arahā catūhi
phassehītiādi āraddhaṃ. Taṃ sabbaṃ paravādinā ekakkhaṇe catunnaṃ phassādīnaṃ abhāvā
paṭikkhittaṃ. Anāgāmipañhesupi 2- eseva nayo.
     [395] Sotāpattiphalaṃ vītivattoti na paṭhamajjhānaṃ viya dutiyajjhānalābhī,
puna anuppattiyā pana vītivattoti pucchati. Sotāpattimaggantiādi yaṃ vītivatto,
tenassa puna asamannāgamaṃ dassetuṃ āraddhaṃ.
     [396] Tehi ca aparihīnoti pañhe yasmā yathā paccanīkasamudācārena
lokiyajjhānadhammā parihāyanti, na evaṃ lokuttaRā. Maggena hi ye kilesā
@Footnote: 1 cha.Ma. upapattidhammavasena   2 cha.Ma. anāgāmipañhādīsupi

---------------------------------------------------------------------------------------------
page204.
Pahīyanti phalena ca paṭippassambhanti, te tathā pahīnāva tathā paṭippassaddhāyeva
ca honti, tasmā sakavādinā āmantāti paṭiññātaṃ. Svāyamattho parato "arahatā
cattāro maggā paṭiladdhā"tiādīsu pakāsitoyeva. Sesaṃ uttānatthamevāti.
                     Samannāgatakathāvaṇṇanā niṭṭhitā.
                           ----------
                    5. Upekkhāsamannāgatakathāvaṇṇanā
     [397] Arahā chahi upekkhāhīti kathāyapi imināva nayena attho
veditabbo. Arahā hi chasu dvāresu upekkhānaṃ uppattibhabbatāya tāhi
samannāgatoti vuccati, na ekakkhaṇe sabbāsaṃ uppattibhāvenāti.
                  Upekkhāsamannāgatakathāvaṇṇanā niṭṭhitā.
                           -----------
                      6. Bodhiyābuddhotikathāvaṇṇanā
     [398] Idāni bodhiyā buddhotikathā nāma hoti. Tattha bodhīti
catumaggañāṇassāpi sabbaññutañāṇassāpi adhivacanaṃ. Tasmā yesaṃ yathā odātena
vaṇṇena odāto, sāmena vaṇṇena sāmo, evaṃ bodhiyā buddhoti laddhi
seyyathāpi etarahi uttarāpathakānaṃyeva, te sandhāya pucchā ca anuyogo ca
sakavādissa, paṭiññā ca paṭikkhepo ca itarassa.
     Atītāyāti pañhe tasmiṃ khaṇe abhāvato paṭikkhipati. Dutiyaṃ puṭṭho
paṭilābhaṃ sandhāya paṭijānāti. Puna kiccavasena puṭṭho kiccābhāvato paṭikkhipati.
Dutiyaṃ puṭṭho yaṃ tena tāya karaṇīyaṃ kataṃ, tattha sammohābhāvaṃ paṭijānāti.
Lesokāsaṃ pana adatvā dukkhaṃ parijānātītiādinā nayena puṭṭho tassa kiccassa
abhāvā paṭikkhipati.

---------------------------------------------------------------------------------------------
page205.
     Anāgatapañhe tasmiṃ khaṇe maggañāṇassa abhāvā paṭikkhipati. Dutiyaṃ puṭṭho
"agamā rājagahaṃ buddho"ti 1- anāgatāya bodhiyā buddhabhāvaṃ 2- maññamāno
paṭijānāti. Bodhikaraṇīyaṃ karotīti puṭṭho tasmiṃ khaṇe kiccābhāvena paṭikkhipati.
Dutiyaṃ puṭṭho yadi na kareyya, buddhoti na vucceyya. Yasmā avassaṃ karissati,
tasmā karotiyeva nāmāti paṭijānāti. Puna lesokāsaṃ adatvā puṭṭho paṭikkhipati.
Paccuppannapañho saddhiṃ saṃsandanāya uttānatthova.
     [399] Tisso bodhiyā ekato katvā puṭṭho sabbaññutañāṇaṃ sandhāya
tīhipi buddhoti vattabbabhāvato paṭijānāti. Puna tīhīti puṭṭho sabbāsaṃ
ekakkhaṇe abhāvā paṭikkhipati. Dutiyaṃ puṭṭho atītānāgatapaccuppannassa
sabbaññutañāṇassa vasena paṭijānāti. Puna lesokāsaṃ adatvā satataṃ samitanti
puṭṭho paṭikkhipati.
     Na vattabbaṃ bodhiyāti pucchā paravādissa, bodhiyā abhāvakkhaṇe
abuddhabhāvāpattito paṭiññā sakavādissa. Nanu bodhipaṭilābhāti pañhe pana
yasmiṃ santāne bodhisaṅkhātaṃ maggañāṇaṃ uppannaṃ, tattha buddhoti sammatisabbhāvato
paṭiññā tasseva. Tassa adhippāyaṃ ajānitvā hañcīti laddhiṭṭhapanā paravādissa.
Idānissa asallakkhaṇaṃ pākaṭaṃ kātuṃ bodhipaṭilābhā buddhoti bodhiyā buddhoti
pucchā sakavādissa. Tassattho "kinte yasmā bodhipaṭilābhā buddho, tasmā
bodhiyā buddho"ti. Itaro "bodhipaṭilābho nāma bodhiyā uppajjitvā niruddhāyapi
santāne uppannabhāvoyeva, bodhi nāma maggakkhaṇe ñāṇan"ti imaṃ vibhāgaṃ
asallakkhentova puna paṭijānāti. Tato sakavādinā bodhipaṭilābhā bodhīti
puṭṭho vacanokāsaṃ alabhanto paṭikkhipatīti.
                    Bodhiyābuddhotikathāvaṇṇanā niṭṭhitā.
                 Iti imā tissopi kathā uttarāpathakānaṃyeva.
                          ------------
@Footnote: 1 khu.su. 25/411/413   2 Ma. bodhibhāvaṃ

---------------------------------------------------------------------------------------------
page206.
                         7. Lakkhaṇakathāvaṇṇanā
     [400] Idāni lakkhaṇakathā nāma hoti. Tattha "yehi samannāgatassa
mahāpurisassa dveva gatiyo bhavantī"ti 1- imaṃ suttaṃ ayoniso gahetvā
lakkhaṇasamannāgato bodhisattova hotīti yesaṃ laddhi seyyathāpi etarahi
uttarāpathakānaṃ, te sandhāya pucchā sakavādissa, paṭiññā itarassa.
     Cakkavattisattoti pañhesu yasmā cakkavattī sattopi ca bodhisattopi,
tasmā abodhisattaṃ sandhāya paṭikkhipati. Bodhisattaṃ sandhāya paṭijānāti.
     [402] Dvattiṃsimānīti suttaṃ bodhisattameva sandhāya vuttaṃ. So hi
pacchime bhave buddho hoti, itaresu cakkavattī, tasmā āgatampi
anāgatasadisamevāti. 2-
                       Lakkhaṇakathāvaṇṇanā niṭṭhitā.
                          ------------
                      8. Niyāmokkantikathāvaṇṇanā
     [403] Idāni niyāmokkantikathā nāma hoti. Tattha yesaṃ ghaṭikārasutte
jotipālassa pabbajjaṃ sandhāya "bodhisatto kassapassa bhagavato pāvacane
okkantaniyāmo caritabrahmacariyo"ti laddhi seyyathāpi etarahi andhakānaṃ, te
sandhāya bodhisattoti pucchā sakavādissa, laddhiyaṃ ṭhatvā paṭiññā itarassa.
Tato yasmā niyāmoti vā brahmacariyanti vā ariyamaggassa nāmaṃ, bodhisattānañca
ṭhapetvā pāramīpūraṇaṃ aññā niyāmokkanti nāma natthi. Yadi bhaveyya, bodhisatto
sotāpanno sāvako bhaveyya, na cetamevaṃ. Kevalañhi taṃ buddhā attano
ñāṇabale ṭhatvā "ayaṃ buddho bhavissatī"ti byākaronti, tasmā puna bodhisattoti
anuyogo sakavādissa. Pacchimabhavaṃ sandhāya paṭikkhepo itarassa. Dutiyapañhe
@Footnote: 1 dī.Sī. 9/258/88                2 cha.Ma. ābhatampi anābhata.....

---------------------------------------------------------------------------------------------
page207.
Jotipālakālaṃ sandhāya paṭiññā tasseva. Sāvako hutvātiādīsupi eseva nayo.
Anussaviyoti anussavena paṭividdhadhammo. Pacchimabhavaṃ sandhāya paṭikkhipitvā
jotipālakāle anussavaṃ sandhāya paṭijānāti.
     [404] Aññaṃ satthāranti āḷārañca rāmaputtañca sandhāya vuttaṃ.
Āyasmā ānandotiādi "okkantaniyāmāva sāvakā honti, na itare
okkantaniyāmā evarūpā hontī"ti dassetuṃ vuttaṃ.
     Sāvako jātiṃ vītivattoti yāya jātiyā sāvako, taṃ vītivatto aññasmiṃ
bhave asāvako hotīti pucchati, itaro sotāpannādīnaṃ sāvakabhāvato 1- paṭikkhipati.
Sesamettha uttānatthamevāti.
                    Niyāmokkantikathāvaṇṇanā niṭṭhitā.
                           -----------
                     9. Aparāpisamannāgatakathāvaṇṇanā
     [406] Idāni aparāpi samannāgatakathā nāma hoti. Tattha yesaṃ
"catutthamaggaṭṭho puggalo pattidhammavasena tīhi phalehi samannāgato"ti laddhi
seyyathāpi etarahi andhakānaṃ, te sandhāya pucchā sakavādissa, paṭiññā itarassa.
Sesamettha heṭṭhā catūhi phalehi samannāgatakathāya vuttanayeneva veditabbanti.
                   Aparāpisamannāgatakathāvaṇṇanā niṭṭhitā.
                          -------------
                   10. Sabbasaññojanappahānakathāvaṇṇanā
     [413] Idāni sabbasaññojanappahānakathā nāma hoti. Tattha yesaṃ
"nippariyāyeneva sabbasaññojanappahānaṃ arahattan"ti laddhi seyyathāpi etarahi
@Footnote: 1 cha.Ma. sotāpannādisāvakabhāvato

---------------------------------------------------------------------------------------------
page208.
Andhakānaṃ, te sandhāya pucchā sakavādissa, paṭiññā itarassa. Puna sabbe
saññojanāti puṭṭho heṭṭhā vuttamaggattayena pahīnaṃ 1- sandhāya paṭikkhipati.
Dutiyaṃ puṭṭho tena maggena appahīnassa abhāvā paṭijānāti. Sakkāyadiṭṭhiādīsupi
paṭhamamaggena pahīnabhāvaṃ sandhāya paṭikkhipati, catutthamaggena anavasesappahānaṃ
sandhāya paṭijānāti. Eseva nayo sabbatthāti.
                  Sabbasaññojanappahānakathāvaṇṇanā niṭṭhitā.
                        Catuttho vaggo samatto.
                           -----------
                           5. Pañcamavagga
                         1. Vimuttikathāvaṇṇanā
     [418] Idāni vimuttikathā nāma hoti. Tattha vipassanā, maggo, phalaṃ,
paccavekkhaṇañāṇanti 2- catunnaṃ ñāṇānaṃ vimuttiñāṇanti nāmaṃ. Tesu vipassanāñāṇaṃ
niccanimittārammaṇādīhi vā 3- vimuttattā tadaṅgavimuttibhāvena vā vimuttattā
vimuttiñāṇaṃ. Maggo samucchedavimutti, phalaṃ paṭippassaddhivimutti, paccavekkhaṇa-
ñāṇampana vimuttiṃ jānātīti vimuttiñāṇaṃ. Evaṃ catubbidhe vimuttiñāṇe
nippariyāyena phalañāṇameva vimuttaṃ, 4- sesāni "vimuttānī"ti vā "avimuttānī"ti
vā na vattabbāni. Tasmā "idannāma vimuttiñāṇaṃ vimuttan"ti avatvā aviseseneva
"vimuttiñāṇaṃ vimuttan"ti yesaṃ laddhi seyyathāpi andhakānaṃ, te sandhāya pucchā
sakavādissa, paṭiññā itarassa. 5- Puna yaṅkiñcīti puṭṭho paccavekkhaṇādīni
sandhāya paṭikkhipati. Paṭipannassāti puṭṭho maggañāṇassa anāsavataṃ sandhāya
@Footnote: 1 cha.Ma. pahīne  2 cha.Ma. paccavekkhaṇanti   3 cha.Ma. niccanimittādīhi
@4 cha.Ma. vimutti  5 cha.Ma. paravādissa

---------------------------------------------------------------------------------------------
page209.
Paṭijānāti. Yasmā panetaṃ 1- sotāpannassa phale ṭhitassa ñāṇaṃ na hoti, tasmā
vimutti 2- nāma na hotīti codanatthaṃ puna sakavādī sotāpannassātiādimāha.
Iminā upāyena sabbattha attho veditabboti.
                       Vimuttikathāvaṇṇanā niṭṭhitā.
                           ----------
                       2. Asekkhañāṇakathāvaṇṇanā
     [421] Idāni asekkhakathā nāma hoti. Tattha yasmā ānandattherādayo
sekkhā "uḷāro bhagavā"tiādinā nayena asekkhe jānanti, tasmā "sekkhassa
asekkhañāṇaṃ atthī"ti yesaṃ laddhi seyyathāpi uttarāpathakānaṃ, te sandhāya pucchā
sakavādissa, paṭiññā itarassa. Jānāti passatīti idaṃ attanā adhigatassa
jānanavasena vuttaṃ. Gotrabhunotiādi heṭṭhimāya bhūmiyaṃ ṭhitassa uparūpariñāṇassa
abhāvadassanatthaṃ vuttaṃ. Nanu āyasmā ānando sekkho "uḷāro bhagavā"ti
jānātīti paravādī asekkho bhagavāti 3- pavattattā taṃ asekkhañāṇanti icchati,
na panetaṃ asekkhaṃ, tasmā evaṃ patiṭṭhāpitāpi laddhi appatiṭṭhāpitāva hotīti.
                     Asekkhañāṇakathāvaṇṇanā niṭṭhitā.
                           ----------
                         3. Viparītakathāvaṇṇanā
     [424] Idāni viparītakathā nāma hoti. Tattha "yvāyaṃ paṭhavīkasiṇe
paṭhavīsaññī samāpajjati, tassa taṃ ñāṇaṃ viparītañāṇan"ti yesaṃ laddhi seyyathāpi
andhakānaṃ, te sandhāya pucchā sakavādissa, paṭiññā itarassa, paṭhaviṃ nissāya
uppannanimittañhi na paṭhavīyeva, tatra cāyaṃ paṭhavīsaññiṃ samāpajjati. 4- Tasmā
viparītaṃ taṃ ñāṇanti 5- ayametassa adhippāyo. Tato sakavādī "lakkhaṇapaṭhavīpi
@Footnote: 1 cha.Ma. yasmā pana taṃ            2 cha.Ma. vimuttaṃ     3 cha.Ma. asekhe bhagavati
@4 cha.Ma. "paṭhaviṃ samāpajjatī"ti pāṭhā na dissanti          5 cha.Ma. viparītañāṇanti

---------------------------------------------------------------------------------------------
page210.
Sasambhārapaṭhavīpi nimittapaṭhavīpi paṭhavīdevatāpi sabbā paṭhavīyeva, tāsu paṭhavīti
ñāṇaṃ viparītaṃ na hoti. Anicce niccantiādivipariyeso pana viparītañāṇaṃ nāma,
kinte idaṃ ettakesu 1- aññataran"ti codetuṃ anicce niccantiādimāha. Itaro
vipallāsalakkhaṇābhāvaṃ sandhāya paṭikkhipati, paṭhavīnimittaṃ sandhāya paṭijānāti.
     Kusalanti sekkhaputhujjanānaṃ ñāṇaṃ sandhāya vuttaṃ. Atthi arahatoti
pañhesupi vipallāsalakkhaṇābhāveneva 2- paṭikkhipati, paṭhavīnimittaṃ sandhāya paṭijānāti.
Sabbeva paṭhavī hotīti 3- sabbantaṃ paṭhavīkasiṇaṃ lakkhaṇapaṭhavīyeva hotīti pucchati.
Sakavādī tathā abhāvato paṭikkhipati. Nanu paṭhavī atthi, atthi ca koci paṭhaviṃ
paṭhavito samāpajjatīti pucchā sakavādissa. Tassattho:- nanu nimittapaṭhavī atthi,
atthi ca koci taṃ paṭhaviṃ paṭhavitoyeva samāpajjati, na āpato vā na tejato
vāti. Paṭhavī atthītiādi "yaṃ 4- yathā atthi, taṃ tathā samāpajjantassa ñāṇaṃ
viparītaṃ hoti, nibbānaṃ atthi, tampi samāpajjantassa sabbavipariyesasamugghātanaṃ
maggañāṇampi te viparītaṃ hotū"ti dassanatthaṃ vuttanti.
                       Viparītakathāvaṇṇanā niṭṭhitā.
                           ----------
                         4. Niyāmakathāvaṇṇanā
     [428-431] Idāni niyāmakathā nāma hoti. Tattha yo puggalo
sammattaniyāmaṃ okkamissati, taṃ "bhabbo esa dhammaṃ abhisametun"ti yasmā bhagavā
jānāti, tasmā "aniyatassa puthujjanasseva sato puggalassa niyāmagamanāya ñāṇaṃ
atthī"ti yesaṃ laddhi seyyathāpi etarahi uttarāpathakānaṃ, te sandhāya aniyatassāti
@Footnote: 1 cha.Ma. etesu             2 cha.Ma......lakkhaṇābhāvena
@3 cha.Ma. sabbeva pathavīti        4 cha.Ma. yadi yaṃ

---------------------------------------------------------------------------------------------
page211.
Pucchā sakavādissa. Tattha niyāmagamanāyāti niyāmo vuccati maggo, maggagamanāya
maggokkamanāyāti attho. Yampanassa ñāṇaṃ disvā bhagavā "bhabbo ayan"ti
jānāti, taṃ sandhāya paṭiññā paravādissa.
     Athassa sakavādī ayuttavāditaṃ dīpetuṃ niyatassāti viparītānuyogamāha. Tattha
paṭhamapañhe maggena niyatassa niyāmagamanāya 1- ñāṇaṃ nāma natthīti paṭikkhipati,
dutiye natthibhāvena paṭijānāti, tatiye aniyatassa natthīti puṭṭhattā laddhivirodhena
paṭikkhipati. Puna paṭhamapañhameva catutthaṃ katvā niyatassa niyāmagamanādivasena tayo
pañhā katā. Tesu paṭhame yasmā ādimaggena niyatassa puna tadatthāya ñāṇaṃ
natthi, tasmā paṭikkhipati. Dutiye natthibhāveneva paṭijānāti. Tatiye laddhivirodhena 2-
paṭikkhipati. Puna paṭhamapañhaṃ aṭṭhamaṃ katvā aniyatassa aniyāmagamanādivasena tayo
pañhā katā, tesaṃ attho vuttanayeneva veditabbo. Puna paṭhamapañhameva dvādasamaṃ
katvā taṃmūlakā atthi niyāmotiādayo pañhā katā. Tattha yasmā niyāmagamanāya
ñāṇaṃ nāma maggañāṇameva hoti, tasmā taṃ sandhāya atthi niyāmoti
vuttaṃ. Itaro pana niyāmoti vutte paṭikkhipati, ñāṇanti vutte paṭijānāti.
Satipaṭṭhānādīsupi eseva nayo. Paccanīkaṃ uttānatthameva. Gotrabhunotiādi yena
yaṃ appattaṃ, tassa taṃ natthīti dassanatthaṃ vuttaṃ. Bhagavā jānātīti attano
ñāṇabalena jānāti, na tassa niyāmagamanasabbhāvato. 3- Tasmā iminā kāraṇena
patiṭṭhitāpissa laddhi appatiṭṭhitāyevāti.
                       Niyāmakathāvaṇṇanā niṭṭhitā.
                          ------------
                       5. Paṭisambhidākathāvaṇṇanā
     [432-433] Idāni paṭisambhidākathā nāma hoti. Tattha yesaṃ "yaṅkiñci
      ariyānaṃ ñāṇaṃ, sabbaṃ lokuttaramevā"ti gahetvā "sabbaṃ ñāṇaṃ paṭisambhidā"ti
@Footnote: 1 cha.Ma. aniyāmagamanāya 2 cha.Ma. laddhivirodheneva  3 cha.Ma. niyāmagamanañāṇasabbhāvato

---------------------------------------------------------------------------------------------
page212.
Laddhi seyyathāpi andhakānaṃ, te sandhāya pucchā sakavādissa, paṭiññā itarassa.
Sammatiñāṇapañhesu paṭhavīkasiṇasammatiyaṃ samāpattiñāṇaṃ sandhāya paṭikkhipati,
niruttiñāṇaṃ sandhāya paṭijānāti. Ye keci sammatinti pañhesu 1- puthujjane sandhāya
paṭikkhipati. Cetopariyāyapañhesu puthujjanassa ñāṇaṃ sandhāya paṭikkhipati, ariyassa
ñāṇaṃ sandhāya paṭijānāti. Sabbā paññāti pañhesu kasiṇasamāpattipañhaṃ
sandhāya paṭikkhipati, lokuttaraṃ sandhāya paṭijānāti. Paṭhavīkasiṇasamāpattintiādi
"yā etesu ettakesu ṭhānesu paññā, kiṃ sabbā sā paṭisambhidā"ti pucchanatthaṃ
vuttaṃ. Tena hi sabbaṃ ñāṇanti yasmā sabbā lokuttarapaññā paṭisambhidā,
tasmā sabbanti vacanaṃ sāmaññaphalena 2- saddhiṃ patiṭṭhāpesīti.
                     Paṭisambhidākathāvaṇṇanā niṭṭhitā.
                            ---------
                       6. Sammatiñāṇakathāvaṇṇanā
     [434-435] Idāni sammatiñāṇakathā nāma hoti. Tattha sammatisaccaṃ
paramatthasaccanti dve saccāni. Ye pana evaṃ vibhāgaṃ akatvā saccanti vacanasāmaññena
sammatiñāṇampi "saccārammaṇamevā"ti vadanti seyyathāpi andhakānaṃ, 3- te
ayuttavādinoti tesaṃ vādaṃ visodhanatthaṃ ayaṃ kathā āraddhā. Tattha na vattabbanti
pucchā paravādissa, paramatthasaccaṃ sandhāya paṭiññā sakavādissa. Sammatisaccamhīti
sammatiṃ anupaviṭṭhe saccamhi. Paccatte vā bhummavacanaṃ. Sammatisaccanti attho.
Sammatiñāṇaṃ saccārammaṇaññevāti pucchā sakavādissa, paṭiññā itarassa. Tato
naṃ "yadi taṃ avisesena saccārammaṇaññeva, tena ñāṇena dukkhapariññādīni
kareyyā"ti codetuṃ tena ñāṇenātiādimāha.
                     Sammatiñāṇakathāvaṇṇanā niṭṭhitā.
                          ------------
@Footnote: 1 cha.Ma. pañhe  2 Ma. vacanasāmatha ñato chalena  3 cha. andhakā

---------------------------------------------------------------------------------------------
page213.
                       7. Cittārammaṇakathāvaṇṇanā
     [436-438] Idāni cittārammaṇakathā nāma hoti. Tattha cetopariyāye
ñāṇanti vacanamattameva gahetvā "taṃ ñāṇaṃ cittārammaṇamevā"ti yesaṃ laddhi
seyyathāpi etarahi andhakānaṃ, te sandhāya pucchā sakavādissa, paṭiññā itarassa.
Athassa "yo sarāgādivasena cittaṃ jānāti, tassa rāgādayopi ārammaṇā honti,
tasmā na vattabbaṃ taṃ cittārammaṇaññevā"ti codanatthaṃ nanu atthi kocītiādi
āraddhaṃ. Phassārammaṇeti phassasaṅkhāte ārammaṇe. Vedanārammaṇetiādīsupi eseva
nayo. Puna phassārammaṇe ñāṇaṃ na vattabbanti puṭṭho phassassa phusanalakkhaṇaṃ
manasikaroto phassārammaṇaṃ 1- hotīti paṭijānāti. Kimpanetaṃ phassapariyāye ñāṇanti
puṭṭho pana tādisassa suttapadassa abhāvā paṭikkhipati. Vedanādīsupi eseva nayo.
Idāni yaṃ nissāya laddhi, tadeva dassetvā laddhiṃ patiṭṭhāpetuṃ nanu cetopariyāye
ñāṇantiādimāha. Sā panesā vacanamattābhinivesena patiṭṭhāpitāpi appatiṭṭhāpitāva
hotīti.
                     Cittārammaṇakathāvaṇṇanā niṭṭhitā.
                         --------------
                       8. Anāgatañāṇakathāvaṇṇanā
     [439-440] Idāni anāgatañāṇakathā nāma hoti. Tattha anāgataṃ nāma
antarampi atthi anantarampi. Tesu anantare ekanteneva ñāṇaṃ natthi. Yathā ca
anantare, tathā ekavīthiekajavanapariyāpannepi. Tattha ye sabbasmimpi anāgatañāṇaṃ
icchanti seyyathāpi andhakānaṃ, 2- te sandhāya pucchā sakavādissa, paṭiññā itarassa.
Atha naṃ "yante anāgate ñāṇaṃ, kintena anantarānāgataṃ mūlādivasena jānātī"ti
codetuṃ anāgataṃ mūlatotiādimāha. Tattha mūlatotiādīni sabbāni kāraṇavevacanāneva.
@Footnote: 1 cha.Ma. phassovārammaṇaṃ   2 cha. andhakā

---------------------------------------------------------------------------------------------
page214.
Kāraṇañhi yaṃ attano phalaṃ karoti, taṃ tattha mūlayati patiṭṭhātīti mūlaṃ. Tato ca
taṃ hinoti pavattayatīti hetu. Tadeva taṃ nideti "handa naṃ gaṇhathā"ti niyyādeti
viyāti nidānaṃ. Tato taṃ sambhavatīti sambhavo. Pabhavatīti pabhavo. Tattha ca taṃ samuṭṭhāti,
taṃ vā naṃ samuṭṭhāpetīti samuṭṭhānaṃ. Tadeva naṃ āharatīti āhāro. Tañca tassa
apariccajitabbaṭṭhena ārammaṇaṃ. Tadeva cetaṃ paṭicca etīti paccayo. Tato naṃ
samudetīti samudayoti vuccati. Yasmā pana anantaraṃ cittaṃ etehākārehi na sakkā
jānituṃ, tasmā na hevanti paṭikkhipati. Anāgataṃ hetupaccayatanti yā anantarānāgate 1-
citte hetupaccayatā, taṃ jānāti. Ye tattha dhammā hetupaccayā honti, te
jānātīti attho. Sesapadesupi eseva nayo. Gotrabhunotiādi yasmiṃ anāgate
ñāṇaṃ na uppajjati, taṃ sarūpato dassetuṃ vuttaṃ. Pāṭaliputtassāti suttaṃ yasmiṃ
anāgate ñāṇaṃ uppajjati, taṃ dassetuṃ āhaṭaṃ. Yasmā panetaṃ na sabbasmiṃ
anāgate ñāṇassa sādhakaṃ, tasmā anāhaṭamevāti.
                     Anāgatañāṇakathāvaṇṇanā niṭṭhitā.
                          ------------
                      9. Paccuppannañāṇakathāvaṇṇanā
     [441-442] Idāni paccuppannañāṇakathā 2- nāma hoti. Tattha yesaṃ
"sabbasaṅkhāresu aniccato diṭṭhesu tampi ñāṇaṃ aniccato diṭṭhaṃ hotī"ti vacanaṃ
nissāya "avisesena sabbasmiṃ paccuppanne ñāṇaṃ atthī"ti laddhi seyyathāpi
andhakānaṃ, te sandhāya paccuppanneti pucchā sakavādissa, paṭiññā itarassa.
Atha naṃ "yadi avisesena paccuppanne ñāṇaṃ atthi, khaṇe paccuppannepi tena
bhavitabbaṃ. Evaṃ sante dvinnaṃ ñāṇānaṃ ekato abhāvā teneva ñāṇena taṃ
jānitabbaṃ hotī"ti codetuṃ tenāti anuyogo sakavādissa. Tattha paṭhamapañhe teneva
@Footnote: 1 Ma. antarā anāgate   2 cha.Ma. paṭuppannañāṇakathā

---------------------------------------------------------------------------------------------
page215.
Taṃ jānituṃ na sakkāti paṭikkhepo itarassa, dutiyapañhe santatiṃ sandhāya paṭiññā
tasseva. Paṭipāṭito bhaṅgaṃ passanto 1- bhaṅgānupassanāñāṇeneva 2- bhaṅgānupassanā-
ñāṇaṃ passatīti tassa 3- adhippāyo. Tena ñāṇena ñāṇaṃ taṃ jānātītiādīsupi eseva
nayo. Tena phassena taṃ phassantiādīnissa lesokāsaṃ nivāraṇatthaṃ vuttāni.
Yampanetena laddhipatiṭṭhāpanatthaṃ nanu sabbasaṅkhāretiādi vuttaṃ, tattha nayato taṃ
ñāṇaṃ diṭṭhaṃ hoti, na ārammaṇatoti adhippāyena paṭiññā sakavādissa. Tasmā
evaṃ patiṭṭhitāpissa laddhi appatiṭṭhitāva hotīti.
                    Paccuppannañāṇakathāvaṇṇanā niṭṭhitā.
                          -------------
                        10. Phalañāṇakathāvaṇṇanā
     [443-444] Idāni phale ñāṇakathā nāma hoti. Tattha "buddhāpi
sattānaṃ ariyaphaluppattiyā dhammaṃ desenti sāvakāpīti iminā sāmaññena buddhānaṃ
viya sāvakānampi tena tena sattena pattabbe phale ñāṇaṃ atthī"ti yesaṃ laddhi
seyyathāpi andhakānaṃ, te sandhāya sāvakassāti pucchā sakavādissa, paṭiññā
itarassa. Atha naṃ "yadi sāvakassa phale ñāṇaṃ atthi, yathā buddhā samānepi
sotāpattiphale attano ñāṇabalena `ayaṃ ekabījī ayaṃ kolaṃkolo ayaṃ sattakkhattu-
paramo'ti phalassakataṃ paññāpenti, kinte evaṃ sāvakopī"ti codetuṃ sāvako
phalassakataṃ paññāpetīti āha, itaro paṭikkhipati.
     Atthi sāvakassa phalaparopariyattītiādi phale ñāṇassa atthitāya paccayapucchanatthaṃ
vuttaṃ. Ayañhetthādhippāyo:- buddhānaṃ "idaṃ phalaṃ paraṃ, idaṃ oparan"ti evaṃ
phalānaṃ uccāvacabhāvajānanasaṅkhātā phalā 4- paropariyatti nāma atthi. Tathā
@Footnote: 1 Ma. passantoti   2 cha.Ma. bhaṅgānupassaneneva
@3 cha.Ma. ayaṃ pāṭho na dissati  4 cha.Ma. phale

---------------------------------------------------------------------------------------------
page216.
Indriyapuggalaparopariyattiyo, tāsaṃ atthitāya tassa tassa puggalassa tesaṃ tesaṃ
indriyānaṃ vaseneva taṃ taṃ phalaṃ jānanti, kinte sāvakassāpi etā paropariyattiyo
atthīti.
     Atthi sāvakassa khandhapaññattītiādīnipi "yadi te sāvakassa buddhānaṃ viya
phale ñāṇaṃ atthi, imāhipissa paññattīhi bhavitabbaṃ, kimassa tā atthi, sakkoti
so etā paññattiyo attano balena jānituṃ vā paññāpetuṃ vā"ti codanatthaṃ
vuttāni. Sāvako jinotiādi "yadi sāvakassa buddhānaṃ viya phale ñāṇaṃ atthi,
evaṃ sante sveva jino"ti codanatthaṃ vuttaṃ. Sāvako anuppannassāti pañhepi
ayameva nayo. Aññāṇīti pañhe avijjāsaṅkhātassa aññāṇassa vihatattā
paṭikkhitto, na panassa buddhānaṃ viya phale ñāṇaṃ atthi. Tasmā appatiṭṭhitova
paravādīvādoti.
                      Phalañāṇakathāvaṇṇanā niṭṭhitā.
               Pañcamo vaggo niṭṭhito. Mahāpaṇṇāsako samatto.
                          -------------
                            6. Chaṭṭhavagga
                         1. Niyāmakathāvaṇṇanā
     [445-447] Idāni niyāmakathā nāma hoti. Tattha niyāmoti "bhabbā
niyāmaṃ okkamituṃ kusalesu dhammesu sammattan"ti 1- vacanato ariyamaggo vuccati.
Yasmā pana tasmiṃ uppajjitvā niruddhepi puggalo aniyato nāma na hoti, tasmā
"so niyāmo niccaṭṭhena asaṅkhato"ti yesaṃ laddhi seyyathāpi andhakānaṃ, te
sandhāya pucchā sakavādissa, paṭiññā itarassa. Tato "yadi so asaṅkhato, evarūpena
tena bhavitabban"ti dīpento nibbānantiādimāha. Saṃsandanapucchā uttānatthāyeva.
@Footnote: 1 abhi. 36/13/120

---------------------------------------------------------------------------------------------
page217.
     Atthi kecītiādi niyāmassa saṅkhatabhāvadīpanatthaṃ vuttaṃ. Maggo asaṅkhatoti
pañhe tassa uppādanirodhabhāvato paṭikkhipati. 1- Nīyāmo saṅkhatoti pañhe niruddhepi
magge niyāmassa atthitaṃ sandhāya paṭikkhipati. Sotāpattiniyāmotiādipañhesupi
anulomato ca paṭilomato ca imināva nayena attho veditabbo. Pañca asaṅkhatānīti
puṭṭho pañcannaṃ asaṅkhatānaṃ āgataṭṭhānaṃ apassanto paṭikkhipati. Dutiyaṃ puṭṭho
catunnaṃ sammattaniyāmānaṃ niyāmavacanato nibbānassa ca asaṅkhatabhāvato paṭijānāti.
Micchattaniyāmapañho niyāmavacanamattena asaṅkhatatāya ayuttabhāvadīpanatthaṃ vuttoti.
                       Niyāmakathāvaṇṇanā niṭṭhitā.
                           ----------
                      2. Paṭiccasamuppādakathāvaṇṇanā
     [448] Idāni paṭiccasamuppādakathā nāma hoti. Tattha yesaṃ nidānavagge
"uppādā vā tathāgatānaṃ anuppādā vā tathāgatānaṃ ṭhitāva sā dhātu
dhammaṭṭhitatā"ti vacanato 2- "paṭiccasamuppādo asaṅkhato"ti laddhi seyyathāpi
pubbaseliyānañca mahisāsakānañca, te sandhāya pucchā sakavādissa, paṭiññā
itarassa.
     [449] Avijjā asaṅkhatātiādayo pañhā avijjādīnaṃyeva paṭiccasamuppāda-
bhāvadassanatthaṃ vuttā. Yena panatthena tattha ekekaṃ aṅgaṃ "paṭiccasamuppādo"ti
vuccati, so paṭiccasamuppādavibhaṅge vuttoyeva.
     [451] Avijjāpaccayā saṅkhārāti yā tattha dhammaṭṭhitatātiādi yena
suttena laddhi patiṭṭhāpitā, tasseva atthadassanena laddhibhindanatthaṃ vuttaṃ.
Ayañhettha attho:- yā ayaṃ heṭṭhā "ṭhitāva sā dhātu dhammaṭṭhitatā dhammaniyāmatā"ti
@Footnote: 1 cha.Ma. paṭikkhipatīti   2 cha.Ma......ādivacanato, saṃ.ni. 16/20/25

---------------------------------------------------------------------------------------------
page218.
Vuttā, na sā aññatra avijjādīhi visuṃ ekā atthi, avijjādīnampana
paccayānaṃyevetaṃ nāmaṃ. Uppannepi hi tathāgate anuppannepi avijjāto saṅkhārā
sambhavanti, saṅkhārādīhi ca viññāṇādīni, tasmā "avijjāpaccayā saṅkhārā"ti
yā etasmiṃ pade saṅkhāradhammānaṃ kāraṇaṭṭhena ṭhitatāti dhammaṭṭhitatā, tesaṃyeva
ca dhammānaṃ kāraṇaṭṭheneva niyāmatāti dhammaniyāmatāti avijjā vuccati, sā ca
asaṅkhatā, nibbānañca asaṅkhatanti pucchati. Paravādī laddhivasena paṭijānitvā
puna dve asaṅkhatānīti puṭṭho suttābhāvena paṭikkhipitvā laddhivasena 1- paṭijānāti.
Sesapadesupi eseva nayo. Heṭṭhā vuttasadisaṃ panettha vuttanayena 2- veditabbanti.
                    Paṭiccasamuppādakathāvaṇṇanā niṭṭhitā.
                            ---------
                         3. Saccakathāvaṇṇanā
     [452-454] Idāni saccakathā nāma hoti. Tattha yesaṃ "cattārimāni
bhikkhave tathāni avitathānī"ti 3- suttaṃ nissāya "cattāri saccāni niccāni
asaṅkhatānī"ti laddhi seyyathāpi pubbaseliyānaṃ, te sandhāya pucchā sakavādissa,
paṭiññā itarassa. Ayañhissa adhippāyo:- dukkhasamudayamaggesu vatthusaccaṃ
saṅkhataṃ, lakkhaṇasaccaṃ asaṅkhataṃ. Nirodhe vatthusaccaṃ nāma natthi, asaṅkhatameva tanti.
Tasmā āmantāti āha. Tampanassa laddhimattameva. So hi dukkhaṃ vatthusaccaṃ
icchati, tathā samudayaṃ maggañca. Yāni pana nesaṃ bādhanapabhavaniyyānikalakkhaṇāni,
tāni lakkhaṇasaccaṃ nāmāti, na ca bādhanalakkhaṇādīhi aññāni dukkhādīni nāma
atthīti. Tāṇānītiādīsu adhippāyo vuttanayeneva veditabbo.
     Dukkhasaccanti pañhe laddhivasena lakkhaṇaṃ sandhāya paṭijānāti. Dukkhanti
pañhe vatthuṃ sandhāya paṭikkhipati. Ito paraṃ suddhikapañhā ca saṃsandanapañhā
@Footnote: 1 cha.Ma. laddhivaseneva   2 cha.Ma. vuttanayeneva  3 saṃ.Ma. 19/1090/375

---------------------------------------------------------------------------------------------
page219.
Ca sabbe pālianusāreneva veditabbā. Avasāne laddhipatiṭṭhāpanatthaṃ āhaṭasuttaṃ
atthassa micchā gahitattā anāhaṭasadisamevāti.
                       Saccakathāvaṇṇanā niṭṭhitā.
                           -----------
                        4. Āruppakathāvaṇṇanā
     [455-456] Idāni āruppakathā nāma hoti. Tattha yesaṃ "cattāro
āruppā āneñjā"ti vacanaṃ nissāya "sabbepi te dhammā asaṅkhatā"ti laddhi,
te sandhāya ākāsānañcāyatananti pucchā sakavādissa, paṭiññā itarassa.
Sesamettha uttānatthamevāti. Sādhakasuttampi atthaṃ ajānitvā āhaṭattā
anāhaṭasadisamevāti.
                      Āruppakathāvaṇṇanā niṭṭhitā.
                           -----------
                      5. Nirodhasamāpattikathāvaṇṇanā
     [457-459] Idāni nirodhasamāpattikathā nāma hoti. Tattha nirodhasamāpattīti
catunnaṃ khandhānaṃ appavatti. Yasmā pana sā kariyamānā kariyati, samāpajjiyamānā
samāpajjiyati, tasmā niruddhāti 1- vuccati. Saṅkhatāsaṅkhatalakkhaṇānaṃ pana
abhāvena na vattabbā "saṅkhatāti vā asaṅkhatā"ti vā. Tattha yesaṃ "yasmā
saṅkhatā na hoti, tasmā asaṅkhatā"ti  laddhi seyyathāpi andhakānañceva
uttarāpathakānañca, te sandhāya nirodhasamāpattīti pucchā sakavādissa, paṭiññā
itarassa. Uppādentītiādi  samāpajjanapaṭilābhavaseneva vuttaṃ. Yathā pana rūpādayo
saṅkhatadhamme 2- uppādenti. Na tathā taṃ keci uppādenti nāma. Nirodhā
vodānaṃ vuṭṭhānanti phalasamāpatti veditabbā. Asaṅkhatā pana taṃ natthiyeva,
@Footnote: 1 cha.Ma. nipphannāti    2 cha.Ma. asaṅkhatadhamme

---------------------------------------------------------------------------------------------
page220.
Tasmā taṃ 1- paṭikkhipati. Tena hīti yasmā saṅkhatā na hoti, tasmā asaṅkhatāti
laddhi. Idampana asaṅkhatabhāve kāraṇaṃ na hotīti vuttampi avuttasadisamevāti.
                    Nirodhasamāpattikathāvaṇṇanā niṭṭhitā.
                           -----------
                        6. Ākāsakathāvaṇṇanā
     [460-462] Idāni ākāsakathā nāma hoti. Tattha tividho ākāso
paricchedākāso, kasiṇugghāṭimākāso, ajaṭākāsoti. "tucchākāso"tipi tasseva
nāmaṃ. Tesu paricchedākāso saṅkhato, itare pana dvepi 2- paññattimattā.
Yesampana "duvidhopi yasmā saṅkhato na hoti, tasmā asaṅkhato"ti laddhi
seyyathāpi uttarāpathakānañca mahisāsakānañca, te sandhāya ākāsoti pucchā
sakavādissa, paṭiññā itarassa. Sesamettha uttānatthamevāti.
                      Ākāsakathāvaṇṇanā niṭṭhitā.
                          ------------
                    7. Ākāsosanidassanotikathāvaṇṇanā
     [463-464] Idāni ākāso sanidassanotikathā nāma hoti. Tattha
yesaṃ tāḷacchiddādīsu ñāṇappavattiṃ nissāya "sabbopi ajaṭākāso sanidassano"ti
laddhi seyyathāpi andhakānaṃ, te sandhāya ākāso sanidassanoti pucchā
sakavādissa, paṭiññā itarassa. Atha naṃ "yadi sanidassano, evaṃvidho bhaveyyā"ti
codanatthaṃ rūpantiādi vuttaṃ. Cakkhuñca paṭiccāti pañhesu evarūpassa suttassa
abhāvena paṭikkhipitvā tulantarikādīnaṃ 3- upaladdhiṃ nissāya paṭijānāti. Dvinnaṃ
rukkhānaṃ antaranti ettha rukkharūpaṃ cakkhunā disvā antare rūpābhāvato
@Footnote: 1 cha.Ma. ayaṃ pāṭho na dissati   2 cha.Ma. itare dve  3 Ma. tulānantarikādīnaṃ

---------------------------------------------------------------------------------------------
page221.
Ākāsanti manodvāraviññāṇaṃ uppajjati, na cakkhuviññāṇaṃ. Sesesupi eseva
nayo. Tasmā asādhakametanti.
                  Ākāsosanidassanotikathāvaṇṇanā niṭṭhitā.
                          -------------
                  10. Paṭhavīdhātusanidassanātyādikathāvaṇṇanā
     [465-470] Idāni paṭhavīdhātu sanidassanātiādikathā nāma hoti. Tattha
yesaṃ pāsāṇaudakajālarukkhacalanānañceva pañcindriyapatiṭṭhokāsānañca vaṇṇāyatanaṃ
kāyaviññattikāle hatthapādādirūpañca disvā "paṭhavīdhātuādayo sanidassanā"ti
laddhi seyyathāpi andhakānaṃ, te sandhāya sabbakathāsu ādipucchā sakavādissa,
paṭiññā itarassa. Sesaṃ sabbattha pālianusārena ceva heṭṭhā vuttanayena ca
veditabbanti. Paṭhavīdhātu sanidassanāti ādiṃ katvā kāyakammaṃ sanidassananti
pariyosānakathā.
                Paṭhavīdhātusanidassanātyādikathāvaṇṇanā niṭṭhitā.
                        Chaṭṭho vaggo samatto.
                            --------
                           7. Sattamavagga
                        1. Saṅgahitakathāvaṇṇanā
     [471-472] Idāni saṅgahitakathā nāma hoti. Tattha yasmā dāmādīhi
balibaddādayo viya keci dhammā kehici dhammehi saṅgahitā nāma natthi, tasmā
"natthi keci dhammā kehici dhammehi saṅgahitā, evaṃ sante ekavidhena rūpasaṅgahoti-
ādi niratthakan"ti yesaṃ laddhi seyyathāpi rājagirikānañceva siddhatthikānañca,
te sandhāya aññenatthena saṅgahabhāvaṃ dassetuṃ pucchā sakavādissa, attano

---------------------------------------------------------------------------------------------
page222.
Laddhivasena paṭiññā itarassa. Idāni yenatthena saṅgaho labbhati, taṃ dassetuṃ
nanu atthi keci dhammātiādi āraddhaṃ. Taṃ sabbaṃ heṭṭhā vuttanayattā uttānatthameva.
Yā panesā paravādinā attano 1- laddhipatiṭṭhāpanatthaṃ yathā dāmena vātiādikā
upamā āhaṭā, sakavādinā taṃ anabhinanditvā appaṭikkositvā "hañci dāmena
vā"ti tassa laddhi bhinnāti veditabbā. Ayañhettha attho:- yadi te dāmādīhi
balibaddādayo saṅgahitā nāma, atthi keci dhammā kehici dhammehi saṅgahitāti.
                      Saṅgahitakathāvaṇṇanā niṭṭhitā.
                           ----------
                        2. Sampayuttakathāvaṇṇanā
     [473-474] Idāni sampayuttakathā nāma hoti. Tattha yasmā tilamhi
telaṃ viya na vedanādayo saññādīsu anupaviṭṭhā, tasmā "natthi keci dhammā
kehici dhammehi sampayuttā, evaṃ sante ñāṇasampayuttantiādi niratthakaṃ hotī"ti
yesaṃ laddhi seyyathāpi rājagirikānañceva siddhatthikānañca, 2- te sandhāya
aññenevatthena sampayuttataṃ dassetuṃ pucchā sakavādissa, attano laddhivasena
paṭiññā itarassa. Sesamidhāpi heṭṭhā vuttanayattā uttānatthameva. Yo paneso 3-
paravādinā "yathā tilamhi telan"tiādiko upamāpañho āhaṭo, so yasmā
vedanāsaññānaṃ viya tilatelānaṃ lakkhaṇato nānattavavatthānaṃ natthi. Sabbesupi
hi tilaaṭṭhitacesu tiloti vohāramattaṃ, teneva tilaṃ nibbattetvā gahite
purimasaṇṭhānena tilo nāma na paññāyati, tasmā anāhaṭasadisova hotīti.
                      Sampayuttakathāvaṇṇanā niṭṭhitā.
                         --------------
@Footnote: 1 cha.Ma. ayaṃ pāṭho na dissati  2 cha.Ma. rājagirikasiddhatthikānaññeva  3 cha.Ma. panesa

---------------------------------------------------------------------------------------------
page223.
                        3. Cetasikakathāvaṇṇanā
     [475-477] Idāni cetasikakathā nāma hoti. Tattha yasmā phassikādayo
nāma natthi, tasmā "cetasikenāpi na bhavitabbaṃ, iti natthi cetasiko dhammo"ti
yesaṃ laddhi seyyathāpi rājagirikasiddhatthikānaṃ, te sandhāya pucchā sakavādissa,
paṭiññā itarassa. Sahajātoti sampayuttasahajātaṃ sandhāya vuttaṃ. Phassikāti tādisaṃ
vohāraṃ apassantassa pucchā paravādissa, kiṃ vohārena, yathā cittanissitakoti
cetasiko, evaṃ sopi phassanissitattā phassikoti vutte doso natthīti paṭiññā
sakavādissa. Sesaṃ uttānatthamevāti.
                      Cetasikakathāvaṇṇanā niṭṭhitā.
                         --------------
                         4. Dānakathāvaṇṇanā
     [478] Idāni dānakathā nāma hoti. Tattha dānaṃ nāma tividhaṃ cāgacetanāpi
viratipi deyyadhammopi. "saddhā hiriyaṃ kusalañca dānan"ti 1- āgataṭṭhāne cāgacetanā
dānaṃ. "abhayaṃ detī"ti 2- āgataṭṭhāne virati. "dānaṃ deti annaṃ pānan"ti
āgataṭṭhāne deyyadhammo. Tattha cāgacetanā "deti vā deyyadhammaṃ, denti vā
etāya deyyadhamman"ti dānaṃ. Virati avakhaṇḍanaṭṭhena lavanaṭṭhena vā dānaṃ. Sā hi
uppajjamānā bhayabheravādisaṅkhātaṃ dussīlyacetanaṃ dāti khaṇḍeti lunāti vāti dānaṃ.
Deyyadhammo diyyatīti dānaṃ. Evametaṃ tividhampi atthato cetasiko ceva dhammo
deyyadhammo cāti duvidhaṃ hoti. Tattha yesaṃ "cetasikova dhammo dānaṃ, na deyyadhammo"ti
laddhi seyyathāpi rājagirikasiddhatthikānaṃ, te sandhāya cetasikoti pucchā
sakavādissa, paṭiññā itarassa. Atha naṃ deyyadhammavasena codetuṃ labbhāti pucchā
@Footnote: 1 aṅ. aṭṭhaka. 23/122/240 (syā)  2 aṅ. aṭṭhaka. 23/129/250 (syā)

---------------------------------------------------------------------------------------------
page224.
Sakavādissa, annādīni viya so na sakkā dātunti paṭikkhepo itarassa. Puna
daḷhaṃ katvā puṭṭhe "abhayaṃ detī"ti suttavasena paṭiññā tasseva. Phassapañhādīsu
pana phassaṃ 1- detītiādivohāraṃ apassanto paṭikkhipateva.
     [479] Aniṭṭhaphalantiādi acetasikassa dhammassa dānabhāvadīpanatthaṃ vuttaṃ.
Na hi acetasiko annādidhammo āyatiṃ vipākaṃ deti, iṭṭhaphalabhāvaniyāmatthaṃ panetaṃ
vuttanti veditabbaṃ. Ayampi hettha adhippāyo:- yadi acetasiko annādidhammo
dānaṃ bhaveyya, hitacittena aniṭṭhaṃ akantaṃ bhesajjaṃ dentassa nimbabījādīhi viya
nimbādayo aniṭṭhameva phalaṃ nibbatteyya. Yasmā panettha hitapharaṇacāgacetanā
dānaṃ, tasmā aniṭṭhepi deyyadhamme dānaṃ iṭṭhaphalameva hotīti.
     Evaṃ paravādinā cetasikadhammassa dānabhāve patiṭṭhāpite sakavādī itarena
pariyāyena deyyadhammassa dānabhāvaṃ sādhetuṃ dānaṃ iṭṭhaphalaṃ vuttaṃ bhagavatātiādimāha.
Paravādī pana cīvarādīnaṃ iṭṭhavipākataṃ apassanto paṭikkhipati. Suttasādhanaṃ
paravādīvādepi yujjati sakavādīvādepi, na pana ekenatthena. Deyyadhammo
iṭṭhaphaloti iṭṭhaphalabhāvamattameva paṭikkhittaṃ. Tasmā tena hi na vattabbanti ettha
iṭṭhaphalabhāveneva na vattabbatā yujjati, dātabbaṭṭhena pana deyyadhammo dānameva.
Dvinnañhi dānānaṃ saṅkarabhāvamocanatthameva ayaṃ kathāti.
                     Dānakathāvaṇṇanā niṭṭhitā.
                         ---------
                    5. Paribhogamayapuññakathāvaṇṇanā
     [483] Idāni paribhogamayapuññakathā nāma hoti. Tattha "tesaṃ divā ca ratto ca,
sadā puññaṃ pavaḍḍhatī"ti 2- ca "yassa bhikkhave bhikkhu cīvaraṃ paribhuñjamāno"ti 3-
ca evamādīni suttāni ayoniso gahetvā yesaṃ "paribhogamayaṃ nāma puññaṃ
@Footnote: 1 Ma. pana na phassaṃ  2 saṃ.sa. 15/47/37   3 aṅ.catukka. 21/51/62

---------------------------------------------------------------------------------------------
page225.
Atthī"ti laddhi seyyathāpi rājagirikasiddhatthikasamitiyānaṃ, te sandhāya paribhogamayanti
pucchā sakavādissa, paṭiññā itarassa. Atha naṃ "puññaṃ nāma phassādayo kusalā
dhammā, na tato aññaṃ, 1- tasmā phassādīhi te vaḍḍhitabban"ti codetuṃ
paribhogamayo phassotiādi āraddhaṃ. Taṃ sabbaṃ itarena tesaṃ avaḍḍhanato paṭikkhittaṃ.
Latā viyātiādīni "kiriyāya vā bhāvanāya vā vināpi yathā latādīni sayameva
vaḍḍhanti, kinte evaṃ vaḍḍhantī"ti codanatthaṃ vuttāni. Tathā panassa avaḍḍhanato
na hevanti 2- paṭikkhittaṃ.
     [484] Na samannāharatīti pañhe paṭiggāhakānaṃ paribhogena purimacetanā
vaḍḍhati, evantaṃ hoti puññanti laddhivasena paṭijānāti. Tato anāvajjantassāti-
ādīhi puṭṭho dāyakassa cāgacetanaṃ sandhāya paṭikkhipati. Tattha anāvajjantassāti 3-
dānacetanāya purecārikena āvajjanena bhavaṅgamanāvajjantassa aparivajjentassa. 4-
Anābhogassāti nirābhogassa. Asamannāharantassāti na samannāharantassa.
Āvajjanañhi bhavaṅgaṃ vicchinditvā attano gatamagge uppajjamānaṃ dānacetanaṃ
samannāharati nāma. Evaṃkiccena iminā cittena asamannāharantassa puññaṃ hotīti
pucchati. Amanasikarontassāti manaṃ akarontassa. Āvajjanañhi 5- tadanantaraṃ
uppajjamānaṃ manaṃ karoti nāma, evaṃ akarontassāti attho. Upayogavacanasmiñhi
etaṃ bhummaṃ. Acetayantassāti cetanamanuppādentassa. Apatthayantassāti 6-
patthanāsaṅkhātaṃ kusalacchandaṃ akarontassa. Appaṇidahantassāti dānacetanāvasena cittaṃ
aṭṭhapentassāti attho. Nanu āvajjantassāti vāre ābhogassāti ābhogavato.
Athavā ābhogo assa, 7- ābhogassa vā anantaraṃ taṃ puññaṃ hotīti attho.
     [485] Dvinnaṃ phassānantiādīsupi ekakkhaṇe dāyakassa dvinnaṃ phassādīnaṃ
abhāvā paṭikkhipati, dāyakassa ca paribhuñjantassa cāti ubhinnaṃ phassādayo sandhāya
@Footnote: 1 cha.Ma. paraṃ          2 cha.Ma. na hevāti       3 cha.Ma. anāvaṭṭentassa
@4 cha.Ma. aparivaṭṭentassa 5 cha.Ma. āvajjanena hi    6 cha.Ma. apatthentassāti
@7 cha.Ma. ābhogā assa

---------------------------------------------------------------------------------------------
page226.
Paṭijānāti. Apicassa pañcannaṃ viññāṇānaṃ samodhānaṃ hotīti laddhi, tassāpi
vasena paṭijānāti. Atha naṃ sakavādī pariyāyassa dvāraṃ pidahitvā ujuvipaccanīkavasena
codetuṃ kusalādipañhaṃ pucchati. Tatrāpi kusalākusalānaṃ ekakkhaṇe 1- sampayogābhāvaṃ
sandhāya paṭikkhipati. Paribhogamayaṃ pana cittavippayuttaṃ uppajjatīti laddhiyā
paṭijānāti. Atha naṃ sakavādī suttena niggaṇhāti.
     [486] Suttasādhane ārāmaropakādīnaṃ anussaraṇapaṭisaṅkharaṇādivasena
antarantarā uppajjamānaṃ paññaṃ sandhāya sadā puññaṃ pavaḍḍhatīti vuttaṃ. Appamāṇo
tassa puññābhisandoti idampi 2- appamāṇavihārino dinnapaccayattā ca "evarūpo
me cīvaraṃ paribhuñjatī"ti anumodanavasena ca vuttaṃ, taṃ so paribhogamayanti
sallakkheti. Yasmā pana paṭiggāhakena paṭiggahetvā aparibhuttepi deyyadhamme
puññaṃ hotiyeva, tasmā sakavādīvādova balavā, tattha paṭiggāhakena paṭiggahiteti
attho daṭṭhabbo. Sesaṃ uttānatthamevāti.
                    Paribhogamayapuññakathāvaṇṇanā niṭṭhitā.
                           -----------
                        6. Itodinnakathāvaṇṇanā
     [488-491] Idāni ito dinnakathā nāma hoti. Tattha yesaṃ "ito
dinnena yāpenti, petā kālakatā 3- tahin"ti 4- vacanaṃ nissāya "yaṃ ito
cīvarādi dinnaṃ, teneva yāpentī"ti laddhi seyyathāpi rājagirikasiddhatthikānaṃ, te
sandhāya ito dinnenāti pucchā sakavādissa, paṭiññā itarassa. Puna cīvarādivasena
anuyutto paṭikkhipati. Añño aññassa kārakoti aññassa vipākadāyakānaṃ
kammānaṃ añño kārako, na attanāva attano kammaṃ karotīti vuttaṃ hoti. Evaṃ
@Footnote: 1 cha.Ma. ekassekakkhaṇe       2 cha.Ma. idaṃ
@3 cha.Ma. kālaṅkatā           4 khu.peta. 26/19/153

---------------------------------------------------------------------------------------------
page227.
Puṭṭho pana itaro suttavirodhabhayena paṭikkhipati. Dānaṃ dentanti dānaṃ dadamānaṃ
disvāti attho. Tattha yasmā attano anumoditattā ca tesaṃ tattha bhogā
uppajjanti, tasmāssa iminā kāraṇena laddhiṃ patiṭṭhapentassāpi 1- appatiṭṭhitāva
hoti. Na hi te ito dinnena 2- vatthunā 3- yāpentīti. 4- Sesesupi suttasādhanesu
eseva nayoti.
                      Itodinnakathāvaṇṇanā niṭṭhitā.
                           -----------
                     7. Paṭhavīkammavipākotikathāvaṇṇanā
     [492] Idāni paṭhavī kammavipākotikathā nāma hoti. Tattha yasmā "atthi
issariyasaṃvattaniyaṃ kammaṃ, ādhipaccasaṃvattaniyaṃ kamman"ti ettha 5- issarānaṃ bhāvo
issariyaṃ nāma, adhipatīnañca bhāvo ādhipaccaṃ nāma, 5- paṭhavissariyādhipaccasaṃvattanikañca
kammaṃ atthīti vuttaṃ, tasmā yesaṃ "paṭhavī kammavipāko"ti laddhi seyyathāpi andhakānaṃ,
te sandhāya paṭhavīti pucchā sakavādissa, paṭiññā itarassa. Sukhavedanīyātiādi
kammavipākasabhāvadassanavasena vuttaṃ. "phasso hotī"tiādinā nayena niddiṭṭhesu
vipākesu phasso sukhavedanīyādibhedo hoti. So ca saññādayo ca sukhavedanādīhi
sampayuttā, vedanādayo saññādīhi, sabbepi sārammaṇā, atthi ca nesaṃ
purecārikāvajjanādisaṅkhātaṃ āvajjanaṃ, kammapaccayabhūtā cetanā, yo tattha iṭṭhavipāko,
tassa patthanā, paṇidhānavasena pavattā mūlataṇhā, kinte evarūpā paṭhavīti pucchati.
Itaro paṭikkhipati. Paṭilomapucchādīni uttānatthāneva.
     [493] Kammavipāko paresaṃ sādhāraṇoti pañhe phassādayo sandhāya
paṭikkhipati, kammasamuṭṭhānaṃ rūpañca paṭhavīādīnaṃyeva ca sādhāraṇabhāvaṃ sandhāya
@Footnote: 1 Ma. laddhi patiṭaṭhapentiyāpi    2 cha.Ma. dinneneva  3 Ma. dinnāneva vatthūni
@4 cha.Ma. yāpenti  5-5 Sī.,Ma. issarānaṃ issariyaṃ nāma, adhipatīnañca ādhipaccaṃ nāma

---------------------------------------------------------------------------------------------
page228.
Paṭijānāti. Asādhāraṇamaññesanti suttaṃ parasamayato āharitvā dassitaṃ. Sabbe
sattā paṭhaviṃ paribhuñjantīti pañhe paṭhaviṃ anissite sandhāya paṭikkhipati, nissite
sandhāya paṭijānāti. Paṭhaviṃ aparibhuñjitvā parinibbāyantīti pañhe āruppe
parinibbāyantānaṃ vasena paṭijānāti. Kammavipākaṃ akhepetvāti idaṃ parasamayavasena
vuttaṃ. Kammavipākañhi khepetvāva parinibbāyantīti tesaṃ laddhi. Sakasamaye pana
katokāsassa kammassa uppannavipākaṃ akhepetvā parinibbānaṃ natthi. Tesañca
laddhiyā paṭhavī sādhāraṇavipākattā uppannavipākoyeva hoti, taṃ vipākabhāvena
ṭhitaṃ akhepetvā parinibbānaṃ na yujjatīti codetuṃ vaṭṭati. Itaro laddhivasena
paṭikkhipati. Cakkavattisattassa kammavipākanti pañhe asādhāraṇaphassādiṃ sandhāya
paṭikkhipati, sādhāraṇaṃ sandhāya paṭijānāti. Paṭhavīsamuddacandasuriyādayo hi sabbesaṃ
sādhāraṇakammavipākoti tesaṃ laddhi.
     [494] Issariyasaṃvattaniyanti ettha issariyaṃ nāma bahudhanatā, ādhipaccaṃ
nāma sesajane attano vase vattetvā tehi garukātabbaṭṭhena adhipatibhāvo.
Tattha kammaṃ paṭilābhavasena taṃsaṃvattanikaṃ nāma hoti, na janakavasena, tasmā
kammavipākabhāve 1- asādhakametanti.
                   Paṭhavīkammavipākotikathāvaṇṇanā niṭṭhitā.
                           -----------
                     8. Jarāmaraṇaṃvipākotikathāvaṇṇanā
     [495] Idāni jarāmaraṇaṃ vipākotikathā nāma hoti. Tattha yesaṃ "atthi
dubbaṇṇasaṃvattaniyaṃ kammaṃ appāyukasaṃvattaniyaṃ kamman"ti ettha dubbaṇṇatā
nāma jarā, appāyukatā nāma maraṇaṃ, taṃsaṃvattaniyañca kammaṃ atthi. Tasmā
@Footnote: 1 cha.Ma. vipākabhāve

---------------------------------------------------------------------------------------------
page229.
Jarāmaraṇaṃ vipākoti laddhi seyyathāpi andhakānaṃ, te sandhāya pucchā sakavādissa,
paṭiññā itarassa. Paṭilomapañhe anārammaṇanti rūpadhammānaṃ tāva anārammaṇameva,
arūpānaṃ pana jarāmaraṇaṃ sampayogalakkhaṇābhāvā anārammaṇameva.
     [496] Akusalānaṃ dhammānaṃ jarāmaraṇaṃ akusalānaṃ dhammānaṃ vipākoti
pañhe jarāmaraṇena nāma aniṭṭhavipākena bhavitabbanti laddhiyā paṭijānāti.
Teneva kāraṇena kusalānaṃ dhammānaṃ jarāmaraṇassa kusalavipākataṃ paṭikkhipati, parato
cassa akusalavipākataññeva paṭijānāti.
     Kusalānañca akusalānañcāti pucchāvasena ekato kataṃ, ekakkhaṇe panetaṃ 1-
natthi. Abyākatānaṃ avipākānaṃ jarāmaraṇaṃ vipākoti vattabbatāya pariyāyo
natthi, tasmā abyākatavasena pucchā na katā.
     [497] Dubbaṇṇasaṃvattaniyanti ettha dubbaṇṇiyaṃ nāma aparisuddhavaṇṇatā,
appāyukatā nāma āyuno ciraṃ pavattituṃ asamatthatā. Tattha akusalakammaṃ
kammasamuṭṭhānassa dubbaṇṇarūpassa kammapaccayo hoti, asadisattā panassa
taṃvipāko na hoti. Utusamuṭṭhānādino 2- pana taṃpaṭilābhavasena āyuno ca
upacchedakavasena paccayo hoti. Evametaṃ pariyāyena taṃsaṃvattanikaṃ nāma hoti, na
vipākaphassādīnaṃ viya janakavasena, tasmā vipākabhāve asādhakaṃ. Sesamettha heṭṭhā
vuttasadisamevāti.
                   Jarāmaraṇaṃvipākotikathāvaṇṇanā niṭṭhitā.
                           ----------
                      9. Ariyadhammavipākakathāvaṇṇanā
     [498] Idāni ariyadhammavipākakathā nāma hoti. Tattha yesaṃ kilesappahāna-
mattameva sāmaññaphalaṃ, na cittacetasikā dhammāti laddhi seyyathāpi
@Footnote: 1 cha.Ma. pana taṃ   2 Sī.,Ma. utusamuṭṭhānādibhedena

---------------------------------------------------------------------------------------------
page230.
Andhakānaṃ, te sandhāya natthi ariyadhammavipākoti pucchā sakavādissa. Tattha
ariyadhammavipākoti  maggasaṅkhātassa ariyadhammassa vipāko. Kilesakkhayamattaṃ ariyaphalanti
laddhiyā paṭiññā itarassa. Sāmaññanti samaṇabhāvo, maggassetaṃ nāmaṃ.
"sāmaññañca vo bhikkhave desessāmi sāmaññaphalañcā"ti 1- hi vuttaṃ. Brahmaññepi
eseva nayo.
     Sotāpattiphalaṃ na vipākotiādīsu sotāpattimaggādīnaṃ apacayagāmitaṃ sandhāya
ariyaphalānaṃ navipākabhāvaṃ paṭijānāti, dānaphalādīnaṃ paṭikkhipati. So hi ācayagāmītikassa 2-
evaṃ atthaṃ vāreti 3-:- vipākasaṅkhātaṃ ācayaṃ gacchanti, taṃ vā ācinantā
gacchantīti ācayagāmino, vipākaṃ apacinantā gacchantīti apacayagāminoti. Tasmā
evaṃ paṭijānāti ca paṭikkhipati ca.
     [500] Kāmāvacaraṃ kusalaṃ savipākaṃ ācayagāmītiādikā pucchā paravādissa,
paṭiññā ca paṭikkhepo ca sakavādissa. Lokiyañhi kusalavipākaṃ cutipaṭisandhiyo 4-
ceva vaṭṭañca ācinantaṃ gacchatīti ācayagāmi, lokuttarakusalaṃ cutipaṭisandhiyo ceva
vaṭṭañca apacinantaṃ gacchatīti apacayagāmi. Evametaṃ savipākameva hoti, na
apacayagāmīti vacanamattena 5- avipākaṃ. Imamatthaṃ sandhāyevettha sakavādino paṭiññā
ca paṭikkhepo ca veditabbāti.
                    Ariyadhammavipākakathāvaṇṇanā niṭṭhitā.
                          -------------
                  10. Vipākovipākadhammadhammotikathāvaṇṇanā
     [501] Idāni vipāko vipākadhammadhammotikathā nāma hoti. Tattha yasmā
vipāko vipākassa aññamaññādipaccayavasena paccayo hoti, tasmā vipākopi
vipākadhammadhammoti yesaṃ laddhi seyyathāpi andhakānaṃ, te sandhāya pucchā
@Footnote: 1 pāli. sāmaññaphalāni ca, saṃ.Ma. 19/35/19   2 cha.Ma. ācayagāmittikassa
@3 cha.Ma. dhāreti                        4 cha.Ma. kusalaṃ vipākacutipaṭisandhiyo
@5 cha.Ma. apacayagāmivacanamattena

---------------------------------------------------------------------------------------------
page231.
Sakavādissa, paṭiññā itarassa. Tassa vipākoti tassa vipākadhammadhammassa vipākassa
yo vipāko, sopi te vipākadhammadhammo hotīti pucchati. Itaro āyatiṃ
vipākadānābhāvaṃ sandhāya paṭikkhipati. Dutiyaṃ puṭṭho tappaccayāpi aññassa vipākassa
uppattiṃ sandhāya paṭijānāti. Evaṃ sante panassa kusalākusalassa viya tassāpi
vipākassa vipāko, tassāpi vipākoti vaṭṭānupacchedo āpajjati. Taṃ puṭṭho 1-
samayavirodhabhayena paṭikkhipati.
     Vipākoti vātiādimhi vacanasādhane pana yadi vipākassa vipākadhammadhammena
ekatthatā bhaveyya, kusalākusalābyākatānaṃ ekatthataṃ āpajjeyyāti paṭikkhipati.
Vipāko ca vipākadhammadhammo cāti ettha ayamadhippāyo:- so hi catūsu
vipākakkhandhesu ekekaṃ aññamaññapaccayādīsu paccayaṭṭhena vipākadhammadhammataṃ
paccayuppannaṭṭhena ca vipākaṃ maññamāno "vipāko vipākadhammadhammo"ti puṭṭho
āmantāti paṭijānāti. Atha naṃ sakavādī "yasmā tayā ekakkhaṇe catūsu khandhesu
vipākopi 2- vipākadhammadhammopi anuññāto, tasmā tesaṃ sahagatādibhāvo āpajjatī"ti
codetuṃ evamāha. Itaro kusalasaṅkhātaṃ 3- vipākadhammadhammaṃ sandhāya paṭikkhipati.
Taññeva akusalanti yadi te vipāko vipākadhammadhammo, yo akusalavipāko, so
akusalaṃ āpajjati. Kasmā? vipākadhammadhammena ekattā. Taññeva kusalantiādīsupi
eseva nayo.
     [502] Aññamaññapaccayāti idaṃ sahajātānaṃ paccayamattavasena vuttaṃ,
tasmā asādhakaṃ. Mahābhūtānampi ca aññamaññapaccayatā vuttā, na ca tāni vipākāni,
na ca vipākadhammadhammānīti.
                Vipākovipākadhammadhammotikathāvaṇṇanā niṭṭhitā.
                        Sattamo vaggo samatto.
                           -----------
@Footnote: 1 cha.Ma. āpajjatīti puṭṭho   2 cha.Ma. vipāko   3 cha.Ma. kusalākusalasaṅkhātaṃ

---------------------------------------------------------------------------------------------
page232.
                           8. Aṭṭhamavagga
                         1. Chagatikathāvaṇṇanā
     [503-504] Idāni chagatikathā nāma hoti. Tattha asurakāyena saddhiṃ
cha gatiyoti yesaṃ laddhi seyyathāpi andhakānañceva uttarāpathakānañca, te sandhāya
pucchā sakavādissa, paṭiññā itarassa. Atha naṃ sakavādī "pañca kho *- panimā
sāriputta gatiyo"ti 1- lomahaṃsanapariyāye paricchinnānaṃ gatīnaṃ vasena codetuṃ
nanu pañca gatiyotiādimāha. Itaro suttavirodhabhayena paṭijānāti. Kasmā pana
sakavādī cha gatiyo na sampaṭicchati, nanu "catūhapāyehi 2- ca vippamutto"ti
ettha asurakāyopi gahitoti. Saccaṃ gahito, na panesā gati. Kasmā? visuṃ
abhāvato. Asurakāyasmiñhi kālakañjikā asurā petagatiyā saṅgahitā, vepacittiparisā
devagatiyā, asurakāyoti visuṃ ekā gati nāma natthi.
     Idāni etameva atthaṃ dassetuṃ nanu kālakañjikātiādi āraddhaṃ. Tattha
samānavaṇṇāti sadisarūpasaṇṭhānā bībhacchā virūpā duddassikā. Samānabhogāti
sadisamethunasamācāRā. Samānāhārāti sadisakheḷasiṅghānikapubbalohitādiāhāRā.
Samānāyukāti sadisaāyuparicchedā. Āvāhavivāhanti kaññāgahaṇañceva kaññādānañca.
Sukkapakkhe samānavaṇṇāti sadisarūpasaṇṭhānā abhirūpā pāsādikā dassanīyā
pabhāsampannā. Samānabhogāti sadisapañcakāmaguṇabhogā. Samānāhārāti sadisasudhābhojanādi-
āhāRā. Sesaṃ vuttanayameva. Nanu atthi asurakāyoti idaṃ asurakāyasseva
sādhakaṃ. Tassa pana visuṃ gatiparicchedābhāvena na gatisādhakanti.
                       Chagatikathāvaṇṇanā niṭṭhitā.
                            --------
@Footnote: 1 Ma.mū. 12/153/113   * pāli. imā   2 cha.Ma. catūhāpāyehi

---------------------------------------------------------------------------------------------
page233.
                       2. Antarābhavakathāvaṇṇanā
     [505] Idāni antarābhavakathā nāma hoti. Tattha yesaṃ "antarā-
parinibbāyī"ti suttapadaṃ ayoniso gahetvā "antarābhavo nāma atthi, yattha
satto dibbacakkhuko viya adibbacakkhuko, iddhimā viya aniddhimā mātāpiti-
samāgamañceva utusamayañca olokayamāno sattāhaṃ vā atirekasattāhaṃ vā
tiṭṭhatī"ti laddhi seyyathāpi pubbaseliyānañceva samitiyānañca, te sandhāya
atthīti pucchā sakavādissa, laddhiyaṃ ṭhatvā paṭiññā itarassa. Atha naṃ ye ca bhagavatā
tayo bhavā vuttā, tesaṃ vasena codetuṃ kāmabhavotiādimāha. Tatrāyamadhippāyo:-
yadi te antarābhavo nāma koci bhavo atthi, tena kāmabhavādīnaṃyeva aññatarena
bhavitabbaṃ pañcavokārabhavādinā 1- viya, tena taṃ pucchāmi "kinte ayaṃ
antarābhavo  nāma kāmabhavo, udāhu rūpabhavo vā arūpabhavo vā"ti. Itaro tathā
anicchanto sabbaṃ paṭikkhipati. Kāmabhavassa cātiādi yadi antarābhavo nāma
atthi, imesaṃ bhavānaṃ antarā dvinnaṃ sīmānaṃ sīmantarikā viya bhaveyyāti codetuṃ
āraddhaṃ. Paravādī pana tathā anicchanto sabbapañhe paṭikkhipati kevalaṃ laddhiyā,
na sahadhammena. Teneva naṃ sakavādī no vata reti paṭisedheti.
     [506] Pañcamī sā yonītiādīnipi yathāparicchinnayoniādīsu so samodhānaṃ
na gacchati, atha tena tato tato atirekena bhavitabbanti codetuṃ vuttāni.
Antarābhavūpagaṃ kammanti yadi sopi eko bhavo, yathā kāmabhavūpagādīni kammādīni 2-
atthīti satthārā vibhajitvā dassitāni, evaṃ tadupagenāpi kammena bhavitabbanti
codanatthaṃ vuttaṃ. Yasmā pana parasamaye antarābhavūpagaṃ nāma pāṭiyekkaṃ kammaṃ
natthi, yaṃ yaṃ bhavaṃ upapajjissati, tadupageneva kammena antarābhave nibbattatīti
tesaṃ laddhi, tasmā na hevanti paṭikkhipati. 3- Atthi antarābhavūpagā sattāti
@Footnote: 1 Ma. pañcavokārabhavādīnaṃ  2 cha.Ma. kammāni   3 cha.Ma. paṭikkhittaṃ

---------------------------------------------------------------------------------------------
page234.
Puṭṭhopi kāmabhavūpagāyeva 1- nāma teti laddhiyā paṭikkhipati. Jāyantītiādīni
puṭṭhopi tattha jātijarāmaraṇāni ceva cutipaṭisandhiparamparañca anicchanto
paṭikkhipati. Rūpādivasena puṭṭhopi yasmā antarābhavasattassa anidassanaṃ rūpaṃ,
vedanādayopi aññesaṃ viya na oḷārikāti tassa laddhi, tasmā paṭikkhipati.
Imināva kāraṇena pañcavokārabhavabhāvepi paṭikkhepo veditabbo.
     [507] Idāni kāmabhavo bhavo gatītiādi bhavasaṃsandanaṃ nāma hoti.
Tatrāyamadhippāyo:- yadi te antarābhavo nāma koci bhavo 2- bhaveyya, yathā
kāmabhavādīsu bhavagatiādibhedo labbhati, tathā tatrāpi labbhetha. Yathā vā tattha
na labbhati, tathā imesupi na labbhetha. Samānasmiñhi bhavabhāve etesveva
saṃvibhāgo 3- atthi, na itarasminti ko ettha visesahetūti. Itaro pana 4-
laddhimattavasena taṃ taṃ paṭijānāti ceva paṭikkhipati ca.
     [508] Sabbesaññeva sattānaṃ atthi antarābhavoti puṭṭho yasmā
nirayūpagaasaññīsattūpagaarūpūpagānaṃ antarābhavaṃ na icchati, tasmā paṭikkhipati.
Teneva kāraṇena paṭilomena 5- paṭijānāti. Ānantariyassātiādi yesaṃ so
antarābhavaṃ na icchati, te tāva vibhajitvā dassetuṃ vuttaṃ. Taṃ sabbaṃ
pālianusāreneva veditabbaṃ saddhiṃ suttasādhanenāti.
                     Antarābhavakathāvaṇṇanā niṭṭhitā.
                            ---------
                        3. Kāmaguṇakathāvaṇṇanā
     [510] Idāni kāmaguṇakathā nāma hoti. Tattha sakasamaye tāva kāmadhātūti
vatthukāmāpi vuccanti kilesakāmāpi kāmabhavopi. Etesu hi vatthukāmā kamanīyaṭṭhena
kāmā, sabhāvanissattasuññataṭṭhena dhātūti kāmadhātu. Kilesakāmā kamanīyaṭṭhena
@Footnote: 1 Ma. kāmabhavarūpabhavūpagāyeva   2 Sī.,Ma. gatibhavo    3 cha.Ma. etesvevesa vibhāgo
@4 cha.Ma. puna              5 cha.Ma. paṭilome

---------------------------------------------------------------------------------------------
page235.
Ceva kamanaṭṭhena ca kāmā, yathāvuttenevatthena dhātūti kāmadhātu. Kāmabhavo
kamanīyaṭṭhena kamanaṭṭhena vatthukāmapavattidesaṭṭhenāti tīhi kāraṇehi kāmo,
yathāvuttenevatthena dhātūti kāmadhātu. Parasamaye pana "pañcime bhikkhave kāmaguṇā"ti
vacanamattaṃ nissāya pañceva kāmaguṇā kāmadhātūti gahitaṃ, tasmā yesaṃ ayaṃ laddhi
seyyathāpi etarahi pubbaseliyānaṃ, te sandhāya kāmadhātunānattaṃ codetuṃ 1-
pañcevāti pucchā sakavādissa, laddhivasena paṭiññā itarassa. Nanu atthītiādīni 2-
kilesakāmadassanatthaṃ vuttāni. 3- Tattha tappaṭisaṃyuttoti kāmaguṇapaṭisaṃyutto,
kāmaguṇārammaṇoti attho. No ca vata re vattabbe pañcevāti imesu
tappaṭisaṃyuttacchandādīsu sati pañceva kāmaguṇā kāmadhātūti na vattabbaṃ. Etepi
hi chandādayo kamanīyaṭṭhena kāmā ca dhātū cātipi kāmadhātu, kamanaṭṭhena
kāmasaṅkhātā dhātūtipi kāmadhātūti attho.
     Manussānaṃ cakkhuntiādi vatthukāmadassanatthaṃ vuttaṃ. Tattha paravādī channampi
āyatanānaṃ vatthukāmabhāvena nakāmadhātubhāvaṃ paṭikkhipitvā puna manoti puṭṭho
mahaggatalokuttaraṃ sandhāyassa nakāmadhātubhāvaṃ paṭijānāti. Yasmā pana sabbopi
tebhūmikamano kāmadhātuyeva, tasmā naṃ sakavādī suttena niggaṇhāti.
     [511] Kāmaguṇā bhavotiādi bhavassa kāmadhātubhāvadassanatthaṃ vuttaṃ.
Yasmā pana kāmaguṇamatte bhavoti vohāro natthi, tasmā paravādī na hevanti
paṭikkhipati. Kāmaguṇūpagaṃ kammantiādi sabbaṃ kāmaguṇamattassa nakāmadhātubhāva-
dassanatthaṃ vuttaṃ. Kāmadhātusaṅkhātakāmabhavūpagameva hi kammaṃ atthi, kāmabhavūpagāeva
ca sattā honti. Tattha jāyanti jiyyanti miyyanti cavanti upapajjanti, na
kāmaguṇesūti iminā upāyena sabbattha attho veditabboti.
                      Kāmaguṇakathāvaṇṇanā niṭṭhitā.
                           ----------
@Footnote: 1 cha.Ma. bodhetuṃ  2 cha.Ma.....ādi  3 cha.Ma. vuttaṃ

---------------------------------------------------------------------------------------------
page236.
                         4. Kāmakathāvaṇṇanā
     [513-514] Idāni kāmakathā nāma hoti. Tattha yesaṃ "pañcime
bhikkhave kāmaguṇā"ti vacanamattaṃ nissāya rūpāyatanādīni pañcevāyatanāni kāmāti
laddhi seyyathāpi pubbaseliyānaṃ, tesaṃ kilesakāmasseva nippariyāyena kāmabhavaṃ 1-
dassetuṃ pañcevāti pucchā sakavādissa, paṭiññā itarassa. Sesamettha
uttānatthamevāti.
                       Kāmakathāvaṇṇanā niṭṭhitā.
                            ---------
                        5. Rūpadhātukathāvaṇṇanā
     [515-516] Idāni rūpadhātukathā nāma hoti. Tattha "rūpinova 2- dhammā
rūpadhātu nāmā"ti yesaṃ laddhi seyyathāpi andhakānaṃ, te sandhāya rūpinoti
pucchā sakavādissa, paṭiññā itarassa. Atha naṃ sakavādī yasmā rūpadhātu nāma
rūpabhavo, na rūpamattameva, tasmā tenatthena codetuṃ rūpadhātūtiādimāha. Taṃ sabbaṃ
kāmaguṇakathāyaṃ vuttanayeneva veditabbaṃ. Sāva kāmadhātūti puṭṭho bhūmiparicchedavirodhaṃ
sampassamāno paṭikkhipati. Puna daḷhaṃ katvā puṭṭho attano laddhivasena
paṭijānāti. Evaṃ sante pana dvīhi bhavehi samannāgatatā āpajjati, tena taṃ
sakavādī kāmabhavena cātiādimāha. Itaro ekassa dvīhi bhavehi 3- samannāgatābhāvato
paṭikkhipatīti.
                      Rūpadhātukathāvaṇṇanā niṭṭhitā.
                            --------
@Footnote: 1 cha.Ma. kāmabhāvaṃ   2 cha.Ma. va-saddo na dissati   3 cha.Ma. ayaṃ pāṭho na dissati

---------------------------------------------------------------------------------------------
page237.
                        6. Arūpadhātukathāvaṇṇanā
     [517-518] Idāni 1- arūpadhātukathāyapi imināva upāyena attho
veditabbo. Arūpadhammesu pana vedanākkhandhameva gahetvā vedanā bhavotiādinā
nayenettha desanā katā. Tattha kinte arūpino dhammāti saṅkhagatā 2- vedanādīsu
aññatarā hotīti evamattho veditabbo. Sesaṃ heṭṭhā vuttanayeneva veditabbanti.
                      Arūpadhātukathāvaṇṇanā niṭṭhitā.
                           ----------
                     7. Rūpadhātuyāāyatanakathāvaṇṇanā
     [519] Idāni rūpadhātuyā āyatanakathā nāma hoti. Tattha yesaṃ "rūpī
manomayo sabbaṅgapaccaṅgī ahīnindriyo"ti 3- suttaṃ nissāya brahmakāyikānaṃ
ghānanimittānipi 4- āyatanānevāti kappetvā saḷāyataniko tesaṃ attabhāvoti
laddhi seyyathāpi andhakānañceva samitiyānañca, te sandhāya saḷāyatanikoti
pucchā sakavādissa, laddhiyā vasena paṭiññā itarassa, atha naṃ yaṃ tattha
āyatanaṃ natthi, tassa vasena codetuṃ atthi tattha ghānāyatanantiādi āraddhaṃ.
Tato paravādī yaṃ tattha ajjhattikānaṃ tiṇṇaṃ āyatanānaṃ ghānādīnaṃ 5- saṇṭhānanimittaṃ,
tadeva āyatananti laddhiyā paṭijānāti. Bāhirānaṃ gandhāyatanādīnaṃ vasena puṭṭho
ghānapasādādayo tattha na icchati, tasmā tesaṃ gocaraṃ paṭisevanto 6- paṭikkhipati.
Paṭilomapañhasaṃsandanapañhesupi imināva upāyena attho veditabbo.
     [521] Atthi tattha ghānāyatanaṃ atthi gandhāyatanaṃ tena ghānena taṃ
gandhaṃ ghāyatīti tasmiṃyeva parasamaye ekacce ācariye sandhāya vuttaṃ. Te kira
tattha cha ajjhattikāni āyatanāni paripuṇṇāni icchanti, āyatanena ca nāma
@Footnote: 1 cha.Ma. ayaṃ saddo na dissati   2 cha.Ma. saṅkhaṃ gatā  3 dī.Sī. 9/87/34
@4 cha.Ma. ghānādinimittānipi     5 cha.Ma. ghānādikaṃ   6 cha.Ma. paṭisedhento

---------------------------------------------------------------------------------------------
page238.
Sakiccakena bhavitabbanti tehi ghānādīhi te gandhādayo ghāyanti sāyanti
phusanti. 1- Taṃ laddhiṃ nissāya 2- paravādī āmantāti paṭijānāti.
     [522] Atthi tattha mūlagandhotiādīni pana puṭṭho atthibhāvaṃ sādhetuṃ
asakkonto paṭikkhipati. Nanu atthi tattha ghānanimittantiādi saṇṭhānamattasseva
sādhakaṃ, na āyatanassa, tasmā udāhaṭampi anudāhaṭasamamevāti. 3-
                   Rūpadhātuyāāyatanakathāvaṇṇanā niṭṭhitā.
                           ----------
                        8. Arūperūpakathāvaṇṇanā
     [524-526] Idāni arūpe rūpakathā nāma hoti. Tattha yesaṃ "viññāṇa-
paccayā nāmarūpan"ti vacanato arūpabhavepi oḷārikarūpā nissitaṃ 4- sukhumarūpaṃ
atthīti laddhi seyyathāpi andhakānaṃ, te sandhāya atthi rūpanti pucchā sakavādissa,
paṭiññā itarassa. Sesamettha uttānatthamevāti.
                      Arūperūpakathāvaṇṇanā niṭṭhitā.
                          ------------
                       9. Rūpaṃkammantikathāvaṇṇanā
     [527-537] Idāni rūpaṃ kammantikathā nāma hoti. Tattha yesaṃ
kāyavacīviññattisaṅkhātaṃ rūpameva kāyakammaṃ vacīkammaṃ nāma, tañca kusalasamuṭṭhānaṃ
kusalaṃ, akusalasamuṭṭhānaṃ akusalanti laddhi seyyathāpi mahisāsakānañceva samitiyānañca,
te sandhāya kusalena cittena samuṭṭhitanti pucchā sakavādissa, paṭiññā itarassa.
Atha naṃ sace taṃ kusalaṃ, yvāyaṃ sārammaṇādibhedo kusalassa labbhati, atthi te
so tassāti codetuṃ sārammaṇantiādi āraddhaṃ. Tattha patthanā paṇidhīti
@Footnote: 1 cha.Ma. phusantītipi icchanti       2 cha.Ma. sandhāya
@3 cha.Ma. anudāhaṭasadisamevāti     4 cha.Ma. nissaṭaṃ

---------------------------------------------------------------------------------------------
page239.
Cetanāyevetaṃ vevacanaṃ. Kusalacetanāyeva hi pakappayamānā patthanāti pakappanavasena
ṭhitattā paṇidhīti ca vuccati. Parato pana kusalena cittena samuṭṭhitā vedanā
saññā cetanā saddhātiādīsu vedanādīnaññeva cettha patthanā paṇidhīti labbhati,
na cetanāya. Kasmā? dvinnaṃ cetanānaṃ ekato abhāvā, sotapatitattā pana
evaṃ tanti gatāti veditabbā. Rūpāyatanantiādi purimavāre "sabbantaṃ kusalan"ti
saṅkhittassa pabhedadassanatthaṃ vuttaṃ. Sesā saṃsandananayā, vacīkammantikathā, 1-
"akusalena cittena samuṭṭhitan"tiādividhānañca sabbaṃ pālianusāreneva veditabbaṃ.
Asucīti panettha sukkaṃ adhippetaṃ. Suttasādhanaṃ uttānatthamevāti.
                     Rūpaṃkammantikathāvaṇṇanā niṭṭhitā.
                            ---------
                       10. Jīvitindriyakathāvaṇṇanā
     [540] Idāni jīvitindriyakathā nāma hoti. Tattha yesaṃ jīvitindriyaṃ nāma
cittavippayutto arūpī dhammo, 2- tasmā rūpajīvitindriyaṃ natthīti laddhi
seyyathāpi pubbaseliyānañceva samitiyānañca, te sandhāya pucchā sakavādissa, paṭiññā
itarassa. Natthi rūpīnaṃ dhammānaṃ āyūti pañhe upādinnarūpānampi tiṇakaṭṭhādīnampi
santānavasena pavattimeva āyu ṭhiti yapanā yāpanā iriyanā vattanā pālanāti
icchati, tasmā paṭikkhipati. Atthīti pañhepi iminā kāraṇena paṭijānāti. Atthi
arūpajīvitindriyanti pañhepi arūpadhammānaṃ cittavippayuttaṃ jīvitindriya-
santānaṃ nāma atthīti icchati, tasmā paṭijānāti.
     [541] Rūpīnaṃ dhammānaṃ āyu arūpajīvitindriyanti pañhe sattasantāne
3- rūpino vā dhammā honti arūpino vā, 3- sabbesaṃ cittavippayuttaṃ
arūpajīvitindriyameva icchati, tasmā paṭijānāti.
@Footnote: 1 cha.Ma. vacīkammakathā  2 cha.Ma. arūpadhammo   3-3 cha.Ma. rūpīno vā hontu arūpino vā

---------------------------------------------------------------------------------------------
page240.
     [542] Nirodhasamāpannapañhesupi cittavippayuttaṃ arūpajīvitindriyameva 1-
sandhāya paṭikkhipati ca paṭijānāti ca. Sakavādī pana taṃ asampaṭicchanto yaṃ
arūpapavatte asati atthi, rūpena tena bhavitabbanti codetuṃ hañcītiādimāha.
Saṅkhārakkhandhapañhe phassādisaṅkhārakkhandhaṃ sandhāya paṭikkhipati, kāyakammādisaṅkhārak-
khandhaṃ sandhāya paṭijānāti. Kāyaviññatti vacīviññatti sammāvācā sammākammanto
jīvitindriyanti evamādayopi dhammā saṅkhārakkhandhapariyāpannāti tassa 2- laddhi.
Sakavādī pana taṃ asampaṭicchanto yadi niruddhepi arūpapavatte saṅkhārakkhandho
atthi, catunnampi khandhānaṃ atthitā hotūti codetuṃ atthi vedanākkhandhotiādimāha,
itaro antosamāpattiṃ sandhāya paṭikkhipati, samāpajjantassa ca vuṭṭhahantassa ca
pubbāparabhāgaṃ sandhāya paṭijānāti.
     [543] Asaññasattavārepi eseva nayo. Tassā 3- hi laddhiyā
asaññasattānaṃ paṭisandhikāle cittaṃ uppajjitvā nirujjhati, tena saha
cittavippayuttaṃ arūpajīvitindriyaṃ uppajjitvā yāvatāyukaṃ pavattati. Tasmā
tesaṃ jīvitindriyaṃ natthīti puṭṭho paṭikkhipati, atthīti puṭṭho paṭijānāti.
Vedanākkhandhādayopi tesaṃ pavattivasena paṭikkhipati, paṭisandhivasena 4- paṭijānāti.
Sakavādī pana taṃ anicchanto "sace tattha ekakkhaṇepi vedanādayo atthi,
pañcavokārabhavattaṃ pāpuṇātī"ti codetuṃ pañcavokārabhavoti āha. Itaro
suttavirodhabhayā paṭikkhipati.
     [544-545] Ekadesaṃ bhijjatīti pañhe sampayuttaṃ bhijjati, vippayuttaṃ
tiṭṭhatīti tassa laddhi, tasmā paṭijānāti. Dve jīvitindriyānīti pucchā
paravādissa, paṭiññā sakavādissa. Rūpārūpavasena hi dve jīvitindriyāni, tehiyeva
@Footnote: 1 cha.Ma. arūpajīvitameva     2 cha.Ma......pariyāpannātissa
@3 cha.Ma. tassa           4 cha.Ma. cutipaṭisandhivasena

---------------------------------------------------------------------------------------------
page241.
Satto jīvati, tesaṃ bhaṅgena maratīti vuccati. Cutikkhaṇasmiñhi dvepi jīvitāni
saheva bhijjantīti.
                     Jīvitindriyakathāvaṇṇanā niṭṭhitā.
                           -----------
                       11. Kammahetukathāvaṇṇanā
     [546] Idāni kammahetukathā nāma hoti. Tattha yena arahatā purimabhave
arahā abbhācikkhitapubbo, so tassa kammassa hetu arahattā parihāyatīti yesaṃ
laddhi seyyathāpi pubbaseliyānañceva samitiyānañca, te sandhāya kammahetūti
pucchā sakavādissa, paṭiññā itarassa. Sesaṃ parihānikathāyaṃ vuttanayameva.
     Handa hi arahantānaṃ abbhācikkhatīti idaṃ yassa kammassa hetu parihāyati,
taṃ sampaṭicchāpetuṃ vadati. Atha naṃ sakavādī taṃ pakkhaṃ paṭijānāpetvā "yadi evaṃ
yehi arahanto na abbhācikkhitabbā, 1- te sabbe arahattaṃ pāpuṇeyyun"ti
codetuṃ ye kecītiādimāha. Itaro tassa tassa 2- kammassa arahattaṃ sampāpuṇane
niyāmaṃ apassanto paṭikkhipati.
                      Kammahetukathāvaṇṇanā niṭṭhitā.
                        Aṭṭhamo vaggo samatto.
                            ---------
                            9. Navamavagga
                      1. Ānisaṃsadassāvīkathāvaṇṇanā
     [547] Idāni ānisaṃsadassāvīkathā nāma hoti. Tattha sakasamaye saṅkhāre
ādīnavato nibbānañca ānisaṃsato passantassa saññojanappahānaṃ hotīti
@Footnote: 1 cha.Ma. na abbhācikkhitapubbā   2 cha.Ma. ekameva "tassā"ti padaṃ dissati

---------------------------------------------------------------------------------------------
page242.
Nicchayo. Yesaṃ pana tesu dvīsupi ekaṃsikavādaṃ gahetvā "ānisaṃsadassāvinova
saññojanappahānaṃ hotī"ti laddhi seyyathāpi andhakānaṃ, te sandhāya pucchā
sakavādissa, paṭiññā itarassa. Athassa "esa sakavādo 1- tayā gahito, ādīnavopi
daṭṭhabboyevā"ti vibhāgadassanatthaṃ sakavādī saṅkhāretiādimāha.
     Saṅkhāre ca aniccato manasikaroti, nibbāne ca ānisaṃsadassāvī hotīti
pañhasmiṃ ayamadhippāyo:- ānisaṃsadassāvissa saññojanānaṃ pahānaṃ hotīti tesaṃ
laddhi. Nanu saṅkhāre aniccato manasikaroto saññojanā pahiyyantīti ca puṭṭho
āmantāti paṭijānāti. Tena te saṅkhāre ca aniccato manasikaroti, nibbāne
ca ānisaṃsadassāvī hotīti idaṃ āpajjati, kiṃ sampaṭicchasi etanti. Tato paravādī
ekacittakkhaṇaṃ sandhāya paṭikkhipati, dutiyaṃ puṭṭho nānācittavasena paṭijānāti.
Sakavādī panassa adhippāyaṃ madditvā aniccamanasikārassa ānisaṃsadassāvitāya ca
ekato paṭiññātattā dvinnaṃ phassānaṃ dvinnaṃ cittānaṃ samodhānaṃ hotīti pucchati.
Itaro dvinnaṃ samodhānaṃ apassanto paṭikkhipati. Dukkhatotiādipañhesupi eseva
nayo. Kimpanettha sanniṭṭhānaṃ, kiṃ aniccādito manasikaroto saññojanā pahiyyanti,
udāhu nibbāne ānisaṃsadassāvissa, udāhu dvepi ekato karontassāti. Yadi
tāva aniccādito manasikaroto pahānaṃ bhaveyya, vipassanācitteneva bhaveyya, atha
ānisaṃsadassāvino, anussavavasena nibbāne ānisaṃsaṃ passantassa vipassanācitteneva
bhaveyya, atha dvepi ekato karontassa bhaveyya, dvinnaṃ phassādīnaṃ samodhānaṃ
bhaveyya. Yasmā pana ariyamaggakkhaṇe aniccādimanasikārassa kiccaṃ nipphattiṃ gacchati
puna niccatotiādiggahaṇassa anuppattidhammabhāvato, nibbāne ca paccakkhatova
ānisaṃsadassanaṃ icchati, tasmā kiccanipphattivasena aniccādito manasikaroto ārammaṇaṃ
katvā pavattivasena ca nibbāne ānisaṃsadassāvissa saññojanānaṃ pahānaṃ hotīti
veditabbaṃ.
@Footnote: 1 cha.Ma. ekaṃsikavādo

---------------------------------------------------------------------------------------------
page243.
     [548] Nibbāne sukhānupassīti suttaṃ nibbāne sukhānupassanādibhāvameva
sādheti, na ānisaṃsadassāvitāmattena saññojanānaṃ pahānaṃ, tasmā ābhatampi
anābhatasadisamevāti.
                    Ānisaṃsadassāvīkathāvaṇṇanā niṭṭhitā.
                            --------
                       2. Amatārammaṇakathāvaṇṇanā
     [549] Idāni amatārammaṇakathā nāma hoti. Tattha yesaṃ "nibbānaṃ
maññatī"tiādīnaṃ padānaṃ 1- ayoniso atthaṃ gahetvā amatārammaṇaṃ saññojanaṃ hotīti
laddhi seyyathāpi pubbaseliyānaṃ, te sandhāya pucchā sakavādissa, paṭiññā itarassa.
Atha naṃ sace amatārammaṇaṃ saññojanaṃ, amatassa saññojaniyādibhāvo āpajjatīti
codetuṃ amataṃ saññojaniyantiādimāha, itaro suttavirodhabhayena sabbaṃ paṭikkhipati.
Iminā upāyena sabbavāresu attho veditabbo. Nibbānaṃ nibbānatoti āgatasuttaṃ 2-
pana diṭṭhadhammanibbānaṃ sandhāya bhāsitaṃ, tasmā asādhakanti.
                     Amatārammaṇakathāvaṇṇanā niṭṭhitā.
                            ---------
                      3. Rūpaṃsārammaṇantikathāvaṇṇanā
     [552-553]  Idāni rūpaṃ sārammaṇantikathā nāma hoti. Tattha rūpaṃ
sappaccayaṭṭhena sārammaṇaṃ nāma hoti, na aññaṃ ārammaṇaṃ karotīti ārammaṇapaccayavasena.
Yesaṃ pana avisesena rūpaṃ sārammaṇanti laddhi seyyathāpi uttarāpathakānaṃ,
te sandhāya ārammaṇadvayassa 3- vibhāgadassanatthaṃ pucchā sakavādissa, paṭiññā
itarassa. Sesamettha pālianusāreneva veditabbaṃ. Na vattabbanti pañhe
@Footnote: 1 cha.Ma. ayaṃ pāṭho na dissati   2 cha.Ma. āhaṭasuttaṃ  3 cha.Ma. ārammaṇatthassa

---------------------------------------------------------------------------------------------
page244.
Olubbhārammaṇaṃ sandhāya paṭiññā sakavādissa. Dutiyapañhepi paccayārammaṇaṃ
sandhāya paṭiññā tasseva. Iti sappaccayaṭṭhenevettha sārammaṇatā siddhāti.
                    Rūpaṃsārammaṇantikathāvaṇṇanā niṭṭhitā.
                           -----------
                     4. Anusayāanārammaṇakathāvaṇṇanā
     [554-556] Idāni anusayā anārammaṇātikathā nāma hoti. Tattha yesaṃ
anusayā nāma cittavippayuttā ahetukā abyākatā, teneva ca anārammaṇāti
laddhi seyyathāpi andhakānañceva ekaccānañca uttarāpathakānaṃ, te sandhāya
anusayāti pucchā sakavādissa, paṭiññā itarassa. Atha naṃ anārammaṇena nāma
evaṃvidhena bhavitabbanti codetuṃ rūpantiādimāha. Kāmarāgotiādi kāmarāgānusayato
anaññattā dassitaṃ. Saṅkhārakkhandho anārammaṇoti pañhe cittasampayuttaṃ
saṅkhārakkhandhaṃ sandhāya paṭikkhipati. Anusayañca jīvitindriyaṃ kāyakammādirūpañca 1-
saṅkhārakkhandhapariyāpannataṃ sandhāya paṭijānāti. 1- Imināva upāyena sabbavāresu attho
veditabbo. Sānusayoti pañhe pana appahīnānusayattā sānusayatā anuññātā,
na anusayānaṃ pavattisabbhāvā. Yo hi appahīno, na so atīto nānāgato na
paccuppanno ca. Maggavajjhakileso panesa appahīnattāva atthīti vuccati. Evarūpassa
ca idaṃ nāma ārammaṇanti na vattabbaṃ. Tasmā taṃ paṭikkhittaṃ. Tampanetaṃ na
kevalaṃ anusayassa, rāgādīnampi tādisameva, tasmā anusayānaṃ anārammaṇatāsādhakaṃ
na hotīti.
                   Anusayāanārammaṇakathāvaṇṇanā niṭṭhitā.
                           -----------
@Footnote: 1-1 cha.Ma. saṅkhārakkhandhapariyāpannaṃ, taṃ sandhāya paṭijānāti

---------------------------------------------------------------------------------------------
page245.
                    5.  Ñāṇaṃanārammaṇantikathāvaṇṇanā
     [557-558] Idāni ñāṇaṃ anārammaṇantikathā nāma hoti. Tattha
yasmā arahā cakkhuviññāṇasamaṅgī ñāṇīti vuccati, tassa ñāṇassa tasmiṃ khaṇe
ārammaṇaṃ natthi, tasmā ñāṇaṃ anārammaṇanti yesaṃ laddhi seyyathāpi andhakānaṃ,
te sandhāya pucchā sakavādissa, paṭiññā itarassa. Sesamettha anusayakathāyaṃ
vuttanayeneva veditabbanti.
                   Ñāṇaṃanārammaṇantikathāvaṇṇanā niṭṭhitā.
                           ----------
                    6. Atītānāgatārammaṇakathāvaṇṇanā
     [559-561] Idāni atītānāgatārammaṇakathā nāma hoti. Tattha yasmā
atītānāgatāni 1- nāma natthi, tasmā tadārammaṇena cittena ārammaṇassa
natthitāya anārammaṇena bhavitabbanti atītaṃ anārammaṇanti yesaṃ laddhi seyyathāpi
uttarāpathakānaṃ, te sandhāya atītānāgatārammaṇanti 2- pucchā sakavādissa,
paṭiññā itarassa. Sesamettha yathāpālimeva niyyātīti.
                  Atītānāgatārammaṇakathāvaṇṇanā niṭṭhitā.
                         --------------
                      7. Vitakkānupatitakathāvaṇṇanā
     [562] Idāni vitakkānupatitakathā nāma hoti. Tattha vitakkānupatitā
nāma duvidhā ārammaṇato ca sampayogato ca. Tattha asukacittaṃ nāma
vitakkassārammaṇaṃ na hotīti niyamābhāvato siyā sabbaṃ cittaṃ vitakkānupatitaṃ,
vitakkavippayuttacittasabbhāvato pana sabbaṃ cittaṃ na vitakkānupatitaṃ. Iti imaṃ
vibhāgaṃ akatvā aviseseneva sabbaṃ cittaṃ vitakkānupatitanti yesaṃ laddhi seyyathāpi
@Footnote: 1 cha.Ma. atītānāgatārammaṇaṃ   2 cha.Ma. atītārammaṇanti

---------------------------------------------------------------------------------------------
page246.
Uttarāpathakānaṃ, te sandhāya pucchā sakavādissa, paṭiññā itarassa. Sesamettha
pālivaseneva niyyātīti.
                    Vitakkānupatitakathāvaṇṇanā niṭṭhitā.
                           ----------
                     8. Vitakkavipphārasaddakathāvaṇṇanā
     [563] Idāni vitakkavipphārasaddakathā nāma hoti. Tattha yasmā "vitakkavicārā
vacīsaṅkhārā"ti vuttā, tasmā sabbaso vitakkayato vicārayato antamaso
manodhātupavattikālepi vitakkavipphāro saddoyevāti yesaṃ laddhi seyyathāpi
pubbaseliyānaṃ, te sandhāya sabbasoti pucchā sakavādissa, paṭiññā itarassa.
Atha naṃ yadi vitakkavipphāramattaṃ saddo, phassādivipphāropi saddo bhaveyyāti
codetuṃ sabbaso phusayatotiādimāha. Itaro tādisaṃ suttalesaṃ apassanto
paṭikkhipati. Vitakkavipphāro saddo sotaviññeyyoti vitakkassa vipphāramattameva
saddoti katvā pucchati, na vitakkavipphārasamuṭṭhitaṃ suttappamattānaṃ saddaṃ,
itaro paṭikkhipati. Nanu vitakkavipphārasaddo na sotaviññeyyoti idaṃ tasseva
saddhiyā dasseti. So hi vitakkavipphāramattameva saddaṃ vadati, so na
sotaviññeyyoti. Itaro pana "vitakkavipphārasaddaṃ sutvā ādisatī"ti 1- vacanato
sotaviññeyyovāti vadati.
                   Vitakkavipphārasaddakathāvaṇṇanā niṭṭhitā.
                           -----------
                    9. Nayathācittassavācātikathāvaṇṇanā
     [564] Idāni nayathācittassa vācātikathā nāma  hoti. Tattha yasmā koci
aññaṃ bhaṇissāmīti aññaṃ bhaṇati, tasmā nayathācittassa vācā cittānurūpā
@Footnote: 1 dī.pā. 11/148/89

---------------------------------------------------------------------------------------------
page247.
Cittānugatikā na hoti, vināpi cittena pavattatīti yesaṃ laddhi seyyathāpi
pubbaseliyānaṃ, te sandhāya pucchā sakavādissa, paṭiññā itarassa. Atha naṃ
"yadi taṃsamuṭṭhāpakaṃ cittaṃ na siyā, phassādayopi tasmiṃ khaṇe na siyun"ti codetuṃ
aphassakassātiādimāha. Na bhaṇitukāmotiādīsu yasmā aññaṃ bhaṇissāmīti aññaṃ
bhaṇantopi bhaṇitukāmoyeva nāma hoti, tasmā na hevanti paṭikkhipati.
     [565] Nanu atthi koci aññaṃ bhaṇissāmītiādīsu cīvaranti bhaṇitukāmo
cīranti bhaṇeyya. Tattha aññaṃ bhaṇitukāmatācittaṃ, aññaṃ bhaṇanacittaṃ, iti
pubbabhāgacittena asadisattā nayathācitto 1- nāma hoti, tenassa kevalaṃ anāpatti
nāma hoti, na pana cīranti vacanasamuṭṭhāpakacittaṃ natthi, iti acittakā sā
vācāti atthaṃ sandhāya paṭikkhipati. Iminā udāharaṇena "nayathācittassa vācā"ti
patiṭṭhāpitāpi appatiṭṭhāpitāva hotīti.
                  Nayathācittassavācātikathāvaṇṇanā niṭṭhitā.
                           -----------
                  10. Nayathācittassakāyakammantikathāvaṇṇanā
     [566-567] Idāni nayathācittassa kāyakammantikathā nāma hoti. Tattha
yasmā koci  aññatra gacchissāmīti aññatra gacchati, tasmā nayathācittassa
kāyakammaṃ cittānurūpaṃ cittānugatikaṃ na hoti, vināpi cittena pavattatīti yesaṃ
laddhi seyyathāpi pubbaseliyānaṃyeva, te sandhāya pucchā sakavādissa, paṭiññā
itarassa. Sesamettha heṭṭhā vuttanayeneva veditabbanti.
                Nayathācittassakāyakammantikathāvaṇṇanā niṭṭhitā.
                          ------------
@Footnote: 1 cha.Ma. ayathācitto

---------------------------------------------------------------------------------------------
page248.
                 11. Atītānāgatasamannāgatakathāvaṇṇanā 1-
     [568-570] Idāni atītānāgatehi samannāgatakathā nāma hoti. Tattha
samannāgatapaññatti paṭilābhapaññattīti dve paññattiyo veditabbā. Tāsu
paccuppannadhammasamaṅgī samannāgatoti vuccati. Aṭṭhasamāpattilābhino pana samāpattiyo
kiñcāpi na ekakkhaṇe pavattanti, aññā atītā honti, aññā anāgatā
aññā paccuppannā, paṭivijjhitvā aparihīnatāya pana lābhīti vuccati. Tattha
yesaṃ imaṃ vibhāgaṃ aggahetvā yasmā jhānalābhīnaṃ atītānāgatānipi jhānāni
atthi, tasmā "te atītenapi anāgatenapi samannāgatā"ti laddhi seyyathāpi
andhakānaṃ, te sandhāya pucchā sakavādissa, paṭiññā itarassa. Sesamettha
uttānatthamevāti. "aṭṭhavimokkhajhāyī"tiādi pana lābhībhāvassa sādhakaṃ, na
samannāgatabhāvassāti.
                 Atītānāgatasamannāgatakathāvaṇṇanā niṭṭhitā.
                         --------------
                           10. Dasamavagga
                         1. Nirodhakathāvaṇṇanā
     [571-572] Idāni nirodhakathā nāma hoti tattha yesaṃ "upapattesiyanti
saṅkhagatassa bhavaṅgacittassa bhaṅgakkhaṇena saheva kiriyāti saṅkhagatā kusalā vā akusalā
vā cattāro khandhā cittasamuṭṭhānarūpañcāti pañca khandhā uppajjanti. Tesu hi
anuppannesu bhavaṅgacitte 2- niruddhe santativicchedo bhaveyyā"ti laddhi seyyathāpi
andhakānaṃ, te sandhāya upapattesiyeti pucchā sakavādissa, paṭiññā itarassa.
Tattha upapattesiyeti catūsupi padesu bahuvacanabhummatthe ekavacanabhummaṃ, upapattesiyesu
pañcasu khandhesu aniruddhesūti ayañhettha attho. Dasannanti
@Footnote: 1 pāli. atītānāgatapaccuppannakathā   2 cha.Ma. bhavaṅge

---------------------------------------------------------------------------------------------
page249.
Upapattesiyakkhandhānañca kiriyākkhandhānañca vasena vuttaṃ. Tattha paṭhamapañhe khandhalakkhaṇa-
vasena kiriyāvasena 1- ca pañceva nāma te khandhāti paṭikkhipati. Dutiyapañhe
purimapacchimavasena upapattesiyakiriyāvasena ca nānattaṃ sandhāya paṭijānāti. Dvinnampana
phassānaṃ cittānañca samodhānaṃ puṭṭho suttalesābhāvena paṭikkhipati.
     Kiriyā cattāroti rūpena vinā kusalā vā akusalā vā cattāro gahitā.
Kiriyāñāṇanti paravādinā cakkhuviññāṇasamaṅgikkhaṇe arahato anuññātaṃ anārammaṇa-
ñāṇaṃ. Niruddhe maggo uppajjatīti pucchā paravādissa, aniruddhe anuppajjanato
paṭiññā sakavādissa. Mato maggaṃ bhāvetīti chalena pucchā paravādissa.
Yasmā pana paṭisandhito yāva cuticittā satto jīvatiyeva nāma, tasmā sakavādī
na hevanti paṭikkhipati.
                      Nirodhakathāvaṇṇanā niṭṭhitā.
                         -----------
                      2. Rūpaṃmaggotikathāvaṇṇanā
     [573-575] Idāni rūpaṃ maggotikathā nāma hoti. Tattha yesaṃ
"sammāvācākammantājīvā rūpan"ti laddhi seyyathāpi mahisāsakasamitiyamahāsaṃghikānaṃ,
te sandhāya maggasamaṅgissāti pucchā sakavādissa, paṭiññā itarassa. Atha naṃ
"yadi te sammāvācādayo rūpaṃ, na viratiyo, yathā sammādiṭṭhādimaggo sārammaṇādi-
sabhāvo, evaṃ tampi rūpaṃ siyā"ti codetuṃ sārammaṇotiādimāha. Tattha paṭikkhepo
ca paṭiññā ca paravādino laddhivasena 2- veditabbā. Sesamettha uttānatthamevāti.
                     Rūpaṃmaggotikathāvaṇṇanā niṭṭhitā.
                          ------------
@Footnote: 1 cha.Ma. kiriyavasena   2 cha.Ma. laddhianurūpena

---------------------------------------------------------------------------------------------
page250.
                3. Pañcaviññāṇasamaṅgissamaggabhāvanākathāvaṇṇanā
     [576] Idāni pañcaviññāṇasamaṅgissa maggabhāvanākathā 1- nāma hoti.
Tattha yesaṃ "cakkhunā rūpaṃ disvā na nimittaggāhī hotī"ti suttaṃ nissāya
"pañcaviññāṇasamaṅgissa atthi maggabhāvanā"ti laddhi seyyathāpi mahāsaṃghikānaṃ,
te sandhāya pucchā sakavādissa, paṭiññā itarassa. Atha naṃ "sace tassa
maggabhāvanā atthi, pañcaviññāṇagatikena vā maggena maggagatikehi vā
pañcaviññāṇehi bhavitabbaṃ, na ca tāni maggagatikāni anibbānārammaṇattā
alokuttarattā ca, na maggo pañcaviññāṇagatiko tesaṃ lakkhaṇena asaṅgahitattā"ti
codetuṃ nanu pañcaviññāṇā uppannavatthukātiādimāha. Tatrāyamadhippāyo:- yadi
pañcaviññāṇasamaṅgissa maggabhāvanā siyā, yena manoviññāṇena maggo sampayutto,
tampi pañcaviññāṇasamaṅgissa siyā. Evaṃ sante yadidaṃ "pañcaviññāṇā
uppannavatthukā"tiādi lakkhaṇaṃ vuttaṃ, taṃ evaṃ avatvā "../../bdpicture/chaviññāṇā"ti vattabbaṃ
siyā. Tathā pana avatvā "pañcaviññāṇā"tveva vuttaṃ, tasmā na vattabbaṃ
"pañcaviññāṇasamaṅgissa atthi maggabhāvanā"ti. Yasmā cettha ayameva adhippāyo,
tasmā sakavādī taṃ lakkhaṇaṃ paravādiṃ sampaṭicchāpetvā no ca vata re vattabbe
pañcaviññāṇasamaṅgissa atthi maggabhāvanāti āha.
     Aparo nayo:- pañcaviññāṇā uppannavatthukā, maggo avatthukopi hoti.
Te ca uppannārammaṇā, maggo navattabbārammaṇo. Te purejātavatthukāva, maggo
avatthukopi. Te purejātārammaṇā, maggo apurejātārammaṇo. Te ajjhattikavatthukāva,
maggo avatthukopi hoti. Te ca rūpādivasena bahiddhārammaṇā, maggo
nibbānārammaṇo. Te aniruddhaṃ vatthuṃ nissayaṃ katvā pavattanato asambhinnavatthukā,
maggo avatthukopi. Te aniruddhāneva rūpādīni ārabbha pavattanato
@Footnote: 1 cha.Ma. maggakathā

---------------------------------------------------------------------------------------------
page251.
Asambhinnārammaṇā, maggo nibbānārammaṇo. Te nānāvatthukā, maggo avatthuko
vā ekavatthuko vā. Te nānārammaṇā, maggo ekārammaṇo. Te attano attanova
rūpādigocare pavattanato na aññamaññassa gocaravisayaṃ paccanubhonti, maggo rūpādīsu
ekampi gocaraṃ na karoti. Te kiriyāmanodhātuṃ purecārikaṃ katvā uppajjanato
na asamannāhārā na amanasikārā uppajjanti, maggo nirāvajjanova. Te
sampaṭicchannādīhi vokiṇṇā uppajjanti, maggassa vokāroyeva natthi. Te aññamaññaṃ
pubbacarimabhāvena uppajjanti, maggassa tehi saddhiṃ purimapacchimatāva natthi tesaṃ
anuppattikāle tikkhavipassanāsamaye tesaṃ anuppattidese āruppepi ca uppajjanato.
Te sampaṭicchannādīhi antaritattā na aññamaññassa samanantarā uppajjanti,
maggassa sampaṭicchannādīhi antaritabhāvova natthi. Tesaṃ aññatra abhinipātā
ābhogamattampi kiccaṃ natthi, maggassa kilesasamugghātanaṃ kiccanti. Yasmā cettha
ayamadhippāyo, 1- tasmā sakavādī imehākārehi paravādiṃ maggassa apañcaviññāṇa-
gatikabhāvaṃ sampaṭicchāpetvā no ca vata ne vattabbe pañcaviññāṇasamaṅgissa
atthi maggabhāvanāti āha.
     [577] Suññataṃ ārabbhāti "yathā lokuttaramaggo suññataṃ nibbānaṃ
ārabbha, lokiyo suddhasaṅkhārapuñjaṃ ārabbha uppajjati, kinte evaṃ cakkhu-
viññāṇan"ti pucchati. Itaro "cakkhuñca paṭicca rūpe cā"ti vacanato paṭikkhipati.
Dutiyaṃ puṭṭho "na nimittaggāhī"ti vacanato yaṃ tattha animittaṃ, tadeva suññatanti
sandhāya paṭijānāti. Cakkhuñca paṭiccāti pañhadvayepi eseva nayo.
     [578-579] Cakkhuviññāṇaṃ atītānāgataṃ ārabbhāti ettha ayamadhippāyo:-
manoviññāṇasamaṅgissa atthi maggabhāvanā, manoviñañāṇañca atītānāgatampi ārabbha
@Footnote: 1 cha.Ma. ayampi adhippāyo

---------------------------------------------------------------------------------------------
page252.
Uppajjati, kinte evaṃ cakkhuviññāṇampīti. Phassaṃ ārabbhātiādīsupi eseva nayo.
Cakkhunā rūpaṃ disvā na nimittaggāhīti ettha javanakkhaṇe na nimittaggāhitā
vuttā, na cakkhuviññāṇakkhaṇe. Tasmā lokiyamattampi sandhāyetaṃ asādhakanti.
              Pañcaviññāṇasamaṅgissamaggabhāvanākathāvaṇṇanā niṭṭhitā.
                         --------------
                   4. Pañcaviññāṇākusalāpītikathāvaṇṇanā
     [580-583] Idāni pañcaviññāṇā kusalāpītikathā nāma hoti. Sā
heṭṭhā vuttanayeneva atthato veditabbāti.
                 Pañcaviññāṇākusalāpītikathāvaṇṇanā niṭṭhitā.
                          -------------
                   5. Pañcaviññāṇāsābhogātikathāvaṇṇanā
     [584-586] Idāni pañcaviññāṇā sābhogātikathā nāma hoti. Tattha
ābhogo nāma kusalākusalavasena hoti, satthārā ca "cakkhunā rūpaṃ disvā
nimittaggāhī hoti na nimittaggāhī hotī"tiādi vuttaṃ, taṃ ayoniso gahetvā
"pañcaviññāṇā sābhogā"ti yesaṃ laddhi seyyathāpi mahāsaṃghikānaṃ, te sandhāya
pucchā sakavādissa, paṭiññā itarassa. Sesamettha purimakathāsadisamevāti.
                 Pañcaviññāṇāsābhogātikathāvaṇṇanā niṭṭhitā.
                            ---------
                   6. Dvīhisīlehisamannāgatotikathāvaṇṇanā
     [587-589] Idāni dvīhi sīlehi samannāgatotikathā 1- nāma hoti.
Tattha "sīle patiṭṭhāya naro sapañño"tiādivacanato 2- yasmā lokiyena sīlena
@Footnote: 1 cha.Ma. dvīhi sīlehītikathā    2 saṃ.sa. 15/23/16

---------------------------------------------------------------------------------------------
page253.
Sīlavā lokuttaramaggaṃ bhāveti, tasmā "purimena ca lokiyena maggakkhaṇe lokuttarena
cāti dvīhi sīlehi samannāgato nāma hotī"ti yesaṃ laddhi seyyathāpi mahāsaṃghikānaṃyeva,
te sandhāya maggasamaṅgīti pucchā sakavādissa, paṭiññā itarassa. Atha naṃ "yadi
so ekakkhaṇe lokiyalokuttarehi dvīhi sīlehi samannāgato, dvīhi phassādīhipi
tena samannāgatena bhavitabban"ti codetuṃ dvīhi phassehītiādimāha. Itaro tathārūpaṃ
nayaṃ apassanto paṭikkhipati. Lokiyena ca lokuttarena cāti pañhe pubbe
samādinnañca maggakkhaṇe uppannasammāvācādīni ca sandhāya paṭijānāti.
     Lokiye sīle niruddheti pucchā paravādissa, khaṇabhaṅganirodhaṃ sandhāya paṭiññā
sakavādissa. Itaro puna 1- taṃ vītikkamaṃ viya sallakkhento dussīlotiādimāha.
Laddhipatiṭṭhāpanaṃ panassa pubbe abhinnasīlataṃyeva dīpeti, na dvīhi samannāgatataṃ.
Tasmā appatiṭṭhitāva laddhīti.
                 Dvīhisīlehisamannāgatotikathāvaṇṇanā niṭṭhitā.
                           -----------
                      7. Sīlaṃacetasikantikathāvaṇṇanā
     [590-594] Idāni sīlaṃ acetasikantikathā nāma hoti. Tattha yasmā
sīle uppajjitvā niruddhepi samādānahetuko sīlopacayo nāma atthi, yena so
sīlavāyeva nāma hoti, tasmā "sīlaṃ acetasikan"ti yesaṃ laddhi seyyathāpi
mahāsaṃghikānaṃ, te sandhāya pucchā sakavādissa, paṭiññā itarassa. Sesamettha "dānaṃ
acetasikan"tikathāyaṃ vuttanayeneva veditabbaṃ. Laddhipatiṭṭhāpanampi ayoniso gahitattā
appatiṭṭhāpanamevāti.
                    Sīlaṃacetasikantikathāvaṇṇanā niṭṭhitā.
                         --------------
@Footnote: 1 cha.Ma. pana

---------------------------------------------------------------------------------------------
page254.
                    8. Sīlaṃnacittānuparivattītikathāvaṇṇanā
     [595-597] Idāni sīlaṃ na cittānuparivattītikathā nāma hoti. Tattha
na cittānuparivattīti bhāsantarameva nāmaṃ, sesaṃ purimakathāsadisamevāti.
                  Sīlaṃnacittānuparivattītikathāvaṇṇanā niṭṭhitā.
                          -------------
                      9. Samādānahetukakathāvaṇṇanā
     [598-600] Idāni samādānahetukakathā nāma hoti. Tattha "ārāma-
ropā"tikathāya 1- atthaṃ ayoniso gahetvā "sadā puññaṃ pavaḍḍhatī"ti vacanato
"samādānahetukaṃ sīlaṃ vaḍḍhatī"ti yesaṃ laddhi seyyathāpi mahāsaṃghikānaññeva, te
sandhāya pucchā sakavādissa, cittavippayuttaṃ sīlopacayaṃ sandhāya paṭiññā paravādissa.
Sesaṃ purimakathāsadisamevāti.
                    Samādānahetukakathāvaṇṇanā niṭṭhitā.
                          -------------
                      10. Viññattisīlantikathāvaṇṇanā
     [601-602] Idāni viññatti sīlantikathā nāma hoti. Tattha kāyaviññatti,
kāyakammaṃ, vacīviññatti, vacīkammanti gahitattā "viññatti sīlan"ti yesaṃ laddhi
seyyathāpi mahāsaṃghikānañceva samitiyānañca, te sandhāya viññattīti pucchā
sakavādissa, paṭiññā itarassa. Atha naṃ yasmā sīlaṃ nāma virati, na rūpadhammo,
tasmā tenatthena codetuṃ pāṇātipātā veramaṇītiādimāha. Abhivādanaṃ 2- sīlantiādi
yathārūpaṃ viññattiṃ so "sīlan"ti paññatti, 3- taṃ uddharitvā dassetuṃ vuttaṃ.
@Footnote: 1 cha.Ma. gāthāya  2 ka. abhivādanādīhi  3 cha.Ma. maññati

---------------------------------------------------------------------------------------------
page255.
Yasmā pana sā virati na hoti, tasmā puna pāṇātipātā veramaṇītiādimāha.
Laddhi panassa chalena patiṭṭhitattā appatiṭṭhitāyevāti.
                    Viññattisīlantikathāvaṇṇanā niṭṭhitā.
                           ----------
                    11. Aviññattidussīlyantikathāvaṇṇanā
     [603-604] Idāni aviññatti dussīlyantikathā nāma hoti. Tattha
cittavippayuttaṃ apuññūpacayañceva āṇattiyā ca pāṇātipātādīsu aṅgapāripūriṃ
sandhāya "aviññatti dussīlyan"ti yesaṃ laddhi seyyathāpi mahāsaṃghikānaṃ, te sandhāya
pucchā sakavādissa, paṭiññā itarassa. Atha naṃ "sace sā dussīlyaṃ, pāṇātipātādīsu
aññatarā siyā"ti codetuṃ pāṇātipātotyādimāha. Pāpakammaṃ samādiyitvāti
"asukannāma ghātessāmi, asukaṃ bhaṇḍaṃ avaharissāmī"ti evaṃ pāpasamādānaṃ katvā.
Ubho vaḍḍhantīti puṭṭho dānakkhaṇe pāpassa anuppattiṃ sandhāya paṭikkhipati. Dutiyaṃ
puṭṭho cittavippayuttaṃ pāpūpacayaṃ sandhāya paṭijānāti. Sesamettha paribhogamayakathāyaṃ
vuttanayeneva veditabbaṃ. Laddhipatiṭṭhāpanampissa pāpasamādinnapubbabhāgameva
sādheti, na aviññattiyā dussīlabhāvanti.
                  Aviññattidussīlyantikathāvaṇṇanā niṭṭhitā.
                        Dasamo vaggo niṭṭhito.
                       Dutiyo paṇṇāsako samatto.
                           -----------
                         11. Ekādasamavagga
                     1-3. Tissopianusayakathāvaṇṇanā
     [605-613] Idāni anusayā abyākatā, ahetukā, cittavippayuttāti
tissopi anusayakathā nāma honti. Tattha yasmā puthujjano kusalābyākate citte

---------------------------------------------------------------------------------------------
page256.
Vattamāne "sānusayo"ti vattabbo, yo cassa tasmiṃ khaṇe hetu, na tena hetunā
anusayā sahetukā, na tena citatena sampayuttā, tasmā "te abyākatā, ahetukā,
cittavippayuttā"ti yesaṃ laddhi seyyathāpi mahāsaṃghikānañceva samitiyānañca, te
sandhāya tīsupi kathāsu pucchā sakavādissa, paṭiññā itarassa. Sesaṃ heṭṭhā
vuttanayattā pālimaggeneva sakkā jānitunti tasmā na vitthāritanti.
                    Tissopianusayakathāvaṇṇanā niṭṭhitā.
                          ------------
                         4. Ñāṇakathāvaṇṇanā
     [614-615] Idāni ñāṇakathā nāma hoti. Tattha maggañāṇena
aññāṇe vigatepi puna cakkhuviññāṇādivasena ñāṇavippayuttacitte vattamāne
yasmā taṃ maggacittaṃ nappavattati, tasmā "na vattabbaṃ ñāṇī"ti yesaṃ laddhi
seyyathāpi mahāsaṃghikānaṃ, te sandhāya pucchā sakavādissa, paṭiññā itarassa.
Atha naṃ "yadi aññāṇe vigate `ñāṇī'ti paññatti na siyā, rāgādīsu vigatesu
vītarāgādipaññattipi na siyāti puggalapaññattiyaṃ akovidosī"ti codetuṃ rāge
vigatetiādimāha. Itaro tesu vigatesu sarāgādibhāve yuttiṃ apassanto paṭikkhipati.
Pariyosāne yasmā ñāṇapaṭilābhena so ñāṇīti vattabbataṃ arahati, tasmā
na hevanti paṭikkhepo sakavādissāti.
                       Ñāṇakathāvaṇṇanā niṭṭhitā.
                          -------------
                    5. Ñāṇaṃcittavippayuttantikathāvaṇṇanā
     [616-617] Idāni ñāṇaṃ cittavippayuttantikathā nāma hoti. Tattha
yasmā arahā cakkhuviññāṇādisamaṅgī paṭiladdhaṃ maggañāṇaṃ sandhāya "ñāṇī"ti

---------------------------------------------------------------------------------------------
page257.
Vuccati, na cassa taṃ tena cittena sampayuttaṃ, tasmā "ñāṇaṃ cittavippayuttan"ti
yesaṃ laddhi seyyathāpi pubbaseliyānaṃ, te sandhāya pucchā sakavādissa, paṭiññā
itarassa. Atha naṃ "yadi te ñāṇaṃ cittavippayuttaṃ, cittavippayuttesu rūpādīsu
aññataraṃ siyā"ti codetuṃ rūpantiādimāha, itaro paṭikkhipati. Sesaṃ heṭṭhā
vuttanayameva. Pariyosāne pana paññavāti puṭṭho paṭilābhavasena taṃ paññattiṃ 1-
icchati, tasmā paṭijānātīti.
                  Ñāṇaṃcittavippayuttantikathāvaṇṇanā niṭṭhitā.
                          ------------
                       6. Idaṃdukkhantikathāvaṇṇanā
     [618-620] Idāni idaṃ dukkhantikathā nāma hoti. Tattha yesaṃ
"lokuttaramaggakkhaṇe yogāvacaro idaṃ dukkhanti vācaṃ bhāsati, evamassa idaṃ
dukkhanti vācaṃ bhāsato ca idaṃ dukkhanti ñāṇaṃ pavattatī"ti laddhi seyyathāpi
andhakānaṃ, te sandhāya pucchā sakavādissa, maggakkhaṇe tathā vācābhāsanañca
ñāṇappavattiñca sandhāya paṭiññā itarassa. Yasmā pana so sesasaccapaṭisaṃyuttaṃ
vācaṃ puthujjanova bhāsati, na ca tassa tathā ñāṇaṃ pavattatīti 2- icchati, tasmā
samudayādipañhesu paṭikkhipati. Rūpaṃ aniccantiādi dukkhapariyāyadassanavasena vuttaṃ,
itaro pana sakasamaye tādisaṃ vohāraṃ apassanto paṭikkhipati. Īti 3- ca danti
cātiādi yadi tassa dukkhe ñāṇaṃ pavattati, īkāra daṃkāra dukāra khakāresu
paṭipāṭiyā catūhi ñāṇehi pavattatīti 4- dassetuṃ vuttaṃ. Itaro pana tathā na
icchati, tasmā paṭikkhipatīti. 5-
                     Idaṃdukkhantikathāvaṇṇanā niṭṭhitā.
                           ----------
@Footnote: 1 cha.Ma. pavattiṃ        2 cha.Ma. ñāṇappavattīti   3 cha.Ma. iti
@4 cha.Ma. pavattitabbanti   5 cha.Ma. iti-saddo na dissati

---------------------------------------------------------------------------------------------
page258.
                        7. Iddhibalakathāvaṇṇanā
     [621-624] Idāni iddhibalakathā nāma hoti. Tattha iddhipāda-
bhāvanānisaṃsassa atthaṃ ayoniso gahetvā "iddhibalena samannāgato kappaṃ
tiṭṭheyyā"ti yesaṃ laddhi seyyathāpi mahāsaṃghikānaṃ, te sandhāya iddhibalena
samannāgato kappaṃ tiṭṭheyyāti pucchā sakavādissa. Tattha kappo nāma
mahākappo, kappekadeso, āyukappoti tividho. "cattārimāni bhikkhave kappassa
asaṅkheyyānī"ti 1- ettha hi mahākappova kappoti vutto. "brahmakāyikānaṃ
devānaṃ kappo āyuppamāṇan"ti 2- ettha kappekadeso. "kappaṃ nirayamhi paccati,
kappaṃ saggamhi modatī"ti 3- ettha āyukappo, āyukappanaṃ āyuvidhānaṃ kammassa
vipākavasena vā vassagaṇanāya vā āyuparicchedoti attho. Tesu mahākappaṃ
sandhāya pucchati, itaro paṭijānāti.
     Atha naṃ sakavādī "sace te iddhibalena samannāgato `yo ciraṃ jīvati,
so vassasataṃ appaṃ vā bhiyyo'ti 4- evaṃ paricchinnā āyukappā uddhaṃ mahākappaṃ
vā mahākappekadesaṃ vā jīveyya, iddhimayikenassa āyunā bhavitabban"ti codetuṃ
iddhimayiko so āyūtiādimāha. Itaro "jīvitindriyaṃ nāma iddhimayikaṃ natthi,
kammasamuṭṭhānamevā"ti vuttattā paṭikkhipati. Ko panettha iddhimato viseso, nanu
aniddhimāpi āyukappaṃ tiṭṭheyyāti? ayaṃ viseso:- iddhimā hi yāvatāyukaṃ
jīvitassa pavattiyā antarāyakare dhamme iddhibalena paṭibāhitvā antarā
akālamaraṇaṃ nivāretuṃ sakkoti, aniddhimato etaṃ balaṃ natthīti. 5- Ayametesaṃ
viseso.
     Atītaṃ anāgatanti idaṃ avisesena kappaṃ tiṭṭheyyāti paṭiññātattā
codeti. Dve kappetiādi "yadi iddhimā jīvitaparicchedaṃ atikkamituṃ sakkoti, na
@Footnote: 1 aṅ.catukka. 21/156/162  2 aṅ.catukka. 21/123/142
@3 vinaYu. 7/354/149      4 saṃ.ni. 16/143/184   5 cha.Ma. natthi

---------------------------------------------------------------------------------------------
page259.
Kevalaṃ ekaṃ anekepi kappe tiṭṭheyyā"ti codanatthaṃ vuttaṃ. Uppanno
phassotiādi na sabbaṃ iddhiyā labbhati, iddhiyā avisayopi atthīti dassetuṃ
vuttaṃ. Sesamettha uttānatthamevāti.
                      Iddhibalakathāvaṇṇanā niṭṭhitā.
                          ------------
                         8. Samādhikathāvaṇṇanā
     [625-626] Idāni samādhikathā nāma hoti. Tattha yesaṃ ekacittakkhaṇe
uppannāpi ekaggatā samādhānaṭṭhena samādhīti aggahetvā "satta rattindivāni
ekantasukhaṃ paṭisaṃvedī viharitun"tiādivacanaṃ 1- nissāya "cittasantati samādhī"ti
laddhi seyyathāpi sabbatthikavādānañceva uttarāpathakānañca, te sandhāya
cittasantatīti pucchā sakavādissa, paṭiññā itarassa. Atha naṃ "yadi cittasantati
samādhi, cittasantati nāma atītāpi atthi, anāgatāpi atthi. Na hi ekaṃ
paccuppannacittameva cittasantati nāma hoti, kinte sabbāpi sā samādhī"ti
codetuṃ atītātiādimāha, itaro tathā anicchanto paṭikkhipati.
     Nanu atītaṃ niruddhantiādi "cittasantatiyaṃ paccuppannameva cittaṃ kiccakaraṃ,
atītānāgataṃ niruddhattā anuppannattā ca natthi, kathaṃ taṃ samādhi nāma hotī"ti
dassetuṃ vuttaṃ. Ekacittakkhaṇikoti pucchā paravādissa. Tato yā sakasamaye
"samādhiṃ bhikkhave bhāvethā"tiādīsu paccuppannakusalacittasampayuttā ekaggatā
samādhīti vuttā, taṃ sandhāya paṭiññā sakavādissa. Cakkhuviññāṇasamaṅgītiādi
"ekacittakkhaṇiko"ti vacanamattaṃ gahetvā chalena vuttaṃ, teneva sakavādinā
@Footnote: 1 Ma.mū. 12/180/142

---------------------------------------------------------------------------------------------
page260.
Paṭikkhittaṃ. Nanu vuttaṃ bhagavatāti suttaṃ purimapacchimavasena vattamānassa samādhissa
abbokiṇṇataṃ sādheti, na santatiyā samādhibhāvaṃ, tasmā asādhakanti.
                       Samādhikathāvaṇṇanā niṭṭhitā.
                           ----------
                       9. Dhammaṭṭhitatākathāvaṇṇanā
     [627] Idāni dhammaṭṭhitatākathā nāma hoti. Tattha "ṭhitāva sā dhātū"ti
vacanaṃ nissāya "paṭiccasamuppādasaṅkhātā dhammaṭṭhitatā nāma ekā atthi, sā
ca parinipphannā"ti yesaṃ laddhi seyyathāpi andhakānaṃ, te sandhāya pucchā
sakavādissa, paṭiññā itarassa. Atha naṃ "yadi parinipphannānaṃ avijjādīnaṃ
aññā dhammaṭṭhitatā nāma parinipphannā atthi, tāyapi ca te dhammaṭṭhitatāya
aññā ṭhitatā parinipphannā āpajjatī"ti codetuṃ tāya ṭhitatātiādimāha, paravādī
evarūpāya laddhiyā abhāvena paṭikkhipati. Dutiyaṃ puṭṭho anantarapaccayatañceva
aññamaññapaccayatañca sandhāya paṭijānāti. Sesaṃ heṭṭhā vuttanayattā
uttānatthamevāti.
                     Dhammaṭṭhitatākathāvaṇṇanā niṭṭhitā.
                         --------------
                       10. Aniccatākathāvaṇṇanā
     [628] Idāni aniccatākathā nāma hoti. Tattha "aniccānaṃ rūpādīnaṃ
aniccatāpi rūpādayo viya parinipphannā"ti yesaṃ laddhi seyyathāpi andhakānaṃ,
te sandhāya pucchā sakavādissa, paṭiññā itarassa. Atha naṃ "yadi te rūpādayo
viya aniccatā parinipphannā, tassāpi aññāya parinipphannāya aniccatāya
bhavitabban"ti codetuṃ tāya aniccatāyātiādimāha. Itaro dvinnaṃ aniccatāya ekato

---------------------------------------------------------------------------------------------
page261.
Abhāvena paṭikkhipitvā puna yasmā sā aniccatā niccā na hoti, teneva
aniccena saddhiṃ antaradhāyati, tasmā paṭijānāti. Athassa sakavādī lesokāsaṃ
adatvā yā tena dutiyā aniccatā paṭiññātā, tāyapi tato parāyapīti
paramparavasena anupacchedadosaṃ āropento tāya tāyevātiādimāha. Jarā
parinipphannātiādi yasmā uppannassa jarāmaraṇato aññā aniccatā nāma
natthi, tasmā aniccatāvibhāgānuyuñjanavasena vuttaṃ. Tatrapi paravādino purimanayeneva
paṭiññā ca paṭikkhepo ca veditabbā. 1-
     [629] Rūpaṃ parinipphannantiādi yesaṃ sā aniccatā, tehi saddhiṃ
saṃsandanatthaṃ vuttaṃ. Tattha "yathā parinipphannānaṃ rūpādīnaṃ aniccatājarāmaraṇāni
atthi, evaṃ parinipphannānaṃ aniccatādīnaṃ tāni natthī"ti maññamāno ekantena
paṭikkhipatiyevāti.
                      Aniccatākathāvaṇṇanā niṭṭhitā.
                      Ekādasamo vaggo samatto.
                           -----------
                          12. Dvādasamavagga
                      1. Saṃvarokammantikathāvaṇṇanā
     [630-632] Idāni saṃvaro kammantikathā nāma hoti. Tattha "cakkhunā
rūpaṃ disvā nimittaggāhī hoti na nimittaggāhī hotī"ti suttaṃ nissāya
"saṃvaropi asaṃvaropi kamman"ti yesaṃ laddhi seyyathāpi mahāsaṃghikānaṃ, te sandhāya
pucchā sakavādissa, paṭiññā itarassa.
     Atha naṃ yā sakasamaye cetanā "kamman"ti vuttā yathā sā kāyavacīmanodvāresu
pavattamānā kāyakammādināmaṃ labhati, tathā "yadi te saṃvaro kammaṃ, sopi
@Footnote: 1 cha.Ma. veditabbo

---------------------------------------------------------------------------------------------
page262.
Cakkhundriyādīsu pavattamāno cakkhukammādināmaṃ labheyyā"ti codetuṃ cakkhundriya-
saṃvaro cakkhukammantiādimāha. Itaro tādisaṃ suttapadaṃ apassanto catūsu dvāresu
paṭikkhipitvā pañcame kāyadvāre pasādakāyaṃ sandhāya paṭikkhipati, viññattikāyaṃ
sandhāya paṭijānāti. So hi pasādakāyampi viññattikāyampi kāyindriyantveva
icchati. Manodvāre vipākadvāraṃ sandhāya paṭikkhipati, kammadvāraṃ sandhāya
paṭijānāti. Asaṃvarepi eseva nayo. "cakkhunā rūpaṃ disvā"ti suttaṃ tesu
dvāresu saṃvarāsaṃvarameva dīpeti, na tassa kammabhāvaṃ, tasmā asādhakanti.
                    Saṃvarokammantikathāvaṇṇanā niṭṭhitā.
                          ------------
                         2. Kammakathāvaṇṇanā
     [633-635] Idāni kammakathā nāma hoti. Tattha "nāhaṃ bhikkhave
sañcetanikānaṃ kammānan"ti 1- suttapadaṃ nissāya "sabbaṃ kammaṃ savipākan"ti yesaṃ
laddhi seyyathāpi mahāsaṃghikānaṃ, tesaṃ "cetanāhaṃ bhikkhave kammaṃ vadāmī"ti 2- satthārā
avisesena cetanā "kamman"ti vuttā, sāpi 3- kusalākusalāva savipākā, abyākatā
avipākāti imaṃ vibhāgaṃ dassetuṃ sabbaṃ kammanti pucchā sakavādissa, paṭiññā
itarassa. Puna sabbā cetanāti pañhesu abyākataṃ sandhāya paṭikkhepo, kusalākusale
sandhāya paṭiññā veditabbā. Vipākābyākatātiādi savipākāvipākacetanaṃ
sarūpena dassetuṃ vuttaṃ. Sesamettha uttānatthameva. "nāhaṃ bhikkhave"ti  suttaṃ sati
paccaye diṭṭhadhammādīsu vipākapaṭisaṃvedanaṃ sandhāya vuttaṃ, tasmā asādhakanti.
                       Kammakathāvaṇṇanā niṭṭhitā.
                           -----------
@Footnote: 1 aṅ.dasaka. 24/217/241   2 aṅ.chakka. 22/334/464 (syā)  3 cha.Ma. sā ca

---------------------------------------------------------------------------------------------
page263.
                      3. Saddovipākotikathāvaṇṇanā
     [636-637] Idāni saddo vipākotikathā nāma hoti. Tattha "so tassa
kammassa katattā upacitattā ussannattā vipulattā brahmassaro hotī"tiādīni 1-
ayoniso gahetvā "saddo vipāko"ti yesaṃ laddhi seyyathāpi mahāsaṃghikānaṃ, tesaṃ
"kammasamuṭṭhānā arūpadhammāva vipākāti nāmaṃ labhanti, rūpadhammesu panāyaṃ vohāro
natthī"ti dassetuṃ pucchā sakavādissa, paṭiññā itarassa. Sukhavedanīyotiādi "vipāko
nāma evarūpo hotī"ti dassanatthaṃ vuttaṃ. "so tassa kammassā"ti suttaṃ
lakkhaṇapaṭilābhadassanatthaṃ vuttaṃ. Mahāpuriso hi purimakammassa 2- katattā suciparivāropi
hoti, na ca parivāro vipāko, tasmā asādhakametanti.
                    Saddovipākotikathāvaṇṇanā niṭṭhitā.
                         --------------
                        4. Saḷāyatanakathāvaṇṇanā
     [638-640] Idāni saḷāyatanakathā nāma hoti. Tattha yasmā saḷāyatanaṃ
kammassa katattā uppannaṃ, tasmā "vipāko"ti yesaṃ laddhi seyyathāpi mahāsaṃghikānaṃ,
te sandhāya cakkhāyatanaṃ vipākoti pucchā sakavādissa, paṭiññā itarassa. Sesaṃ
heṭṭhā vuttanayameva. Saḷāyatanaṃ vipākoti ettha manāyatanaṃ siyā vipāko, sesāni
kevalaṃ kammasamuṭṭhānāni, na ca 3- vipāko. Tasmā asādhakametanti.
                      Saḷāyatanakathāvaṇṇanā niṭṭhitā.
                          ------------
                      5. Sattakkhattuparamakathāvaṇṇanā
     [641-645] Idāni sattakkhattuparamakathā nāma hoti, tattha yasmā
"sattakkhattuparamo"ti vuttaṃ, tasmā "sattakkhattuparamo puggalo sattakkhattuparamatāya
@Footnote: 1 dī.pā. 11/236/150         2 cha.Ma. kammassa
@3 cha.Ma. ayaṃ saddo na dissati

---------------------------------------------------------------------------------------------
page264.
Niyato"ti yesaṃ laddhi seyyathāpi uttarāpathakānaṃ, tesaṃ ṭhapetvā "ariyamaggaṃ añño
tassa niyamo natthi, yena so sattakkhattuparamatāya niyato bhaveyyā"ti imaṃ vibhāgaṃ
dassetuṃ pucchā sakavādissa, paṭiññā itarassa.
     Mātā jīvitātiādīsu ayamadhippāyo:- dve niyāmā sammattaniyāmo ca
micchattaniyāmo ca. Sammattaniyāmo ariyamaggo, so avinipātadhammatañceva phaluppattiñca
niyameti. Micchattaniyāmo anantariyakammaṃ, taṃ anantarā nirayūpapattiṃ niyameti. Tattha
sattakkhattuparamo sotāpattimaggena avinipātadhammatāya ca phaluppattiyā ca niyamito,
sesamagganiyāmo panassa natthi anadhigatattā, anantariyampi kātuṃ so abhabbo,
tvaṃ panassa niyāmaṃ icchasi, tena taṃ vadāmi 1- "kinte so iminā micchattaniyāmena
niyamito"ti.
     Abhabbo antarāti pañhesu anantariyābhāvaṃ sandhāya paṭikkhipati, sattakkhattuparamaṃ
sandhāya paṭijānāti. Atthi so niyāmoti pañhesu 2- sattakkhattuparamatāya
niyāmaṃ apassanto paṭikkhipati. Atthi te satipaṭṭhānātiādi niyāmasaṅkhāte
maggadhamme dassetuṃ vuttaṃ. Tassa pana puna paṭhamamaggānuppattito tepi natthi,
tasmā paṭikkhipati. Sesamettha uttānatthameva. Nanu so sattakkhattuparamoti ettha bhagavā
"ayaṃ puggalo ettake bhave sandhāvitvā parinibbāyissati, ayaṃ ettake"ti attano
ñāṇabalena byākaroti, na bhavaniyāmaṃ nāma kiñci, tena sattakkhattuparamo,
kolaṃkolo, ekabījīti 3- vuttaṃ, tasmā asādhakametanti.
                    Sattakkhattuparamakathāvaṇṇanā niṭṭhitā.
     [646-647] Kolaṃkolaekabījikathāvaṇṇanā 4- imināva upāyena veditabbā.
                         --------------
@Footnote: 1 cha.Ma. vadāma          2 cha.Ma. pañhe
@3 cha.Ma. ekabījī vāti     4 cha.Ma. kolaṃkolaekabījikathāyopi

---------------------------------------------------------------------------------------------
page265.
                      8. Jīvitāvoropanakathāvaṇṇanā
     [648-649] Idāni jīvitāvoropanakathā nāma hoti. Tattha yasmā
dosasampayuttacittena pāṇātipāto hoti, doso ca diṭṭhisampannassa appahīno,
tasmā "diṭṭhisampanno sañcicca pāṇaṃ jīvitā voropeyyā"ti  yesaṃ laddhi
seyyathāpi pubbaseliyānaṃ, 1- te sandhāya diṭṭhisampannoti pucchā sakavādissa,
paṭiññā itarassa. Sañcicca mātarantiādipañhesu pana "aṭṭhānametaṃ anavakāso"ti
suttabhayena paṭikkhipati. Satthari agāravotiādi satthārādīsu sagāravassa sikkhāpadaṃ 2-
vītikkamābhāvadassanatthaṃ vuttaṃ. Itaro pana akusalavasena tassa agāravo nāma
natthīti paṭikkhipitvā sagāravabhāvañca sampaṭicchitvā puna agāravoti puṭṭho tesu
tesu kiccesu pasutatāya vikkhittānaṃ asatiyā amanasikārena cetiye abhivādana-
padakkhiṇakaraṇābhāvaṃ sandhāya paṭijānāti. Puna ohaneyyātiādinā 3- nayena puṭṭho
tādisāya kiriyāya sañcicca akaraṇato paṭikkhipati. Sesamettha uttānatthamevāti.
                    Jīvitāvoropanakathāvaṇṇanā niṭṭhitā.
                          ------------
                         9. Duggatikathāvaṇṇanā
     [650-652] Idāni duggatikathā nāma hoti. Tattha ye duggatiñca
duggatisattānaṃ rūpādiārammaṇaṃ taṇhañcāti ubhayampi duggatīti gahetvā puna tathā
avibhajitvā aviseseneva "diṭṭhisampannassa pahīnā duggatī"ti vadanti seyyathāpi
uttarāpathakānaṃ, 4- te sandhāya pucchā sakavādissa, paṭiññā itarassa. Āpāyike
rūpe rajjeyyātiādi paravādino laddhiyā diṭṭhisampannassa duggati appahīnā,
tassā 5- vasena codetuṃ vuttaṃ. Sesamettha uttānatthameva. Nirayaṃ upapajjeyyātiādi
@Footnote: 1 cha.Ma. pubbaseliyāparaseliyānaṃ    2 cha.Ma. sikkhāpadassa
@3 cha.Ma. ohadeyyāti  4 cha.Ma. uttarāpathakā   5 cha.Ma. tassa

---------------------------------------------------------------------------------------------
page266.
Duggatipahānameva duggatigāminitaṇhāpahānaṃ vā dīpeti, na duggatisattānaṃ
rūpādiārammaṇāya taṇhāya pahānaṃ, tasmā asādhakanti.
                       Duggatikathāvaṇṇanā niṭṭhitā.
     [653] Sattamabhavikakathāvaṇṇanāyapi 1- eseva nayoti.
                       Dvādasamo vaggo samatto.
                          -------------
                          13. Terasamavagga
                        1. Kappaṭṭhakathāvaṇṇanā
     [654-657] Idāni kappaṭṭhakathā nāma hoti. Tattha yesaṃ "saṃghaṃ samaggaṃ
bhetvāna, kappaṃ nirayamhi paccatī"ti "sakalampi kappaṃ saṃghabhedako niraye tiṭṭhatī"ti
laddhi seyyathāpi rājagirikānaṃ, te sandhāya kappaṭṭhoti pucchā sakavādissa,
paṭiññā itarassa. Buddho ca loketi idaṃ vinā buddhuppādena saṃghabhedassa
abhāvadassanatthaṃ vuttaṃ. Kappo ca saṇṭhāti saṃgho ca bhijjatītiādi "yadi so
sakalakappaṃ tiṭṭhati, saṇṭhahanato paṭṭhāya taṃ kammaṃ katvā tattha uppajjitvā
tiṭṭheyyā"ti dassetuṃ vuttaṃ. Atītantiādi heṭṭhā vuttādhippāyameva. Kappaṭṭho
iddhimāti pañhe bhāvanāmayaṃ sandhāya paṭikkhipati, parasamaye panassa jātimayaṃ iddhiṃ
icchanti, taṃ sandhāya paṭijānāti. Chandiddhipādotiādi "jātimayāya iddhiyā
iddhimāti laddhimattametaṃ, kintena, yadi panassa iddhi atthi, ime 2- tena 3-
iddhipādā bhāvitā bhaveyyun"ti codanatthaṃ vuttaṃ. Āpāyiko nerayikoti suttaṃ
yaṃ so ekaṃ kappaṃ asītibhāge katvā tato ekabhāgamattaṃ kālaṃ tiṭṭheyya, taṃ
āyukappaṃ sandhāya vuttaṃ, tasmā asādhakanti.
                      Kappaṭṭhakathāvaṇṇanā niṭṭhitā.
                           ----------
@Footnote: 1 cha.Ma. sattamabhavikakathāyapi   2 cha.Ma. iminā   3 cha.Ma. nayena

---------------------------------------------------------------------------------------------
page267.
                       2. Kusalapaṭilābhakathāvaṇṇanā
     [658-659] Idāni kusalapaṭilābhakathā 1- nāma hoti. Tattha kappaṭṭho
sakasamaye kāmāvacarakusalameva paṭilabhati. Yena pana taṃ upapattiṃ paṭibāheyya, taṃ
mahaggataṃ lokuttaraṃ vā na paṭilabhati. Yesaṃ pana imaṃ vibhāgaṃ akatvā aviseseneva
"so kusalacittaṃ na paṭilabhatī"ti laddhi seyyathāpi uttarāpathakānaṃ, tesaṃ
vibhāgadassanena taṃ laddhiṃ bhindituṃ pucchā sakavādissa, paṭiññā itarassa. Sesamettha
uttānatthamevāti.
                     Kusalapaṭilābhakathāvaṇṇanā niṭṭhitā.
                          ------------
                      3. Anantarāpayuttakathāvaṇṇanā
     [660-662] Idāni anantarāpayuttakathā nāma hoti. Tattha anantarāpayutto
nāma yena khandhabhedato anantarā vipākadāyakaṃ mātughātādianantariyakammaṃ
āṇattaṃ. Tattha yassa niyatāya āṇattiyā āṇatto taṃ kammaṃ karissati, so
atthasādhikāya cetanāya uppāditattā micchattaniyato hoti, abhabbo sammattaniyāmaṃ
okkamituṃ. Yassa aniyatāya āṇattiyā āṇatto taṃ kammaṃ karissati, so
atthasādhikāya cetanāya anuppāditattā na micchattaniyato, bhabbo sammattaniyāmaṃ
okkamitunti idaṃ sakasamaye sanniṭṭhānaṃ. Yesaṃ pana "aniyatāyapi āṇattiyā
abhabboyeva sammattaniyāmaṃ okkamitun"ti laddhi seyyathāpi uttarāpathakānaṃ, tesaṃ
taṃ laddhiṃ bhindituṃ sakavādī pubbapakkhaṃ datvā anantarāpayuttoti paravādinā
attānaṃ pucchāpeti. Tenettha paṭhamapucchā paravādissa, atthasādhikacetanāya abhāvaṃ
sandhāya paṭiññā sakavādissa. Tato paravādī mātughātādikammassa āṇattattāva
"so micchattaniyato"ti maññati, tasmā micchattaniyāmañcāti pañhaṃ pucchati. Sakavādī
@Footnote: 1 ka. kusalacittappaṭilābhakathā

---------------------------------------------------------------------------------------------
page268.
Pana ekassa puggalassa dvinnaṃ niyāmānaṃ anokkantimattameva sandhāya na
hevanti paṭikkhipati.
     Nanu taṃ kammanti mātughātādikaṃ kammaṃ. Tattha aniyatāṇattiṃ sandhāya
"āmantā"ti paṭiññā sakavādissa. Aniyatampi hi āṇattiṃ payojetvā ṭhitassa
"ananucchavikaṃ mayā katan"ti kukkuccaṃ uppajjateva, vippaṭisāro jāyateva. Hañcīti
ādi kukkuccuppattimattaṃ gahetvā paravādinā laddhipatiṭṭhāpanatthaṃ vuttaṃ.
    #[661] Idāni yassa aniyatāṇattikassāpi anantarāpayuttassa paravādinā
sammattaniyāmokkamanaṃ paṭisiddhaṃ, tameva puggalaṃ gahetvā anantarāpayutto puggalo
abhabboti pucchā sakavādissa, attano laddhivasena paṭiññā itarassa. Atha naṃ
sakavādī "abhabbo nāma mātughātādikammānaṃ kārako, kinte tena tāni kammāni
katānī"ti codetuṃ mātā jīvitā voropitātiādimāha. Itaro tesaṃ vatthūnaṃ
arogatāya tathārūpaṃ kiriyaṃ apassanto "na hevan"ti paṭikkhipati.
     Taṃ kammaṃ paṭisaṃharitvāti aniyatāṇattikammaṃ sandhāya vuttaṃ. Tañhi "mā
kho mayā āṇattaṃ akāsī"ti āṇattaṃ nivārentena paṭisaṃhaṭaṃ nāma hoti,
paṭisaṃhaṭattāyeva cettha kukkuccaṃ paṭivinoditaṃ, vippaṭisāro paṭivinodito 1- nāma
hoti. Evaṃ santepi panettha purimāṇattiyāyeva niyatabhāvaṃ maññamāno paravādī
"āmantā"ti paṭijānāti. Atha naṃ sakavādī tassa kammassa paṭisaṃhaṭabhāvaṃ
sampaṭicchāpetvā attano laddhiṃ patiṭṭhapetvā 2- hañcītiādimāha.
    #[662] Puna anantarāpayuttoti pariyosānapañhe paṭhamapañhe viya pucchā
paravādissa, paṭiññā itarassa. 3- Nanu taṃ kammanti anuyogo paravādissa,
paṭisaṃhaṭakālato pubbe payuttakālaṃ sandhāya paṭiññā sakavādissa. Payuttapubbatāmattaṃ
@Footnote: 1 cha.Ma. paṭivinīto   2 cha.Ma. patiṭṭhāpetvā   3 cha.Ma. sakavādissa

---------------------------------------------------------------------------------------------
page269.
Gahetvā aniyatāṇattivasena hañcīti laddhipatiṭṭhāpanaṃ paravādissa. Ayampana laddhi
ayoniso patiṭṭhitattā appatiṭṭhitāva hotīti.
                    Anantarāpayuttakathāvaṇṇanā niṭṭhitā.
                           ----------
                      4. Niyatassaniyāmakathāvaṇṇanā
     [663-664] Idāni niyatassa niyāmakathā nāma hoti. Tattha duvidho
niyāmo micchattaniyāmo ca anantariyakammaṃ sammattaniyāmo ca ariyamaggo, ime
dve niyāme ṭhapetvā añño niyāmo nāma natthi. Sabbepi hi sesā
tebhūmikadhammā aniyatā nāma, tehi samannāgatopi aniyatoyeva. Buddhehi pana
attano ñāṇabalena "ayaṃ satto anāgate bodhiṃ pāpuṇissatī"ti byākato
bodhisatto puññussadattā niyatoti vuccati. Iti imaṃ vohāramattaṃ gahetvā
"pacchimabhaviko bodhisatto tāya jātiyā bhabbo dhammaṃ abhisametun"ti adhippāyato 1-
"niyato niyāmaṃ okkamatī"ti yesaṃ laddhi seyyathāpi pubbaseliyāparaseliyānaṃ, te
sandhāya pucchā sakavādissa, paṭiññā itarassa. Micchattaniyatotiādi aññena
niyāmena niyatassa aññaniyāmābhāvadassanatthaṃ vuttaṃ. Pubbe maggaṃ bhāvetvātiādi
niyāmappabhedadassanatthaṃ vuttaṃ. Satipaṭṭhānantiādi ekasmimpi niyāme
dhammappabhedadassanatthaṃ vuttaṃ. Bhabbo bodhisattoti vacanaṃ kevalaṃ bodhisattassa bhabbataṃ
dīpeti, na niyatassa niyāmokkamanaṃ, tasmā asādhakaṃ. So hi pubbe ekenapi
niyatadhammena aniyato bodhimūle saccadassanena niyāmaṃ okkantoti.
                    Niyatassaniyāmakathāvaṇṇanā niṭṭhitā.
                           -----------
@Footnote: 1 cha.Ma. adhippāyena

---------------------------------------------------------------------------------------------
page270.
                         5. Nivutakathāvaṇṇanā
     [665-667] Idāni nivutakathā nāma hoti. Tattha suddhassa suddhikiccā-
bhāvato 1- nīvaraṇehi nivuto ophuṭo pariyonaddho ca nīvaraṇaṃ jahatīti yesaṃ
laddhi seyyathāpi uttarāpathakānaṃ, te sandhāya nivutoti pucchā sakavādissa,
paṭiññā itarassa. Ratto rāgantiādi nivutassa nīvaraṇajahane dosadassanatthaṃ
vuttaṃ. Parisuddhe pariyodātetiādi vikkhambhanavisuddhiyā visuddhassa samuccheda-
visuddhidassanatthaṃ vuttaṃ. Tassa evaṃ jānatotiādi jānato passato āsavakkhayaṃ
dīpeti, na nivutassa nīvaraṇajahanaṃ, tasmā asādhakanti.
                       Nivutakathāvaṇṇanā niṭṭhitā.
                           -----------
                        6. Sammukhībhūtakathāvaṇṇanā
     [668-670] Idāni sammukhībhūtakathā nāma hoti. Tattha sammukhībhūtoti
saññojanānaṃ sammukhībhāvaṃ tehi samaṅgibhāvaṃ upagato. Sesamettha nivutakathāsadisamevāti.
                      Sammukhībhūtakathāvaṇṇanā niṭṭhitā.
                           -----------
                    7. Samāpannoassādetikathāvaṇṇanā
     [671-673] Idāni samāpanno assādetikathā nāma hoti. Tattha
"paṭhamaṃ jhānaṃ upasampajja viharati, so tadassādetī"tiādivacanaṃ 2- nissāya
"samāpanno assādeti, sā cassa jhānanikanti jhānārammaṇā hotī"ti yesaṃ
laddhi seyyathāpi andhakānaṃ, te sandhāya samāpannoti pucchā sakavādissa,
paṭiññā itarassa. Taṃ jhānaṃ tassa jhānassa ārammaṇanti pañhesu tasseva
tadārammaṇataṃ apassanto suttavirodhabhayena paṭikkhipati, "tadassādetī"ti vacanamattena
@Footnote: 1 cha.Ma. suddhakiccābhāvato   2 aṅ.catukka. 21/123/142

---------------------------------------------------------------------------------------------
page271.
Paṭijānāti. So tadassādetīti suttaṃ jhānalābhino jhānā vuṭṭhāya jhānassādaṃ
sādheti, na antosamāpattiyaṃyeva jhānanikantiyā jhānārammaṇataṃ, tasmā asādhakanti.
                  Samāpannoassādetikathāvaṇṇanā niṭṭhitā.
                         --------------
                       8. Asātarāgakathāvaṇṇanā
     [674] Idāni asātarāgakathā nāma hoti. Tattha "yaṅkiñci vedanaṃ
vedeti sukhaṃ vā dukkhaṃ vā adukkhamasukhaṃ vā, so taṃ vedanaṃ abhinandati abhivadatī"ti 1-
sutte diṭṭhābhinandanavasena vuttaṃ "abhinandatī"ti vacanaṃ nissāya "dukkhavedanāyapi
rāgassādavasena abhinandanāpi 2- hoti, tasmā atthi asātarāgo"ti yesaṃ laddhi
seyyathāpi uttarāpathakānaṃ, te sandhāya atthi asātarāgoti pucchā sakavādissa.
Tattha asātarāgoti asāte dukkhavedayite "aho vata me etadeva bhaveyyā"ti
rajjanā. Āmantāti laddhivasena paṭiññā paravādissa. Sesamettha uttānatthameva.
     [675] So taṃ vedanaṃ abhinandatīti sutte pana vinivaṭṭetvā
dukkhavedanameva ārabbha rāguppatti nāma natthi, samūhaggahaṇena pana vedayitalakkhaṇaṃ
dhammaṃ dukkhavedanameva vā attato samanupassanto diṭṭhimaññanāsaṅkhātāya
diṭṭhābhinandanāya vedanaṃ abhinandati, dukkhāya vedanāya vipariṇāmaṃ abhinandati,
dukkhāya vedanāya abhibhūto tassā paṭipakkhaṃ kāmasukhaṃ patthayantopi dukkhavedanaṃ
abhinandati nāma. Evaṃ dukkhavedanāya abhinandanā hotīti adhippāyo. Tasmā
asādhakametaṃ asātarāgassāti.
                     Asātarāgakathāvaṇṇanā niṭṭhitā.
                          ------------
@Footnote: 1 Ma.mū. 12/409/365   2 cha.Ma. abhinandanā

---------------------------------------------------------------------------------------------
page272.
                   9. Dhammataṇhāabyākatātikathāvaṇṇanā
     [676-680] Idāni dhammataṇhā abyākatātikathā nāma hoti. Tattha
rūpataṇhā .pe. Dhammataṇhāti imāsu chasu taṇhāsu yasmā sabbapacchimā
taṇhā dhammataṇhāti vuttā, tasmā sā abyākatāti yesaṃ laddhi seyyathāpi
pubbaseliyānaṃ, te sandhāya pucchā sakavādissa, paṭiññā itarassa. Sesapañhānaṃ
pāliyā attho niyyāti. Kāmataṇhātiādīhi tīhi koṭṭhāsehi chapi taṇhā
saṅkhipitvā dassitā, rūpādīsupi 1- chasu ārammaṇesu kāmassādavasena pavattā
taṇhā kāmataṇhā, "bhavissati attā ca loko cā"ti sassatadiṭṭhisahagatā taṇhā
bhavataṇhā, "na bhavissatī"ti ucchedadiṭṭhisahagatā taṇhā vibhavataṇhāti. Nanu sā
dhammataṇhāti padaṃ taṇhāya dhammārammaṇamārabbha pavattiṃ dīpeti, na abyākatabhāvaṃ,
tasmā asādhakanti.
                 Dhammataṇhāabyākatātikathāvaṇṇanā niṭṭhitā.
                          -------------
                  10. Dhammataṇhānadukkhasamudayotikathāvaṇṇanā
     [681-685] Idāni dhammataṇhā na dukkhasamudayotikathā nāma hoti.
Tatrāpi yasmā sā dhammataṇhāti vuttā, tasmā na dukkhasamudayoti yesaṃ laddhi
seyyathāpi pubbaseliyānaṃyeva, te sandhāya pucchā sakavādissa, paṭiññā itarassa.
Sesaṃ purimakathāsadisamevāti.
                Dhammataṇhānadukkhasamudayotikathāvaṇṇanā niṭṭhitā.
                       Terasamo vaggo samatto.
                           -----------
@Footnote: 1 cha.Ma. rūpādīsu hi

---------------------------------------------------------------------------------------------
page273.
                          14. Cuddasamavagga
                    1. Kusalākusalapaṭisandahanakathāvaṇṇanā
     [686-690] Idāni kusalākusalapaṭisandahanakathā nāma hoti. Tattha kusalaṃ
vā akusalassa akusalaṃ vā kusalassa anantarā uppajjanakaṃ nāma natthīti tesaṃ
aññamaññaṃ paṭisandahanaṃ 1- na yujjati. Ye pana yasmā ekavatthusmiññeva rajjati
virajjati ca, tasmā taṃ aññamaññaṃ paṭisandahatīti laddhiṃ gahetvā ṭhitā seyyathāpi
mahāsaṃghikānaṃ, 2- te sandhāya pucchā sakavādissa, paṭiññā itarassa. Āvajjanā paṇidhīti
ubhayaṃ āvajjanasseva nāmaṃ. Tañhi bhavaṅgaṃ āvajjetīti āvajjanā, bhavaṅgārammaṇato
aññasmiṃ ārammaṇe cittaṃ paṇidahati ṭhapetīti paṇidhi. Kusalaṃ anāvajjantassāti
yaṃ taṃ akusalānantaraṃ paṭisandahantaṃ kusalaṃ uppajjati, taṃ anāvajjantassa
uppajjatīti pucchati. Itaro pana vinā āvajjanena kusalassa uppattiṃ apassanto
paṭikkhipati. Kusalaṃ ayoniso manasikarototi idaṃ yadi akusalānantaraṃ kusalaṃ
uppajjeyya, akusalasseva āvajjanena ayoniso manasikaroto uppajjeyyāti
codanatthaṃ vuttaṃ. Sesaṃ yathāpālimeva niyyāti. Nanu yasmiṃyeva vatthusminti vacanaṃ
ekārammaṇe sarāgavirāguppattiṃ dīpeti, na kusalākusalānaṃ anantarataṃ, tasmā
asādhakanti.
                  Kusalākusalapaṭisandahanakathāvaṇṇanā niṭṭhitā.
                          ------------
                      2. Saḷāyatanuppattikathāvaṇṇanā
     [691-692] Idāni saḷāyatanuppattikathā nāma hoti. Tattha upapattesiyena
paṭisandhicittena saheva opapātikānaṃ saḷāyatanaṃ uppajjati, gabbhaseyyakānaṃ
ajjhattikāyatanesu manāyatanakāyāyatanāneva paṭisandhikkhaṇe uppajjanti, sesāni
@Footnote: 1 cha.Ma. paṭisandhānaṃ   2 cha.Ma. mahāsaṃghikā

---------------------------------------------------------------------------------------------
page274.
Cattāri sattasattatirattimhi, tāni ca kho yena kammunā paṭisandhi gahitā,
tasseva aññassa vā katattāti ayaṃ sakasamaye vādo. Yesaṃ pana ekakammasambhavattā
sampannasākhāviṭapānaṃ rukkhādīnaṃ aṅkuro viya bījamattaṃ saḷāyatanaṃ mātukucchismiṃ
paṭisandhikkhaṇeyeva uppajjatīti laddhi seyyathāpi pubbaseliyāparaseliyānaṃ, 1- te
sandhāya saḷāyatananti pucchā sakavādissa, paṭiññā itarassa. Sabbaṅgapaccaṅgītiādi
saḷāyatane sati evarūpo hutvā okkameyyāti codanatthaṃ vuttaṃ. Mātukucchigatassāti
pucchā paravādissa. Parato mātukucchigatassa pacchā kesāti pucchā sakavādissa.
Sesamettha uttānatthamevāti.
                    Saḷāyatanuppattikathāvaṇṇanā niṭṭhitā.
                           -----------
                      3. Anantarapaccayakathāvaṇṇanā
     [693-697] Idāni anantarapaccayakathā nāma hoti. Tattha naccagītādīsu
rūpadassanasaddasavanādīnaṃ lahuparivattitaṃ disvā "imāni viññāṇāni aññamaññassa
anantarā uppajjantī"ti yesaṃ laddhi seyyathāpi uttarāpathakānaṃ, te sandhāya
cakkhuviññāṇassāti pucchā sakavādissa, paṭiññā itarassa. Sotaviññāṇaṃ
rūpārammaṇaṃyevāti yadi cakkhuviññāṇassa anantarā uppajjeyya, vipākamanodhātu
viya rūpārammaṇaṃ siyāti codanatthaṃ 2- vuttaṃ. Cakkhuñca paṭicca rūpe ca uppajjati
sotaviññāṇanti pañhesu suttābhāvena paṭikkhipitvā anantaruppattiṃ 3-
sallakkhento laddhivasena paṭijānāti. Taññeva cakkhuviññāṇaṃ taṃ sotaviññāṇanti
yathā paṭhamajavanānantaraṃ dutiyajavanaṃ manoviññāṇabhāvena taññeva hoti, kinte tathā
etampi dvayaṃ ekamevāti pucchati. Iminā nayena sabbavāresu attho veditabbo.
@Footnote: 1 cha.Ma. pubbaseliyānaṃ   2 cha.Ma. codetuṃ   3 Sī.,Ma. anantarapavattiṃ

---------------------------------------------------------------------------------------------
page275.
Naccati gāyatītiādivacanaṃ ārammaṇasamodhāne lahuparivattitāya vokiṇṇabhāvaṃ dīpeti,
na anantarapaccayataṃ, tasmā asādhakanti.
                    Anantarapaccayakathāvaṇṇanā niṭṭhitā.
                          ------------
                        4. Ariyarūpakathāvaṇṇanā
     [698-699] Idāni ariyarūpakathā nāma hoti. Tattha sammāvācākammantā
rūpaṃ, tañca kho "sabbaṃ rūpaṃ cattāri ca mahābhūtāni catunnañca mahābhūtānaṃ
upādāyarūpan"ti 1- vacanato upādāyarūpanti yesaṃ laddhi seyyathāpi uttarāpathakānaṃ,
te sandhāya ariyarūpaṃ mahābhūtānaṃ upādāyāti pucchā sakavādissa. Tattha ariyānaṃ
rūpaṃ, ariyaṃ vā rūpanti ariyarūpaṃ. Āmantāti laddhiyaṃ ṭhatvā paṭiññā itarassa.
Kusalanti puṭṭho laddhivaseneva paṭijānāti. Anāsavapucchādīsupi eseva nayo.
Yaṅkiñci rūpanti suttaṃ ṭhapetvā bhūtāni sesarūpassa upādābhāvaṃ dīpeti, na
sammāvācākammantānaṃ. Tesañhi rūpamattaññeva asiddhaṃ, kuto upādārūpatā,
tasmā asādhakanti.
                      Ariyarūpakathāvaṇṇanā niṭṭhitā.
                           -----------
                      5. Aññoanusayotikathāvaṇṇanā
     [700-701] Idāni añño anusayotikathā nāma hoti. Tattha yasmā
puthujjano kusalābyākate citte vattamāne sānusayoti vattabbo, na pariyuṭṭhitoti,
tasmā añño anusayo aññaṃ pariyuṭṭhānanti yesaṃ laddhi seyyathāpi andhakānaṃ,
te sandhāya añño kāmarāgānusayoti pucchā sakavādissa, paṭiññā itarassa.
@Footnote: 1 Ma.u. 14/67/50

---------------------------------------------------------------------------------------------
page276.
Sesaṃ heṭṭhā anusayakathāyaṃ vuttanayeneva veditabbaṃ. Sānusayotiādi pana tasmiṃ
samaye anusayassa appahīnattā sānusayoti vattabbataṃ anuppannattā ca
pariyuṭṭhitoti avattabbataṃ dīpeti, na anusayapariyuṭṭhānānaṃ aññattaṃ, tasmā
asādhakanti.
                    Aññoanusayotikathāvaṇṇanā niṭṭhitā.
                          ------------
                  6. Pariyuṭṭhānaṃcittavippayuttantikathāvaṇṇanā
     [702] Idāni pariyuṭṭhānaṃ cittavippayuttantikathā nāma hoti. Tattha
yasmā aniccādito manasikarotopi rāgādayo uppajjanti. Vuttampi cetaṃ
"appekadā bho bhāradvāja asubhato *- manasikarissāmīti subhatova manasikarotī"ti. 1-
Tasmā pariyuṭṭhānaṃ cittavippayuttanti yesaṃ laddhi seyyathāpi andhakānaṃyeva, te
sandhāya pucchā sakavādissa, paṭiññā itarassa. Sesamettha heṭṭhā vuttanayattā 2-
uttānatthamevāti.
                Pariyuṭṭhānaṃcittavippayuttantikathāvaṇṇanā niṭṭhitā.
                         --------------
                       7. Pariyāpannakathāvaṇṇanā
     [703-705] Idāni pariyāpannakathā nāma hoti. Tattha yasmā
kāmarāgo kāmadhātuṃ anuseti, kāmadhātupariyāpannoti ca vuccati, tasmā rūparāgāpi 3-
rūpadhātuarūpadhātuyo anusenti, rūpadhātuarūpadhātupariyāpannāyeva ca nāma hontīti
yesaṃ laddhi seyyathāpi andhakānañceva samitiyānañca, te sandhāya rūparāgoti
pucchā sakavādissa, paṭiññā itarassa. Tattha anusetīti yathā kāmarāgo
@Footnote: 1 saṃ.saḷā. 18/197/141 (syā)    2 cha.Ma. "heṭṭhā vuttanayattā"ti pāṭho na dissati
@* pāli. manasikarissāmāti subhatova āgacchati   3 cha.Ma. rūparāgārūparāgāpi

---------------------------------------------------------------------------------------------
page277.
Kāmavitakkasaṅkhātaṃ kāmadhātuṃ sahajātavasena anuseti, kinte evaṃ rūparāgopi
rūpadhātunti pucchati. Pariyāpannoti yathā ca so tividhāya kāmadhātuyā kilesakāmavasena
pariyāpannattā kāmadhātupariyāpanno, kinte evaṃ rūparāgopi rūpadhātupariyāpannoti
pucchati. Itaro panassa adhippāyaṃ asallakkhento kevalaṃ laddhivasena
āmantāti paṭijānāti. Atha naṃ tamatthaṃ sallakkhāpetuṃ kusalavipākakiriyāsaṅkhātehi
samāpattesiyādīhi saṃsandetvā 1- pucchituṃ samāpattesiyotiādimāha. Sesamettha
yathāpālimeva niyyāti. Nanu kāmarāgotiādivacanampi kāmarāgasseva kāmadhātuyaṃ
anusayabhāvañca pariyāpannatañca dīpeti, na itaresaṃ itaradhātūsūti.
                     Pariyāpannakathāvaṇṇanā niṭṭhitā.
                          ------------
                        8. Abyākatakathāvaṇṇanā
     [706-708] Idāni abyākatakathā nāma hoti. Tattha vipākakiriyārūpa-
nibbānasaṅkhātaṃ catubbidhaṃ abyākataṃ avipākattā abyākatanti vuttaṃ, diṭṭhigataṃ
"sassato lokoti kho vaccha abyākatametan"ti 2- sassatādibhāvena akathitattā.
Yesaṃ pana imaṃ vibhāgaṃ aggahetvā purimābyākataṃ viya diṭṭhigataṃ abyākatanti
laddhi seyyathāpi andhakānañceva uttarāpathakānañca, tesaṃ taṃ vibhāgaṃ dassetuṃ
diṭṭhigataṃ abyākatanti pucchā sakavādissa, paṭiññā itarassa. Sesamettha
yathāpālimeva niyyātīti.
                      Abyākatakathāvaṇṇanā niṭṭhitā.
                          ------------
                       9. Apariyāpannakathāvaṇṇanā
     [709-710] Idāni apariyāpannakathā nāma hoti. Tattha yasmā
puthujjano jhānalābhī kāmesu vītarāgoti vattabbo hoti, na pana vigatadiṭṭhikoti,
@Footnote: 1 cha.Ma. saṃsanditvā   2 saṃ.saḷā. 18/792/479 (syā)

---------------------------------------------------------------------------------------------
page278.
Tasmā diṭṭhigataṃ apariyāpannanti yesaṃ laddhi seyyathāpi pubbaseliyānaṃ, te
sandhāya pucchā sakavādissa, paṭiññā itarassa. Sesamettha yathāpālimeva
niyyātīti.
                     Apariyāpannakathāvaṇṇanā niṭṭhitā.
                       Cuddasamo vaggo samatto.
                          ------------
                          15. Paṇṇarasamavagga
                        1. Paccayatākathāvaṇṇanā
     [711-717] Idāni paccayatākathā nāma hoti. Tattha yo dhammo
hetupaccayena paccayo, so yesaṃ hetupaccayena paccayo, tesaññeva yasmā
ārammaṇānantarasamanantarapaccayena paccayo na hoti, yo vā ārammaṇapaccayena
paccayo, so yasmā tesaññeva anantarasamanantarapaccayena paccayo na hoti, tasmā
paccayatā vavatthitāti yesaṃ laddhi seyyathāpi mahāsaṃghikānaṃ, te sandhāya pucchā
sakavādissa, paṭiññā itarassa. Sesamettha yathāpālimeva niyyātīti.
                      Paccayatākathāvaṇṇanā niṭṭhitā.
                          -------------
                      2. Aññamaññapaccayakathāvaṇṇanā
     [718-719] Idāni aññamaññapaccayakathā nāma hoti. Tattha yesaṃ
samaye "avijjāpaccayā saṅkhārā"ti ayameva tanti, "saṅkhārapaccayāpi avijjā"ti
ayaṃ natthi, tasmā avijjāva saṅkhārānaṃ paccayo, na pana saṅkhārā avijjāyāti
laddhi seyyathāpi mahāsaṃghikānaṃ, te sandhāya avijjāsaṅkhārādīnaṃ aññamaññapaccayatāpi
atthīti dassetuṃ pucchā sakavādissa, paṭiññā itarassa. Avijjā saṅkhārenāti

---------------------------------------------------------------------------------------------
page279.
Ettha apuññābhisaṅkhārova gahito, tasmā saṅkhārapaccayāpi avijjāti ettha
sahajātaaññamaññaatthiavigatasampayuttavasena paccayatā veditabbā. Upādānapaccayāpi
taṇhāti ettha ṭhapetvā kāmupādānaṃ sesāni tīṇi upādānāni avijjāya
saṅkhārā viya taṇhāya paccayā hontīti veditabbāni. Sesaṃ yathāpālimeva
niyyāti. Jarāmaraṇapaccayāti pucchā paravādissa, nāmarūpaṃ viññāṇapaccayāti
sakavādissāti.
                    Aññamaññapaccayakathāvaṇṇanā niṭṭhitā.
                           -----------
                         3. Addhākathāvaṇṇanā
     [720-721] Idāni addhākathā nāma hoti. Tattha "tīṇimāni bhikkhave
kathāvatthūnī"ti 1- suttaṃ nissāya kālasaṅkhāto addhā nāma parinipphanno
atthīti yesaṃ laddhi, tesaṃ "addhā nāma koci parinipphanno natthi aññatra
kālapaññattimattā, rūpādayo pana khandhā parinipphannā"ti vibhāgaṃ dassetuṃ addhā
parinipphannoti pucchā sakavādissa, paṭiññā itarassa. Atha naṃ "sace so
parinipphanno, rūpādīsu anena aññatarena bhavitabban"ti codetuṃ rūpantiādimāha.
Itaro paṭikkhipati. Sesaṃ yathāpālimeva niyyātīti.
                       Addhākathāvaṇṇanā niṭṭhitā.
                            --------
                       4. Khaṇalayamuhuttakathāvaṇṇanā
     [722-723] Idāni khaṇalayamuhuttakathā nāma hoti. Khaṇalayamuhuttakathāsupi
eseva nayo. Sabbepi hete khaṇādayo addhāpariyāyāevāti.
                     Khaṇalayamuhuttakathāvaṇṇanā niṭṭhitā.
                            --------
@Footnote: 1 aṅ.tika. 20/68/192

---------------------------------------------------------------------------------------------
page280.
                         5. Āsavakathāvaṇṇanā
     [724-725] Idāni āsavakathā nāma hoti. Tattha yasmā catūhi
  āsavehi uttariṃ añño āsavo nāma natthi, yena cattāro āsavā sāsavā
  siyuṃ, tasmā cattāro āsavā anāsavāti yesaṃ laddhi seyyathāpi hetuvādānaṃ, te
  sandhāya pucchā sakavādissa, paṭiññā itarassa. Atha naṃ "yadi te āsavā
  anāsavā, evaṃ sante tehi maggādilakkhaṇappattehi bhavitabban"ti codetuṃ
  maggotiādimāha. Sesamettha uttānatthamevāti.
                       Āsavakathāvaṇṇanā niṭṭhitā.
                           ----------
                        6. Jarāmaraṇakathāvaṇṇanā
     [726-727] Idāni jarāmaraṇakathā nāma hoti. Tattha jarāmaraṇaṃ nāma
aparinipphannattā lokiyanti vā lokuttaranti vā na vattabbaṃ. "lokiyā dhammā
lokuttarā dhammā"ti hi duke jarāmaraṇaṃ neva lokiyapade, na lokuttarapade
niddiṭṭhaṃ. Tattha yesaṃ imaṃ lakkhaṇaṃ anādiyitvā lokuttarānaṃ dhammānaṃ jarāmaraṇaṃ
lokuttaranti laddhi seyyathāpi mahāsaṃghikānaṃ, te sandhāya pucchā sakavādissa,
paṭiññā itarassa. Sesamettha yathāpālimeva niyyātīti.
                      Jarāmaraṇakathāvaṇṇanā niṭṭhitā.
                            ---------
                      7. Saññāvedayitakathāvaṇṇanā
     [728-729] Idāni saññāvedayitakathā nāma hoti, tattha saññāvedayita-
nirodhasamāpatti nāma na koci dhammo, catunnaṃ pana khandhānaṃ nirodho. Iti
sā neva lokiyā na lokuttaRā. Yasmā pana lokiyā na hoti, tasmā lokuttarāti

---------------------------------------------------------------------------------------------
page281.
Yesaṃ laddhi seyyathāpi hetuvādānaṃyeva, te sandhāya pucchā sakavādissa, paṭiññā
itarassa. Sesaṃ purimasadisamevāti. 1-
                    Saññāvedayitakathāvaṇṇanā niṭṭhitā.
                          -------------
                     8. Dutiyasaññāvedayitakathāvaṇṇanā
     [730-731] Idāni yasmā sā lokuttarā na hoti, tasmā lokiyāti
yesaṃ laddhi seyyathāpi hetuvādānaṃ, te sandhāya pucchā sakavādissa, paṭiññā
itarassa. Sesaṃ purimasadisamevāti.
                   Dutiyasaññāvedayitakathāvaṇṇanā niṭṭhitā.
                          -------------
                     9. Tatiyasaññāvedayitakathāvaṇṇanā
     [732] Idāni yasmā "asuko maraṇadhammo, asuko na maraṇadhammo"ti
sattānaṃ maraṇadhammatāya niyamo natthīti saññāvedayitanirodhaṃ samāpannopi kālaṃ
kareyyāti yesaṃ laddhi seyyathāpi rāgirikānaṃ, tesaṃ samāpannāyapi maraṇadhammatāya
maraṇasamayañca amaraṇasamayañca dassetuṃ pucchā sakavādissa, paṭiññā itarassa. Atha
naṃ yasmā kālaṃ karontassa nāma maraṇantikehi phassādīhi bhavitabbaṃ, tasmā
tenākārena codetuṃ atthītiādimāha.
     Aphassakassa kālakiriyātiādīni puṭṭho sesasatte sandhāya paṭikkhipati.
Visaṃ kameyyātiādīni puṭṭho samāpattiānubhāvaṃ sandhāya paṭikkhipati. Dutiyavāre
sarīrapakatiṃ sandhāya paṭijānāti. Evaṃ sante pana samāpattiānubhāvo nāma na
hoti, teneva na nirodhaṃ samāpannoti anuyuñjati.
@Footnote: 1 cha.Ma. purimakathāsadisamevāti

---------------------------------------------------------------------------------------------
page282.
     [733-734] Na kālaṃ kareyyāti pucchā paravādissa. Atthi so niyāmoti
paravādissa pañhe pana yasmā evarūpo niyāmo nāma natthi, tasmā paṭikkhipati.
Cakkhuviññāṇasamaṅgītiādi sakavādinā "niyāme asantepi samayeneva 1- marati, na
asamayenā"ti dassetuṃ vuttaṃ. Tatrāyamadhippāyo:- yadi niyāmābhāvena kālakiriyā
bhaveyya, cakkhuviññāṇasamaṅginopi bhaveyya, tato "pañcahi viññāṇehi na cavati
na upapajjatī"ti suttavirodho siyā. Yathā pana cakkhuviññāṇasamaṅgissa kālakiriyā
na hoti, tathā nirodhasamāpannassāpīti.
                   Tatiyasaññāvedayitakathāvaṇṇanā niṭṭhitā.
                         --------------
                     10. Asaññasattūpikākathāvaṇṇanā
     [735] Idāni asaññasattūpikā kathā nāma hoti. Tattha saññāvirāgavasena
pavattabhāvanā asaññasamāpattipi nirodhasamāpattipi saññāvedayitanirodhasamāpatti
nāma. Iti dve saññāvedayitanirodhasamāpattiyo lokiyā ca lokuttarā ca. Tattha
lokiyā puthujjanassa asaññasattūpikā hoti, lokuttarā ariyānaṃ, sā ca
nāsaññasattūpikā. Imaṃ pana vibhāgaṃ akatvā aviseseneva saññāvedayitanirodha-
samāpatti asaññasattūpikāti yesaṃ laddhi seyyathāpi hetuvādānaṃ, te sandhāya
pucchā sakavādissa, paṭiññā itarassa. Atha naṃ yasmā asaññasamāpattiṃ samāpannassa
alobhādayo atthi, na nirodhasamāpattiṃ, tasmā tesaṃ vasena codetuṃ atthītiādimāha.
     [736] Idhāpi asaññīti pañhe idha saññāvirāgavasena samāpannattā
asaññitā anuññātā, tatrāpi 2- asaññasatteneva. Tasmā imaṃ paṭiññaṃ gahetvā
laddhiṃ patiṭṭhapentena chalena patiṭṭhāpitā hoti. Idha vā nirodhasamāpattiṃ sandhāya
@Footnote: 1 cha.Ma. maraṇasamayeneva   2 Sī.,Ma. tatra

---------------------------------------------------------------------------------------------
page283.
Asaññitā anuññātā, tatrāpi ito cutassa anāgāmino nirodhasamāpattimeva.
Tasmāpi imāya paṭiññāya patiṭṭhāpitā laddhi appatiṭṭhitāyevāti.
                    Asaññasattūpikākathāvaṇṇanā niṭṭhitā.
                          ------------
                       11. Kammūpacayakathāvaṇṇanā
     [737] Idāni kammūpacayakathā nāma hoti. Tattha yesaṃ kammūpacayo nāma
kammato añño cittavippayutto abyākato anārammaṇoti laddhi seyyathāpi
andhakānañceva samitiyānañca, te sandhāya aññaṃ kammanti pucchā sakavādissa,
paṭiññā itarassa. Atha naṃ "yadi kammato añño kammūpacayo, phassāditopi
aññena phassūpacayādinā bhavitabban"ti codetuṃ añño phassotiādimāha. Itaro
laddhiyā abhāvena paṭikkhipati.
     [738-739] Kammena sahajātoti pañhesu cittavippayuttaṃ sandhāya
paṭikkhipati, cittasampayuttaṃ sandhāya paṭijānāti. Kusaloti 1- pañhesu vippayuttaṃ
sandhāya paṭikkhipati, sampayuttaṃ sandhāya paṭijānāti. 1-  Parato akusaloti pañhesupi
eseva nayo.
     [740] Sārammaṇoti puṭṭho pana ekantaṃ anārammaṇameva icchati,
tasmā paṭikkhipati. Cittaṃ bhijjamānanti yadā cittaṃ bhijjamānaṃ hoti, tadā kammaṃ
bhijjatīti attho. Bhummatthe vā paccattaṃ, citte bhijjamāneti attho. Ayameva vā
pāṭho. Tattha yasmā sampayutto bhijjati, vippayutto na bhijjati, tasmā
paṭijānāti ceva paṭikkhipati ca.
     [741] Kammamhi kammūpacayoti kamme sati kammūpacayo kamme vā
patiṭṭhite  kammūpacayo, kammūpacayatova vipāko nibbattati. Tasmiṃ pana kamme
@Footnote: 1-1 cha.Ma. pañhesupi cittavippayuttaṃ sandhāya paṭijānāti

---------------------------------------------------------------------------------------------
page284.
Niruddhe yāva aṅkuruppādā bījaṃ viya yāva vipākuppādā kammūpacayo tiṭṭhatītissa
laddhi, tasmā paṭijānāti. Taññeva kammaṃ, so kammūpacayo, so kammavipākoti
yasmā kammamhi kammūpacayo, so ca yāva vipākuppādā tiṭṭhatītissa laddhi,
tasmā naṃ tesaṃ tiṇṇampi ekattaṃ pucchati. Vipāko sārammaṇoti idaṃ vipāko
viya vipākadhammadhammopi ārammaṇapaṭibaddhoyevāti codanatthaṃ pucchati. Itaro pana
laddhivasena ekaṃ paṭijānāti, ekaṃ paṭikkhipati. Paṭilomepi eseva nayo.
Sesamettha yathāpālimeva niyyātīti.
                      Kammūpacayakathāvaṇṇanā niṭṭhitā.
                       Paṇṇarasamo vaggo niṭṭhito.
                       Tatiyo paṇṇāsako samatto.
                           ----------
                          16. Soḷasamavagga
                         1. Niggahakathāvaṇṇanā
     [743-744] Idāni niggahakathā nāma hoti. Tattha ye loke
balappattā vasībhūtā, te yadi parassa cittaṃ niggaṇhituṃ na sakkuṇeyyuṃ, kā
tesaṃ balappatti, ko vasībhāvo. Balappattiyā pana vasībhāvena ca addhā te
parassa cittaṃ niggaṇhantīti yesaṃ laddhi seyyathāpi mahāsaṃghikānaṃ, te sandhāya
paro parassāti pucchā sakavādissa, paṭiññā itarassa. Tattha niggaṇhātīti
saṅkilesāpattito nivāreti. Sesamettha yathāpālimeva niyyātīti. Paggahakathāyapi
eseva nayo.
                       Niggahakathāvaṇṇanā niṭṭhitā.
                           -----------

---------------------------------------------------------------------------------------------
page285.
                      3. Sukhānuppadānakathāvaṇṇanā
     [747-748] Idāni sukhānuppadānakathā nāma hoti. Tattha "bahunnaṃ
vata no bhagavā sukhadhammānaṃ upahattā"ti 1- suttaṃ  nissāya paro parassa sukhaṃ
anuppadetīti yesaṃ laddhi seyyathāpi hetuvādānaṃ, te sandhāya pucchā sakavādissa,
paṭiññā itarassa. Dukkhaṃ anuppadetīti puṭṭho pana tādisaṃ suttapadaṃ apassanto
paṭikkhipati. Attano sukhantiādipañhe yaṃ attano parassa vā, taṃ anuppadātuṃ
na sakkā. Yaṃ tasseva, kiṃ tattha anuppadānaṃ nāmāti paṭikkhipati. Nevattanoti
ādipañhe pana yaṃ evarūpaṃ, na taṃ anuppadinnaṃ nāma bhavitumarahatīti laddhiyā
paṭijānāti. No ca vata reti tādisassa sukhassa abhāvā vuttaṃ. Sukhadhammānaṃ
upahattāti vacanaṃ bhagavato paresaṃ sukhuppattiyā paccayabhāvaṃ dīpeti, na annādīnaṃ
viya sukhassa anuppadānaṃ, tasmā asādhakanti.
                    Sukhānuppadānakathāvaṇṇanā niṭṭhitā.
                           -----------
                     4. Adhigayhamanasikārakathāvaṇṇanā
     [749-753] Idāni adhigayha manasikārakathā nāma hoti. Tattha duvidho
manasikāro nayato ca ārammaṇato ca. Tattha ekasaṅkhārassāpi aniccatāya diṭṭhāya
sabbe saṅkhārā aniccāti avasesesu nayato manasikāro hoti. Atīte pana
saṅkhāre manasikaronto na anāgate manasikātuṃ sakkoti. Atītādīsu aññataraṃ
manasikaroto ārammaṇato manasikāro hoti. Tattha paccuppanne manasikaronto
yena cittena te manasikaroti, taṃ paccuppannakkhaṇe manasikātuṃ na sakkoti.
Tattha yesaṃ "sabbe saṅkhārā aniccā"tiādivacanaṃ nissāya "manasikaronto nāma
@Footnote: 1 Ma.Ma. 13/148/121

---------------------------------------------------------------------------------------------
page286.
Adhigayha adhigaṇhitvā saṅgaṇhitvā sabbe saṅkhāre ekato manasikarotī"ti laddhi
seyyathāpi pubbaseliyānaṃ, 1- te sandhāya pucchā sakavādissa, paṭiññā itarassa.
     Atha naṃ yasmā sabbe ekato manasikarontena yena cittena te
manasikaroti, tampi manasikātabbaṃ hoti, tasmā taṃcittatāya codetuṃ tena cittenāti-
ādimāha. Itaro ārammaṇaṃ katvā na sakkā jānitunti sandhāya paṭikkhipati.
Evaṃlakkhaṇaṃ cittanti ñātattā pana tampi cittaṃ ñātameva hotīti sandhāya
paṭijānāti. Athavā taññeva tassa ārammaṇaṃ na hotīti paṭikkhipati, "sabbe
saṅkhārā aniccāti, 2- yadā paññāya passatī"tiādīni nissāya uppannaladdhivasena
paṭijānāti. Sesapañhadvayepi eseva nayo. Tena phassenātiādīsu pana tathārūpaṃ
suttaṃ apassanto paṭikkhipati. 3- Teneva 4- atītādipañhesu heṭṭhā vuttanayeneva
paṭikkhepapaṭiññā veditabbā. Sesaṃ yathāpālimeva niyyātīti. Sabbe saṅkhārāti-
ādivacanaṃ nayato dassanaṃ sandhāya vuttaṃ, na ekakkhaṇe ārammaṇato, tasmā
asādhakanti.
                   Adhigayhamanasikārakathāvaṇṇanā niṭṭhitā.
                           -----------
                        5. Rūpaṃhetūtikathāvaṇṇanā
     [754-756] Idāni rūpaṃ hetūtikathā nāma hoti. Tattha hetūti
kusalamūlādino hetuhetussāpi nāmaṃ, yassa kassaci paccayassāpi. Imaṃ pana vibhāgaṃ
akatvā "cattāro mahābhūtā hetū"ti vacanamattaṃ nissāya aviseseneva rūpaṃ hetūti
yesaṃ laddhi seyyathāpi uttarāpathakānaṃ, te sandhāya pucchā sakavādissa, paṭiññā
itarassa. Alobho hetūti kinte rūpaṃ alobhasaṅkhāto hetūti pucchati, itaro
@Footnote: 1 cha.Ma. pubbaseliyāparaseliyānaṃ   2 cha.Ma. aniccā
@3 cha.Ma. paṭikkhipateva   4 cha.Ma. ayaṃ pāṭho na dissati

---------------------------------------------------------------------------------------------
page287.
Paṭikkhipati. Sesesupi eseva nayo. Mahābhūtā upādāyarūpānaṃ upādāyahetūti
ettha paccayaṭṭhena hetubhāvo vutto, na mūlaṭṭhena, tasmā asādhakanti.
                      Rūpaṃhetūtikathāvaṇṇanā niṭṭhitā.
     [757-759] Rūpaṃsahetuntikathāvaṇṇanāya 1- imināva nayena attho
veditabboti.
                    Rūpaṃsahetukantikathāvaṇṇanā niṭṭhitā.
                         --------------
                     7. Rūpaṃkusalākusalantikathāvaṇṇanā
     [760-764] Idāni rūpaṃ kusalākusalantikathā nāma hoti. Tattha
"kāyakammaṃ vacīkammaṃ kusalampi akusalampī"ti vacanaṃ nissāya kāyavacīkammasaṅkhātaṃ
kāyaviññattivacīviññattirūpaṃ kusalampi akusalampīti yesaṃ laddhi seyyathāpi
mahisāsakānañceva samitiyānañca, te sandhāya rūpaṃ kusalanti pucchā sakavādissa,
paṭiññā itarassa. Atha naṃ "yadi te rūpaṃ kusalaṃ, evaṃvidhenānena bhavitabban"ti
codetuṃ sārammaṇantiādimāha. Parato akusalapañhepi eseva nayo. Sesamettha
uttānatthamevāti.
                    Rūpaṃkusalākusalantikathāvaṇṇanā niṭṭhitā.
                          -------------
                       8. Rūpaṃvipākotikathāvaṇṇanā
     [765-767] Idāni rūpaṃ vipākotikathā nāma hoti. Tattha yaṃ kammassa
katattā uppannā cittacetasikā viya kammassa katattā uppannaṃ, taṃ rūpampi
vipākoti yesaṃ laddhi seyyathāpi andhakānañceva samitiyānañca, te sandhāya
@Footnote: 1 cha.Ma. sahetukakathāyampi

---------------------------------------------------------------------------------------------
page288.
Pucchā sakavādissa, paṭiññā itarassa. Atha naṃ "yadi te rūpaṃ vipāko,
evaṃvidhenānena bhavitabban"ti codetuṃ sukhavedanīyantiādimāha. Sesamettha 1-
yathāpālimeva niyyātīti.
                     Rūpaṃvipākotikathāvaṇṇanā niṭṭhitā.
                          -------------
                  9. Rūpaṃrūpāvacarārūpāvacarantikathāvaṇṇanā
     [768-770] Idāni rūpaṃ rūpāvacarārūpāvacarantikathā nāma hoti. Tattha
yaṃ kāmāvacarakammassa katattā rūpaṃ, taṃ yasmā kāmāvacaraṃ, tasmā rūpāvacarā-
rūpāvacarakammānampi katattā rūpena rūpāvacarena 2- bhavitabbanti yesaṃ laddhi
seyyathāpi andhakānaṃ, te sandhāya atthi rūpaṃ rūpāvacarārūpāvacaranti pucchā
sakavādissa, paṭiññā itarassa. Sesamettha heṭṭhā vuttanayamevāti.
                Rūpaṃrūpāvacarārūpāvacarantikathāvaṇṇanā niṭṭhitā.
                          ------------
             10. Rūparāgorūpadhātupariyāpannotiādikathāvaṇṇanā 3-
     [771-775] Idāni rūparāgo rūpadhātupariyāpanno arūparāgo arūpadhātu-
pariyāpannotikathā nāma hoti. Tattha yasmā kāmarāgo kāmadhātupariyāpanno,
tasmā rūparāgehipi 4- rūpadhātuarūpadhātupariyāpannehi bhavitabbanti yesaṃ laddhi
seyyathāpi andhakānaṃ, te sandhāya pucchā sakavādissa, paṭiññā itarassa. Sesaṃ
heṭṭhā vuttanayeneva veditabbaṃ. Kevalañhi tattha "rūpadhātuṃ anuseti, arūpadhātuṃ
@Footnote: 1 cha.Ma. sesaṃ   2 cha.Ma. rūpāvacarārūpāvacarena
@3 cha.Ma. rūpārūpadhātupariyāpannakathāvaṇṇanā   4 cha.Ma. rūparāgārūparāgehipi

---------------------------------------------------------------------------------------------
page289.
Anusetī"ti padaviseso. Sā ca laddhi andhakānañceva samitiyānañca, ayaṃ
andhakānaṃyevāti.
             Rūparāgorūpadhātupariyāpannotiādikathāvaṇṇanā niṭṭhitā.
                       Soḷasamo vaggo samatto.
                           -----------
                          17. Sattarasamavagga
                   1. Atthiarahatopuññūpacayotikathāvaṇṇanā
     [776-779] Idāni atthi arahato puññūpacayotikathā nāma hoti.
Tattha yesaṃ arahato dānasaṃvibhāgacetiyavandanādīni kammāni nissāya 1- atthi
arahato puññūpacayoti laddhi seyyathāpi andhakānaṃ, te sandhāya pucchā sakavādissa,
paṭiññā itarassa. Atha naṃ "arahā nāma pahīnapuññapāpo, so yadi puññaṃ
kareyya, pāpampi kareyyā"ti codetuṃ apuññūpacayoti āha. Itaro pāṇātipātādikiriyaṃ
apassanto paṭikkhipati. Puññābhisaṅkhārantiādīsu bhavagāmikammaṃ arahato natthīti
paṭikkhipati. Dānaṃ dadeyyātiādīsu kiriyācittena dānādipavattisabbhāvato sakavādī
paṭijānāti. Itaro cittaṃ anādiyitvā kiriyāpavattimattadassaneneva laddhiṃ
patiṭṭhapeti. Sā pana ayoniso patiṭṭhāpitattā appatiṭṭhāpitā hotīti.
                 Atthiarahatopuññūpacayotikathāvaṇṇanā niṭṭhitā.
                          ------------
                   2. Natthiarahatoakālamaccūtikathāvaṇṇanā
     [780] Idāni natthi arahato akālamaccūtikathā nāma hoti. Tattha
"nāhaṃ bhikkhave sañcetanikānaṃ kammānaṃ katānaṃ upacitānaṃ appaṭisaṃviditvā
@Footnote: 1 cha.Ma. disvā

---------------------------------------------------------------------------------------------
page290.
Byantībhāvaṃ vadāmī"ti 1- suttassa atthaṃ ayoniso gahetvā "arahatā nāma
sabbakammavipākaṃ paṭisaṃvedayitvāva parinibbāyitabbaṃ, tasmā natthi arahato
akālamaccū"ti yesaṃ laddhi seyyathāpi rājagirikānañceva siddhatthikānañca, te
sandhāya pucchā sakavādissa, paṭiññā itarassa. Atha naṃ "sace tassa natthi
akālamaccu, arahantaghātakena nāma na bhavitabban"ti codetuṃ natthi arahantaghātakoti
āha. Itaro anantariyakammassa ceva tādisānañca puggalānaṃ sabbhāvato
paṭikkhipati.
     [781] Visaṃ na kameyyāti pañhe "yāva pubbe katakammaṃ parikkhayaṃ na
gacchati, tāva na kamatī"ti laddhiyā paṭikkhipati. Sesamettha yathāpālimeva niyyāti.
     [782] Nāhaṃ bhikkhaveti suttaṃ idaṃ sandhāya vuttaṃ:- sañcetanikānaṃ
kammānaṃ katānaṃ vipākaṃ appaṭisaṃveditvā avinditvā ananubhavitvā byantībhāvaṃ
tesaṃ kammānaṃ parivaṭumaparicchinnabhāvaṃ na vadāmi, tañca kho diṭṭhadhammavedanīyānaṃ
diṭṭheva dhamme, na tato paraṃ, upapajjavedanīyānaṃ anantaraṃ upapattiṃ upapajjitvāva,
na tato paraṃ, aparāpariyavedanīyānaṃ kammānaṃ 2- yadā vipākokāsaṃ labhanti,
tathārūpe apare 3- vā pariyāye. Evaṃ sabbathāpi saṃsārapavatte sati laddhavipākavāre
kamme na vijjati so 4- jagatippadeso, yatra ṭhito 5- mucceyya pāpakammāti.
Evaṃ sante yadetaṃ "aladdhavipākavārampi kammaṃ avassaṃ arahatā 6- paṭisaṃveditabban"ti
kappanāvasena "natthi arahato akālamaccū"ti laddhipatiṭṭhāpanaṃ kataṃ, taṃ
dukkaṭamevāti.
                 Natthiarahatoakālamaccūtikathāvaṇṇanā niṭṭhitā.
                          -------------
@Footnote: 1 aṅ.dasaka. 24/217/241   2 cha.Ma. ayaṃ pāṭho na dissati
@3 cha.Ma. aparāpare  4 cha.Ma. vijjateso
@5 cha.Ma. yatthaṭṭhito   6 cha.Ma. arahato

---------------------------------------------------------------------------------------------
page291.
                     3. Sabbamidaṃkammatotikathāvaṇṇanā
     [783] Idāni sabbamidaṃ kammatotikathā nāma hoti. Tattha "kammunā
vattati loko"ti suttaṃ nissāya "sabbamidaṃ kammakilesavipākavaṭṭaṃ kammatova
hotī"ti yesaṃ laddhi seyyathāpi rājagirikānañceva siddhatthikānañca, te sandhāya
sabbamidanti pucchā sakavādissa, paṭiññā itarassa. Atha naṃ "evaṃ sante
kammampi kammato āpajjatī"ti codetuṃ kammampi kammatoti āha. Itaro yadi
kammampi kammatova nāma taṃ kammaṃ vipākoyeva siyāti paṭikkhipati. Pubbekatahetūti
"yadi sabbamidaṃ kammato, pubbekatahetunā tena bhavitabban"ti codetuṃ pucchati,
itaro pubbekatahetuvādabhayena paṭikkhipati.
     [784] Kammavipākatoti "yadi sabbamidaṃ kammato, yaṃ atītabhave pavattassa
hetubhūtaṃ kammaṃ, tampi purimavāre 1- bhave kammatoti kammavipāko sampajjati, tena
te sabbamidaṃ kammavipākato āpajjatī"ti codetuṃ pucchati. Itaro bījato
aṅkurasseva paccuppannapavattassa kammato nibbattiṃ sandhāya paṭikkhipati. Dutiyaṃ
puṭṭho tassāpi kammassa bījassa purimabījato viya purimakammato pavattattā paṭijānāti.
Pāṇaṃ haneyyātiādi "yadi sabbaṃ kammavipākato, pāṇātipātādīni kammavipākeneva
kareyyā"ti codetuṃ vuttaṃ. Itaro dussīlyacetanāpi purimakammanibbattā ekena
pariyāyena vipākoyevāti laddhiyā paṭijānāti. Atha naṃ "yadi te pāṇātipāto
kammavipākato nibbattati, pāṇātipāto viya vipākopi saphalo āpajjatī"ti
codetuṃ saphaloti āha. Itaro pāṇātipātassa nirayasaṃvattanikādibhāvato saphalataṃ
passanto paṭijānāti, kammavipākassa pana idannāma phalanti vuttaṭṭhānaṃ
apassanto paṭikkhipati. Adinnādānādīsupi eseva nayo. Gilānapaccayabhesajja-
parikkhāro saphaloti deyyadhammavasena dānaphalaṃ pucchati. Kammunā vattatīti suttaṃ
@Footnote: 1 cha.Ma. purimatare

---------------------------------------------------------------------------------------------
page292.
"natthi kamman"ti akammavāditaṃ paṭikkhipitvā "atthi kamman"ti kammavādita-
kammassakataṃ dīpeti, na sabbasseva kammato nibbattiṃ, tasmā asādhakanti.
                   Sabbamidaṃkammatotikathāvaṇṇanā niṭṭhitā.
                          -------------
                       4. Indriyabaddhakathāvaṇṇanā
     [786-787] Idāni indriyabaddhakathā nāma hoti. Tattha duvidhaṃ
dukkhaṃ indriyabaddhaṃ anindriyabaddhañca. Indriyabaddhaṃ dukkhavatthutāya dukkhaṃ,
anindriyabaddhaṃ udayabbayapaṭipīḷanaṭṭhena "yadaniccaṃ taṃ dukkhan"ti saṅgahitattā
dukkhaṃ. Imaṃ vibhāgaṃ aggahetvā "yassa pariññāya bhagavati brahmacariyaṃ vussati,
taṃ indriyabaddhameva dukkhaṃ, na itaran"ti yesaṃ laddhi seyyathāpi hetuvādānaṃ,
te sandhāya itarassāpi 1- dukkhabhāvaṃ dassetuṃ indriyabaddhaññevāti pucchā
sakavādissa, paṭiññā itarassa. Atha naṃ "yasmā bhagavatā `yadaniccaṃ taṃ dukkhan'ti
vuttaṃ, tasmā indriyabaddheneva tena aniccena bhavitabban"ti codetuṃ
indriyabaddhaññeva aniccantiādimāha. Nanu anindriyabaddhaṃ aniccanti nanu
paṭhavīpabbatapāsāṇādi anindriyabaddhampi aniccanti attho.
     [788] Na vattabbaṃ indriyabaddhaññeva dukkhanti pañhe āmantāti
paṭiññā sakavādissa. Anindriyabaddhañhi dukkhadomanassānaṃ ārammaṇaṃ hoti.
Uṇhakālasmiñhi aggi sītakāle ca vāto dukkhassārammaṇaṃ, niccampi bhogavināsādayo
domanassassa. Tasmā vināpi aniccaṭṭhena anindriyabaddhaṃ dukkhanti vattabbaṃ.
Kammakilesehi pana anibbattattā dukkhaṃ ariyasaccanti na vattabbaṃ, tathā
maggena apariññeyyattā. Yasmā pana tiṇakaṭṭhādinirodho vā utubījādinirodho
vā dukkhanirodho 2- ariyasaccaṃ nāma na hoti, tasmā indriyabaddhaṃ dukkhañceva
@Footnote: 1 cha.Ma. tesaṃ itarassāpi   2 cha.Ma. dukkhanirodhaṃ

---------------------------------------------------------------------------------------------
page293.
Ariyasaccañca, itaraṃ pana dukkhamevāti idaṃ nānattaṃ dassetuṃ paṭijānāti. Yathā
indriyabaddhassātiādivacanaṃ indriyabaddhassa pariññāya brahmacariyavāsaṃ
pariññātassa puna anuppattiṃ dīpeti. Tenevettha sakavādinā paṭikkhepo kato,
"yadaniccaṃ taṃ dukkhan"ti vacanena pana saṅgahitassa anindriyabaddhassa dukkhabhāvaṃ
paṭisedhetuṃ na sakkoti, tasmā asādhakanti.
                     Indriyabaddhakathāvaṇṇanā niṭṭhitā.
                          ------------
                    5. Ṭhapetvāariyamaggantikathāvaṇṇanā
     [789-790] Idāni ṭhapetvā ariyamaggantikathā nāma hoti. Tattha
"yasmā ariyamaggo `dukkhanirodhagāminīpaṭipadā'ti vutto, tasmā ṭhapetvā ariyamaggaṃ
avasesā saṅkhārā dukkhā"ti yesaṃ laddhi seyyathāpi hetuvādānaṃ, te sandhāya
pucchā sakavādissa, paṭiññā itarassa. Atha naṃ "yadi evaṃ samudayassāpi
dukkhabhāvo āpajjatī"ti codetuṃ dukkhasamudayopīti āha. Itaro hetulakkhaṇaṃ
sandhāya paṭikkhipati. Puna puṭṭho pavattipariyāpannabhāvaṃ 1- sandhāya paṭijānāti.
Tīṇevāti pañhesu suttavirodhabhayena paṭikkhipati, laddhivasena paṭijānāti. Sesamettha
uttānatthamevāti.
                  Ṭhapetvāariyamaggantikathāvaṇṇanā niṭṭhitā.
                           ----------
                6. Navattabbaṃsaṃghodakkhiṇaṃpaṭiggaṇhātītikathāvaṇṇanā
     [791-792] Idāni na vattabbaṃ saṃgho dakkhiṇaṃ paṭiggaṇhātītikathā
nāma hoti. Tattha "paramatthato maggaphalāneva saṃgho, maggaphalehi añño saṃgho
@Footnote: 1 cha. pavattapariyāpannabhāvaṃ, Ma. parivattapariyāpannabhāvaṃ

---------------------------------------------------------------------------------------------
page294.
Nāma natthi, maggaphalāni ca na kiñci paṭiggaṇhanti, tasmā na vattabbaṃ saṃgho
dakkhiṇaṃ paṭiggaṇhātī"ti yesaṃ laddhi seyyathāpi etarahi mahāpuññavādīsaṅkhātānaṃ
vetullakānaṃ, te sandhāya na vattabbanti pucchā sakavādissa, paṭiññā
itarassa. Atha naṃ "yadi saṃgho na paṭiggaṇheyya, na naṃ satthā āhuneyyotiādīhi
thomeyyā"ti codetuṃ nanu saṃgho āhuneyyotiādimāha. Saṃghassa dānaṃ
dentīti "ye te saṃghassa denti, te paṭiggāhakesu asati  kassa dadeyyun"ti
codanatthaṃ vuttaṃ. Āhutiṃ jātavedovāti suttaṃ parasamayato āgataṃ. Tattha mahāmeghanti
meghavuṭṭhiṃ sandhāya vuttaṃ. Vuṭṭhiñhi medanī paṭiggaṇhāti, na meghameva. Maggo
paṭiggaṇhātīti "maggaphalāni saṃgho"ti laddhiyā vadati, na ca maggaphalāneva saṃgho,
maggaphalapātubhāvaparisuddhe pana khandhe upādāya paññattā aṭṭha puggalā saṃgho,
tasmā asādhakanti. 1-
              Navattabbaṃsaṃghodakkhiṇaṃpaṭiggaṇhātītikathāvaṇṇanā niṭṭhitā.
                           -----------
                 7. Navattabbaṃsaṃghodakkhiṇaṃvisodhetītikathāvaṇṇanā
     [793-794] Idāni na vattabbaṃ saṃgho dakkhiṇaṃ visodhetītikathā nāma
hoti. Tattha "maggaphalāneva saṃgho nāma, na ca tāni dakkhiṇaṃ visodhetuṃ sakkonti,
tasmā na vattabbaṃ saṃgho dakkhiṇaṃ visodhetī"ti yesaṃ laddhi seyyathāpi tesaññeva,
te sandhāya pucchā sakavādissa, paṭiññā itarassa. Āhuneyyotiādi "yadi
saṃgho dakkhiṇaṃ visodhetuṃ na sakkuṇeyya, 2- na naṃ satthā evaṃ thomeyyā"ti
dassanatthaṃ vuttaṃ. Visodhetīti mahapphalaṃ karoti. Saṃghasmiñhi appaṃ dinnaṃ bahu
hoti, bahuṃ dinnaṃ bahutaraṃ hoti. Dakkhiṇeyyāti dakkhiṇārahā dakkhiṇāya anucchavikā,
@Footnote: 1 cha.Ma. asādhakametanti  2 Sī.,Ma. na sakkā

---------------------------------------------------------------------------------------------
page295.
Dakkhiṇaṃ visodhetuṃ samatthāti attho. Dakkhiṇaṃ ārādhentīti sampādenti,
appamattikāyapi dakkhiṇāya mahantaṃ phalaṃ pāpuṇantīti attho. Sesaṃ heṭṭhā
vuttanayamevāti.
               Navattabbaṃsaṃghodakkhiṇaṃvisodhetītikathāvaṇṇanā niṭṭhitā.
                           -----------
                    8. Navattabbaṃsaṃghobhuñjatītikathāvaṇṇanā
     [795-796] Idāni na vattabbaṃ saṃgho bhuñjatītikathā nāma hoti.
Tatrāpi "maggaphalāneva saṃgho nāma,  na ca tāni kiñci bhuñjanti, tasmā na
vattabbaṃ saṃgho bhuñjati, pivati, khādati, sāyatī"ti yesaṃ laddhi seyyathāpi
tesaññeva, te sandhāya pucchā  sakavādissa, paṭiññā itarassa. Atha naṃ "yadi
te saṃgho na bhuñjeyya, saṃghabhattādikaraṇaṃ niratthakaṃ bhaveyyā"ti codetuṃ nanu
atthi keci saṃghabhattāni karontītiādimāha. Gaṇabhojanantiādi "yadi saṃgho na
bhuñjeyya, kassa gaṇabhojanādīni siyun"ti codanatthaṃ vuttaṃ. Aṭṭha pānānīti idaṃ 1-
"yadi saṃgho na piveyya, kassetāni pānāni satthā anujāneyyā"ti codanatthaṃ
vuttaṃ. Sesamidampi 2- heṭṭhā vuttanayeneva veditabbanti.
                  Navattabbaṃsaṃghobhuñjatītikathāvaṇṇanā niṭṭhitā.
                          ------------
                 9. Navattabbaṃsaṃghassadinnaṃmahapphalantikathāvaṇṇanā
     [797-798] Idāni na vattabbaṃ saṃghassa dinnaṃ mahapphalantikathā
nāma hoti. Tatrāpi "maggaphalāneva saṃgho nāma, na ca sakkā tesaṃ kiñci
dātuṃ, na ca tehi paṭiggaṇhituṃ, na ca tesaṃ dānena koci upakāro ijjhati,
tasmā na vattabbaṃ saṃghassa dinnaṃ mahapphalan"ti yesaṃ laddhi seyyathāpi tesaññeva,
@Footnote: 1 cha.Ma. idampi   2 cha.Ma. sesamidhāpi

---------------------------------------------------------------------------------------------
page296.
Te sandhāya pucchā sakavādissa, paṭiññā itarassa. Āhuneyyotiādi "yadi
saṃghassa dinnaṃ mahapphalaṃ na bhaveyya, na naṃ satthā evaṃ thomeyyā"ti dassanatthaṃ
vuttaṃ. Sesaṃ yathāpālimeva niyyātīti.
               Navattabbaṃsaṃghassadinnaṃmahapphalantikathāvaṇṇanā niṭṭhitā.
                            ---------
                10. Navattabbaṃbuddhassadinnaṃmahapphalantikathāvaṇṇanā
     [799] Idāni na vattabbaṃ buddhassa dinnaṃ mahapphalantikathā nāma
hoti. Tattha "buddho bhagavā na kiñci paribhuñjati, lokānuvattanatthaṃ pana
paribhuñjamānaṃ viya attānaṃ dasseti, tasmā nirūpakārattā na vattabbaṃ tassa 1- dinnaṃ
mahapphalan"ti yesaṃ laddhi seyyathāpi tesaññeva, te sandhāya pucchā sakavādissa,
paṭiññā itarassa. Dvipadānaṃ aggotiādi "manussadssīlepi dānaṃ sahassaguṇaṃ
hoti, kimaṅgaṃ pana evarūpe aggapuggale"ti dassanatthaṃ vuttaṃ. Sesamettha
yathāpālimeva niyyātīti.
              Navattabbaṃbuddhassadinnaṃmahapphalantikathāvaṇṇanā niṭṭhitā.
                          ------------
                      11. Dakkhiṇāvisuddhikathāvaṇṇanā
     [800-801] Idāni dakkhiṇāvisuddhikathā nāma hoti. Tattha "yadi
paṭiggāhakato dakkhiṇā visujjheyya, mahapphalā bhaveyya. Dāyakena dānaṃ dinnaṃ,
paṭiggāhakena vipāko nibbattitoti añño aññassa kārako bhaveyya, parakataṃ 2-
sukhadukkhaṃ āpajjeyya, añño kareyya, añño paṭisaṃvedeyya, tasmā dāyakatova
dānaṃ visujjhati, no paṭiggāhakato, dāyakasseva 3- cittavisuddhi vipākadāyikā
@Footnote: 1 cha.Ma. tasmiṃ   2 cha.Ma. paraṃkataṃ   3 Sī. dāyakassevettha

---------------------------------------------------------------------------------------------
page297.
Hotī"ti yesaṃ laddhi seyyathāpi uttarāpathakānaṃ, te sandhāya pucchā sakavādissa,
paṭiññā itarassa. Āhuneyyātiādi "yadi paṭiggāhakato dānaṃ na visujjheyya,
kimassa āhuneyyādibhāvo kareyyā"ti dassanatthaṃ vuttaṃ. Añño aññassa kārakoti
yadi dāyakassa dānacetanā paṭiggāhakena katā bhaveyya, yuttarūpaṃ siyā. Tassa
pana dānacetanā parisuddhā paṭiggāhakasaṅkhātaṃ vatthuṃ paṭicca  mahāvipākaṭṭhena
visujjhati, tasmā acodanā esā "paṭiggāhakato 1- dānaṃ visujjhatī"ti.
                    Dakkhiṇāvisuddhikathāvaṇṇanā niṭṭhitā.
                       Sattarasamo vaggo samatto.
                          -------------
                         18. Aṭṭhārasamavagga
                       1. Manussalokakathāvaṇṇanā
     [802-803] Idāni manussalokakathā nāma hoti. Tattha "tathāgato loke
jāto loke saṃvaḍḍho lokaṃ abhibhuyya viharati anupalitto lokenā"ti 2- suttaṃ
ayoniso gahetvā "bhagavā tusitabhavane nibbatto tattheva vasati, na manussalokaṃ
āgacchati, nimmitarūpamattakaṃ panettha dassetī"ti yesaṃ laddhi seyyathāpi etarahi
vetullakānaṃyeva, te sandhāya pucchā sakavādissa, paṭiññā itarassa. Atha naṃ
puṭṭhokāsena ceva suttasādhanena ca saññāpetuṃ nanu atthītiādimāha. Loke
jātoti paravādī tusitapuraṃ sandhāya vadati, satthārā panetaṃ manussalokaññeva
sandhāya lokaṃ vuttaṃ. Lokaṃ abhibhuyyāti paravādī manussalokaṃ abhibhavitvāti diṭṭhiyā
vadati, satthā pana ārammaṇaṃ lokaṃ abhibhavitvā vihāsi. Anupalitto lokenāti paravādī
@Footnote: 1 Ma. paṭiggāhakatopi   2 saṃ.kha. 17/95/111

---------------------------------------------------------------------------------------------
page298.
Manussalokena anupalittataññeva sandhāya vadati, satthā pana lokadhammesu kilesehi
anupalitto vihāsi. Tasmā asādhakametanti.
                     Manussalokakathāvaṇṇanā niṭṭhitā.
                          ------------
                       2. Dhammadesanākathāvaṇṇanā
     [804-806] Idāni dhammadesanākathā nāma hoti. Tattha "tusitapure
ṭhito bhagavā dhammadesanatthāya abhinimmitaṃ pesesi, tena ceva tassa ca dhammadesanaṃ 1-
sampaṭicchitvā āyasmatā ānandena dhammo desito, na buddhena bhagavatā"ti
yesaṃ laddhi seyyathāpi vetullakānaññeva, te sandhāya pucchā sakavādissa, paṭiññā
itarassa. Atha naṃ "yadi tena dhammo desito, sveva satthā bhaveyyā"ti codetuṃ
abhinimmito jinotiādimāha. Itaro tathā asampaṭicchanto paṭikkhipati. Sesamettha
uttānatthamevāti.
                     Dhammadesanākathāvaṇṇanā niṭṭhitā.
                          ------------
                         3. Karuṇākathāvaṇṇanā
     [807-808] Idāni karuṇākathā nāma hoti. Tattha piyāyitānaṃ vatthūnaṃ
vipattiyā sarāgānaṃ rāgavasena karuṇāpaṭirūpikaṃ pavattiṃ disvā "rāgova karuṇā
nāma, so ca bhagavato natthi, tasmā natthi buddhassa bhagavato karuṇā"ti yesaṃ
laddhi seyyathāpi uttarāpathakānaṃ, te sandhāya pucchā sakavādissa, paṭiññā
itarassa. Atha naṃ "karuṇā nāmesā nikkilesatāya ceva sattārammaṇatāya ca
cetovimuttitāya ca ekādasānisaṃsatāya ca mettādīhi samānajātikā, tasmā yadi
@Footnote: 1 cha.Ma. desanaṃ

---------------------------------------------------------------------------------------------
page299.
Bhagavato karuṇā natthi, mettādayopi tassa na siyun"ti codetuṃ natthi buddhassa
bhagavato mettātiādimāha. Akāruṇikoti pañhe tathārūpaṃ vohāraṃ apassanto
paṭikkhipati. Sesamettha uttānatthamevāti.
                       Karuṇākathāvaṇṇanā niṭṭhitā.
                         --------------
                        4. Gandhajātakathāvaṇṇanā
     [809] Idāni gandhajātakathā nāma hoti. Tattha yesaṃ buddhe bhagavati
ayoniso pemavasena "bhagavato uccārapassāvo aññe gandhajāte ativiya
adhigaṇhāti, natthi tato ca sugandhataraṃ gandhajātan"ti laddhi seyyathāpi ekaccānaṃ
andhakānañceva uttarāpathakānañca, te sandhāya pucchā sakavādissa, paṭiññā
itarassa. Sesamettha yathāpālimeva niyyātīti.
                      Gandhajātakathāvaṇṇanā niṭṭhitā.
                         --------------
                        5. Ekamaggakathāvaṇṇanā
     [810-811] Idāni ekamaggakathā nāma hoti. Tattha yesaṃ buddhe
bhagavati ayoniso pemavaseneva "bhagavā sotāpanno hutvā sakadāgāmī hutvā
anāgāmī hutvā 1- arahattaṃ sacchākāsi, ekeneva pana ariyamaggena cattāri
phalāni sacchākāsī"ti laddhi seyyathāpi tesaññeva, te sandhāya pucchā sakavādissa,
paṭiññā itarassa. Atha naṃ catūhi phalehi saddhiṃ uppannānaṃ catunnaṃ phassādīnaṃ
ekato samodhānavasena codetuṃ catunnaṃ phassānantiādimāha. Sotāpattimaggenātiādi
"kataramaggena sacchikarotī"ti pucchanatthaṃ vuttaṃ. Arahattamaggenāti ca vutte
@Footnote: 1 cha.Ma. sotāpanno hutvā sakadāgāmī, sakadāgāmī hutvā anāgāmī, anāgāmī hutvā

---------------------------------------------------------------------------------------------
page300.
Tena sakkāyadiṭṭhiādīnaṃ pahānābhāvavasena codeti. Bhagavā sotāpannoti
buddhabhūtassa sotāpannabhāvo natthīti paṭikkhipati. Parato pañhadvayepi eseva
nayo. Sesamettha yathāpālimeva niyyātīti.
                      Ekamaggakathāvaṇṇanā niṭṭhitā.
                         --------------
                       6. Jhānasaṅkantikathāvaṇṇanā
     [813-816] Idāni jhānasaṅkantikathā nāma hoti. Tattha yesaṃ "idha
bhikkhave bhikkhu vivicceva kāmehi paṭhamaṃ jhānaṃ upasampajja viharati, vitakkavicārānaṃ
vūpasamā dutiyaṃ jhānaṃ, tatiyaṃ jhānaṃ, catutthaṃ jhānaṃ upasampajja viharatī"ti 1- imaṃ
paṭipāṭidesanaṃ nissāya "tassa tassa jhānassa upacārappavattiṃ vināva jhānā jhānaṃ
saṅkamatī"ti laddhi seyyathāpi mahisāsakānañceva ekaccānañca andhakānaṃ, te
sandhāya pucchā sakavādissa, paṭiññā itarassa. Atha naṃ "yadi te dutiyajjhānūpacāraṃ
appatvā uppaṭipāṭiyā paṭhamajjhānā dutiyajjhānameva saṅkamati, paṭhamato tatiyaṃ,
dutiyato catutthampi saṅkameyyā"ti codetuṃ paṭhamā jhānātiādimāha. Yā
paṭhamassātiādi "yadi paṭhamato anantaraṃ dutiyaṃ, dutiyādīhi vā tatiyādīni samāpajjati,
ekāvajjanena samāpajjeyyā"ti codanatthaṃ vuttaṃ. Kāme ādīnavatoti paṭhamaṃ kāme
ādīnavato manasikaroto pacchā uppajjati, jhānakkhaṇe panesa nimittameva manasikaroti.
Taññeva paṭhamanti "yadi purimajavanato pacchimajavanaṃ viya anantaraṃ uppajjeyya,
ṭhapetvā purimapacchimabhāvaṃ lakkhaṇato taññeva taṃ bhaveyyā"ti codetuṃ pucchati.
Iminā upāyena sabbattha attho veditabbo. Vivicceva kāmehītiādīhi paṭipāṭiyā
jhānānaṃ desitabhāvaṃ dīpeti, na anantaruppattiṃ, tasmā asādhakanti.
                     Jhānasaṅkantikathāvaṇṇanā niṭṭhitā.
                           -----------
@Footnote: 1 saṃ.Ma. 19/934/267

Page 301-400.

page301.
                       7. Jhānantarikakathāvaṇṇanā
     [817-818] Idāni jhānantarikakathā nāma hoti. Tattha yesaṃ samaye
"pañcakanaye pañca jhānāni vibhattāni, kevalaṃ tayo samādhī uddiṭṭhā"ti avitakka-
vicāramattassa samādhino okāsaṃ ajānantānaṃ "paṭhamassa ca dutiyassa ca jhānassa
antare jhānantarikā nāma esā"ti laddhi seyyathāpi samitiyānañceva ekaccānañca
andhakānaṃ, te sandhāya pucchā sakavādissa, paṭiññā itarassa. Atha naṃ "jhānampi
cetasikā dhammā, phassādayopi, tasmā yadi jhānantarikā nāma bhaveyya,
phassantarikādīhipi bhavitabban"ti codanatthaṃ atthi phassantarikātiādimāha.
     Dutiyassa ca jhānassāti "yadi jhānantarikā nāma bhaveyya, dutiyatatiyādīnipi
jhānāneva, tesampi antarikāya bhavitabban"ti codanatthaṃ vuttaṃ. So kevalaṃ laddhiyā
abhāvena paṭikkhipati ceva paṭijānāti ca. Paṭhamassa cāti puṭṭho laddhivasena
paṭijānāti.
     [819] Savitakko savicārotiādi "tiṇṇampi samādhīnaṃ samādhibhāve samāne
avitakko vicāramattova samādhi jhānantariko, na itaroti ko ettha visesahetū"ti
codanatthaṃ vuttaṃ.
     [820-822] Dvinnaṃ jhānānaṃ paṭuppannānanti paṭhamadutiyāni sandhāya
pucchati. Itaro "tesaṃ paṭuppannānaṃyeva 1- antare avitakko vicāramatto samādhi
jhānantariko nāma hotī"ti laddhiyā paṭijānāti. Paṭhamaṃ jhānaṃ niruddhanti puṭṭho
tiṇṇaṃ ekakkhaṇe pavatti na yuttāti paṭijānāti. Avitakko vicāramatto samādhi
paṭhamaṃ jhānanti catukkanayavasena pucchati. Sakavādī tasmiṃ naye tassa abhāvā
paṭikkhipati. Nanu tayo samādhīti ettha ayamadhippāyo:- yathā tesu tīsu samādhīsu
@Footnote: 1 cha.Ma. paccuppannānaṃyeva

---------------------------------------------------------------------------------------------
page302.
Dve samādhī jhānāneva, na jhānantarikā, evaṃ itarenāpi jhāneneva bhavitabbaṃ,
na jhānantarikāyāti.
                     Jhānantarikakathāvaṇṇanā niṭṭhitā.
                            ---------
                   8. Samāpananosaddaṃsuṇātītikathāvaṇṇanā
     [823-825] Idāni samāpanno saddaṃ suṇātītikathā nāma hoti. Tattha
"yasmā paṭhamassa jhānassa saddo kaṇṭako 1- vutto bhagavatā, yadi ca samāpanno
taṃ na suṇeyya, kathaṃ kaṇṭako siyā. Tasmā samāpanno saddaṃ suṇātī"ti yesaṃ
laddhi seyyathāpi pubbaseliyānaṃ, te sandhāya pucchā sakavādissa, paṭiññā
itarassa. Cakkhunā rūpaṃ passatītiādi "samāpannassa tāva pañcadvārappavattaṃ natthi,
tasmiṃ asati yadi so saddaṃ suṇeyya, rūpampi passeyyā"ti codanatthaṃ vuttaṃ.
Saddo kaṇṭakoti vikkhepakaraṇattā 2- vuttaṃ. Oḷārikena hi saddena sote
ghaṭṭite paṭhamajjhānato vuṭṭhānaṃ hoti, tenetaṃ vuttaṃ, tasmā asādhakaṃ. Dutiyassa
jhānassātiādi "yathā aññopi kaṇṭako antosamāpattiyaṃ natthi, evaṃ
saddasavanampī"ti bodhanatthaṃ vuttaṃ, taṃ sabbaṃ uttānatthamevāti.
                 Samāpannosaddaṃsuṇātītikathāvaṇṇanā niṭṭhitā.
                          -------------
                     9. Cakkhunārūpaṃpassatītikathāvaṇṇanā
     [826-827] Idāni cakkhunā rūpaṃ passatītikathā nāma hoti. Tattha
"cakkhunā rūpaṃ disvā"ti vacanaṃ nissāya "pasādacakkhumeva rūpaṃ passatī"ti yesaṃ
laddhi seyyathāpi mahāsaṃghikānaṃ, te sandhāya pucchā sakavādissa, paṭiññā itarassa.
@Footnote: 1 cha.Ma. kaṇḍako. evamuparipi   2 cha.Ma. vikkhepakarattā

---------------------------------------------------------------------------------------------
page303.
Atha naṃ "yadi cakkhunā rūpaṃ passeyya, rūpena rūpaṃ passeyyā"ti codetuṃ rūpena
rūpaṃ passatīti āha. Itaro rūpāyatanaṃ sandhāya paṭikkhipitvā puna puṭṭho cakkhumeva
sandhāya paṭijānāti. Paṭivijānātīti ettha ayamadhippāyo:- passatīti hi mayaṃ
paṭijānanaṃ sandhāya pucchāma, na cakkhupasaṃhāramattaṃ. Tasmā vadati 1- tāva "kinte
cakkhumā rūpena rūpaṃ paṭivijānātī"ti. Itaro purimanayeneva paṭikkhipati ceva paṭijānāti
ca. Atha naṃ "evaṃ sante rūpaṃ manoviññāṇaṃ āpajjati, tañhi paṭivijānāti
nāmā"ti codetuṃ rūpaṃ manoviññāṇanti āha. Itaro lesaṃ alabhanto paṭikkhipateva.
Itthi cakkhussa āvajjanātiādi "yadi cakkhu paṭivijānanaṭṭhena passati,
cakkhuviññāṇassa viya tassāpi āvajjanāya bhavitabban"ti codetuṃ pucchati. Itaro
yasmā na āvajjanapaṭibaddhaṃ cakkhvāyatanaṃ 2- āvajjanānantaraṃ uppajjati, tasmā na
hevanti paṭikkhipati. Sotena saddantiādīsupi eseva nayo. Idha bhikkhave bhikkhu
cakkhunā rūpaṃ passatīti sasambhārakathānayena vuttaṃ. Yathā hi usunā vijjhantopi
"dhanunā vijjhatī"ti vuccati, evaṃ cakkhuviññāṇena passantopi "cakkhunā passatī"ti
vutto, tasmā asādhakametaṃ. Sesesupi eseva nayoti.
                   Cakkhunārūpaṃpassatītikathāvaṇṇanā niṭṭhitā.
                      Aṭṭhārasamo vaggo samatto.
                           -----------
                         19. Ekūnavīsatimavagga
                       1. Kilesajahanakathāvaṇṇanā
     [828-831] Idāni kilesajahanakathā 3- nāma hoti. Tattha "yasmā
kilesappahānaṃ nāma atthi, pahīnakilesassa ca atītāpi kilesā pahīnāva honti,
@Footnote: 1 cha.Ma. vadehi   2 cha.Ma. āvajjanapaṭibaddhaṃ cakkhu, na taṃ  3 cha.Ma. kilesapajahanakathā

---------------------------------------------------------------------------------------------
page304.
Anāgatāpi, paccuppannāpi, tasmā atītepi kilese pajahati, anāgatepi,
paccuppannepī"ti yesaṃ laddhi seyyathāpi ekaccānaṃ uttarāpathakānaṃ, te sandhāya
atītetiādi pucchā sakavādissa, paṭiññā itarassa. Sesaṃ yathāpālimeva niyyāti.
Natthi kilese jahatīti imasmimpana paravādīpañhe yasmā kacavaraṃ jahantassa kacavare
chaḍḍanavāyāmo viya kilese jahantassa na atītādibhedesu kilesesu vāyāmo
atthi, nibbānārammaṇe pana ariyamagge pavattite kilesā anuppannāyeva na
uppajjantīti pahīnā nāma honti, tasmā na hevanti paṭikkhipati. Tena hi
atīte kilese jahatītiādi pana yasmā "natthi kilesajahanā"ti na vattabbaṃ,
tasmā atītādibhede pajahatīti chalena vuttaṃ.
                     Kilesajahanakathāvaṇṇanā niṭṭhitā.
                          -------------
                        2. Suññatākathāvaṇṇanā
     [832] Idāni suññatākathā nāma hoti. Tattha suññatāti dve suññatā
khandhānañca anattalakkhaṇaṃ nibbānañca. Tesu anattalakkhaṇaṃ tāva ekaccaṃ
ekena pariyāyena siyā saṅkhārakkhandhapariyāpannaṃ, nibbānaṃ apariyāpannameva.
Imaṃ pana vibhāgaṃ aggahetvā "suññatā saṅkhārakkhandhapariyāpannā"ti yesaṃ laddhi
seyyathāpi andhakānaṃ, te sandhāya pucchā sakavādissa, paṭiññā itarassa.
Animittanti sabbanimittarahitaṃ nibbānaṃ. "appaṇihito"tipi tasseva nāmaṃ. Kasmā
panetaṃ ābhatanti? avibhajjavādīvāde dosāropanatthaṃ. Yassa hi avibhajitvā
"ekadeseneva suññatā saṅkhārakkhandhapariyāpannā"ti laddhi, tassa nibbānampi
saṅkhārakkhandhapariyāpannanti āpajjati. Imassa dosassāropanatthaṃ "animittaṃ
appaṇihitan"ti ābhataṃ. Itaro tassa pariyāpannabhāvaṃ anicchanto paṭikkhipati.

---------------------------------------------------------------------------------------------
page305.
Saṅkhārakkhandho na aniccotiādi nibbānasaṅkhātāya suññatāya aniccabhāvāpatti-
dosassa dassanatthaṃ vuttaṃ.
     [833] Saṅkhārakkhandhassa suññatāti "yadi aññassa khandhassa suññatā
aññakkhandhapariyāpannā, saṅkhārakkhandhasuññatāyapi sesakkhandhapariyāpannāya
bhavitabban"ti codanatthaṃ suttaṃ. Saṅkhārakkhandhassa suññatā na vattabbātiādi "yadi
saṅkhārakkhandhasuññatā sesakkhandhapariyāpannā na hoti, sesakkhandhasuññatāpi
saṅkhārakkhandhapariyāpannā na hotī"ti paṭilomadassanatthaṃ vuttaṃ.
     [834] Suññamidaṃ bhikkhave saṅkhārāti suttaṃ parasamayato ābhataṃ. Tattha
saṅkhārāti "sabbe saṅkhārā aniccā"ti āgataṭṭhāne viya pañcakkhandhā, teva 1-
attattaniyasuññattā suññatāti sāsanāvacaraṃ hoti, na virujjhati, tasmā anuññātaṃ.
Yasmā panetaṃ na suññatāya saṅkhārakkhandhapariyāpannabhāvaṃ dīpeti, tasmā
asādhakanti.
                      Suññatākathāvaṇṇanā niṭṭhitā.
                          ------------
                       3. Sāmaññaphalakathāvaṇṇanā
     [835-836] Idāni sāmaññaphalakathā nāma hoti. Tattha maggavīthiyampi
phalasamāpattiyampi 2- ariyamaggassa vipākacittaṃ sāmaññaphalaṃ nāmāti sakasamaye
sanniṭṭhānaṃ. Yesaṃ pana tathā aggahetvā "kilesappahānañceva phaluppatti ca
sāmaññaphalaṃ, tasmā asaṅkhatan"ti laddhi seyyathāpi pubbaseliyānaṃ, te sandhāya
pucchā sakavādissa, paṭiññā itarassa. Sesamettha heṭṭhā vuttanayattā yathāpālimeva
niyyātīti.
                     Sāmaññaphalakathāvaṇṇanā niṭṭhitā.
                         ---------------
@Footnote: 1 cha.Ma. te ca   2 cha.Ma. phalasamāpattivīthiyampi

---------------------------------------------------------------------------------------------
page306.
                         4. Pattikathāvaṇṇanā
     [837-840] Idāni pattikathā nāma hoti. Tattha "yaṃ yaṃ paṭilabhati, 1-
tassa tassa paṭilābho patti nāma, sā ca asaṅkhatā"ti yesaṃ laddhi seyyathāpi
pubbaseliyānaññeva, te sandhāya pucchā sakavādissa, paṭiññā itarassa.
Sesamidhāpi heṭṭhā vuttanayattā yathāpālimeva niyyātīti. Na vattabbantiādi
yāya laddhiyā patti asaṅkhatāti paññatti, 2- taṃ pakāsetuṃ vuttaṃ. Tattha sakavādī
"na hevaṃ vattabbe"ti paṭikkhipanto kevalaṃ pattiyā rūpādibhāvaṃ na sampaṭicchati.
Na hi patti nāma koci dhammo atthi, na pana asaṅkhatabhāvaṃ anujānāti. Itaro
pana paṭikkhepamatteneva asaṅkhatāti laddhiṃ patiṭṭhapeti, sā ayoniso patiṭṭhāpitattā
appatiṭṭhitāyevāti.
                       Pattikathāvaṇṇanā niṭṭhitā.
                            ---------
                         5. Tathatākathāvaṇṇanā
     [841-843] Idāni tathatākathā nāma hoti. Tattha yesaṃ "rūpādīnaṃ
sabbadhammānaṃ rūpādisabhāvatāsaṅkhātā tathatā nāma atthi, sā ca saṅkhatesu rūpādīsu
apariyāpannattā asaṅkhatā"ti laddhi seyyathāpi ekaccānaṃ uttarāpathakānaṃ, te
sandhāya pucchā sakavādissa, paṭiññā itarassa. Sesamidhāpi heṭṭhā vuttanayattā
pākaṭamevāti.
                       Tathatākathāvaṇṇanā niṭṭhitā.
                           -----------
@Footnote: 1 cha.Ma. paṭilabbhati  2 cha.Ma. maññati

---------------------------------------------------------------------------------------------
page307.
                         6. Kusalakathāvaṇṇanā
     [844-846] Idāni kusalakathā nāma hoti. Tattha anavajjampi
kusalaṃ, iṭṭhavipākampi. 1- Anavajjaṃ nāma kilesavippayuttaṃ. Ayaṃ nayo ṭhapetvā
akusalaṃ sabbadhamme bhajati. Iṭṭhavipākaṃ nāma āyatiṃ upapattipavattesu iṭṭhaphala-
nipphādakaṃ puññaṃ. Ayaṃ nayo kusalattike ādipadameva bhajati. Yesaṃ pana imaṃ
vibhāgaṃ aggahetvā anavajjabhāvamatteneva nibbānaṃ kusalanti laddhi seyyathāpi
andhakānaṃ, tesaṃ iṭṭhavipākaṭṭhena nibbānassa kusalatābhāvaṃ dīpetuṃ pucchā
sakavādissa, attano laddhivasena paṭiññā itarassa. Sesamidhāpi heṭṭhā vuttanayattā
uttānatthamevāti.
                       Kusalakathāvaṇṇanā niṭṭhitā.
                            ---------
                      7. Accantaniyāmakathāvaṇṇanā
     [847] Idāni accantaniyāmakathā nāma hoti. Tattha yesaṃ "sakiṃ nimuggo
nimuggova hotī"ti 2- suttaṃ nissāya "atthi puthujjanassa accantaniyāmatā"ti
laddhi seyyathāpi ekaccānaṃ uttarāpathakānaṃ, te sandhāya pucchā sakavādissa,
paṭiññā itarassa. Mātughātakotiādi "niyatamicchādiṭṭhikassa ca mātughātakādīnañca
samāne micchattaniyāme mātughātakādīhipi te accantaniyatehi bhavitabban"ti
codanatthaṃ vuttaṃ. Itaro "niyatamicchādiṭṭhiko saṃsārakhāṇuko bhavantarepi niyatova,
ime pana ekasmiññeva attabhāve"ti laddhiyā na hevanti paṭikkhipati.
     [848] Vicikicchā uppajjeyyāti "ayaṃ niyato vā no vā"ti evaṃ
uppajjeyyāti vuccati. 3- Itaro anuppattikāraṇaṃ apassanto paṭijānāti.
Nuppajjeyyāti puṭṭho pana yaṃ diṭṭhiṃ āsevanto niyāmaṃ okkanto, tattha
@Footnote: 1 cha.Ma. iṭṭhapākampi   2 aṅ.sattaka. 23/15/10 (syā)  3 cha.Ma. pucchati

---------------------------------------------------------------------------------------------
page308.
Anuppattiṃ sandhāya paṭijānāti. Tato pahīnāti puṭṭho maggena appahīnattā paṭikkhipati,
taṃ diṭṭhiṃ ārabbha asamudācārato paṭijānāti. Atha naṃ yasmā pahānaṃ nāma
vinā ariyamaggena natthi, tasmā tassa vasena codetuṃ sotāpattimaggenātiādimāha.
So ekamaggenāpi appahīnattā paṭikkhipati. Puna katamenāti puṭṭho micchāmaggaṃ
sandhāya akusalenātiādimāha.
     [849] Ucchedadiṭṭhi uppajjeyyāti dutiyaniyāmuppattiṃ pucchati. Itaro
yasmā "yepi te ukkaṇṇavassa aññā 1- natthikavādā akiriyavādā ahetukavādā"ti 2-
vacanato tissopi niyatamicchādiṭṭhiyo ekassa uppajjanti, tasmā paṭijānāti.
     [850] Atha naṃ "na ca nāma so accantaniyāmo"ti codanatthaṃ hañcītiādimāha.
Accantaniyatassa hi dutiyaniyāmo niratthako. Nuppajjeyyāti pañhe yaṃ
sassatadiṭṭhiyā sassatanti gahitaṃ, tadeva ucchijjatīti 3- gahetvā anuppattiṃ
sandhāya paṭijānāti. Pahīnāti puṭṭho maggena appahīnattā paṭikkhipati,
vuttanayena anuppajjanato paṭijānāti. Sassatadiṭṭhi uppajjeyyātiādīsupi
eseva nayo. Sesaṃ vicikicchāvāre vuttanayameva.
     [851-852] Na vattabbanti pucchā paravādissa, tassa 4- suttassa
atthitāya paṭiññā sakavādissa. Na pana so bhavantarepi nimuggova. Imasmiṃyeva
hi bhave abhabbo so taṃ diṭṭhiṃ pajahitunti ayamettha adhippāyo, tasmā
asādhakametanti. Sabbakālaṃ ummujjitvā nimujjatītiādi vacanamatte abhinivesaṃ
akatvā attho pana 5- pariyesitabboti dassanatthaṃ vuttanti.
                    Accantaniyāmakathāvaṇṇanā niṭṭhitā.
                          ------------
@Footnote: 1 cha. okkalā vayabhiññā, pāli. ukkalā vassabhaññā   2 Ma.u. 14/143/127
@3 cha.Ma. ucchijjissatīti  4 cha.Ma. ayaṃ pāṭho na dissati
@5 cha.Ma. ayaṃ saddo na dissati

---------------------------------------------------------------------------------------------
page309.
                        8. Indriyakathāvaṇṇanā
     [853-856] Idāni indriyakathā nāma hoti. Tattha lokiyā saddhā
saddhāyeva nāma, na saddhindriyaṃ. Tathā lokiyaṃ viriyaṃ, sati, samādhi, paññā
paññāyeva nāma, na paññindriyanti yesaṃ laddhi seyyathāpi hetuvādānañceva
mahisāsakānañca, te sandhāya pucchā sakavādissa, paṭiññā itarassa. Natthi
lokiyā saddhātiādi yasmā lokiyāpi saddhādayova dhammā adhipatiyaṭṭhena indriyaṃ,
na saddhādīhi aññaṃ saddhindriyādi nāma atthi, tasmā lokiyānampi
saddhādīnaññeva saddhindriyādibhāvadassanatthaṃ vuttaṃ. Atthi lokiyo manotiādi
yathā te lokiyāpi manādayo dhammā manindriyādīni, evaṃ lokiyā saddhādayopi
saddhindriyādīnīti upamāyā tassatthassa vibhāvanatthaṃ vuttaṃ. Sesamettha yathāpālimeva
niyyātīti.
                      Indriyakathāvaṇṇanā niṭṭhitā.
                      Ekūnavīsatimo vaggo samatto.
                           -----------
                           20. Vīsatimavagga
                        1. Asañciccakathāvaṇṇanā
     [857-862] Idāni asañciccakathā nāma hoti. Tattha "anantariyavatthūni
nāma garūni bhāriyāni, tasmā asañciccāpi tesu vatthūsupi vikopitesu anantariko
hotī"ti yesaṃ laddhi seyyathāpi ekaccānaṃ uttarāpathakānaṃ, te sandhāya
asañciccāti pucchā sakavādissa, laddhivasena paṭiññā itarassa. Atha naṃ "yasmā
anantariyakammaṃ nāma kammapathappattaṃ, yadi ca asañcicca kammapathabhedo siyā,
avasesā pāṇātipātādayopi asañcicca bhaveyyun"ti codanatthaṃ asañcicca pāṇaṃ

---------------------------------------------------------------------------------------------
page310.
Hantvātiādimāha. Itaro tathārūpāya laddhiyā abhāvena paṭikkhipati. Sesaṃ
yathāpālimeva niyyāti. Na vattabbaṃ mātughātakoti pucchā paravādissa,
rogatikicchākārādikāle 1- asañcicca ghātaṃ sandhāya paṭiññā sakavādissa. Nanu
mātā jīvitā voropitāti pañhepi asañcicca voropitaṃ sandhāya paṭiññā
sakavādisseva. Evaṃ adhippāyampana aggahetvā hañcīti laddhipatiṭṭhāpanaṃ itarassa,
taṃ ayoniso patiṭṭhāpitattā appatiṭṭhitameva. Pitughātakādīsupi eseva nayo.
Saṃghabhedake pana dhammasaññiṃ sandhāya saṃghabhedo anantarikoti pucchā sakavādissa,
"saṃghaṃ samaggaṃ bhetvāna, kappaṃ nirayamhi paccatī"ti vacanaṃ ayoniso gahetvā
paṭiññā paravādissa. Puna sabbeti puṭṭho sakapakkhe dhammasaññiṃ sandhāya
paṭikkhipati, parapakkhe dhammasaññiṃ sandhāya paṭijānāti. Dhammasaññīti pañhadvayepi
eseva nayo. Nanu vuttaṃ bhagavatāti suttaṃ ekanteneva dhammavādissa anantarikabhāva-
dassanatthaṃ vuttaṃ. Āpāyiko nerayikoti gāthāyapi adhammavādīyeva adhippeto.
Itaro pana adhippāyaṃ aggahetvā laddhiṃ patiṭṭhāpeti. Sā ayoniso patiṭṭhāpitattā
appatiṭṭhitāyevāti.
                      Asañciccakathāvaṇṇanā niṭṭhitā.
                        ----------------
                         2. Ñāṇakathāvaṇṇanā
     [863-865] Idāni ñāṇakathā nāma hoti. Tattha duvidhaṃ ñāṇaṃ lokiyañca
lokuttarañca. Lokiyaṃ samāpattiñāṇampi hoti dānādivasena pavattaṃ kammassakata-
ñāṇampi, lokuttaraṃ saccaparicchedakaṃ maggañāṇampi phalañāṇampi. Imaṃ pana vibhāgaṃ
akatvā "saccaparicchedakameva ñāṇaṃ, na itaraṃ, tasmā natthi puthujjanassa
@Footnote: 1 cha.Ma. rogapaṭikārādikāle

---------------------------------------------------------------------------------------------
page311.
Ñāṇan"ti yesaṃ laddhi seyyathāpi hetuvādānaṃ, te sandhāya pucchā sakavādissa,
paṭiññā itarassa. Paññātiādi ñāṇavevacanadassanatthaṃ vuttaṃ. Tenetaṃ dīpeti:
yadi tassa ñāṇaṃ natthi, paññādayopi natthi. Atha paññādayo atthi, ñāṇampi
atthi. Kasmā? paññādīnaṃ ñāṇato anaññattāti, paṭhamaṃ jhānantiādi
samāpattiñāṇassa dassanatthaṃ vuttaṃ. Dānaṃ dadeyyātiādi kammassakatañāṇassa.
Dukkhaṃ parijānātīti lokuttaramaggañāṇameva dīpeti, na ca lokuttarameva ñāṇanti.
                       Ñāṇakathāvaṇṇanā niṭṭhitā.
                           -----------
                        3. Nirayapālakathāvaṇṇanā
     [866] Idāni nirayapālakathā nāma hoti. Tattha "niraye nerayikakammāneva
nirayapālarūpena 1- vadhenti, natthi nirayapālā nāma sattā"ti yesaṃ laddhi
seyyathāpi andhakānaṃ, te sandhāya pucchā sakavādissa, paṭiññā itarassa.
Atha naṃ "yadi tattha nirayapālā na siyuṃ, kammakaraṇāpi 2- na bhaveyyuṃ. Karaṇikesu
hi sati karaṇā"ti codetuṃ natthi nirayesūtiādimāha.
     [867-868] Atthi manussesūti paccakkhena ñāpanatthaṃ vuttaṃ. Yathā hi
manussesu sati karaṇikesu karaṇā, evaṃ tatthāpīti ayamettha adhippāyo. Atthi
nirayesūti pucchā paravādissa, paṭiññā itarassa. Na vessabhū nopi ca pettirājāti
paravādinā sakasamayato suttaṃ ābhataṃ. Tampana sāsanāvacarikanti sakavādinā
anuññātaṃ. Tattha vessabhūti eko devo. Pettirājāti pittivisaye petamahiddhiko.
Somādayo pākaṭāeva. Idaṃ vuttaṃ hoti:- attano kammehi ito panuṇṇaṃ 3-
paralokaṃ pattaṃ purisaṃ na ete vessabhūādayo hananti. Yehi pana so kammehi
@Footnote: 1 cha.Ma. nirayapālarūpavasena  2 cha.Ma. kammakāraṇāpi  3 cha.Ma. paṇunnaṃ

---------------------------------------------------------------------------------------------
page312.
Tattha panuṇṇo, tāni sakāni kammāniyeva naṃ tattha hanantīti kammassakataṃ dīpeti,
na nirayapālānaṃ abhāvaṃ. Sakavādinā pana tamenaṃ bhikkhaveti ābhatāni suttapadāni
nītatthānevāti.
                      Nirayapālakathāvaṇṇanā niṭṭhitā.
                           -----------
                        4. Tiracchānakathāvaṇṇanā
     [869-871] Idāni tiracchānakathā nāma hoti. Tattha devesu erāvaṇādayo
devaputtā hatthivaṇṇaṃ assavaṇṇaṃ vikubbanti, natthi tattha tiracchānagatā.
Yesaṃ pana tiracchānavaṇṇino devaputte disvā "atthi devesu tiracchānagatā"ti
laddhi seyyathāpi andhakānaṃ te sandhāya pucchā sakavādissa, paṭiññā itarassa.
Atha naṃ "yadi devayoniyaṃ tiracchānagatā siyuṃ, tiracchānayoniyampi devā siyun"ti
codetuṃ atthi tiracchānagatesūtiādimāha. Kīṭātiādi yesaṃ so abhāvaṃ icchati, te
dassetuṃ vuttaṃ. Erāvaṇoti pañhe tassa atthitāya paṭiññā sakavādissa, na
tiracchānagatassa. Hatthibandhātiādi "yadi tattha hatthiādayo siyuṃ, hatthibandhādayopi
siyun"ti codanatthaṃ vuttaṃ. Tattha yāvasikāti yavassa dāyakā. Kāraṇikāti
hatthācariyādayo, yehi te nānāvidhaṃ kāraṇaṃ kareyyuṃ. Bhattakārakāti hatthiādīnaṃ
bhattarandhakā. Na hevanti tathā anicchanto paṭikkhipatīti.
                      Tiracchānakathāvaṇṇanā niṭṭhitā.
                          -------------
                         5. Maggakathāvaṇṇanā
     [872-875] Idāni maggakathā nāma hoti. Tattha yesaṃ "pubbeva kho
panassa kāyakammaṃ vacīkammaṃ ājīvo suparisuddho hotī"ti 1- idañceva suttaṃ
@Footnote: 1 Ma.u. 14/431/371

---------------------------------------------------------------------------------------------
page313.
Sammāvācākammantājīvānañca cittavippayuttataṃ nissāya "nippariyāyena pañcaṅgikova
maggo"ti laddhi seyyathāpi mahisāsakānaṃ, te sandhāya pañcaṅgikoti pucchā sakavādissa,
paṭiññā itarassa. Sammāvācā maggaṅgaṃ, sā ca na maggotiādi parasamayavasena
vuttaṃ. Parasamayasmiñhi sammāvācādayo maggaṅganti āgatā. Rūpattā pana maggo
na hotīti vaṇṇitā. Sammādiṭṭhi maggaṅgantiādi maggaṅgassa amaggatā nāma
natthīti dassanatthaṃ vuttaṃ. Pubbeva kho panassāti sutte parisuddhasīlassa maggabhāvanā
nāma hoti, na itarassāti  āgamanīyapaṭipadāya visuddhibhāvadassanatthaṃ "kāyakammaṃ
vacīkammaṃ ājīvo suparisuddho hotī"ti vuttaṃ, na imehi vinā pañcaṅgikabhāva-
dassanatthaṃ. Tenevāha "evamassāyaṃ ariyo aṭṭhaṅgiko maggo bhāvanāpāripūriṃ
gacchatī"ti. Sakavādinā ābhatasuttaṃ nītatthamevāti.
                       Maggakathāvaṇṇanā niṭṭhitā.
                         ---------------
                         6. Ñāṇakathāvaṇṇanā
     [876-877] Idāni ñāṇakathā nāma hoti. Tattha dhammacakkappavattane
dvādasākārañāṇaṃ sandhāya "dvādasavatthukaṃ ñāṇaṃ lokuttaran"ti yesaṃ laddhi
seyyathāpi pubbaseliyāparaseliyānaṃ, 1- te sandhāya pucchā sakavādissa, paṭiññā
itarassa. Atha naṃ "sace taṃ dvādasavatthukaṃ, dvādasahi maggañāṇehi bhavitabban"ti
codetuṃ dvādasātiādimāha. Itaro maggassa ekattaṃ sandhāya paṭikkhipati, ekekasmiṃ
sacce saccañāṇakiccañāṇakatañāṇānaṃ vasena ñāṇanānattaṃ sandhāya paṭikkhipati. 2-
Dvādasa sotāpattimaggātiādīsupi eseva nayo. Nanu vuttaṃ bhagavatāti suttaṃ
@Footnote: 1 cha.Ma. pubbaseliyānaṃ  2 cha.Ma. paṭijānāti

---------------------------------------------------------------------------------------------
page314.
Saddhiṃ pubbabhāgaparabhāgehi ñāṇanānattaṃ dīpeti, na ariyamaggassa dvādasañāṇataṃ.
Tasmā asādhakanti.
                        Ñāṇakathāvaṇṇanā niṭṭhitā.
                        Vīsatimo vaggo niṭṭhito.
                       Catuttho paṇṇāsako samatto.
                          -------------
                         21. Ekavīsatimavagga
                         1. Sāsanakathāvaṇṇanā
     [878] Idāni sāsanakathā nāma hoti. Tattha tisso saṅgītiyo sandhāya
"sāsanaṃ navaṃ katan"ti ca "atthi koci tathāgatasāsanaṃ navaṃ karotī"ti ca "labbhā
tathāgatasāsanaṃ navaṃ kātun"ti ca yesaṃ laddhi seyyathāpi ekaccānaṃ uttarāpathakānaṃ,
te sandhāya tīsupi kathāsu pucchā sakavādissa, paṭiññā itarassa. Satipaṭṭhānātiādi
sāsanaṃ nāma satipaṭṭhānādayo ceva ariyadhammā kusalādīnañca desanā.
Tattha yesaṃ bhagavatā desitā satipaṭṭhānādayo, ṭhapetvā te aññesaṃ vā
satipaṭṭhānādīnaṃ karaṇena akusalādīnaṃ vā kusalādibhāvakaraṇena sāsanaṃ navaṃ kataṃ
nāma bhaveyya, kintaṃ evaṃ kataṃ kenaci, atthi vā koci evaṃ karoti, labbhā vā
evaṃ kātunti tīsupi pucchāsu codanatthaṃ vuttaṃ. Sesaṃ sabbattha yathāpālimeva
niyyātīti.
                       Sāsanakathāvaṇṇanā niṭṭhitā.
                         --------------

---------------------------------------------------------------------------------------------
page315.
                        2. Avivittakathāvaṇṇanā
     [879-880] Idāni avivittakathā nāma hoti. Tattha yassa puggalassa
yo dhammo paccuppanno, so tena avivitto nāmāti idaṃ sakasamaye sanniṭṭhānaṃ.
Yasmā pana puthujjanena tedhātukā dhammā apariññātā, tasmā so ekakkhaṇeyeva
sabbehipi tedhātukehi dhammehi avivittoti yesaṃ laddhi seyyathāpi tesaññeva, te
sandhāya pucchā sakavādissa, paṭiññā itarassa. Phassehītiādi sabbesaṃ phassādīnaṃ
ekakkhaṇe pavattidosadassanatthaṃ vuttaṃ. Sesaṃ sabbattha uttānatthamevāti.
                      Avivittakathāvaṇṇanā niṭṭhitā.
                          ------------
                        3. Saññojanakathāvaṇṇanā
     [881-882] Idāni saññojanakathā nāma hoti. Tattha yasmā arahā
sabbaṃ buddhavisayaṃ na jānāti, tasmā tassa tattha avijjāvicikicchāhi appahīnāhi
bhavitabbanti saññāya "atthi kiñci saññojanaṃ appahāya arahattappattī"ti
yesaṃ laddhi seyyathāpi mahāsaṃghikānaṃ, te sandhāya pucchā sakavādissa, paṭiññā
itarassa. Atthi kiñci sakkāyadiṭṭhītiādi arahato sabbasaññojanappahānadassanatthaṃ
vuttaṃ. Sabbaṃ buddhavisayanti pañhadvaye arahato sabbaññutañāṇābhāvena paṭisedho
kato, na avijjāvicikicchānaṃ appahānena. Itaro pana tesaṃ appahīnataṃ sandhāya
tena hīti laddhiṃ patiṭṭhapeti. Sā ayoniso patiṭṭhāpitattā appatiṭṭhitāva hotīti.
                      Saññojanakathāvaṇṇanā niṭṭhitā.
                          -------------
                         4. Iddhikathāvaṇṇanā
     [883-884] Idāni iddhikathā nāma hoti. Tattha iddhi nāmesā
katthaci ijjhati, katthaci na ijjhati, aniccādīnaṃ niccādikaraṇe ekanteneva na

---------------------------------------------------------------------------------------------
page316.
Ijjhati. Sabhāgasantatiṃ pana parivattetvā visabhāgasantatikaraṇe vā sabhāgasantati-
vaseneva ciratarappavattane vā yesaṃ atthāya kariyati, tesaṃ puññādīni kāraṇāni
nissāya katthaci ijjhati bhikkhūnaṃ atthāya pānīyasappikhīrādikaraṇe viya mahādhātu-
nidhāne dīpādīnaṃ cirasantānappavattane viya cāti idaṃ sakasamaye sanniṭṭhānaṃ. Yaṃ
pana āyasmā pilindavaccho rañño pāsādaṃ suvaṇṇantveva adhimucci, taṃ nissāya
yesaṃ "atthi adhippāyiddhī"ti laddhi seyyathāpi andhakānaṃ, te sandhāya atthi
adhippāyaiddhīti pucchā sakavādissa. Tattha adhippāyaiddhīti adhippāyaṃ iddhi, 1-
yathādhippāyaṃ ijjhanaṃ iddhīti 2- attho. Āmantāti laddhimatte ṭhapetvā paṭiññā
itarassa. 3- Atha naṃ aniccādīnaṃ niccāditāya anuyuñjituṃ niccapaṇṇā rukkhā
hontūtiādimāha. Sesamettha uttānatthameva. Laddhipatiṭṭhāpanepi 4- suvaṇṇo ca
panāsīti rañño puññūpanissayena āsi, na kevalaṃ therassa adhippāyeneva.
Tasmā asādhakametanti.
                        Iddhikathāvaṇṇanā niṭṭhitā.
                          -------------
                         5. Buddhakathāvaṇṇanā
     [885] Idāni buddhakathā nāma hoti. Tattha ṭhapetvā tasmiṃ tasmiṃ kāle
sarīravemattakaṃ āyuvemattakaṃ pabhāvemattakañca 5- sesehi buddhadhammehi buddhānaṃ
buddhehi hīnātirekatā nāma natthi. Yesampana aviseseneva atthīti laddhi seyyathāpi
andhakānaṃ, te sandhāya atthi buddhānanti pucchā sakavādissa, paṭiññā
itarassa. Atha naṃ buddhadhammehi anuyuñjituṃ satipaṭṭhānatotiādimāha. Itaro tesaṃ
vasena hīnātirekataṃ apassanto paṭikkhipatevāti.
                       Buddhakathāvaṇṇanā niṭṭhitā.
                          -------------
@Footnote: 1 cha.Ma. adhippāyaiddhi   2 cha.Ma. ijjhanaiddhīti   3 cha.Ma. paravādissa
@4 cha.Ma. laddhipatiṭṭhāpane  5 cha.Ma. sarīravemattataṃ āyuvemattataṃ pabhāvemattatañca

---------------------------------------------------------------------------------------------
page317.
                        6. Sabbadisākathāvaṇṇanā
     [886] Idāni sabbadisākathā nāma hoti. Tattha catūsu disāsu, heṭṭhā,
uparīti samantato lokadhātusannivāsaṃ, sabbalokadhātūsu ca buddhā atthīti attano
vikappasippaṃ uppādetvā "sabbadisāsu buddhā tiṭṭhantī"ti yesaṃ laddhi seyyathāpi
mahāsaṃghikānaṃ, te sandhāya pucchā sakavādissa, paṭiññā itarassa. Puratthimāyāti
puṭṭho sakyamuniṃ sandhāya paṭikkhipati. Puna puṭṭho laddhivasena aññalokadhātuyaṃ
ṭhitaṃ sandhāya paṭijānāti. Kinnāmo so bhagavātiādi "sace tvaṃ na 1- jānāsi,
nāmādivasena naṃ kathehī"ti codanatthaṃ vuttaṃ. Iminā upāyena sabbattha attho
veditabboti.
                      Sabbadisākathāvaṇṇanā niṭṭhitā.
                           -----------
                         7. Dhammakathāvaṇṇanā
     [887-888] Idāni  dhammakathā nāma hoti. Tattha  yasmā  rūpādayo
rūpādisabhāvena niyatā na taṃ sabhāvaṃ vijahanti, tasmā sabbe dhammā 2- niyatāti
yesaṃ laddhi seyyathāpi andhakānañceva ekaccānañca uttarāpathakānaṃ, te sandhāya
sabbe dhammāti pucchā sakavādissa, paṭiññā itarassa. Atha naṃ "sace te niyatā,
micchattaniyatā vā siyuṃ sammattaniyatā vā, ito añño niyāmo 3- nāma natthī"ti
codetuṃ micchattaniyatātiādimāha. Tattha paṭikkhepo ca paṭiññā ca paravādissa.
Rūpaṃ rūpaṭṭhenātiādi yenatthena niyatāti vadati, tassa vasena codetuṃ vuttaṃ.
Tatrāyamadhippāyo:- rūpañhi rūpaṭṭhena niyatanti rūpaṃ rūpameva, na vedanādisabhāvanti
adhippāyena vattabbaṃ, ito aññathā na vattabbaṃ. Kasmā? rūpaṭṭhato aññassa
@Footnote: 1 cha. ayaṃ saddo na dissati   2 cha.Ma. sabbadhammā  3 Ma. niyato

---------------------------------------------------------------------------------------------
page318.
Rūpassa abhāvā. Rūpasabhāvo hi rūpaṭṭho, rūpasabhāvo ca rūpameva, na rūpato
añño. Vedanādīhi panassa nānattapaññāpanatthaṃ esa vohāro hotīti. Tasmā
"rūpaṃ rūpaṭṭhena niyatan"ti vadantena rūpaṃ niyatanti vuttaṃ hoti. Niyatañca nāma
micchattaniyataṃ vā siyā sammattaniyataṃ vā, ito añño niyāmo 1- nāma natthīti.
Atha kasmā paṭijānātīti? atthantaravasena. Rūpaṃ rūpaṭṭhena niyatanti ettha hi
Rūpaṃ rūpameva, na vedanādisabhāvanti ayamattho. Tasmā paṭijānāti. Ito aññathā
panassa niyatattaṃ natthīti puna teneva nayena codetuṃ micchattaniyatantiādimāha.
Taṃ sabbaṃ uttānatthameva. Tena hi rūpanti laddhipi ayoniso patiṭṭhāpitattā
appatiṭṭhitāva hotīti.
                       Dhammakathāvaṇṇanā niṭṭhitā.
                          ------------
                         8. Kammakathāvaṇṇanā
     [889] Idāni kammakathā nāma hoti. Tattha  "yasmā diṭṭhadhamma-
vedanīyaṭṭhānādīni 2- diṭṭhadhammavedanīyaṭṭhādīhi niyatāni, tasmā sabbe kammā
niyatā"ti yesaṃ laddhi seyyathāpi tesaññeva, te sandhāya pucchā sakavādissa,
paṭiññā itarassa. Diṭṭhadhammavedanīyaṭṭhena niyatanti ettha diṭṭhadhammavedanīyaṃ
diṭṭhadhammikavedanīyameva. 3- Sace diṭṭheva dhamme vipākaṃ dātuṃ sakkoti, deti, no ce,
ahosikammaṃ nāma hotīti imamatthaṃ sandhāya paṭiññā sakavādissa. Micchattaniyāma-
vasena 4- panetaṃ aniyatamevāti sabbaṃ heṭṭhā vuttanayeneva veditabbanti.
                       Kammakathāvaṇṇanā niṭṭhitā.
                      Ekavīsatimo vaggo samatto.
                          ------------
@Footnote: 1 Ma. niyato   2 cha.Ma. diṭaṭhadhammavedanīyādīni
@3 cha.Ma. diṭṭhadhammavedanīyaṭṭhameva  4 cha.Ma. micchattasammattaniyāmavasena

---------------------------------------------------------------------------------------------
page319.
                          22. Bāvīsatimavagga
                       1. Parinibbānakathāvaṇṇanā
     [892] Idāni parinibbānakathā nāma hoti. Tattha "yasmā arahā
sabbaññuvisaye appahīnasaññojanova parinibbāti, 1- tasmā atthi kiñci saññojanaṃ
appahāya parinibbānan"ti  yesaṃ laddhi seyyathāpi andhakānaṃ, te sandhāya
pucchā sakavādissa, paṭiññā itarassa. Sesamettha heṭṭhā vuttanayamevāti.
                     Parinibbānakathāvaṇṇanā niṭṭhitā.
                          ------------
                        2. Kusalacittakathāvaṇṇanā
     [894-895] Idāni kusalacittakathā nāma hoti. Tattha yasmā arahā
sativepullappatto parinibbāyantopi sato sampajānova parinibbāti, tasmā
kusalacitto parinibbātīti yesaṃ laddhi seyyathāpi andhakānaṃ, te sandhāya pucchā
sakavādissa, paṭiññā itarassa. Atha naṃ yasmā kusalacitto nāma puññābhisaṅkhārābhi-
saṅkharaṇādivasena hoti, tasmā tenatthena codetuṃ arahā puññābhisaṅkhārantiādimāha.
Sesamettha uttānaṃ 2- yathāpālimeva niyyāti. Sato sampajānoti idaṃ
javanakkhaṇe kiriyāsatisampajaññānaṃ vasena asammohamaraṇadīpanatthaṃ vuttaṃ, na
kusalacittadīpanatthaṃ. Tasmā asādhakanti.
                      Kusalacittakathāvaṇṇanā niṭṭhitā.
                          ------------
                        3. Āneñjakathāvaṇṇanā
     [896] Idāni āneñjakathā nāma hoti. Tattha bhagavā catutthajjhāne
ṭhito parinibbāyatīti 3- sallakkhetvā "arahā āneñje ṭhito parinibbāyatī"ti
@Footnote: 1 cha.Ma. parinibbāyati   2 cha.Ma. ayaṃ pāṭho na dissati  3 cha.Ma. parinibbāyīti

---------------------------------------------------------------------------------------------
page320.
Yesaṃ laddhi seyyathāpi ekaccānaṃ uttarāpathakānaṃ, te sandhāya pucchā sakavādissa,
paṭiññā itarassa. Pakaticitteti bhavaṅgacitte. Sabbe hi saññino sattā
bhavaṅgacitte ṭhatvā 1- bhavaṅgapariyosānena cuticittena kālaṃ karonti. Iti naṃ
iminā atthena codetuṃ evamāha. Tattha kiñcāpi catuvokārabhave arahato
pakaticittampi āneñjaṃ hoti, ayampana pañho pañcavokārabhavavasena uddhaṭo.
Tasmā no ca vata re vattabbeti āha. Sesamettha uttānatthamevāti.
                      Āneñjakathāvaṇṇanā niṭṭhitā.
                           ----------
                       4. Dhammābhisamayakathāvaṇṇanā
     [897] Idāni dhammābhisamayakathā nāma hoti. Tattha atītabhave sotāpannaṃ
mātukucchiyaṃ vasitvā nikkhantaṃ disvā "atthi gabbhaseyyāya dhammābhisamayo"ti yesaṃ
laddhi seyyathāpi ekaccānaṃ uttarāpathakānaṃ, te sandhāya pucchā sakavādissa,
paṭiññā itarassa. Atha naṃ "yadi tattha dhammābhisamayo atthi, dhammābhisamayakāraṇehi
ettha 2- dhammadesanādīhi bhavitabban"ti codetuṃ atthi gabbhaseyyāya dhammadesanāti-
ādimāha. Suttassātiādi bhavaṅgavāraṃ sandhāya vuttaṃ. Gabbhaseyyāya hi yebhuyyena
bhavaṅgameva pavattati. Teneva sutto 3- kiriyasamayappavattābhāvā 4- sutto,
bhāvanānuyogassa abhāvā pamatto, kammaṭṭhānapariggāhakānaṃ satisampajaññānaṃ abhāvā
muṭṭhassati asampajāno nāma hoti, tathārūpassa kuto dhammābhisamayoti.
                   Dhammābhisamayakathāvaṇṇanā niṭṭhitā.
                        --------------
@Footnote: 1 Sī.,Ma. ṭhitā   2 cha.Ma. ayaṃ pāṭho na dissati
@3 cha.Ma. satto   4 cha.Ma. kiriyamayappavattābhāvā

---------------------------------------------------------------------------------------------
page321.
                       5-7. Tissopikathāvaṇṇanā
     [898-900] Idāni tissopi kathā nāma honti. Tattha acirajātānaṃ
pana sotāpannānaṃ arahattuppattiṃ 1- suppavāsāya ca upāsikāya sattavassikaṃ
gabbhaṃ disvā "atthi gabbhaseyyāya arahattuppattī"ti ca supine ākāsagamanādīni
disvā "atthi dhammābhisamayo"ti ca "atthi tattha arahattuppattī"ti ca idhāpi
yesaṃ laddhi 2- seyyathāpi tesaññeva, te sandhāya pucchā sakavādissa, paṭiññā
itarassa. Sesamettha purimakathāsadisamevāti.
                      Tissopikathāvaṇṇanā niṭṭhitā.
                          -------------
                        8. Abyākatakathāvaṇṇanā
     [901-902] Idāni  abyākatakathā nāma hoti. Tattha "atthesā bhikkhave
cetanā, sā ca kho abbohārikā"ti 3- vacanato "sabbaṃ supinagatassa cittaṃ
abyākatan"ti yesaṃ laddhi seyyathāpi ekaccānaṃ uttarāpathakānaññeva, te sandhāya
pucchā sakavādissa, paṭiññā itarassa. Sesamettha yathāpālimeva niyyāti.
Supinagatassa cittaṃ abbohārikanti idaṃ āpattiṃ sandhāya vuttaṃ. Supinagatassa hi
pāṇātipātādivasena kiñcāpi akusalacittaṃ pavattati, vatthuvikopanaṃ pana natthīti
na sakkā tattha āpattiṃ paññapetuṃ. Iminā kāraṇena taṃ abbohārikaṃ, na
abyākatanti. 4-
                      Abyākatakathāvaṇṇanā niṭṭhitā.
                          -------------
@Footnote: 1 cha.Ma. arahattappattiṃ   2 cha.Ma. laddhiyo
@3 vinaYu. 1/235/169  4 cha.Ma. na abyākatattāti

---------------------------------------------------------------------------------------------
page322.
                     9. Āsevanapaccayatākathāvaṇṇanā
     [903-905] Idāni āsevanapaccayatākathā nāma hoti. Tattha yasmā
sabbe dhammā khaṇikā, na koci muhuttampi ṭhatvā āsevanapaccayaṃ āsevati
nāma. Tasmā natthi kiñci āsevanapaccayatā, āsevanapaccayatāya uppannaṃ
pana na kiñci atthīti yesaṃ laddhi seyyathāpi tesaññeva, te sandhāya pucchā
sakavādissa, paṭiññā itarassa. Atha naṃ suttavaseneva paññāpetuṃ nanu vuttaṃ
bhagavatā pāṇātipātotiādi ābhataṃ. Taṃ sabbaṃ uttānatthamevāti.
                   Āsevanapaccayatākathāvaṇṇanā niṭṭhitā.
                         ---------------
                         10. Khaṇikakathāvaṇṇanā
     [906-907] Idāni khaṇikakathā nāma hoti. Tattha yasmā sabbe
saṅkhatadhammā aniccā, tasmā ekacittakkhaṇikāyeva. Samānāya hi aniccatāya
eko lahuṃ bhijjati, eko cirenāti ko ettha visesoti 1- yesaṃ laddhi seyyathāpi
pubbaseliyāparaseliyānaṃ, te sandhāya ekacittakkhaṇikāti pucchā sakavādissa, paṭiññā
itarassa. Citte mahāpaṭhavītiādīsu tesaṃ tathā saṇṭhānaṃ apassanto paṭikkhipati.
Cakkhāyatanantiādi "yadi sabbe ekacittakkhaṇikā bhaveyyuṃ, cakkhāyatanādīni
cakkhuviññāṇādīhi saddhiṃyeva uppajjitvā nirujjheyyun"ti codanatthaṃ vuttaṃ.
Itaro pana antomātukucchigatassa viññāṇuppattiṃ sandhāya paṭikkhipati, pavattaṃ
sandhāya laddhivaseneva 2- paṭijānāti. Sesamettha uttānatthamevāti. Tena hi
@Footnote: 1 cha.Ma. niyāmoti    2 cha.Ma. laddhivasena

---------------------------------------------------------------------------------------------
page323.
Ekacittakkhaṇikāti yasmā niccā na honti, tasmā ekacittakkhaṇikāti attano
ruciyā kāraṇaṃ vadati. Taṃ avuttasadisamevāti.
                       Khaṇikakathāvaṇṇanā niṭṭhitā.
                       Bāvīsatimo vaggo samatto.
                           ----------
                          23. Tevīsatimavagga
                      1. Ekādhippāyakathāvaṇṇanā
     [908] Idāni ekādhippāyakathā nāma hoti. Tattha kāruññena vā
ekena adhippāyena ekādhippāyo, saṃsāre vā ekato bhavissāmāti itthiyā
saddhiṃ buddhapūjādīni katvā paṇidhivasena eko adhippāyo assāti ekādhippāyo,
evarūpo dvinnampi janānaṃ ekādhippāyo methuno dhammo paṭisevitabboti yesaṃ
laddhi seyyathāpi andhakānañceva vetullakānañca, te sandhāya pucchā sakavādissa,
paṭiññā itarassa. Sesamettha yathāpālimeva niyyātīti.
                    Ekādhippāyakathāvaṇṇanā niṭṭhitā.
                         --------------
                       2. Arahantavaṇṇakathāvaṇṇanā
     [909] Idāni arahantavaṇṇakathā nāma hoti. Tattha iriyāpathasampanne
ākappasampanne pāpabhikkhū disvā "arahantānaṃ vaṇṇena amanussā methunadhammaṃ
paṭisevantī"ti yesaṃ laddhi seyyathāpi ekaccānaṃ uttarāpathakānaṃ, te sandhāya
pucchā sakavādissa, paṭiññā itarassa. Sesamettha uttānatthamevāti.
                     Arahantavaṇṇakathāvaṇṇanā niṭṭhitā.
                          ------------

---------------------------------------------------------------------------------------------
page324.
                   3-7. Issariyakāmakārikākathāvaṇṇanā
     [910-914] Idāni issariyakāmakārikākathā nāma hoti. Chaddantajātakādīni
sandhāya "bodhisatto issariyakāmakārikāhetu vinipātaṃ gacchati, gabbhaseyyaṃ
okkamati, dukkarakārikaṃ akāsi, aparantapaṃ akāsi, aññaṃ satthāraṃ uddisī"ti yesaṃ
laddhi seyyathāpi andhakānaṃ, te sandhāya pucchā sakavādissa, paṭiññā itarassa.
Sesaṃ paṭhamakathāyaṃ uttānatthameva. Dutiyakathāyaṃ iddhimāti yadi issariyakāmakārikāhetu
gaccheyya, iddhiyā gaccheyya, na kammavasenāti codanatthaṃ vuttaṃ. Itaro pana
paṭhamapañhe bhāvanāmayaṃ sandhāya paṭikkhipati, dutiyapañhe puññiddhiṃ sandhāya
paṭijānāti. Tatiyakathāyaṃ issariyakāmakārikāhetu nāma dukkarakārikā micchādiṭṭhiyā
kariyati. Yadi ca so taṃ kareyya, sassatādīnipi gaṇheyyāti codanatthaṃ sassato
lokotiādi vuttaṃ. Catutthakathāyampi eseva nayoti.
                  Issariyakāmakārikākathāvaṇṇanā niṭṭhitā.
                       ------------------
                       8. Paṭirūpakathāvaṇṇanā *-
     [915-916] Idāni rāgapaṭirūpakathā nāma hoti. Tattha mettākaruṇā-
muditāyo sandhāya "na rāgo rāgapaṭirūpako"ti ca issāmacchariyakukkuccāni sandhāya
"na doso dosapaṭirūpako"ti ca hasituppādaṃ sandhāya "na moho mohapaṭirūpako"ti
ca dummaṅkūnaṃ puggalānaṃ niggahaṃ pesalānaṃ bhikkhūnaṃ anuggahaṃ pāpagarahitaṃ
kalyāṇapasaṃsaṃ āyasmato pilindavacchassa vasalavādaṃ bhagavato kheḷāsikavādaṃ 1-
moghapurisavādañca sandhāya "na kileso kilesapaṭirūpako"ti ca yesaṃ laddhi
seyyathāpi andhakānaṃ, te sandhāya sabbakathāsu pucchā sakavādissa, paṭiññā
itarassa. Atha naṃ yasmā phassādipaṭirūpakānaṃ phassādayo 2- nāma natthi, tasmā
@Footnote: 1 cha.Ma. kheḷāsakavādaṃ   * ka. rāgapaṭirūpakādikathāvaṇṇanā
@2 cha.Ma. phassādipatirūpakā naphassādayo

---------------------------------------------------------------------------------------------
page325.
Rāgādipaṭirūpakānaṃ rāgādayopi 1- natthīti codetuṃ atthi na phassotiādimāha. Itaro
tesaṃ abhāvā paṭikkhipati. Sesaṃ sabbattha uttānatthamevāti.
                       Paṭirūpakathāvaṇṇanā niṭṭhitā.
                           ----------
                       9. Aparinipphannakathāvaṇṇanā
     [917-918] Idāni aparinipphannakathā nāma hoti. Tattha
         "dukkhameva hi sambhoti         dukkhaṃ tiṭṭhati veti ca
          nāññatra dukkhā sambhoti      *- nāññatra dukkhā nirujjhatī"ti 2-
vacanaṃ nissāya dukkhaññeva parinipphannaṃ, sesā khandhāyatanadhātuindriyadhammā
aparinipphannāti yesaṃ laddhi seyyathāpi ekaccānaṃ uttarāpathakānañceva
hetuvādānañca, te sandhāya rūpaṃ aparinipphannanti pucchā sakavādissa, paṭiññā
itarassa. Atha naṃ "sace rūpaṃ aparinipphannaṃ, na aniccādisabhāvaṃ siyā"ti codetuṃ rūpaṃ
nāniccantiādimāha. Itaro tathārūpaṃ rūpaṃ apassanto paṭikkhipati. Sakavādī nanu
rūpaṃ aniccantiādivacanena tassa ekaṃ laddhiṃ paṭisedhetvā dutiyaṃ pucchanto
dukkhaññeva parinipphannantiādimāha. Athassa tampi laddhiṃ paṭisedhetuṃ nanu 3-
yadaniccantiādimāha. Tatrāyaṃ adhippāyo:- na kevalañhi paṭhamasaccameva dukkhaṃ,
yampana kiñci aniccaṃ, taṃ dukkhameva. Rūpañca aniccaṃ, tasmā tampi parinipphannaṃ.
Iti yaṃ tvaṃ vadesi "rūpaṃ aparinipphannaṃ, dukkhaññeva parinipphannan"ti, taṃ no
vata re vattabbe "dukkhaññeva parinipphannan"ti. Vedanādimūlikādīsupi yojanāsu
eseva nayo. Dhammāyatanadhammadhātūsu pana ṭhapetvā nibbānaṃ sesadhammānaṃ vasena
aniccatā veditabbā. Indriyāni aniccānevāti.
                     Aparinipphannakathāvaṇṇanā niṭṭhitā.
                       Tevīsatimo vaggo samatto.
                           -----------
@Footnote: 1 cha.Ma. rāgādipatirūpakā narāgādayopi   2 saṃ.sa. 15/171/163
@3 cha.Ma. na       * cha.Ma. nāññaṃ

---------------------------------------------------------------------------------------------
page326.
                             Nigamanakathā
     ettāvatā ca:-
              paṇṇāsakehi catūhi         tīhi vaggehideva ca 1-
              saṅgahetvā kathā sabbā    ūnatisatabhedanā. 2-
              Kathāvatthuppakaraṇaṃ          kathāmaggesu kovido
              yaṃ jino desayi tassa       niṭṭhitā atthavaṇṇanā.
              Imaṃ terasamattehi         bhāṇavārehi tantiyā
              ciraṭṭhitatthaṃ dhammassa        saṅkharontena yaṃ mayā.
              Sampattaṃ 3- kusalantena     lokoyaṃ sanarāmaro
              dhammarājassa saddhamma-      rasamevādhigacchatūti.
                     Kathāvatthuppakaraṇaṭṭhakathā niṭṭhitā.
                          ------------
@Footnote: 1 cha.Ma. tīhi vaggehi ceva ca
@2 catūsu paṇṇāsakesu dvisataṃ tīsu vaggesu tiṃsa kathāti tiṃsādhikadvisatappabhedāti
@atthoti yojanā         3 cha.Ma. yaṃ pattaṃ

---------------------------------------------------------------------------------------------
page327.
                            Abhidhammapiṭaka
                            yamakavaṇṇanā
                           ----------
                namo tassa bhagavato arahato sammāsambuddhassa.
                            Ārambhakathā
             saṅkhepeneva devānaṃ      devadevo surālaye
             kathāvatthuppakaraṇaṃ          desayitvā raṇañjaho.
             Yamassa visayātīto         nānāyamakamaṇḍitaṃ
             abhidhammappakaraṇaṃ           chaṭṭhaṃ chaṭṭhāna desako.
             Yamakaṃ ayamāvaṭṭa 1-       nīlāmalatanūruho
             yaṃ desayi anuppatto       tassa saṃvaṇṇanākkamo
             idāni yasmā tasmāssa     hoti saṃvaṇṇanā ayanti.
                     1. Mūlayamaka uddesavāravaṇṇanā
     [1] Mūlayamakaṃ khandhayamakaṃ āyatanayamakaṃ dhātuyamakaṃ saccayamakaṃ saṅkhārayamakaṃ
anusayayamakaṃ cittayamakaṃ dhammayamakaṃ indriyayamakanti imesaṃ dasannaṃ yamakānaṃ vasena
idaṃ pakaraṇaṃ dasavidhena vibhattanti hi vuttaṃ. Tattha yesaṃ dasannaṃ yamakānaṃ vasena
idaṃ pakaraṇaṃ dasavidhena vibhattaṃ, tesañceva imassa ca pakaraṇassa nāmattho tāva
evaṃ veditabbo:- kenaṭṭhena yamakanti? yugalaṭṭhena. Yugalañhi yamakanti vuccati
@Footnote: 1 cha.Ma. ayamāvatta-

---------------------------------------------------------------------------------------------
page328.
"yamakapāṭihāriyaṃ yamakasālā"tiādīsu viya. Iti yugalasaṅkhātānaṃ yamakānaṃ vasena
desitattā imesu dasasu ekekaṃ yamakannāma, imesaṃ pana yamakānaṃ samūhabhāvato
sabbametaṃ pakaraṇaṃ yamakanti veditabbaṃ.
     Tattha mūlavasena pucchāvissajjanaṃ katvā desitattā dasannaṃ tāva sabbapaṭhamaṃ
mūlayamakanti vuttaṃ. Tassa uddesavāro niddesavāroti dve vārā honti, tesu
uddiṭṭhānukkamena niddisitabbattā uddesavāro paṭhamo. Tassa ye keci kusalā
dhammā, sabbe te kusalamūlā, ye vā pana kusalamūlā, sabbe te dhammā
kusalāti idaṃ yamakaṃ ādi. Tassa kusalākusalamūlasaṅkhātānaṃ dvinnaṃ atthānaṃ vasena
atthayamakanti vā tesaññeva atthānaṃ vasena anulomapaṭilomato pavattapālidhammavasena
dhammayamakanti vā anulomapaṭilomato pavattapucchāvasena pucchāyamakanti vā tidhā
yamakabhāvo veditabbo. Sesesupi eseva nayo.
     Idāni imesaṃ yamakānaṃ vasena desite imasmiṃ mūlayamake uddesavārasseva
tāva nayayamakapucchāatthavārappabhedavasena pālivavatthānameva evaṃ veditabbaṃ:-
kusalattikamātikāyañhi "kusalā dhammā"ti idaṃ ādipadaṃ nissāya mūlanayo mūlamūlanayo
mūlakanayo mūlamūlakanayoti ime cattāro nayā honti. Tesaṃ ekekasmiṃ naye
mūlayamakaṃ ekamūlayamakaṃ aññamaññamūlayamakanti tīṇi tīṇi yamakāni. Evaṃ catūsu
nayesu dvādasa yamakāni, ekekasmiṃ yamake anulomapaṭilomavasena dve dve
pucchāti catuvīsati pucchā, ekekāya pucchāya sanniṭṭhānasaṃsayavasena dve dve
atthāti aṭṭhacattāḷīsa atthāti.
     Tattha ye keci kusalā dhammāti kusalesu "kusalā nu kho, na kusalā nu
kho"ti sandehābhāvato imasmiṃ pade sanniṭṭhānattho veditabbo. Sabbe te
kusalamūlāti "sabbe te kusalā dhammā kusalamūlā nu kho, nanu kho"ti evaṃ
vimativasena pucchitattā imasmiṃ pade saṃsayattho veditabbo. So ca kho veneyyānaṃ

---------------------------------------------------------------------------------------------
page329.
Saṃsayaṭṭhāne saṃsayadīpanatthaṃ vutto, tathāgatassa pana saṃsayo nāma natthi. Ito
paresupi pucchāpadesu eseva nayo.
     Yathā ca kusalapadaṃ nissāya ime cattāro nayā, ekekasmiṃ naye tiṇṇaṃ
tiṇṇaṃ yamakānaṃ vasena dvādasa yamakāni, ekekasmiṃ yamake dvinnaṃ dvinnaṃ
pucchānaṃ vasena catuvīsati pucchā, ekekāya pucchāya dvinnaṃ dvinnaṃ atthānaṃ
vasena aṭṭhacattāḷīsa atthā ca honti, akusalapadaṃ nissāyapi tatheva, abyākatapadaṃ
nissāyapi tatheva, tīṇipi padāni ekato katvā niddiṭṭhaṃ nāmapadaṃ nissāyapi tathevāti
kusalattikamātikāya catūsu padesu sabbesupi 1- soḷasanayā aṭṭhacattāḷīsayamakāni
channavutipucchā dvenavutisataatthā ca uddesavasena vuttāti veditabbā.
Ettāvatā mūlavāro nāma paṭhamaṃ uddiṭṭho hoti.
     Tato paraṃ ye keci kusalā dhammā, sabbe te kusalahetūtiādayo tasseva
mūlavārassa vevacanavasena nava vārā uddiṭṭhā. Iti mūlavāro hetuvāro nidānavāro
sambhavavāro pabhavavāro samuṭṭhānavāro āhāravāro ālambaṇavāro 2- paccayavāro
samudayavāroti sabbepi dasa vārā honti. Tattha mūlavāre āgataparicchedeneva
sesesupi nayādayo veditabbāti sabbesupi dasasu vāresu saṭṭhisatanayā asītyādhikāni
cattāri yamakasatāni saṭṭhayādhikāni navapucchāsatāni vīsādhikāni ekūnavīsati
atthasatāni ca uddiṭṭhānīti veditabbāni. Evaṃ tāva uddesavāre nayayamakapucchā-
atthavārappabhedavasena pālivavatthānametaṃ veditabbaṃ.
     Mūlaṃ hetu nidānañcāti gāthā dasannampi vārānaṃ uddānagāthā nāma.
Tattha mūlādīni sabbānipi kāraṇavevacanāneva. Kāraṇañhi patiṭṭhānaṭṭhena mūlaṃ,
attano phalanipphādanatthaṃ hinoti pavattatīti hetu, handa naṃ gaṇhathāti dassentaṃ
viya attano phalaṃ nidetīti nidānaṃ, etasmā phalaṃ sambhavatīti 3- sambhavo, phalaṃ 4-
@Footnote: 1 cha.Ma. sabbepi   2 cha.Ma. ārammaṇavāro
@3 cha.Ma. sambhotīti  4 cha.Ma. ayaṃ pāṭho na dissati

---------------------------------------------------------------------------------------------
page330.
Pabhavatīti pabhavo, samuṭṭhāti ettha phalaṃ etena vā samuṭṭhātīti samuṭṭhānaṃ,
attano phalaṃ āharatīti āhāro, appaṭikkhipitabbaṭṭhena 1- attano phalena
ālambiyatīti ālambaṇaṃ, etaṃ paṭicca appaṭikkhipitvā phalaṃ eti pavattatīti
paccayo, etasmā phalaṃ samudetīti samudayo. Evametesaṃ padānaṃ vacanattho
veditabboti. 2-
                      Uddesavāravaṇṇanā niṭṭhitā.
                           -----------
                          Niddesavāravaṇṇanā
     [50] Idāni ye keci kusalā dhammātiādinā nayena niddesavāro
āraddho. Tattha ye kecīti anavasesavacanaṃ. Kusalā dhammāti kusalattikassa padabhājane
vuttalakkhaṇā anavajjasukhavipākā kusalasabhāvā. Sabbe te kusalamūlāti kinte
sabbeyeva kusalamūlāti pucchati. Tīṇeva kusalamūlānīti na te sabbe kusalamūlāni,
alobhādīni pana tīṇeva kusalamūlānīti attho. Avasesā kusalā dhammā na
kusalamūlāti avasesā phassādayo kusalā dhammā kusalamūlāni nāma na honti.
Athavā avasesā phassādayo kusalā dhammāyeva nāma, na kusalamūlānītipi attho.
Ye vā pana kusalamūlāti ye vā pana paṭhamapucchāya dutiyapadena kusalamūlāti
tayo alobhādayo gahitā. Sabbe te dhammā kusalāti kinte sabbe tayopi
dhammā kusalāti pucchati. Āmantāti sabbesampi kusalamūlānaṃ kusalabhāvaṃ sampaṭicchanto
āha. Ayaṃ tāva mūlanaye mūlayamakassa attho. Iminā upāyena sabbapucchāsu
vissajjananayo veditabbo. Yampana yattha visesamattaṃ atthi, tadeva vaṇṇayissāma.
     [51] Ekamūlayamake tāva sabbe te kusalamūlena ekamūlāti gaṇanaṭṭhena
ekamūlakaṃ aggahetvā samānaṭṭhena gahetabbā. Ayañhettha attho:- sabbe
@Footnote: 1 cha.Ma. appaṭikkhipitabbena   2 cha.Ma. veditabbo

---------------------------------------------------------------------------------------------
page331.
Te kusalamūlena samānamūlā, yaṃ phassassa mūlaṃ, tadeva vedanādīnanti. Atha nesaṃ
tathābhāvaṃ sampaṭicchanto āmantāti āha. Kusalasamuṭṭhānanti kusalacittasamuṭṭhānarūpaṃ
dassitaṃ. Ekamūlanti alobhādinā kusalamūlena samānamūlaṃ. Yatheva hi phassādīnaṃ
alobhādayo hetupaccayattā mūlaṃ, tathā taṃsamuṭṭhānarūpassāpi, kusalalakkhaṇābhāvena
pana taṃ na kusalaṃ.
     [52] Aññamaññayamake "ye keci kusalā"ti apucchitvā ye keci kusalamūlena
ekamūlāti pucchā katā, kasmā? imināpi byañjanena tassevatthassa sambhavato.
Kusalamūlānīti idaṃ purimassa visesanaṃ. "mūlāni yāni ekato uppajjantī"ti hi
vuttaṃ, tāni pana kusalamūlānipi honti akusalābyākatamūlānipi, idha kusalamūlānīti
visesanadassanatthaṃ idaṃ 1- vuttaṃ. Aññamaññamūlāni cāti aññamaññaṃ hetupaccayena
paccayā hontīti attho. Tasseva paṭilomapucchāya "sabbe te dhammā kusalamūlena
ekamūlā"ti avatvā sabbe te dhammā kusalāti vuttaṃ, kasmā? atthavisesābhāvato.
Kusalamūlena ekamūlāti hi pucchāya katāya "mūlāni yāni ekato uppajjantī"ti
heṭṭhā vuttanayeneva vissajjanaṃ kātabbaṃ bhaveyya, evañhi sati atthavisesābhāvo
hoti. Tasmā tathā akatvā evaṃ pucchā katā. Iminā upāyena mūlamūlanayādīsupi
aññamaññamūlayamake pucchāviseso veditabbo.
     [53-55] Mūlamūlanaye sabbe te kusalamūlamūlāti sabbe te kusalamūlasaṅkhātā
mūlāti pucchati. Ekamūlamūlāti samānaṭṭhena ekameva mūlamūlaṃ etesanti ekamūlamūlā.
Aññamaññamūlamūlāti aññamaññassa mūlaṃ aññamaññamūlaṃ, aññamaññamūlaṃ hetupaccayaṭṭhena
mūlaṃ etesanti aññamaññamūlamūlā.
     [56] Mūlakanaye kusalamūlakāti hetupaccayaṭṭhena kusalaṃ mūlaṃ etesanti
kusalamūlakā.
@Footnote: 1 cha.Ma. visesadassanatthamidaṃ

---------------------------------------------------------------------------------------------
page332.
     [57-61] Mūlamūlakanaye kusalamūlamūlakāti kusalānaṃ mūlaṃ kusalamūlaṃ, hetu-
paccayaṭṭheneva kusalamūlaṃ mūlaṃ etesanti kusalamūlamūlakāti. Ayantāva kusalapadaṃ
nissāya nayayamakapucchādīsu 1- visesattho.
     [62-73] Akusalapadādīsupi eseva nayo. Ayampana viseso, ahetukaṃ
akusalanti vicikicchāya ceva uddhaccena ca sampayuttaṃ mohaṃ sandhāya vuttaṃ.
     [74-85] Ahetukaṃ abyākatanti aṭṭhārasa cittuppādā rūpaṃ nibbānañca.
Abyākatamūlena na ekamūlanti idha pana ṭhapetvā sahetukaabyākatasamuṭṭhānarūpaṃ
sesaṃ labbhati. Sahetukaabyākatasamuṭṭhānarūpaṃ abyākatamūlena ekamūlaṃ hoti, taṃ
abbohārikaṃ katvā ekato labbhamānakavaseneva cetaṃ vissajjanaṃ kataṃ.
     [86-97] Nāmā dhammāti nāmasaṅkhātā dhammā, te atthato cattāro
arūpino khandhā nibbānañca. Naveva nāmamūlānīti kusalākusalābyākatamūlavasena
nava mūlāni. Ahetukaṃ nāmaṃ nāmamūlena na ekamūlanti ahetukaṃ sabbampi
aṭṭhārasacittuppādavicikicchuddhaccasampayuttamohanibbānasaṅkhātaṃ nāmaṃ nāmamūlena na
ekamūlaṃ. Na hi taṃ tena saddhiṃ uppajjati. Sahetukaṃ nāmaṃ nāmamūlenāti padepi
sahetukaṃ nāmaṃ nāmamūlenāti attho. Sesaṃ sabbattha uttānatthamevāti.
                        Mūlavāravaṇṇanā niṭṭhitā.
     [98-99] Hetuvārādīsupi imināva upāyena attho veditabbo. Mūlaṃ
hetu nidānañcāti gāthā yathāniddiṭṭhānaṃ dasannampi vārānaṃ puna uddānavaseneva
vuttāti.
                        Mūlayamakavaṇṇanā niṭṭhitā.
                           -----------
@Footnote: 1 cha.Ma. nayayamakapucchāsu

---------------------------------------------------------------------------------------------
page333.
                            2. Khandhayamaka
                      1. Paṇṇattiuddesavāravaṇṇanā
     [1] Idāni mūlayamake desiteyeva kusalādidhamme khandhavasena saṅgaṇhitvā
mūlayamakānantaraṃ desitassa khandhayamakassa vaṇṇanā hoti. Tattha pālivavatthānaṃ
tāva evaṃ veditabbaṃ:- imasmiñhi khandhayamake tayo mahāvārā honti
paṇṇattivāro pavattivāro pariññāvāroti. Tesu paṇṇattivāro khandhānaṃ
nāmābhidhānasodhanavaseneva katattā 1- paṇṇattivāroti vuccati. Pavattivāro tena
sodhitanāmābhidhānānaṃ khandhānaṃ uppādanirodhavasena pavattiṃ sodhayamāno gato,
tasmā pavattivāroti vuccati. Pariññāvāro iminānukkamena pavattānaṃ khandhānaṃ
saṅkhepeneva tisso pariññā dīpayamāno gato, tasmā pariññāvāroti vuccati.
Tattha paṇṇattivāro uddesaniddesavasena dvīhākārehi vavatthito. Itaresupi
visuṃ uddesavāro natthi, ādito paṭṭhāya pucchāvissajjanavasena ekadhā
vavatthito. 2- Tattha pañcakkhandhāti padaṃ ādikaṃ katvā yāva na khandhā na
saṅkhārāti padaṃ, tāva paṇṇattivārassa uddesavāro veditabbo. Pucchāvārotipi
tasseva nāmaṃ. Tattha pañcakkhandhāti ayaṃ yamakavasena pucchitabbānaṃ khandhānaṃ
uddeso. Rūpakkhandho .pe. Viññāṇakkhandhoti tesaññeva pabhedato nāmavavatthānaṃ.
     [2-3] Idāni imesaṃ khandhānaṃ vasena padasodhanavāro padasodhanamūla-
cakkavāro suddhakhandhavāro suddhakhandhamūlacakkavāroti cattāro nayavārā honti.
Tattha rūpaṃ rūpakkhandho, rūpakkhandho rūpantiādinā nayena padameva sodhetvā
kato 3- padasodhanavāro nāma, so anulomapaṭilomavasena duvidho hoti. Tattha
anulomavāre "rūpaṃ rūpakkhandho, rūpakkhandho rūpan"tiādīni pañca yamakāni,
@Footnote: 1 cha.Ma. gatattā   2 cha.Ma. vavatthitā   3 cha.Ma. gato

---------------------------------------------------------------------------------------------
page334.
Paṭilomavārepi "na rūpaṃ na rūpakkhandho, na rūpakkhandho na rūpan"tiādīni
pañceva. Tato paraṃ tesaññeva padasodhanavāre sodhitānaṃ khandhānaṃ "rūpaṃ
rūpakkhandho, khandhā vedanākkhandho"tiādinā nayena ekekakkhandhamūlakāni cattāri
cattāri cakkāni bandhitvā kato 1- padasodhanamūlakānaṃ cakkānaṃ atthitāya
padasodhanamūlacakkavāro nāma, sopi anulomapaṭilomavasena duvidho hoti. Tattha
anulomavāre "rūpaṃ rūpakkhandho, khandhā vedanākkhandho"tiādīni ekekakkhandhamūlakāni
cattāri cattāri katvā vīsati yamakāni, paṭilomavārepi "na rūpaṃ na rūpakkhandho,
na khandhā na vedanākkhandho"tiādīni vīsatimeva.
     Tato paraṃ rūpaṃ khandho, khandhā rūpantiādinā nayena suddhakhandhavaseneva
gato suddhakhandhavāro nāma. Tattha khandhā rūpantiādīsu khandhā rūpakkhandho,
khandhā vedanākkhandhoti attho gahetabbo. Kasmā? niddesavāre evaṃ
vibhajitattā. 2- Tattha hi "rūpaṃ khandhoti, āmantā. Khandhā rūpakkhandhoti?
rūpakkhandho rūpañceva rūpakkhandho ca, 3- avasesā khandhā na rūpakkhandho"ti evaṃ
"khandhā rūpan"tiādīnaṃ khandhā rūpakkhandhotiādinā nayena padaṃ uddharitvā
attho vibhatto. Teneva ca kāraṇenesa suddhakhandhavāroti vutto. Vacanasodhane
viya hi ettha na khandhāti vacanaṃ 4- pamāṇaṃ. Yathā yathā pana suddhakhandhā
labbhanti, tathā tathā atthova pamāṇaṃ. Parato āyatanayamakādīsupi eseva nayo.
Esopi ca suddhakhandhavāro anulomapaṭilomavasena duvidho hoti. Tattha anulomavāre
"rūpaṃ khandho, khandhā rūpan"tiādīni pañca yamakāni, paṭilomavārepi "na rūpaṃ
na khandho, na khandhā na rūpan"tiādīni pañceva.
     Tato paraṃ tesaññeva suddhakhandhānaṃ rūpaṃ khandho, khandhā vedanātiādinā
nayena ekekakkhandhamūlakāni cattāri cattāri cakkāni bandhitvā gato
@Footnote: 1 cha.Ma. gato                           2 cha.Ma. bhājitattā
@3 cha.Ma. rūpakkhandho khandho ceva rūpakkhandho ca    4 cha.Ma. na vacanaṃ

---------------------------------------------------------------------------------------------
page335.
Suddhakhandhamūlakānaṃ cakkānaṃ atthitāya suddhakhandhamūlacakkavāro nāma. Tattha khandhā
vedanātiādīnaṃ 1- khandhā vedanākkhandhotiādinā nayena attho veditabbo.
Itarathā niddesavārena saddhiṃ virodho hoti. Sopi anulomapaṭilomavasena duvidho
hoti. Tattha anulomavāre "rūpaṃ khandho, khandhā vedanā"tiādīni ekekakkhandhamūlakāni
cattāri cattāri katvā vīsati yamakāni, paṭilomavārepi "na rūpaṃ na khandho, na
khandhā na vedanā"tiādīni vīsatimeva. Evaṃ tāva ekena yamakasatena dvīhi
pucchāsatehi ekekanayapucchāya 2- sanniṭṭhānasaṃsayavasena dve dve atthe katvā
catūhi ca atthasatehi paṭimaṇḍito paṇṇattivārassa uddesavāro veditabboti.
                    Paṇṇattiuddesavāravaṇṇanā niṭṭhitā.
                          ------------
                      1. Paṇṇattiniddesavāravaṇṇanā
     [26] Idāni rūpaṃ rūpakkhandhotiādinā nayena niddesavāro āraddho.
Tattha rūpaṃ rūpakkhandhoti yaṅkiñci rūpanti vuccati, sabbantaṃ rūpaṃ rūpakkhandhoti
vacanasodhanatthaṃ vuccati. 3- Piyarūpaṃ sātarūpaṃ rūpaṃ na rūpakkhandhoti yaṃ "piyarūpaṃ
sātarūpan"ti ettha "rūpan"ti vuttaṃ, taṃ rūpameva, na rūpakkhandhoti attho.
Rūpakkhandho rūpañceva rūpakkhandho cāti yo pana rūpakkhandho, so rūpantipi
rūpakkhandhotipi vattumpi vaṭṭatīti attho. Rūpakkhandho rūpanti ettha pana yasmā
rūpakkhandho niyameneva rūpanti vattabbo, tasmā āmantāti āha. Iminā
upāyena sabbavissajjanesu attho veditabbo. Yo pana yattha viseso bhavissati,
tattheva taṃ vaṇṇayissāma. Saññāyamake tāva diṭṭhisaññāti "papañcasaññā"ti-
ādīsu āgatā diṭṭhisaññā. Saṅkhārayamake avasesā saṅkhārāti "aniccā vata
@Footnote: 1 cha.Ma..... ādīsu   2 cha.Ma. ekekapucchāya  3 cha.Ma. pucchati

---------------------------------------------------------------------------------------------
page336.
Saṅkhārā"tiādīsu āgatā saṅkhārakkhandhato avasesā saṅkhatadhammā. Paṭilomavārepi
eseva nayoti.
                        Padasodhanavāro niṭṭhito.
     [28] Padasodhanamūlacakkavāre khandhā vedanākkhandhoti ye keci khandhā,
sabbe te vedanākkhandhoti pucchati. 1- Tassā vedanākkhandho khandho ceva
vedanākkhandho ca, avasesā pana khandhā khandhā na vedanākkhandhoti vissajjanaṃ. 1-
Sesapucchāsupi eseva nayo. Paṭilome na khandhā na vedanākkhandhoti ettha ye
paññattinibbānasaṅkhātā dhammā na khandhā honti, te yasmā vedanākkhandhopi
na honti, tasmā āmantāti āha. Sesavissajjanesupi eseva nayoti.
                     Padasodhanamūlacakkavāro niṭṭhito.
     [38] Suddhakhandhavāre rūpaṃ khandhoti yaṅkiñci rūpanti vuttaṃ, sabbantaṃ
khandhoti pucchati. Tattha yasmā piyarūpasātarūpasaṅkhātaṃ vā rūpaṃ hotu bhūtupādārūpaṃ
vā, sabbaṃ pañcasu khandhesu saṅgahaṃ gacchateva, tasmā āmantāti paṭijānāti.
Dutiyapade "khandhā rūpan"ti pucchitabbe yasmā rūpanti vacanena rūpakkhandhova
adhippeto, tasmā vacanaṃ anādiyitvā atthavasena pucchanto khandhā rūpakkhandhoti
āha. Iminā nayena sabbapadesu attho veditabbo. Parato āyatanayamakādīnaṃ
niddesavārepi eseva nayo. Saññā khandhoti etthāpi diṭṭhisaññā vā hotu
saññāeva vā, sabbāyapi khandhabhāvato āmantāti vuttaṃ. Saṅkhārā khandhoti
padepi eseva nayo. Khandhavinimuttako hi saṅkhāro nāma natthi.
     [39] Paṭilome na rūpaṃ na khandhoti yaṃ dhammajātaṃ rūpaṃ na hoti, taṃ
khandhopi na hotīti pucchati. Vissajjane panassa rūpaṃ ṭhapetvā avasesā khandhā
@Footnote: 1-1 cha.Ma. ime pāṭhā na dissanti

---------------------------------------------------------------------------------------------
page337.
Na rūpaṃ khandhāti rūpato aññe vedanādayo khandhā rūpameva na honti, khandhā
pana hontīti attho. Rūpañca khandhe ca ṭhapetvā avasesāti pañcakkhandhavinimuttaṃ
nibbānañceva paññatti ca. Ito paresupi avasesāti padesu eseva nayoti.
                        Suddhakhandhavāro niṭṭhito.
     [40-44] Suddhakhandhamūlacakkavāre rūpaṃ khandhotiādīnaṃ heṭṭhā vuttanayeneva
attho veditabboti.
                     Suddhakhandhamūlacakkavāro niṭṭhito.
                    Paṇṇattiniddesavāravaṇṇanā samattā.
                          ------------
                         2. Pavattivāravaṇṇanā
     [50-205] Idāni yassa rūpakkhandhotiādinā nayena pavattivāro
āraddho. Kasmā panettha uddesavāro na vuttoti? heṭṭhā dassitanayattā.
Paṇṇattivārasmiñhi uddesavāre nayo dassito, tena pana nayena sakkā so
idha avuttopi jānitunti taṃ avatvā niddesavārova āraddho. Imasmiṃ pana
pavattivārasaṅkhāte mahāvāre uppādavāro nirodhavāro uppādanirodhavāroti tayo
antaravārā honti. Tesu paṭhamo dhammānaṃ uppādalakkhaṇassa dīpitattā uppādavāroti
vuccati, dutiyo tesaññeva nirodhalakkhaṇassa dīpitattā nirodhavāroti vuccati, tatiyo
ubhinnampi lakkhaṇānaṃ dīpitattā uppādanirodhavāroti vuccati. Uppādavārena
cettha dhammānaṃ uppajjanākārova dīpito, nirodhavārena "uppannaṃ nāma niccaṃ
natthī"ti tesaññeva aniccatā dīpitā, uppādanirodhavārena tadubhayaṃ.
     Tattha uppādavāre tāva tiṇṇaṃ addhānaṃ vasena cha kālabhedā honti:-
paccuppanno atīto anāgato paccuppannenātīto paccuppannenānāgato

---------------------------------------------------------------------------------------------
page338.
Atītenānāgatoti. Tesu yassa rūpakkhandho uppajjatīti paccuppannābhidhānavasena
paccuppanno veditabbo, so paccuppannānaṃ dhammānaṃ paccakkhato gahetabbattā
ativiya suviññeyyoti paṭhamaṃ vutto. Yassa rūpakkhandho uppajjitthāti atītābhidhāna-
vasena atīto veditabbo, so paccakkhato anubhūtapubbānaṃ atītadhammānaṃ anumānena
anāgatehi suviññeyyatarattā dutiyaṃ vutto. Yassa rūpakkhandho uppajjissatīti
anāgatābhidhānavasena anāgato veditabbo, so paccakkhato ca anubhūtapubbavasena
ca gahitadhammānumānena "anāgatepi evarūpā dhammā uppajjissantī"ti gahetabbato
tatiyaṃ vutto.
     Yassa rūpakkhandho uppajjati tassa vedanākkhandho uppajjitthāti paccup-
pannena saddhiṃ atītābhidhānavasena paccuppannenātīto veditabbo, so missakesu tīsu
suviññeyyatarattā catutthaṃ vutto. Yassa rūpakkhandho uppajjati tassa vedanākkhandho
uppajjissatīti paccuppannena saddhiṃ anāgatābhidhānavasena paccuppannenānāgato
veditabbo, so paccakkhato gahetabbānaṃ dhammānaṃ atthitāya atthato
suviññeyyataroti pañcamaṃ vutto. Yassa rūpakkhandho uppajjittha tassa vedanākkhandho
uppajjissatīti atītena saddhiṃ anāgatābhidhānavasena atītenānāgato veditabbo,
so purimehi duviññeyyoti chaṭṭhaṃ vutto.
     Evametesu chasu kālabhedesu yvāyaṃ paṭhamo paccuppanno, tattha puggalato
okāsato puggalokāsatoti tayo vārā honti. Tesu yassāti puggalavasena
khandhānaṃ uppattidīpano puggalavāro, yatthāti okāsavasena khandhānaṃ
uppattidīpano okāsavāro, yassa yatthāti puggalokāsavasena khandhānaṃ
uppattidīpano puggalokāsavāro. Ime pana tayopi vārā paṭhamaṃ anulomanayena
niddisitvā pacchā paṭilomanayena niddiṭṭhā. Tesu "uppajjati uppajjittha
uppajjissatī"ti vacanato uppattidīpano anulomanayo, "nuppajjati nuppajjittha
nuppajjissatī"ti vacanato anuppattidīpano paṭilomanayo.

---------------------------------------------------------------------------------------------
page339.
     Tattha paccuppannakāle tāva puggalavārassa anulomanaye "yassa rūpakkhandho
uppajjati tassa vedanākkhandho uppajjati, yassa vā pana vedanākkhandho
uppajjati tassa rūpakkhandho uppajjati. Yassa rūpakkhandho uppajjati tassa
saññākkhandho saṅkhārakkhandho viññāṇakkhandho uppajjati, yassa vā pana
viññāṇakkhandho uppajjati tassa rūpakkhandho uppajjatī"ti evaṃ rūpakkhandhamūlakāni
cattāri yamakāni, "yassa vedanākkhandho uppajjati tassa saññākkhandho
uppajjatī"tiādinā nayena vedanākkhandhamūlakāni tīṇi, saññākkhandhamūlakāni
dve, saṅkhārakkhandhamūlakaṃ ekanti aggahitaggahaṇena dasa yamakāni honti.
     Tattha rūpakkhandhamūlakesu catūsu ādito ekameva vissajjitaṃ, sesāni tena
sadisavissajjanānīti tantiyā lahubhāvatthaṃ saṅkhittāni. Vedanākkhandhādimūlakesupi
āmantāti ekasadisameva vissajjanaṃ, tasmā tānipi tantiyā lahubhāvatthaṃ
saṅkhittānevāti evametāni paccuppannakāle puggalavāre anulomanaye ekayamaka-
vissajjaneneva dasa yamakāni vissajjitāni nāma hontīti veditabbāni. Yathā ca
puggalavāre dasa, evaṃ okāsavāre dasa, puggalokāsavāre dasāti paccuppannakāle
tīsu vāresu anulomanaye tiṃsayamakāni honti. Yathā ca anulomanaye, evaṃ
paṭilomanayepīti sabbānipi paccuppannakāle saṭṭhiyamakāni honti. Tesu 1-
vīsapucchāsataṃ cattāḷīsāni ca dve atthasatāni hontīti veditabbāni. Evaṃ
sesesupi pañcasu kālabhedesu puggalādibhedato anulomapaṭilomanayavasena cha cha
vāRā. Ekekasmiṃ vāre dasa dasa katvā saṭṭhī saṭṭhī yamakānīti tīṇi yamakasatāni,
tāni purimehi saddhiṃ saṭṭhādhikāni tīṇi yamakasatāni vīsādhikāni satta pucchāsatāni
cattāḷīsāni ca cuddasa atthasatāni honti. Idantāva uppādavāre pālivavatthānaṃ.
Yathā ca uppādavāre, tathā nirodhavārepi uppādanirodhavārepīti sabbasmimpi
@Footnote: 1 Ma. tesaṃ

---------------------------------------------------------------------------------------------
page340.
Pavattimahāvāre asītiyamakasahassaṃ saṭṭhisatādhikāni dve pucchāsahassāni
vīsatitisatādhikāni 1- ca cattāri atthasahassāni veditabbāni.
     Pāli pana uppādavāre nirodhavāre ca tīsu asammissakakālabhedesu tasmiṃ
tasmiṃ vāre ekameva 2- yamakaṃ vissajjetvā saṅkhittā. Tīsu missakakālabhedesu
"yassa vedanākkhandho uppajjati tassa saññākkhandho uppajjitthā"tiādinā
nayena vedanākkhandhādimūlakesupi ekaṃ yamakaṃ vissajjitaṃ. Uppādanirodhavāre pana
chasupi kālabhedesu tampi vissajjitameva. Sesāni tena samānavissajjanattā
saṅkhittānīti idaṃ sakalepi pavattimahāvāre pālivavatthānaṃ.
     Atthavinicchayatthaṃ panassa idaṃ lakkhaṇaṃ veditabbaṃ:- imasmiñhi pavatti-
mahāvāre catunnaṃ pañhānaṃ pañca vissajjanāni sattavīsatiyā ṭhānesu pakkhipitvā
atthavinicchayo veditabbo. Tattha purepañho pacchāpañho paripuṇṇapañho
moghapañhoti ime cattāro pañhā nāma. Ekekasmiñhi yamake dve dve pucchā,
ekekapucchāyapi dve dve padāni. Tattha yāya pucchāya vissajjane ekeneva
padena gahitakkhandhassa uppādo vā nirodho vā labbhati, ayaṃ purepañho nāma.
Yāya pana pucchāya vissajjane dvīhipi padehi gahitakkhandhānaṃ uppādo vā
nirodho vā labbhati, ayaṃ pacchāpañho nāma. Yāya pana pucchāya vissajjane
ekenāpi padena gahitakkhandhassa dvīhipi padehi gahitakkhandhānaṃ uppādo vā
nirodho vā labbhati, ayaṃ paripuṇṇapañho nāma. Yāya pana pucchāya vissajjane
paṭikkhepo vā paṭisedho vā labbhati, ayaṃ moghapañho nāma. Yasmā panesa
adassiyamāno na sakkā jānituṃ, tasmā naṃ dassayissāma.
     "yattha rūpakkhandho nuppajjati tattha vedanākkhandho nuppajjatī"ti pucchāya
tāva uppajjatīti imasmiṃ vissajjane ekeneva padena gahitassa vedanākkhandhassa
@Footnote: 1 cha.Ma. vīsaṃ tisatādhikāni   2 cha.Ma. ekekameva

---------------------------------------------------------------------------------------------
page341.
Uppādo labbhati, iti ayañceva añño ca evarūpo pañho purepañhoti
veditabbo. "yassa rūpakkhandho uppajjittha tassa vedanākkhandho uppajjitthā"ti
pucchāya pana "āmantā"ti imasmiṃ vissajjane dvīhi padehi gahitānaṃ rūpavedanāk-
khandhānaṃ yassa kassaci sattassa atīte uppādo labbhati, iti ayañceva añño
ca evarūpo pañho pacchāpañhoti veditabbo.
     "yassa rūpakkhandho uppajjati tassa vedanākkhandho uppajjatī"ti imāya
pana paṭhamapucchāya "asaññasattaṃ upapajjantānan"tiādike imasmiṃ vissajjane
"asaññasattaṃ upapajjantānaṃ tesaṃ rūpakkhandho uppajjati no ca tesaṃ vedanākkhandho
uppajjatī"ti imasmiṃ koṭṭhāse ekeneva padena gahitassa rūpakkhandhassāpi
uppādo labbhati, "pañcavokāraṃ upapajjantānaṃ tesaṃ rūpakkhandho ca uppajjati
vedanākkhandho ca uppajjatī"ti imasmiṃ koṭṭhāse dvīhipi padehi saṅgahitānaṃ
rūpavedanākkhandhānampi uppādo labbhati, iti ayañceva añño ca evarūpo
pañho paripuṇṇapañhoti veditabbo. Purepacchāpañhotipi etasseva nāmaṃ. Etassa
hi vissajjane purimakoṭṭhāse ekena padena saṅgahitassa rūpakkhandhasseva uppādo
dassito. Dutiyakoṭṭhāse dvīhi padehi saṅgahitānaṃ rūpavedanākkhandhānaṃ. 1- Iminā
nayena ca lakkhaṇena ca 1- yattha ekena padena saṅgahitassa khandhassa uppādo
vā nirodho vā labbhati, so purepañhoti vutto. Yattha dvīhipi padehi saṅgahitānaṃ
khandhānaṃ uppādo vā nirodho vā labbhati, so pacchāpañhoti vutto.
     "yassa rūpakkhandho nuppajjittha, tassa vedanākkhandho nuppajjitthā"ti
imāya pana pucchāya "natthī"ti imasmiṃ vissajjane paṭikkhepo labbhati. "yassa
rūpakkhandho uppajjati tassa vedanākkhandho nirujjhatī"ti pucchāya "no"ti imasmiṃ
@Footnote: 1-1 cha.Ma. imināyeva ca lakkhaṇena

---------------------------------------------------------------------------------------------
page342.
Vissajjane paṭisedho labbhati, tasmā ayañceva duvidho añño ca evarūpo pañho
moghapañhoti veditabbo. Chedatucchapañhotipi 1- vuccati. Evaṃ tāva cattāro
pañhā veditabbā.
     Pāligatiyā vissajjanaṃ paṭivacanavissajjanaṃ sarūpadassanena vissajjanaṃ
paṭikkhepena vissajjanaṃ paṭisedhena vissajjananti imāni pana pañca vissajjanāni
nāma. Tattha yaṃ vissajjanaṃ pālipadameva hutvā atthaṃ vissajjeti, idaṃ pāligatiyā
vissajjanaṃ nāma, taṃ purepañhe labbhati. "yattha rūpakkhandho nuppajjati tattha
vedanākkhandho nuppajjatī"ti hi pañhe uppajjatīti idaṃ vissajjanaṃ pālipadameva
hutvā atthaṃ vissajjiyamānaṃ gataṃ, tasmā evarūpesu ṭhānesu pāligatiyā
vissajjanaṃ veditabbaṃ. Yampana vissajjanaṃ paṭivacanabhāvena atthaṃ vissajjeti,
idaṃ paṭivacanavissajjanaṃ nāma, taṃ pacchāpañhe labbhati. "yassa rūpakkhandho
uppajjittha tassa vedanākkhandho uppajjitthā"ti hi pañhe "āmantā"ti
idaṃ vissajjanaṃ paṭivacanabhāvavaseneva 2- atthaṃ vissajjiyamānaṃ gataṃ, tasmā
evarūpesu ṭhānesu paṭivacanavissajjanaṃ veditabbaṃ. Yaṃ vissajjanaṃ sarūpena dassetvā
atthaṃ vissajjeti, idaṃ sarūpadassanena vissajjanaṃ nāma, taṃ paripuṇṇapañhe labbhati.
"yassa rūpakkhandho uppajjati tassa vedanākkhandho uppajjatī"ti hi pañhe
"asaññasattaṃ upapajjantānan"ti idaṃ vissajjanaṃ "imesaṃ rūpakkhandho uppajjati,
no ca vedanākkhandho, imesaṃ rūpakkhandho ca uppajjati vedanākkhandho cā"ti
sarūpadassaneneva atthaṃ vissajjiyamānaṃ gataṃ, tasmā evarūpesu ṭhānesu sarūpadassanena
vissajjanaṃ veditabbaṃ. Yampana vissajjanaṃ tathārūpassa atthassābhāvato attha-
paṭikkhepena pañhaṃ vissajjeti, idaṃ paṭikkhepena vissajjanaṃ nāma. Yaṃ tathārūpassa
atthassa ekakkhaṇe alābhato atthapaṭisedhena 3- pañhaṃ vissajjeti, idaṃ paṭisedhena
@Footnote: 1 cha.Ma. tucchapañhotipi  2 cha.Ma. paṭivacanavaseneva  3 cha.Ma. atthapaṭisedhanena

---------------------------------------------------------------------------------------------
page343.
Vissajjanaṃ nāma, taṃ moghapañhe labbhati. "yassa rūpakkhandho nuppajjittha tassa
vedanākkhandho nuppajjitthā"ti hi pañhe "natthī"ti idaṃ vissajjanaṃ evarūpo
nāma satto natthīti atthapaṭikkhepena pañhaṃ vissajjiyamānaṃ gataṃ, tasmā evarūpesu
ṭhānesu paṭikkhepena vissajjanaṃ veditabbaṃ. "yassa rūpakkhandho uppajjati tassa
vedanākkhandho nirujjhatī"ti pañhe pana "noti"ti idaṃ vissajjanaṃ ekasmiṃ
paṭisandhikkhaṇe uppādena saddhiṃ nirodho nāma na labbhatīti atthapaṭisedhena 1-
pañhaṃ vissajjiyamānaṃ gataṃ, tasmā evarūpesu ṭhānesu paṭisedhena vissajjanaṃ
veditabbaṃ.
     Idāni ime cattāro pañhā imāni ca pañca vissajjanāni yesu
sattavīsatiyā ṭhānesu pakkhipitabbāni, tāni evaṃ veditabbāni:- asaññasattaṃ
upapajjantānanti ekaṃ ṭhānaṃ, asaññasatte tatthāti ekaṃ, asaññasattānanti ekaṃ,
asaññasattā cavantānanti ekaṃ, arūpaṃ upapajjantānanti ekaṃ, arūpe tatthāti ekaṃ,
arūpānanti ekaṃ, arūpā cavantānanti ekaṃ, arūpe pacchimabhavikānanti ekaṃ, arūpe
parinibbāyantānanti 2- ekaṃ, ye ca arūpaṃ upapajjitvā parinibbāyissantīti
ekaṃ, pañcavokāraṃ upapajjantānanti ekaṃ, pañcavokāre tatthāti ekaṃ, pañcavokārā-
nanti ekaṃ, pañcavokārā cavantānanti ekaṃ, pañcavokāre pacchimabhavikānanti ekaṃ,
pañcavokāre parinibbāyantānanti ekaṃ, suddhāvāsaṃ upapajjantānanti ekaṃ,
suddhāvāse tatthāti ekaṃ, suddhāvāsānanti ekaṃ, suddhāvāse parinibbāyantānanti
ekaṃ, sabbesaṃ upapajjantānanti ekaṃ, sabbesaṃ cavantānanti ekaṃ, sabbasādhāraṇavasena
pacchimabhavikānanti ekaṃ, parinibbāyantānanti ekaṃ, catuvokāraṃ pañcavokāraṃ
upapajjantānanti ekaṃ, cavantānanti ekaṃ. Evaṃ imesaṃ catunnaṃ pañhānaṃ imāni
pañca vissajjanāni imesu sattavīsatiyā ṭhānesu pakkhipitvā imasmiṃ
@Footnote: 1 cha.Ma. atthapaṭisedhanena   2 cha.Ma. parinibbantānanti. evamuparipi

---------------------------------------------------------------------------------------------
page344.
Pavattimahāvāre atthavinicchayo veditabbo. Evaṃ viditvā hi pañhaṃ vissajjentena
suvissajjito hoti, atthañca vinicchayantena suvinicchito hoti.
     Tatthāyaṃ nayo:- yassa rūpakkhandho uppajjatīti yassa puggalassa
uppādakkhaṇasamaṅgitāya rūpakkhandho uppajjati. Tassa vedanākkhandho uppajjatīti
vedanākkhandhopi tassa tasmiṃyeva khaṇe uppajjatīti pucchati. Asaññasattaṃ
upapajjantānanti acittakapaṭisandhivasena asaññasattabhavaṃ upapajjantānaṃ. Tesaṃ
rūpakkhandho uppajjatīti tesaṃ ekantena rūpakkhandho uppajjatiyeva. Pavatte
pana tattha uppannānaṃ 1- rūpakkhandho uppajjatipi nirujjhatipi, tasmā
asaññasattānanti avatvā "asaññasattaṃ upapajjantānan"ti vuttaṃ. No ca tesaṃ
vedanākkhandho uppajjatīti acittakattā pana tesaṃ vedanākkhandho nuppajjateva.
Idaṃ sattavīsatiyā ṭhānesu paṭhame ṭhāne paripuṇṇapañhassa purimakoṭṭhāse
sarūpadassanena vissajjanaṃ. Pañcavokāraṃ upapajjantānanti rūpārūpamissaka-
paṭisandhivasena pañcavokārabhavaṃ upapajjantānaṃ. Tesaṃ rūpakkhandho ca uppajjati
vedanākkhandho cāti tesaṃ ekantena rūpavedanākkhandhasaṅkhātā dvepi khandhā
uppajjantiyeva, pavatte pana tattha uppannānaṃ te khandhā uppajjantipi
nirujjhantipi, tasmā pañcavokārānanti avatvā "pañcavokāraṃ upapajjantānan"ti
vuttaṃ. Idaṃ pañcavokāraṃ upapajjantānanti ṭhāne paripuṇṇapañhassa pacchimakoṭṭhāse
sarūpadassanena vissajjanaṃ. Iminā upāyena sabbāni vissajjanāni veditabbāni.
     Idaṃ panettha uppādanirodhesu niyamalakkhaṇaṃ:- sakalepi hi imasmiṃ
khandhayamake tattha tattha uppannānaṃ pavatte yāva maraṇā khandhānaṃ apariyantesu
uppādanirodhesu vijjamānesupi lahuparivattānaṃ dhammānaṃ vinibbhogaṃ katvā
uppādanirodhe dassetuṃ na sukaranti pavattiyaṃ uppādanirodhe anāmasitvā abhinavaṃ
@Footnote: 1 cha.Ma. pavatte uppannānaṃ

---------------------------------------------------------------------------------------------
page345.
Vipākavaṭṭaṃ nipphādayamānena nānākammena nibbattānaṃ paṭisandhikhandhānaṃ uppādaṃ
dassetuṃ sukhanti paṭisandhikāle uppādavaseneva uppādavāro kathito, uppannassa
pana vipākavaṭṭassa pariyosānena nirodhaṃ dassetuṃ sukhanti maraṇakāle nirodhavasena
nirodhavāro kathito.
     Kimpanettha pavattiyaṃ uppādanirodhānaṃ anāmaṭṭhabhāve pamāṇanti? pāliyeva.
Pāliyañhi visesena uppādavārassa anāgatakālavāre "pacchimabhavikānaṃ tesaṃ
rūpakkhandho ca nuppajjissati vedanākkhandho ca nuppajjissatī"ti ayaṃ pāli
atipamāṇameva. Pacchimabhavikānañhi pavatte rūpārūpadhammānaṃ uppajjituṃ yuttabhāve
satipi "rūpakkhandho ca nuppajjissati vedanākkhandho ca nuppajjissatī"ti
sanniṭṭhānaṃ katvā vuttabhāvena pavatte uppādo na gahitoti veditabbo.
"suddhāvāse parinibbantānaṃ tesaṃ tattha saññākkhandho na nirujjhittha no ca
tesaṃ tattha vedanākkhandho na nirujjhatī"ti ayampana pāli pavatte nirodhassa
anāmaṭṭhabhāve ativiya pamāṇaṃ. Suddhāvāse parinibbantānañhi cuticittassa
bhaṅgakkhaṇe ṭhitānaṃ paṭisandhito paṭṭhāya pavatte uppajjitvā niruddhasaññāk-
khandhānaṃ gaṇanapatho natthi. Evaṃ santepi "tesaṃ tattha saññākkhandho na
nirujjhitthā"ti sanniṭṭhānaṃ katvā vuttabhāvena pavatte nirodho na gahitoti
veditabbo.
     Evamettha uppādanirodhesu niyamalakkhaṇaṃ viditvā paṭisandhiuppādameva
cutinirodhameva ca gahetvā tesu tesu ṭhānesu āgatānaṃ vissajjanānaṃ atthavinicchayo
veditabbo. So pana sakkā ādivissajjane vuttanayena sabbattha viditunti
vissajjanapaṭipāṭiyā na vitthārito. Iminā pana evaṃ dinnenāpi nayena yo
etesaṃ atthavinicchayaṃ jānituṃ na sakkoti, tena ācariyaṃ 1- payirupāsitvā sādhukaṃ
sutvāpi jānitabbo.
@Footnote: 1 cha.Ma. ācariye

---------------------------------------------------------------------------------------------
page346.
            Uppādassa nirodhassa         ubhinnañcāpi 1- ekato
            nayassa anulomassa           paṭilomanayassa ca.
            Vasena yāni khandhesu         yamakāni ca pañcasu
            puggalaṃ atha okāsaṃ          puggalokāsameva ca.
            Āmasitvā pavattesu         vāresu 2- kathayī jino
            tesaṃ pālivavatthānaṃ          dassitaṃ anupubbato.
            Vinicchayatthaṃ atthassa          pañhāvissajjanāni ca
            vissajjanānaṃ ṭhānāni         yāni tāni ca sabbaso.
            Dassetvā ekapañhasmiṃ       yojanāpi pakāsitā
            vitthārena gate ettha       pañhāvissajjanakkame.
            Atthaṃ vaṇṇayatā kātuṃ         kinnu sakkā ito paraṃ
            nayena iminā tasmā         atthaṃ jānantu paṇḍitāti.
                     Pavattimahāvāravaṇṇanā niṭṭhitā.
                         -------------
                       3. Pariññāvāravaṇṇanā
     [206-208] Tadanantaraṃ 3- pariññāvārepi chaḷeva kālabhedā, anuloma-
paṭilomato dveyeva nayā, puggalavāro okāsavāro puggalokāsavāroti
imesu pana tīsu puggalavārova labbhati, na itare dve. Kiṃkāraṇā?  sadisa-
vissajjanatāya. Yo hi koci puggalo yattha katthaci ṭhāne rūpakkhandhañce parijānāti,
vedanākkhandhampi parijānātiyeva. Vedanākkhandhañce parijānāti, rūpakkhandhampi
@Footnote: 1 cha.Ma. uppannañcāpi  2 cha.Ma. ṭhānesu  3 cha.Ma. tadanantare

---------------------------------------------------------------------------------------------
page347.
Parijānātiyeva. Rūpakkhandhañce na parijānāti, vedanākkhandhampi na parijānātiyeva.
Vedanākkhandhañce na parijānāti, rūpakkhandhampi na parijānātiyeva. Tasmā
tesupi "yattha rūpakkhandhaṃ parijānāti tattha vedanākkhandhaṃ parijānātī"ti-
ādivasena pucchaṃ katvā āmantātveva vissajjanaṃ kātabbaṃ siyāti
sadisavissajjanatāya te idha na labbhantīti veditabbā.
     Athavā pariññākiccaṃ nāma puggalasseva hoti, no okāsassa, puggalova
parijānituṃ samattho, no okāsoti puggalavāro cettha 1- gahito, na okāsavāro.
Tassa pana aggahitattā tadanantaro puggalokāsavāro labbhamānopi na gahito.
2- Yo panesa paccuppanne kāle puggalavāro gahito, tattha 2- rūpakkhandhamūlakāni
cattāri, vedanākkhandhamūlakāni tīṇi, saññākkhandhamūlakāni dve, saṅkhārakkhandhamūlakaṃ
ekanti heṭṭhā vuttanayeneva anulomanaye aggahitaggahaṇena dasa yamakāni
paṭilomanaye dasāti vīsati, tathā sesesupīti ekekasmiṃ kāle vīsati vīsati katvā
chasu kālesu vīsayamakasataṃ cattāḷīsāni dve pucchāsatāni asītyādhikāni cattāri
atthasatāni ca hontīti idamettha pālivavatthānaṃ.
     Atthavinicchaye panettha atītānāgatapaccuppannasaṅkhātā tayo addhā pavattivāre
viya cutipaṭisandhivasena na labbhanti, pavatte cittakkhaṇavaseneva labbhanti.
Tenevettha "yo rūpakkhandhaṃ parijānāti so vedanākkhandhaṃ parijānātī"tiādīsu
pucchāsu "āmantā"ti vissajjanaṃ kataṃ. Lokuttaramaggasmiñhi 3- nibbānārammaṇena
cittena pañcasu khandhesu pariññākiccanipphattiyā 4- yaṅkiñci ekaṃ khandhaṃ
parijānanto itarampi parijānātīti vuccati. Evamettha "parijānātī"ti pañhesu
anulomanaye pariññākiccassa matthakappattaṃ aggamaggasamaṅgiṃ sandhāya "āmantā"ti
@Footnote: 1 cha.Ma. puggalavārovettha   2-2 cha.Ma. yo panesa puggalavāro gahito, tattha
@paccuppannakāle   3 cha.Ma. lokuttaramaggakkhaṇasmiñhi    4 cha.Ma..... nibbattiyā

---------------------------------------------------------------------------------------------
page348.
Vuttanti veditabbaṃ. Paṭilomanaye pana "na parijānātī"ti pañhesu puthujjanādayo
sandhāya āmantāti vuttaṃ, "parijānitthā"ti imasmimpana atītakālavāre
maggānantare aggaphale ṭhitopi pariññākiccassa niṭṭhitattā parijānitthayeva nāma.
     [209] Yo rūpakkhandhaṃ parijānāti so vedanākkhandhaṃ parijānitthāti
pañhena aggamaggasamaṅgiṃ pucchati. Yasmā panesa khandhapañcakaṃ parijānātiyeva
nāma, na tāva niṭṭhitapariññākicco, tasmā "no"ti paṭisedho kato. Dutiyapañhe
pana parijānitthāti arahattaṃ 1- pucchati. Yasmā pana so niṭṭhitapariññākicco.
Natthi tassa pariññeyyaṃ nāma, tasmā "no"ti paṭisedho kato. Paṭilomanaya-
vissajjane panettha arahā rūpakkhandhaṃ na parijānātīti arahato pariññāya abhāvena
vuttaṃ. Aggamaggasamaṅgī vedanākkhandhaṃ na parijānitthāti arahattamaggaṭṭhassa
aniṭṭhitapariññākiccatāya vuttaṃ. Na kevalañca vedanākkhandhameva, ekadhammampi so
na parijānittheva. Idaṃ pana pucchāvasena vuttaṃ. No ca rūpakkhandhanti idampi
pucchāvaseneva vuttaṃ, aññampi pana so khandhaṃ na 2- parijānāti.
     [210-211] Yo rūpakkhandhaṃ parijānāti so vedanākkhandhaṃ parijānissatīti
ettha yasmā maggaṭṭhapuggalo ekacittakkhaṇiko, tasmā so parijānissatīti
saṅkhyaṃ na gacchati. Tena vuttaṃ "no"ti. Te rūpakkhandhañca na parijānitthāti
pucchāsabhāgena vuttaṃ, na parijāniṃsūti panettha attho. Iminā upāyena sabbattha
atthavinicchayo veditabboti.
                      Pariññāvāravaṇṇanā niṭṭhitā.
                       Khandhayamakavaṇṇanā samattā.
                           -----------
@Footnote: 1 cha.Ma. arahantaṃ    2 cha.Ma. ayaṃ saddo na dissati

---------------------------------------------------------------------------------------------
page349.
                           3. Āyatanayamaka
                      1. Paṇṇattiuddesavāravaṇṇanā
     [1-9] Idāni mūlayamake desiteyeva kusalādidhamme āyatanavasenāpi
saṅgaṇhitvā khandhayamakānantaraṃ desitassa āyatanayamakassa vaṇṇanā hoti.
Tattha khandhayamake vuttanayeneva pālivavatthānaṃ veditabbaṃ. Yatheva hi tattha
paṇṇattivāro pavattivāro pariññāvāroti tayo mahāvārā honti, tathā idhāpi.
Vacanatthopi nesaṃ tattha vuttanayeneva veditabbo. Idhāpi ca paṇṇattivāro
uddesaniddesavasena dvidhā vavatthito, itare niddesavaseneva. Tattha "dvādasā-
yatanānī"ti padaṃ ādiṃ katvā yāva "nāyatanā na mano"ti, tāva paṇṇattivārassa
uddesavāro veditabbo. Tattha dvādasāyatanānīti ayaṃ yamakavasena pucchitabbānaṃ
āyatanānaṃ uddeso. Cakkhāyatanaṃ .pe. Dhammāyatananti tesaññeva pabhedato
nāmavavatthānaṃ. Yamakavasena pucchāsukhatthañcettha paṭhamaṃ paṭipāṭiyā ajjhattarūpāyatanāni
vuttāni, pacchā bāhirarūpāyatanāni, pariyosāne manāyatanadhammāyatanāni.
     Yathā pana heṭṭhā khandhavasena, evamidha imesaṃ āyatanānaṃ vasena padasodhanavāro
padasodhanamūlacakkavāro suddhāyatanavāro suddhāyatanamūlacakkavāroti cattārova nayavārā
honti. Ekeko cettha anulomapaṭilomavasena duvidhoyeva. Tesaṃ attho tattha
vuttanayeneva veditabbo. Yathā pana khandhayamake padasodhanavārassa anulomavāre
"rūpaṃ rūpakkhandho, rūpakkhandho rūpan"tiādīni pañca yamakāni, tathā idha "cakkhu
cakkhāyatanaṃ, cakkhāyatanaṃ cakkhū"tiādīni dvādasa, paṭilomavārepi "na cakkhu na
cakkhāyatanaṃ, na cakkhāyatanaṃ na cakkhū"tiādīni dvādasa. Padasodhanamūlacakkavārassa
panettha anulomavāre ekekāyatanamūlakāni ekādasekādasa katvā dvattiṃsasataṃ
yamakāni, paṭilomavārepi dvattiṃsasatameva. Suddhāyatanavārassāpi anulomavāre

---------------------------------------------------------------------------------------------
page350.
Dvādasa, paṭilomavāre dvādasa. Suddhāyatanamūlacakkavārassāpi anulomavāre
ekekāyatanamūlakāni ekādasekādasa katvā dvattiṃsasataṃ yamakāni, paṭilomavārepi
dvattiṃsasatamevāti evamidha chasattatādhikehi pañcahi yamakasatehi dvipaññāsādhikehi
ekādasahi pucchāsatehi caturādhikehi tevīsāya atthasatehi ca paṭimaṇḍito
paṇṇattivārassa uddesavāro veditabbo.
                    Paṇṇattiuddesavāravaṇṇanā niṭṭhitā.
                         ---------------
                      1. Paṇṇattiniddesavāravaṇṇanā
     [10-17] Niddesavāre panassa heṭṭhā khandhayamakassa paṇṇattivāraniddese
vuttanayeneva attho gahetabbo 1- aññatra visesā. Tatrāyaṃ viseso:- dibbacakkhūti
dutiyavijjāñāṇaṃ. Paññācakkhūti tatiyavijjāñāṇaṃ. Dibbasotanti dutiyaabhiññāñāṇaṃ.
Taṇhāsotanti taṇhāva. Avaseso kāyoti nāmakāyo rūpakāyo hatthikāyo
assakāyoti evamādi. Avasesaṃ rūpanti rūpāyatanato sesaṃ bhūtupādārūpañceva
piyarūpasātarūpañca. Sīlagandhotiādīni vāyanaṭṭhena sīlādīnaṃyeva nāmāni. Attharasoti-
ādīnipi sādumadhuraṭṭhena atthādīnaññeva nāmāni. Avaseso dhammoti pariyattidhammādi-
anekappabhedoti ayamettha viseso.
                    Paṇṇattiniddesavāravaṇṇanā niṭṭhitā.
                          -------------
                         2. Pavattivāravaṇṇanā
     [18-21] Idhāpi ca pavattivārassa uppādavārādīsu tīsu antaravāresu
ekekasmiṃ chaḷeva kālabhedā, tesaṃ ekekasmiṃ kāle puggalavārādayo tayo vārā,
te sabbepi anulomapaṭilomanayavasena duvidhāva honti. Tattha paccuppannakāle
@Footnote: 1 cha.Ma. veditabbo

---------------------------------------------------------------------------------------------
page351.
Puggalavārassa anulomanaye yathā khandhayamake rūpakkhandhamūlakāni cattāri, vedanāk-
khandhamūlakāni tīṇi, saññākkhandhamūlakāni dve, saṅkhārakkhandhamūlakaṃ ekanti
aggahitaggahaṇena dasa yamakāni honti, evaṃ "yassa cakkhvāyatanaṃ uppajjati
tassa sotāyatanaṃ uppajjati, yassa vā pana sotāyatanaṃ uppajjati tassa
cakkhvāyatanaṃ uppajjati. Yassa cakkhvāyatanaṃ uppajjati tassa ghānāyatanaṃ
jivhāyatanaṃ kāyāyatanaṃ rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ
manāyatanaṃ dhammāyatanaṃ uppajjati, yassa vā pana dhammāyatanaṃ uppajjati tassa
cakkhvāyatanaṃ uppajjatī"ti evaṃ cakkhvāyatanamūlakāni ekādasa. "yassa sotāyatanaṃ
uppajjati tassa ghānāyatanaṃ uppajjatī"tiādinā nayena sotāyatanamūlakāni dasa,
ghānāyatanamūlakāni nava, jivhāyatanamūlakāni aṭṭha, kāyāyatanamūlakāni satta,
rūpāyatanamūlakāni cha, saddāyatanamūlakāni pañca, gandhāyatanamūlakāni cattāri,
rasāyatanamūlakāni  tīṇi, phoṭṭhabbāyatanamūlakāni dve, manāyatanamūlakaṃ ekanti
aggahitaggahaṇena chasaṭṭhiyamakāni honti.
     Tattha cakkhvāyatanamūlakesu ekādasasu "yassa cakkhvāyatanaṃ uppajjati
tassa sotāyatanaṃ ghānāyatanaṃ rūpāyatanaṃ manāyatanaṃ dhammāyatanaṃ uppajjatī"ti
imāni pañceva vissajjitāni. Tesu paṭhamaṃ vissajjitabbaṃ tāva vissajjitaṃ. Dutiyaṃ
kiñcāpi paṭhamena sadisavissajjanaṃ, cakkhusotāyatanānaṃ pavattiṭṭhāne pana
ghānāyatanassa na ekantena pavattito "kathaṃ nu kho etaṃ vissajjetabban"ti
vimatinivāraṇatthaṃ vissajjitaṃ. Rūpāyatanamanāyatanadhammāyatanehi saddhiṃ tīṇi yamakāni
asadisavissajjanattā vissajjitāni. Sesesu jivhāyatanakāyāyatanehi tāva saddhiṃ dve
yamakāni purimehi dvīhi saddhiṃ sadisavissajjanāni. Saddāyatanassa paṭisandhikkhaṇe
anuppattito tena saddhiṃ yamakassa vissajjanameva natthi. Gandharasaphoṭṭhabbā-
yatanehipi saddhiṃ tīṇi yamakāni purimehi dvīhi saddhiṃ 1- sadisavissajjanāneva
@Footnote: 1 cha.Ma. ayaṃ saddo na dissati

---------------------------------------------------------------------------------------------
page352.
Hontīti tantiyā lahubhāvatthaṃ saṅkhittāni. Sotāyatanamūlakesu yaṃ labbhati, taṃ
purimehi sadisavissajjanamevāti ekampi pāliṃ nāruḷhaṃ. Ghānāyatanamūlakesu
rūpāyatanena saddhiṃ ekaṃ manāyatanadhammāyatanehi saddhiṃ dveti tīṇi yamakāni
pāliṃ āruḷhāni, sesāni ghānāyatanayamakena saddhiṃ 1- sadisavissajjanattā
nāruḷhāni. Tathā jivhāyatanakāyāyatanamūlakāni rūpāyatanamūlakesu manāyatana-
dhammāyatanehi saddhiṃ dveyeva vissajjitāni. Gandharasaphoṭṭhabbehi pana saddhiṃ tīṇi
rūpāyatanamanāyatanehi saddhiṃ sadisavissajjanāni. Yatheva heṭṭhā 2- "sarūpakānaṃ
acittakānan"tiādi vuttaṃ, tathā idhāpi "sarūpakānaṃ agandhakānaṃ arasakānaṃ
aphoṭṭhabbakānan"ti yojanā veditabbā. Gandhādīni cettha āyatanabhūtāneva
adhippetāni, tasmā "sarūpakānaṃ sagandhāyatanānan"ti āyatanavasenettha attho
daṭṭhabbo.
     Saddāyatanamūlakāni atthābhāvato pāliṃ nāruḷhāneva. Gandharasaphoṭṭhabba-
mūlakāni cattāri tīṇi dve ca heṭṭhimehi saddhiṃ 1- sadisavissajjanattā pāliṃ
nāruḷhāni. Manāyatanamūlakaṃ vissajjitamevāti evametāni paccuppannakāle
puggalavārassa anulomanaye katipayayamakavissajjaneneva chasaṭṭhiyamakāni vissajjitāni
nāma hontīti veditabbāni. Yathā ca puggalavāre, evaṃ okāsavārepi
puggalokāsavārepi chasaṭṭhīti paccuppannakāle tīsu vāresu anulomanaye
aṭṭhanavutisatayamakāni honti. Yathā ca anulomanaye, evaṃ paṭilomanayepīti
sabbānipi paccuppannakāle channavutādhikāni tīṇi yamakasatāni honti. Tesu
dvenavutādhikāni satta pucchāsatāni caturāsītyādhikāni ca paṇṇarasa atthasatāni
hontīti veditabbāni. Evaṃ sesesupi pañcasu kālabhedesūti sabbānipi
chasattatādhikāni tevīsatiyamakasatāni, tato diguṇā pucchā, tato diguṇā atthāti
@Footnote: 1 cha.Ma. ayaṃ saddo na dissati    2 cha.Ma. hettha

---------------------------------------------------------------------------------------------
page353.
Idamettha uppādavāre pālivavatthānaṃ. Nirodhavārauppādanirodhavāresupi eseva
nayoti sabbasmimpi pavattivāre aṭṭhavīsāni ekasattatiyamakasatāni, tato diguṇā
pucchā, tato diguṇā atthā veditabbā. Pāli pana manāyatanaṃ dhammāyatanañca
ekasadisaṃ, nānaṃ natthi. Upari pana "vāre saṅkhepo hotī"tiādīni vatvā tattha
tattha saṅkhittā. Tasmā yaṃ tattha tattha saṅkhittaṃ, taṃ sabbaṃ asammuyhantehi
sallakkhetabbaṃ.
     Atthavinicchaye panettha idaṃ nayamukhaṃ:- sacakkhukānaṃ asotakānanti apāye
jātibadhiraṃ opapātikaṃ sandhāya vuttaṃ. So hi sacakkhuko asotako hutvā
upapajjati. Yathāha "kāmadhātuyā upapattikkhaṇe kassaci aparāni dasāyatanāni
pātubhavanti, opapātikānaṃ petānaṃ opapātikānaṃ asurānaṃ opapātikānaṃ
tiracchānagatānaṃ opapātikānaṃ nerayikānaṃ jaccabadhirānaṃ upapattikkhaṇe
dasāyatanāni pātubhavanti cakkhvāyatanaṃ rūpaghānagandhajivhārasakāyaphoṭṭhabbāyatanaṃ
manāyatanaṃ dhammāyatanan"ti. Sacakkhukānaṃ sasotakānanti sugatiduggatīsu
paripuṇṇāyatane ca opapātike rūpībrahmāno ca sandhāya vuttaṃ. Te hi sacakkhukā
sasotakā hutvā upapajjanti. Yathāha "kāmadhātuyā upapattikkhaṇe kassaci
ekādasāyatanāni pātubhavanti, kāmāvacarānaṃ devānaṃ paṭhamakappikānaṃ manussānaṃ
opapātikānaṃ petānaṃ opapātikānaṃ asurānaṃ opapātikānaṃ tiracchānagatānaṃ
opapātikānaṃ nerayikānaṃ paripuṇṇāyatanānaṃ. Rūpadhātuyā upapattikkhaṇe
pañcāyatanāni pātubhavanti cakkhvāyatanaṃ rūpasotamanāyatanaṃ dhammāyatanan"ti.
     Aghānakānanti brahmapārisajjādayo sandhāya vuttaṃ. Te hi sacakkhukā
aghānakā hutvā upapajjanti. Kāmadhātuyā pana aghānako opapātiko natthi.
Yadi bhaveyya, "kassaci aṭṭha āyatanāni pātubhavantī"ti vadeyya. Yo gabbhaseyyako
pana aghānako siyā, so "sacakkhukānan"ti vacanato idha anadhippeto. Sacakkhukānaṃ

---------------------------------------------------------------------------------------------
page354.
Saghānakānanti jaccabadhirampi paripuṇṇāyatanampi opapātikaṃ sandhāya vuttaṃ.
Saghānakānaṃ acakkhukānanti jaccandhampi jaccabadhirampi opapātikaṃ sandhāya vuttaṃ.
Saghānakānaṃ sacakkhukānanti paripuṇṇāyatanameva opapātikaṃ sandhāya vuttaṃ.
     Sarūpakānaṃ acakkhukānanti ettha jaccandhajaccabadhiraopapātikesu aññataropi
gabbhaseyyakopi labbhatiyeva. Sacittakānaṃ acakkhukānanti ettha heṭṭhā vuttehi
jaccandhādīhi tīhi saddhiṃ arūpinopi labbhanti. Acakkhukānanti ettha purimapade
vuttehi catūhi saddhiṃ asaññasattāpi labbhanti. Sarūpakānaṃ aghānakānanti ettha
gabbhaseyyakā ca asaññasattā ca sesarūpībrahmāno ca labbhanti. Sacittakānaṃ
aghānakānanti ettha gabbhaseyyakā ca rūpārūpībrahmāno ca labbhanti. Acittakānaṃ
arūpakānanti padesu pana ekavokāracatuvokārasattāva labbhantīti iminā nayena
sabbesu puggalavāresu puggalavibhāgo veditabbo.
     [22-254] Okāsavāre yattha cakkhāyatananti rūpībrahmaloke 1- pucchati,
teneva āmantāti vuttaṃ. Tasmiñhi tale niyamato tāni āyatanāni paṭisandhiyaṃ
uppajjanti. Idamettha nayamukhaṃ, iminā nayamukhena sakalepi pavattivāre attho
veditabbo. Pariññāvāro khandhayamake vuttanayoyevāti.
                       Pavattivāravaṇṇanā niṭṭhitā.
                      Āyatanayamakavaṇṇanā samattā.
                         --------------
                            4. Dhātuyamaka
     [1-19] Idāni teyeva mūlayamake desite kusalādidhamme dhātuvasena
saṅgaṇhitvā āyatanayamakānantaraṃ desitassa dhātuyamakassa vaṇṇanā hoti.
Tattha āyatanayamake vuttanayeneva pālivavatthānaṃ veditabbaṃ. Idhāpi hi
@Footnote: 1 cha.Ma......lokaṃ

---------------------------------------------------------------------------------------------
page355.
Paṇṇattivārādayo tayo mahāvārā avasesā antaravārā ca saddhiṃ kālappabhedādīhi
āyatanayamake āgatasadisāyeva. Idhāpi ca yamakapucchāsukhatthaṃ paṭipāṭiyā ajjhattika-
bāhirā rūpadhātuyova vatvā viññāṇadhātuyo vuttā. Dhātūnaṃ pana bahutāya 1- idha
āyatanayamakato bahutarāni yamakāni yamakadiguṇā pucchā pucchādiguṇā ca atthā
honti. Tattha cakkhudhātumūlakādīsu yamakesu labbhamānānaṃ yamakānaṃ atthavinicchayo
āyatanayamake vuttanayeneva veditabbo. Taṃsadisāyeva hettha atthagati, teneva ca
kāraṇena pālipi saṅkhittā, pariññāvāro pākatikoyevāti.
                      Dhātuyamakavaṇṇanā samattā. 2-
                            ---------
                            5. Saccayamaka
                        1. Paṇṇattivāravaṇṇanā
     [1-9] Idāni teyeva mūlayamake desite kusalādidhamme saccavasena
saṅgaṇhitvā dhātuyamakānantaraṃ desitassa saccayamakassa vaṇṇanā hoti. Tatthāpi
heṭṭhā vuttanayeneva paṇṇattivārādayo tayo mahāvārā antaravārādayo ca
avasesappabhedā veditabbā. Paṇṇattivāre panettha catunnaṃ vasena padasodhanavāro
padasodhanamūlacakkavāro suddhasaccavāro suddhasaccamūlacakkavāroti imesu catūsu vāresu
yamakagaṇanā veditabbā.
     [10-26] Paṇṇattivāraniddese pana avasesaṃ dukkhasaccanti dukkhavedanāya
ceva taṇhāya ca vinimuttā tebhūmikadhammā veditabbā. Avaseso samudayoti saccavibhaṅge
niddiṭṭhakāmāvacarakusalādibhedo dukkhasaccassa paccayo. Avaseso nirodhoti tadaṅga-
vikkhambhanasamucchedapaṭipassaddhinirodho ceva khaṇabhaṅganirodho ca. Avaseso maggoti
@Footnote: 1 cha.Ma. bahuttā   2 cha.Ma. niṭṭhitā

---------------------------------------------------------------------------------------------
page356.
Tasmiṃ kho pana samaye pañcaṅgiko maggo hoti, aṭṭhaṅgiko maggo micchāmaggo
jaṅghamaggo sakaṭamaggoti evamādiko.
                      Paṇṇattivāravaṇṇanā niṭṭhitā.
                           -----------
                         2. Pavattivāravaṇṇanā
     [27-164] Pavattivāre panettha paccuppannakāle puggalavārassa
anulomanaye "yassa dukkhasaccaṃ uppajjati tassa samudayasaccaṃ uppajjati, yassa vā
pana samudayasaccaṃ uppajjati tassa dukkhasaccaṃ uppajjatī"ti dukkhasaccamūlakehi tīhi,
samudayasaccamūlakehi dvīhi, nirodhasaccamūlakena ekenāti labbhamānañca alabbhamānañca
gahetvā pālivasena chahi yamakehi bhavitabbaṃ. Tesu yasmā nirodhassa neva uppādo
na nirodho yujjati, tasmā dukkhasaccamūlakāni samudayasaccamaggasaccehi saddhiṃ dve,
samudayasaccamūlakaṃ maggasaccena saddhiṃ ekanti tīṇi yamakāni āgatāni. Tassa
paṭilomanayepi okāsavārādīsupi eseva  nayo. Evamettha sabbavāresu tiṇṇaṃ tiṇṇaṃ
yamakānaṃ vasena yamakagaṇanā veditabbā. Atthavinicchaye panettha idaṃ lakkhaṇaṃ:-
imassa hi saccayamakassa pavattivāre nirodhasaccaṃ tāva na labbhateva, sesesu
pana tīsu samudayasaccamaggasaccāni ekantena pavattiyaṃyeva labbhanti, dukkhasaccaṃ
cutipaṭisandhīsupi pavattepi labbhati, paccuppannakālādayo pana tayo kālā
cutipaṭisandhīnampi pavattassapi labbhanti. 1- Evamettha yaṃ yaṃ labbhati, tassa tassa
vasena atthavinicchayo veditabbo.
     Tatridaṃ nayamukhaṃ:- sabbesaṃ upapajjantānanti antamaso suddhāvāsānampi. Tepi 2-
hi dukkhasacceneva upapajjanti. Taṇhāvippayuttacittassāti idaṃ dukkhasacca-
samudayasaccesu ekakoṭṭhāsassa uppattidassanatthaṃ vuttaṃ. Tasmā pañcavokāravaseneva
@Footnote: 1 cha.Ma. pavattiyāpi vasena labbhanti   2 Ma. tesupi

---------------------------------------------------------------------------------------------
page357.
Gahetabbaṃ. Catuvokāre pana taṇhāvippayuttassa phalasamāpatticittassa uppādakkhaṇe
ekampi saccaṃ nuppajjatīti 1- idaṃ idha na gahetabbaṃ. Tesaṃ dukkhasaccañcāti
tasmiñhi khaṇe taṇhaṃ ṭhapetvā sesaṃ dukkhasaccaṃ nāma hotīti sandhāyetaṃ vuttaṃ.
Maggassa uppādakkhaṇepi eseva nayo. Tattha pana rūpameva  dukkhasaccaṃ nāma,
sesā maggasampayuttakā dhammā saccavinimuttā, teneva kāraṇena "āruppe
maggassa uppādakkhaṇe tesaṃ maggasaccaṃ uppajjati no ca tesaṃ dukkhasaccaṃ
uppajjatī"ti vuttaṃ. Sabbesaṃ upapajjantānaṃ pavatte taṇhāvippayuttacittassa
uppādakkhaṇe tesaṃ tatthāti tesaṃ tasmiṃ upapattikkhaṇe ca taṇhāvippayutta-
cittuppattikkhaṇe cāti evamettha khaṇavasena okāso veditabbo. Aññesupi
evarūpesu eseva nayo. Anabhisametāvīnanti catusaccapaṭivedhasaṅkhātaṃ abhisamayaṃ
appattasattānaṃ. Abhisametāvīnanti abhisamitasaccānanti. Iminā nayamukhena sabbattha
atthavinicchayo veditabbo.
                       Pavattivāravaṇṇanā niṭṭhitā.
                          ------------
                        3. Pariññāvāravaṇṇanā
     [165-170] Pariññāvāre pana ñātapariññā tīraṇapariññā pahāna-
pariññāti tissopettha pariññāyo labbhanti. Yasmā ca lokuttaradhammesu pariññā
nāma natthi, tasmā idha dve saccāni gahitāni. Tattha dukkhasaccaṃ parijānātīti
ñātatīraṇapariññāvasena vuttaṃ. Samudayasaccaṃ pajahatīti ñātapahānapariññāvasena.
Iti imāsaṃ pariññānaṃ vasena sabbappadesu attho veditabboti.
                      Pariññāvāravaṇṇanā niṭṭhitā.
                       Saccayamakavaṇṇanā samattā.
                          ------------
@Footnote: 1 cha.Ma. iti-saddo na dissati

---------------------------------------------------------------------------------------------
page358.
                           6. Saṅkhārayamaka
                        1. Paṇṇattivāravaṇṇanā
     [1] Idāni tesaññeva mūlayamake desitānaṃ kusalādidhammānaṃ labbhamānavasena
ekadesaṃ saṅgaṇhitvā saccayamakānantaraṃ desitassa saṅkhārayamakassa vaṇṇanā hoti.
Tatthāpi heṭṭhā vuttanayeneva paṇṇattivārādayo tayo mahāvārā antaravārādayo
ca avasesappabhedā veditabbā. Ayampanettha viseso:- paṇṇattivāre tāva yathā
heṭṭhā khandhādayo dhamme uddisitvā "rūpaṃ rūpakkhandho, cakkhuṃ cakkhvāyatanaṃ,
cakkhuṃ cakkhudhātu, dukkhaṃ dukkhasaccan"ti padasodhanavāro āraddho, tathā anārabhitvā
"assāsapassāsā kāyasaṅkhāro"ti paṭhamaṃ tayopi saṅkhārā vibhajitvā dassitā.
     Tattha kāyassa saṅkhāro kāyasaṅkhāro. "assāsapassāsā kāyikā ete
dhammā kāyapaṭibaddhā"ti 1- hi vacanato kāraṇabhūtassa karajakāyassa phalabhūto eva
saṅkhāroti kāyasaṅkhāro. Aparo nayo:- saṅkhariyatīti saṅkhāro. Kena saṅkhariyatīti?
kāyena. Ayañhi vāto viya bhastāya karajakāyena saṅkhariyatīti evampi kāyassa
saṅkhāroti kāyasaṅkhāro, kāyena kato assāsapassāsavātoti attho. "pubbeva
kho āvuso visākha vitakketvā vicāretvā pacchā vācaṃ bhindati, tasmā vitakka-
vicārā vacīsaṅkhāro"ti 2- vacanato pana saṅkharotīti saṅkhāro. Kiṃ saṅkharoti? vaciṃ.
Vaciyā saṅkhāroti vacīsaṅkhāro. Vacībhedasamuṭṭhāpakassa vitakkavicāradvayassetaṃ nāmaṃ.
"saññā ca vedanā ca cetasikā ete dhammā cittapaṭibaddhā"ti 3- vacanatoyeva
pana tatiyapadepi saṅkhariyatīti saṅkhāro. Kena saṅkhariyatīti? cittena. Karaṇatthe
sāmivacanaṃ katvā cittassa saṅkhāroti cittasaṅkhāro. Sabbesampi cittasamuṭṭhānānaṃ
cetasikadhammānametaṃ adhivacanaṃ. Vitakkavicārānaṃ pana vacīsaṅkhārabhāvena visuṃ gahitattā
"ṭhapetvā vitakkavicāre"ti vuttaṃ.
@Footnote: 1 Ma.mū. 12/463/413, saṃ.saḷā. 18/562/361 (syā)
@2 Ma.mū. 12/463/413   3 Ma.mū. 12/463/413, saṃ.saḷā. 18/562/361 (syā)

---------------------------------------------------------------------------------------------
page359.
     [2-7] Idāni kāyo kāyasaṅkhāroti padasodhanavāro āraddho, tassa
anulomanaye tīṇi, paṭilomanaye tīṇīti cha yamakāni. Padasodhanamūlacakkavāre
ekekasaṅkhāramūlakāni dve dve katvā anulomanaye cha, paṭilomanaye chāti
dvādasa yamakāni. Suddhasaṅkhāravāre pana yathā suddhakhandhavārādīsu "rūpaṃ khandho,
khandho rūpaṃ. Cakkhu āyatanaṃ, āyatanaṃ cakkhū"tiādinā nayena yamakāni vuttāni,
evaṃ "kāyo saṅkhāro, saṅkhārā kāyo"ti avatvā "kāyasaṅkhāro vacīsaṅkhāro,
vacīsaṅkhāro kāyasaṅkhāro"tiādinā nayena kāyasaṅkhāramūlakāni dve, vacīsaṅkhāramūlakaṃ
ekanti anulome tīṇi, paṭilome tīṇīti sabbānipi suddhikavāre cha yamakāni
vuttāni. Kiṃkāraṇā? suddhikaekekapadavasena atthābhāvato. Yathā hi khandhayamakādīsu
rūpādivisiṭṭhānaṃ khandhānaṃ cakkhvādivisiṭṭhānañca āyatanādīnaṃ adhippetattā "rūpaṃ
khandho, khandho rūpaṃ. Cakkhu āyatanaṃ, āyatanā cakkhū"ti suddhikaekekapadasodhanavasena 1-
attho atthi, evamidha "kāyo saṅkhāro, saṅkhārā kāyo"ti natthi. Kāyasaṅkhāroti
pana dvīhipi padehi ekova attho labbhati. Assāso vā passāso vāti
suddhikaekekapadasodhanavasena 1- atthābhāvato "kāyo saṅkhāro, saṅkhārā kāyo"ti
na vuttaṃ, "kāyo kāyasaṅkhāro"tiādi pana vattabbaṃ siyā, tampi kāyavacīcittapadehi
idha adhippetānaṃ saṅkhārānaṃ aggahitattā na yujjati. Suddhasaṅkhāravāro hesa.
Padasodhane pana vināpi atthena vacanaṃ na 2-  yujjatīti tattha so nayo gahito.
Idha pana kāyasaṅkhārassa vacīsaṅkhārādīhi vacīsaṅkhārassa ca cittasaṅkhārādīhi
cittasaṅkhārassa ca kāyasaṅkhārādīhi aññattā "kāyasaṅkhāro vacīsaṅkhāro, vacīsaṅkhāro
kāyasaṅkhāro"ti ekekasaṅkhāramūlakāni dve dve katvā cha yamakāni yujjanti.
Tesu aggahitaggahaṇena tīṇeva labbhanti. Tasmā tāneva dassetuṃ anulomanaye
tīṇi, paṭilomanaye tīṇīti cha yamakāni vuttāni. Suddhasaṅkhāramūlacakkavāro panettha
na gahitoti evaṃ paṇṇattivārassa uddesavāro veditabbo.
@Footnote: 1 cha.Ma. suddhikaekekapadavasena   2 cha.Ma. ayaṃ saddo na dissati

---------------------------------------------------------------------------------------------
page360.
     [8-18] Niddesavāre panassa anulome tāva yasmā na kāyādayova
kāyasaṅkhārādīnaṃ nāmaṃ, tasmā "no"ti paṭisedho kato. Paṭilome na kāyo na
kāyasaṅkhāroti yo na kāyo, so kāyasaṅkhāropi na hotīti pucchati. Kāyasaṅkhāro
na kāyo kāyasaṅkhāroti kāyasaṅkhāro kāyo na hoti, kāyasaṅkhāroyeva panesoti
attho. Avasesanti na kevalaṃ sesasaṅkhāradvayameva, kāyasaṅkhāravinimuttaṃ pana sesaṃ
sabbampi saṅkhatāsaṅkhatapaṇṇattibhedaṃ dhammajātaṃ neva kāyo na kāyasaṅkhāroti
iminā upāyena sabbavissajjanesu attho veditabboti.
                      Paṇṇattivāravaṇṇanā niṭṭhitā.
                            --------
                         2. Pavattivāravaṇṇanā
     [19] Pavattivāre panettha paccuppannakāle puggalavārassa anulomanaye
"yassa kāyasaṅkhāro uppajjati tassa vacīsaṅkhāro uppajjatī"ti kāyasaṅkhāramūlakāni
dve, vacīsaṅkhāramūlakaṃ ekanti tīṇeva yamakāni labbhanti, tāni gahitāneva. Tassa
paṭilomanayepi okāsavārādīsupi eseva nayo. Evamettha sabbavāresu tiṇṇaṃ
tiṇṇaṃ yamakānaṃ vasena yamakagaṇanā veditabbā.
     Atthavinicchaye panettha idaṃ lakkhaṇaṃ:- imasmiñhi saṅkhārayamake "assāsa-
passāsānaṃ uppādakkhaṇe vitakkavicārānaṃ uppādakkhaṇe"tiādivacanato paccuppannādi-
kālabhedo pavattivasenāpi gahetabbo, na cutipaṭisandhivaseneva. "dutiyajjhāne
tatiyajjhāne tattha kāyasaṅkhāro uppajjatī"tiādivacanato catutthajjhānampi 1-
okāsavasena gahitanti veditabbaṃ. Evamettha yaṃ yaṃ labbhati, tassa tassa vasena
atthavinicchayo veditabbo.
@Footnote: 1 cha.Ma. jhānampi

---------------------------------------------------------------------------------------------
page361.
     Tatridaṃ nayamukhaṃ:- vinā vitakkavicārehīti dutiyatatiyavasena 1- vuttaṃ. Tesanti
tesaṃ dutiyatatiyajjhānasamaṅgīnaṃ. Kāmāvacarānanti kāmāvacare uppannasattānaṃ.
Rūpāvacaradevānaṃ pana assāsapassāsā natthi, arūpāvacarānampi rūpameva natthi. Vinā
assāsapassāsehīti rūpārūpabhavesu nibbattasattānaṃ vitakkavicāruppattiṃ sandhāya
vuttaṃ.
     [21] Paṭhamajjhāne kāmāvacareti kāmāvacarabhūmiyaṃ uppanne paṭhamajjhāne.
Aṅgamattavasena cettha paṭhamajjhānaṃ gahetabbaṃ, na appanāvaseneva. Anappanāp-
pattepi hi savitakkasavicāracitte idaṃ saṅkhāradvayaṃ uppajjateva.
     [24] Cittassa bhaṅgakkhaṇeti idaṃ kāyasaṅkhārassa ekantacittasamuṭṭhānattā
vuttaṃ. Uppajjamānameva hi cittaṃ rūpaṃ vā arūpaṃ vā samuṭṭhāpeti, na bhijjamānaṃ.
     [37] Suddhāvāsānaṃ dutiye citte vattamāneti paṭisandhito dutiye
bhavaṅgacitte. Kāmañcetaṃ paṭisandhicitte vattamāne tesaṃ tattha nuppajjittheva,
yāva pana abbokiṇṇaṃ vipākacittaṃ pavattati, tāva nuppajjittheva nāmāti
dassanatthametaṃ vuttaṃ. Yassa vā jhānassa vipākacittena te nibbattā, taṃ
satasopi sahassasopi 2- uppajjamānaṃ paṭhamacittameva. Vipākacittena pana visadisaṃ
bhavanikantiyā āvajjanacittaṃ dutiyacittaṃ nāma, taṃ sandhāyetaṃ vuttanti veditabbaṃ.
     [44] Pacchimacittasamaṅgīnanti sabbapacchimena appaṭisandhikacittena samaṅgī-
bhūtānaṃ khīṇāsavānaṃ. Avitakkaavicāraṃ pacchimacittanti rūpāvacarānaṃ dutiyajjhānikādi-
cuticittavasena arūpāvacarānañca catutthajjhānikacuticittavasenetaṃ vuttaṃ. Tesanti tesaṃ
pacchimacittasamaṅgīādīnaṃ.
     [79] Yassa kāyasaṅkhāro nirujjhati tassa cittasaṅkhāro nirujjhatīti ettha
niyamato kāyasaṅkhārassa cittasaṅkhārena saddhiṃ ekakkhaṇe nirujjhanato āmantāti
paṭivacanaṃ dinnaṃ, na cittasaṅkhārassa kāyasaṅkhārena saddhiṃ. Kiṃkāraṇā? cittasaṅkhāro
@Footnote: 1 cha.Ma. dutiyatatiyajjhānavasena  2 satasopīti satenapi. sahassasopiti sahassenapīti yojanā

---------------------------------------------------------------------------------------------
page362.
Hi kāyasaṅkhārena vināpi uppajjati ca nirujjhati ca, kāyasaṅkhāro pana
cittasamuṭṭhāno assāsapassāsavāto. Cittasamuṭṭhānarūpañca cittassa uppādakkhaṇe
uppajjitvā yāva aparāni 1- soḷasa cittāni uppajjanti, tāva tiṭṭhati. Tesaṃ
soḷasannaṃ sabbapacchimena saddhiṃ nirujjhatīti yena cittena saddhiṃ uppajjati,
tato paṭṭhāya sattarasamena saddhiṃ nirujjhati. Na kassaci cittassa uppādakkhaṇe
vā ṭhitikkhaṇe vā nirujjhati, nāpi ṭhitikkhaṇe vā bhaṅgakkhaṇe vā uppajjati.
Esā cittasamuṭṭhānarūpassa dhammatāti niyamato cittasaṅkhārena saddhiṃ ekakkhaṇe
nirujjhanato āmantāti vuttaṃ. Yampana vibhaṅgappakaraṇassa sīhalaṭṭhakathāyaṃ
"cittasamuṭṭhānarūpaṃ sattarasamassa cittassa uppādakkhaṇe nirujjhatī"ti vuttaṃ, taṃ
imāya pāliyā virujjhati. Aṭṭhakathāto ca pāliyeva balavatarāti pāliyaṃ vuttameva
pamāṇaṃ.
     [128] Yassa kāyasaṅkhāro uppajjati tassa vacīsaṅkhāro nirujjhatīti
ettha yasmā kāyasaṅkhāro cittassa uppādakkhaṇe uppajjati, na ca tasmiṃ
khaṇe vitakkavicārā nirujjhanti, tasmā noti paṭisedho katoti iminā nayamukhena
sabbattha vinicchayo 2- veditabbo. Pariññāvāro pākatikoyevāti.
                       Pavattivāravaṇṇanā niṭṭhitā.
                      Saṅkhārayamakavaṇṇanā samattā.
                            ---------
                           7. Anusayayamaka
                    paricchedaparicchinnuddesavāravaṇṇanā.
     [1] Idāni tesaññeva mūlayamake desitānaṃ kusalādidhammānaṃ labbhamānavasena
ekadesaṃ saṅgaṇhitvā saṅkhārayamakānantaraṃ desitassa anusayayamakassa atthavaṇṇanā
@Footnote: 1 cha.Ma. aññāni    2 cha.Ma. atthavinicchayo

---------------------------------------------------------------------------------------------
page363.
Hoti. Tattha pālivavatthānaṃ tāva veditabbaṃ:- imasmiñhi anusayayamake khandhayamakādīsu
viya desanaṃ akatvā aññena nayena pālidesanā katā. Kathaṃ? paṭhamaṃ tāva
paricchedato uddesato uppattiṭṭhānatoti tīhākārehi anusaye gāhāpetuṃ
paricchedavāro paricchinnuddesavāro uppattiṭṭhānavāroti tayo vārā desitā.
Tato sattannaṃ mahāvārānaṃ vasena anusaye yojetvā yamakadesanā katā. Tattha
satta anusayāti ayaṃ "satteva, na tato uddhaṃ, na heṭṭhā"ti gaṇanaparicchedena
paricchinditvā anusayānaṃ desitattā paricchedavāro nāma. Kāmarāgānusayo
.pe. Avijjānusayoti ayaṃ paricchedavārena paricchinnānaṃ dhammānaṃ 1- nāmamattaṃ
uddisitvā "ime nāma te"ti desitattā paricchinnuddesavāro nāma. Kattha
kāmarāgānusayo anuseti .pe. Ettha avijjānusayo anusetīti ayaṃ "imesu
nāma vāresu 2- ime anusayā anusentī"ti evaṃ tesaññeva uppattiṭṭhānassa
desitattā uppattiṭṭhānavāro nāma.
     Yesampana sattannaṃ mahāvārānaṃ vasena anusaye yojetvā yamakadesanā
katā, tesaṃ imāni nāmāni:- anusayavāro sānusayavāro pajahanavāro pariññāvāro
pahīnavāro uppajjanavāro dhātuvāroti. Tesu paṭhamo anusayavāro, so anuloma-
paṭilomanayavasena duvidho hoti.
     Tattha anulomanaye "yassa anuseti, yattha anuseti, yassa yatthānusetī"ti
puggalokāsatadubhayavasena tayo antaravārā honti. Tesu paṭhame puggalavāre "yassa
kāmarāgānusayo anuseti tassa paṭighānusayo anuseti, yassa vā pana paṭighānusayo
anuseti tassa kāmarāgānusayo anuseti. Yassa kāmarāgānusayo anuseti tassa
mānānusayo diṭṭhānusayo vicikicchānusayo bhavarāgānusayo avijjānusayo anuseti,
yassa vā pana avijjānusayo anuseti tassa kāmarāgānusayo anusetī"ti
@Footnote: 1 cha.Ma. ayaṃ pāṭho na dissati    2 cha.Ma. ṭhānesu

---------------------------------------------------------------------------------------------
page364.
Kāmarāgānusayamūlakāni cha yamakāni. Puna aggahitaggahaṇavasena paṭighānusayamūlakāni
pañca, mānānusayamūlakāni cattāri, diṭṭhānusayamūlakāni tīṇi, vicikicchānusayamūlakāni
dve, bhavarāgānusayamūlakaṃ ekanti evaṃ sabbānipi ekamūlakāni ekavīsati, puna
"yassa kāmarāgānusayo ca paṭighānusayo ca anusentī"ti evaṃ āgatāni dukamūlakāni
pañca, tikamūlakāni cattāri, catukkamūlakāni tīṇi, pañcakamūlakāni dve, chakkamūlakaṃ
ekanti aparānipi paṇṇarasa honti. Tāni purimehi ekavīsatiyā saddhiṃ chattiṃsāti
puggalavāre chattiṃsa yamakāni. Tathā okāsavāre, tathā puggalokāsavāreti
sabbānipi anulomanaye aṭṭhasatayamakāni, tathā paṭilomanayeti anusayavāre soḷasādhikāni
dve yamakasatāni tato diguṇā pucchā tato diguṇā atthā ca veditabbā. Yathā
cettha, evaṃ sānusayavāro pajahanavāro pariññāvāro pahīnavāro uppajjanavāroti
imesampi pañcannaṃ vārānaṃ ekekasmiṃ yamakagaṇanā yamakadiguṇā pucchā
pucchādiguṇā ca atthā veditabbā. Ayampanettha purimesu tīsu vāresu viseso:-
okāsavāre "yattha tatthā"ti avatvā yato tatoti nissakkavacanena desanā
katā. Sesaṃ tādisameva.
     Yo panāyaṃ sabbattha pacchimo 1- dhātuvāro nāma, so pucchāvāro
vissajjanavāroti dvidhā ṭhito. Tassa pucchāvāre kāmadhātuyā cutassa kāmadhātuṃ
upapajjantassāti vatvā "kāmadhātuṃ vā pana upapajjantassa kāmadhātuyā cutassā"ti
na vuttaṃ. Kiṃkāraṇā? atthavisesābhāvato. Dvepi hi etā pucchā ekatthāyeva,
tasmā ekekamhā yamakā ekekameva pucchaṃ pucchitvā sabbapucchāvasāne
pucchānukkameneva "kāmadhātuyā cutassa kāmadhātuṃ upapajjantassa kassaci satta
anusayā anusentī"tiādinā nayena vissajjanaṃ kataṃ.
     Tattha "kāmadhātuyā cutassa kāmadhātuṃ upapajjantassa, rūpadhātuṃ, arūpadhātuṃ,
nakāmadhātuṃ, narūpadhātuṃ, naarūpadhātuṃ upapajjantassā"ti cha suddhikapucchā, "nakāmadhātuṃ
@Footnote: 1 cha.Ma. sabbapacchimo

---------------------------------------------------------------------------------------------
page365.
Naarūpadhātuṃ, narūpadhātuṃ naarūpadhātuṃ, nakāmadhātuṃ narūpadhātuṃ upapajjantassā"ti
tisso missakapucchā cāti kāmadhātumūlikā nava anulomapucchā honti. Tathā
rūpadhātumūlikā nava, arūpadhātumūlikā navāti sattavīsati anulomapucchā honti. Tathā
nakāmadhātunarūpadhātunaarūpadhātumūlikā sattavīsati paṭilomapucchā. Puna "nakāmadhātuyā
naarūpadhātuyā narūpadhātuyā naarūpadhātuyā nakāmadhātuyā naarūpadhātuyā"ti sattavīsati
dukamūlikapucchāti sabbāpi sampiṇḍitā ekāsīti pucchā honti, tāsaṃ vasenettha
vissajjanaṃ kātabbanti 1- idaṃ dhātuvāre pālivavatthānaṃ. Evaṃ tāva sakalepi
anusayayamake pālivavatthānameva veditabbaṃ.
     Ādito paṭṭhāya panettha yaṃ yaṃ anuttānaṃ, tattha tattha ayaṃ vinicchayakathā:-
anusayāti kenaṭṭhena anusayā? anusayanaṭṭhena. Ko esa anusayanaṭṭho nāmāti?
appahīnaṭṭho. Ete hi appahīnaṭṭhena sattassa 2- santāne anusenti nāma,
tasmā anusayāti vuccanti. Anusentīti anurūpakāraṇaṃ labhitvā uppajjantīti
attho. Athāpi siyā:- anusayanaṭṭho nāma appahīnākāro, appahīnākāro ca
uppajjatīti vattuṃ na yujjati, tasmā na anusayā uppajjantīti. Tatridaṃ
paṭivacanaṃ:- appahīnākāro anusayo, anusayoti pana appahīnaṭṭhena
thāmagatakilesoti 3- vuccati. So cittasampayutto sārammaṇo sappaccayaṭṭhena
sahetuko ekantākusalo atītopi hoti anāgatopi paccuppannopi, tasmā
uppajjatīti vattuṃ yujjatīti. 4-
     Tatridaṃ pamāṇaṃ:- abhidhamme tāva kathāvatthusmiṃ 5- "anusayā abyākatā
anusayā ahetukā anusayā cittavippayuttā"ti sabbe vādā paṭisedhitā.
Paṭisambhidāmagge 6- "paccuppanne kilese pajahatī"ti pucchaṃ katvā anusayānaṃ
@Footnote: 1 cha.Ma. katanti        2 cha.Ma. tassa tassa
@3 cha.Ma.....kileso    4 cha.Ma. iti-saddo na dissati
@5 abhi. 37/554/338   6 khu.paṭi. 31/699/605 (syā)

---------------------------------------------------------------------------------------------
page366.
Paccuppannabhāvassa atthitāya "thāmagatānusayaṃ pajahatī"ti vuttaṃ. Dhammasaṅgahe pana
mohassa padabhājane "avijjānusayo avijjāpariyuṭṭhānaṃ avijjālaṅgī moho
akusalamūlaṃ, ayaṃ tasmiṃ samaye moho hotī"ti 1- akusalacittena saddhiṃ avijjānusayassa
uppannabhāvo vutto. Imasmiṃyeva anusayayamake sattannaṃ mahāvārānaṃ aññatarasmiṃ
uppajjanavāre "yassa kāmarāgānusayo uppajjati tassa paṭighānusayo uppajjatī"ti-
ādi vuttaṃ. Tasmā "anusentīti anurūpakāraṇaṃ labhitvā uppajjantī"ti yaṃ vuttaṃ,
taṃ iminā tantippamāṇena suvuttanti veditabbaṃ. Yampi "cittasampayutto
sārammaṇo"tiādi vuttaṃ, tampi suvuttameva. Anusayo hi nāmesa parinipphanno
cittasampayutto akusaladhammoti niṭṭhamettha gantabbaṃ. Kāmarāgānusayotiādīsu
kāmarāgo ca so appahīnaṭṭhena anusayo cāti kāmarāgānusayo. Sesapadesupi
eseva nayo.
                 Paricchedaparicchinnuddesavāravaṇṇanā niṭṭhitā.
                          ------------
                        Uppattiṭṭhānavāravaṇṇanā
     [2] Idāni nesaṃ uppattiṭṭhānaṃ pakāsetuṃ kattha kāmarāgānusayo
anusetītiādimāha. Tattha kāmadhātuyā dvīsu vedanāsūti kāmāvacarabhūmiyaṃ sukhāya ca
upekkhāya cāti dvīsu vedanāsu. Ettha kāmarāgānusayo anusetīti imāsu dvīsu
vedanāsu uppajjati. So panesa akusalasukhupekkhāvedanāsu 2- sahajātavasena ca
ārammaṇavasena cāti dvīhākārehi anuseti. Akusalāya sukhavedanāya ceva
upekkhāvedanāya ca sahajātopi hutvā uppajjati, tā vedanā ārammaṇaṃ
katvāpi uppajjatīti attho. Avasesā pana kāmāvacarakusalavipākakiriyāvedanā
ārammaṇameva katvā uppajjati. Kāmadhātuyā dvīsu vedanāsu anusayamāno cesa
@Footnote: 1 abhi. 34/390/109   2 cha.Ma. akusalavedanāsu

---------------------------------------------------------------------------------------------
page367.
Tāhi vedanāhi sampayuttesu saññāsaṅkhāraviññāṇesupi anusetiyeva. Na hi sakkā
vedanāsu anusayamānena taṃsampayuttehi saññādīhi saddhiṃ asahajātena vā bhavituṃ
taṃsampayutte vā saññādayo ārammaṇaṃ akatvā uppajjituṃ. Evaṃ santepi pana
yasmā imā dve vedanāva sātasantasukhattā assādaṭṭhena kāmarāgānusayassa
uppattiyā sesasampayuttadhammesu padhānā, tasmā "dvīsu vedanāsu ettha
kāmarāgānusayo anusetī"ti vuttaṃ. Oḷārikavasena hi bodhaveneyye sukhaṃ
bodhetunti.
     Nanu cesa ārammaṇavasena anusayamāno na kevalaṃ imāsu dvīsu vedanāsu ceva
vedanāsampayuttadhammesu ca anuseti, iṭṭhesu pana rūpādīsupi anusetiyeva. Vuttampi
cetaṃ vibhaṅgappakaraṇe 1- "yaṃ loke piyarūpaṃ sātarūpaṃ, ettha sattānaṃ rāgānusayo 2-
anusetī"ti. Imasmimpi pakaraṇe anusayavārassa paṭilomanaye vuttaṃ "yattha
kāmarāgānusayo nānuseti tattha diṭṭhānusayo nānusetīti, dukkhāya vedanāya
rūpadhātuyā arūpadhātuyā ettha kāmarāgānusayo nānuseti no ca tattha diṭṭhānusayo
nānuseti, apariyāpanne ettha kāmarāgānusayo ca nānuseti diṭṭhānusayo ca
nānusetī"ti. Ettha hi dukkhāya vedanāya ceva rūpadhātuādīsu ca nānusetīti vuttattā
sasampayuttadhammaṃ dukkhavedanaṃ saokāse rūpārūpāvacaradhamme nava ca lokuttaradhamme
ṭhapetvā avasesesu rūpasaddagandharasaphoṭṭhabbesu anusetīti vuttaṃ hoti. Taṃ idha
kasmā na vuttanti? anoḷārikattā. Heṭṭhā vuttanayena hi vedanānaññeva
oḷārikattā imesañca 3- ārammaṇānaṃ anoḷārikattā etesu rūpādīsu anusetīti
na vuttaṃ, atthato pana labbhati. Tasmā etesupi kāmarāgānusayo anusetiyevāti
veditabbo. Na hi satthā sabbaṃ sabbattha katheti. Bodhaneyyasattānaṃ pana vasena
katthaci yaṃ labbhati, taṃ sabbaṃ katheti. Katthaci na katheti. Tathā hi anena katthaci
@Footnote: 1 abhi. 35/816/415   2 cha.Ma. kāmarāgānusayo   3 cha. imesaṃ pana

---------------------------------------------------------------------------------------------
page368.
"diṭṭhānusayo anusetī"ti pucchitvā "sabbasakkāyapariyāpannesu dhammesu ettha
diṭṭhānusayo anusetī"ti yaṃ labbhati, taṃ sabbaṃ kathitaṃ. Aparasmiṃ ṭhāne vissajjentena
"rūpadhātuyā arūpadhātuyā ettha vicikicchānusayo ca mānānusayo ca diṭṭhānusayo
ca anusenti, kāmadhātuyā dvīsu vedanāsu ettha vicikicchānusayo ca kāmarāgānusayo
ca mānānusayo ca diṭṭhānusayo ca anusenti, dukkhāya vedanāya ettha vicikicchānusayo
ca paṭighānusayo ca diṭṭhānusayo ca avijjānusayo ca anusentī"ti yaṃ labbhati,
taṃ sabbaṃ akathetvā rūpadhātuarūpadhātūhi saddhiṃ tisso vedanāva kathitā. Vedanā-
sampayuttā pana arūpadhammā sabbañca rūpaṃ na kathitaṃ. Kiñcāpi na kathitaṃ, diṭṭhānusayo
panettha anusetiyeva. Evameva kiñcāpi idha rūpādiiṭṭhārammaṇaṃ na kathitaṃ,
kāmarāgānusayo panettha anusetiyevāti evaṃ tāva kāmarāgānusayassa anusayanaṭṭhānaṃ
veditabbaṃ.
     Paṭighānusayassa pana "dukkhāya vedanāyā"ti vacanato dve domanassavedanā
kāyaviññāṇasampayuttā dukkhavedanāti tisso vedanā anusayanaṭṭhānaṃ. So panesa
domanassavedanāya 1- sahajātavasena ārammaṇavasena cāti dvīhākārehi anuseti,
avasesadukkhavedanāya pana ārammaṇavasena anuseti. Tāsu vedanāsu anusayamāno
cesa tāhi sampayuttesu saññākkhandhādīsupi anusetiyeva. Yāya hi vedanāya
esa sahajāto, taṃsampayuttehi saññādīhipi sahajātova. Yā ca vedanā
ārammaṇaṃ karoti, tāhi sampayutte saññādayopi karotiyeva. Evaṃ santepi pana
yasmā dukkhavedanāva asātadukkhavedayitattā nirassādaṭṭhena paṭighānusayassa
uppattiyā sesasampayuttadhammesu adhikā, tasmā "dukkhavedanāya ettha paṭighānusayo
anusetī"ti vuttaṃ. Oḷārikavasena hi bodhaveneyye sukhaṃ bodhetunti.
     Nanu cesa ārammaṇavasena anusayamāno na kevalaṃ dukkhavedanāya ceva
taṃsampayuttadhammesu ca anuseti, aniṭṭhesu pana rūpādīsupi anusetiyeva. Vuttampi
@Footnote: 1 cha.Ma. domanassavedanāsu

---------------------------------------------------------------------------------------------
page369.
Cetaṃ vibhaṅgappakaraṇe 1- "yaṃ loke appiyarūpaṃ asātarūpaṃ, ettha sattānaṃ
paṭighānusayo anusetī"ti. Imasmimpi pakaraṇe anusayavārassa paṭilomanaye vuttaṃ
"kāmadhātuyā dvīsu vedanāsu ettha paṭighānusayo nānuseti no ca ettha 2-
kāmarāgānusayo nānuseti, rūpadhātuyā arūpadhātuyā apariyāpanne ettha
paṭighānusayo ca nānuseti kāmarāgānusayo ca nānusetī"ti. Ettha hi dvīsu
kāmāvacaravedanāsu ceva rūpadhātuādīsu ca nānusetīti vuttattā sasampayuttadhammā
dve vedanā saokāse rūpārūpāvacaradhamme nava ca lokuttaradhamme ṭhapetvā
avasesesu rūpādīsu anusetīti vuttaṃ hoti. Taṃ idha kasmā na vuttanti?
anoḷārikattā. Heṭṭhā vuttanayeneva hi dukkhāya vedanāyaeva oḷārikattā
imesampana anoḷārikattā etesu rūpādīsu anusetīti na vuttaṃ, atthato pana
labbhati. Tasmā etesupi paṭighānusayo anusetiyevāti veditabbo.
     Kimpana itarā dve vedanā iṭṭhārammaṇaṃ vā paṭighassa ārammaṇaṃ na
hontīti. No na honti. Parihīnajjhānassa hi vippaṭisāravasena sasampayuttadhammā
tā vedanā ārabbha domanassaṃ uppajjati, iṭṭhārammaṇassa ca paṭiladdhassa
vipariṇāmaṃ vā samanussaratopi 3- appaṭiladdhassa appaṭilābhaṃ vā samanussaratopi
domanassaṃ uppajjati. Domanassamattameva panetaṃ hoti, na paṭighānusayo.
Paṭighānusayo hi aniṭṭhārammaṇe paṭihaññanavasena uppanno thāmagatakileso,
tasmā ettha domanassena saddhiṃ paṭigho uppannopi attano paṭighakiccaṃ
akaraṇabhāvenaeva paṭighānusayo na hoti, abbohārikataṃ gacchati. Yathā hi
pāṇātipātacetanāya saddhiṃ uppannopi byāpādo manokammaṃ nāma na hoti,
abbohārikataṃ gacchati, evaṃ paṭighānusayo na hoti, abbohārikataṃ gacchati.
Vuttampi cetaṃ ekaccaṃ iṭṭhārammaṇaṃ nekkhammanissitaṃ 4- domanassaṃ sandhāya "yaṃ
@Footnote: 1 abhi. 35/816/415         2 cha.Ma. tattha
@3 cha.Ma. ayaṃ pāṭho na dissati    4 cha.Ma. nekkhammasitampi vā

---------------------------------------------------------------------------------------------
page370.
Evarūpaṃ domanassaṃ, paṭighaṃ tena pajahati, na tattha paṭighānusayo anusetī"ti. 1-
Evaṃ paṭighānusayassa anusayanaṭṭhānaṃ veditabbaṃ.
     Mānānusayassa pana "kāmadhātuyā dvīsu vedanāsū"tiādivacanato dve
kāmāvacaravedanā rūpārūpadhātuyo cāti idaṃ tividhaṃ anusayanaṭṭhānaṃ, tassa akusala-
vedanāsu kāmarāgānusayassa viya sahajātānusayatā veditabbā. Sasampayuttadhammāsu
pana sabbāsupi kāmāvacarāsu sukhadukkhaadukkhamasukhavedanāsu 2- rūpārūpadhātūsu ca
ārammaṇavaseneva anuseti. Anusayavārassa pana paṭilomanaye "dukkhāya vedanāya
apariyāpanne ettha kāmarāgānusayo ca nānuseti mānānusayo ca nānusetī"ti
vuttattā ṭhapetvā dukkhavedanañceva navavidhañca lokuttaradhammaṃ sesarūpārūpadhātūsupi 3-
ayaṃ anusetiyevāti. Evaṃ mānānusayassa anusayanaṭṭhānaṃ veditabbaṃ.
     Diṭṭhānusayavicikicchānusayā pana kevalaṃ lokuttaradhammesveva nānusenti,
tebhūmikesu pana sabbesupi anusentiyeva. Tena vuttaṃ "sabbasakkāyapariyāpannesu
dhammesu ettha diṭṭhānusayo anuseti, ettha vicikicchānusayo anusetī"ti.
Tattha sabbasakkāyapariyāpannesūti saṃsāravaṭṭanissitaṭṭhena sakkāyapariyāpannesu
sabbadhammesūti attho. Tattha panete pañcasu cittuppādesu sahajātānusayavasena
anusenti, te vā pana pañca cittuppāde aññe vā tebhūmikadhamme ārabbha
pavattikāle ārammaṇānusayavasena anusentīti. Evaṃ diṭṭhānusayavicikicchānusayānaṃ
anusayanaṭṭhānaṃ veditabbaṃ.
     Bhavarāgānusayo pana kiñcāpi diṭṭhivippayuttesu catūsu cittesu uppajjanato
sahajātānusayavasena "kāmadhātuyā dvīsu vedanāsu anusetī"ti vattabbo bhaveyya,
kāmadhātuyaṃ panesa dvīhi vedanāhi saddhiṃ uppajjamānopi rūpārūpāvacaradhammameva
paṭilabhati, kāmadhātuyā pariyāpannaṃ ekadhammampi ārammaṇaṃ na karoti. Tasmā
@Footnote: 1 Ma.mū. 12/465/415    2 cha.Ma. sukhaadukkhamasukhavedanāsu  3 cha.Ma. sesarūpārūpadhammesupi

---------------------------------------------------------------------------------------------
page371.
Ārammaṇānusayavasena niyamaṃ katvā "rūpadhātuyā arūpadhātuyā ettha bhavarāgānusayo
anusetī"ti vuttaṃ. Apica rāgo nāmesa kāmarāgabhavarāgavasena duvidho. Tattha
kāmarāgo kāmadhātuyā dvīsu vedanāsu anusetīti vutto. Sace pana bhavarāgopi
kāmarāgo viya evaṃ bhaveyya, 1- kāmarāgena saddhiṃ desanā saṅkiṇṇā viya
bhaveyyāti rāgādikilesaṃ 2- dvidhā bhinditvā kāmarāgato bhavarāgassa visesa-
dassanatthampi evaṃ desanā katāti. Evaṃ bhavarāgānusayassa anusayanaṭṭhānaṃ veditabbaṃ.
     Avijjānusayo pana sabbesupi tebhūmikadhammesu anuseti, tena vuttaṃ
"sabbasakkāyapariyāpannesu dhammesu ettha avijjānusayo anusetī"ti. Tassa
dvādasasu cittuppādesu sahajātānusayatā veditabbā. Ārammaṇakaraṇavasena pana
na kiñci tebhūmikadhammaṃ ārabbha nappavattatīti. Evaṃ avijjānusayassa anusayanaṭṭhānaṃ
veditabbaṃ. Ayaṃ tāva paricchedavāraparicchinnuddesavārauppattiṭṭhānavāresu
vinicchayakathā.
                    Uppattiṭṭhānavāravaṇṇanā niṭṭhitā.
                          ------------
                     Mahāvāra 1. Anusayavāravaṇṇanā
     [3] Sattannaṃ pana mahāvārānaṃ paṭhame anusayavāre yassa kāmarāgānusayo
anuseti tassa paṭighānusayo anusetīti ettha yadetaṃ āmantāti paṭivacanaṃ dinnaṃ,
taṃ duddinnaṃ viya khāyati. Kasmā? kāmarāgapaṭighānaṃ ekakkhaṇe anuppattito.
Yathā hi "yassa manāyatanaṃ uppajjati tassa dhammāyatanaṃ uppajjatīti āmantā.
Assāsapassāsānaṃ uppādakkhaṇe tesaṃ kāyasaṅkhāro ca uppajjati, vacīsaṅkhāro
ca uppajjatī"tiādīsu manāyatanadhammāyatanāni kāyasaṅkhāravacīsaṅkhārā ca ekakkhaṇe
uppajjanti, na tathā kāmarāgapaṭighā. Kāmarāgo hi aṭṭhasu lobhasahagatacittuppādesu
@Footnote: 1 cha.Ma. vucceyya    2 cha.Ma. rāgakilesaṃ

---------------------------------------------------------------------------------------------
page372.
Uppajjati, paṭigho dvīsu domanassasahagatesūti natthi nesaṃ ekakkhaṇe uppatti.
Tasmā ettha noti paṭisedho kattabbo siyā. Taṃ akatvā pana āmantāti
paṭivacanassa dinnattā heṭṭhā yamakesu viya ettha khaṇapaccuppannavasena
vattamānavohāraṃ aggahetvā aññathā gahetabbo.
     Kathaṃ? appahīnavasena. Appahīnatañhi sandhāya ayaṃ anusetīti vattamāna-
vohāro vutto, na khaṇapaccuppannataṃ. Yasmā ca appahīnataṃ sandhāya vutto,
tasmā "yassa kāmarāgānusayo anuseti tassa paṭighānusayo anusetī"ti pucchāya
yassa kāmarāgānusayo appahīno, na anusayadhammataṃ 1- āpādito, tassa
paṭighānusayopi appahīnoti evamattho daṭṭhabbo. Yasmā ca tesu yasseko appahīno,
tassa itaropi appahīnova hoti, tasmā āmantāti vuttaṃ. Yadi evaṃ yaṃ
upari uppajjanavāre "yassa kāmarāgānusayo uppajjati tassa paṭighānusayo
uppajjatī"ti pucchitvā āmantāti vuttaṃ, tattha kathaṃ attho gahetabboti?
tatthāpi appahīnavaseneva, uppattipaccaye sati uppattiyā anivāritavaseneva 2- vā.
Yathā hi cittakammādīni ārabhitvā apariniṭṭhitakammantā cittakārādayo tesaṃ
kammānaṃ 3- akaraṇakkhaṇepi mittasuhajjādīhi diṭṭhadiṭṭhaṭṭhāne "imesu divasesu kiṃ
karothā"ti  vuttā "cittakammaṃ karoma, kaṭṭhakammaṃ karomā"ti vadanti. Te kiñcāpi
tasmiṃ khaṇe na karonti, avicchinnakammantattā pana katakhaṇañca kattabbakhaṇañca
upādāya karontiyeva nāma honti. Evameva yamhi santāne anusayā appahīnā,
yamhi vā pana nesaṃ santāne uppattipaccaye sati uppatti anivāritā, tattha
anuppajjanakkhaṇepi uppannapubbañceva kālantare uppajjanakañca upādāya
yassa kāmarāgānusayo uppajjati, tassa paṭighānusayo uppajjatiyeva nāmāti
evamattho veditabbo. Ito paresupi evarūpesu vissajjanesu eseva nayo.
@Footnote: 1 cha.Ma. anuppattidhammataṃ   2 cha.Ma. eva-saddo na dissati  3 cha.Ma. kammantānaṃ

---------------------------------------------------------------------------------------------
page373.
No ca tassāti idaṃ anāgāmissa kāmarāgabyāpādānaṃ anavasesato pahīnattā
vuttaṃ. Tiṇṇaṃ puggalānanti puthujjanasotāpannasakadāgāmīnaṃ. Dvinnaṃ puggalānanti
sotāpannasakadāgāmīnaṃ. Paratopi evarūpesu ṭhānesu eseva nayo.
     [14] Okāsavārassa paṭhamadutiyapucchāsu yasmā kāmarāgānusayo kāmadhātuyā
dvīsu vedanāsu anuseti, paṭighānusayo dukkhavedanāya, tasmā noti paṭisedho
kato. Tatiyapucchāyaṃ ubhinnampi kāmadhātuyā dvīsu vedanāsu anusayanato āmantāti
paṭivacanaṃ dinnaṃ. Rūpadhātuarūpadhātuyā pana mānānusayassa kāmarāgānusayena
saddhiṃ asādhāraṇaṃ uppattiṭṭhānaṃ, tasmā no ca tattha kāmarāgānusayoti vuttaṃ.
Iminā nayena sabbesaṃ uppattiṭṭhānavāraṃ oloketvā sādhāraṇāsādhāraṇaṃ
uppattiṭṭhānaṃ veditabbaṃ.
     [20] Dukamūlakapucchāyaṃ yasmā kāmarāgapaṭighānusayā nāpi ekasmiṃ
ṭhāne uppajjanti, na ca 1- dhammaṃ ārammaṇaṃ karonti, tasmā natthīti paṭikkhepo
kato. Ayañcettha adhippāyo:- yasmiṃ ime dve anusayā anusayeyyuṃ, taṃ
ṭhānameva natthi. Tasmā "kattha mānānusayo anusetī"ti ayaṃ pucchā apucchāyevāti.
Aññesupi evarūpesu eseva nayo.
     [27] Puggalokāsavāre catunnanti puthujjanasotāpannasakadāgāmianāgāmīnaṃ.
     [36] Paṭilomanaye yassa kāmarāgānusayo nānusetīti ayaṃ pucchā
anāgāmiṃ gahetvā pucchati.
     [56] Dvinnaṃ puggalānaṃ sabbattha kāmarāgānusayo nānusetīti anāgāmi-
arahantānaṃ. Kāmadhātuyā tīsu vedanāsūti ca vedanāggahaṇena vedanāsampayuttakānampi
@Footnote: 1 cha.Ma. ayaṃ saddo na dissati

---------------------------------------------------------------------------------------------
page374.
Tesaṃ vatthārammaṇānampīti sabbesampi kāmāvacaradhammānaṃ gahaṇaṃ veditabbaṃ. Ayaṃ
anusayavāre vinicchayakathā.
                       Anusayavāravaṇṇanā niṭṭhitā.
                           ----------
                        2. Sānusayavāravaṇṇanā
     [66-131] Sānusayavāre pana yo kāmarāgānusayena sānusayoti yathā
ekantarikajarādirogena ābādhiko yāva tamhā rogā na muccati, tāva tassa
rogassa anuppattikkhaṇepi sarogoyeva nāma hoti, evaṃ sasaṅkilesassa vaṭṭagāmi-
sattassa yāva ariyamaggena anusayā samugghātaṃ na gacchanti, tāva tesaṃ anusayānaṃ
anuppattikkhaṇepi sānusayoyeva nāma hoti. Evarūpaṃ sānusayataṃ sandhāya āmantāti
vuttaṃ. Sesamettha anusayavārasadisameva.
     Okāsavāre pana "rūpadhātuyā arūpadhātuyā ettha mānānusayena sānusayo"ti
vutte tāsu dhātūsu puggalassa sānusayatā paññāyeyya, anusayassa uppattiṭṭhānaṃ na
paññāyeyya, anusayassa ca uppattiṭṭhānadassanatthaṃ ayaṃ vāro āraddho, tasmā
tato mānānusayena sānusayoti vuttaṃ. Evañhi sati tato dhātudvayato uppannena
mānānusayena sānusayoti anusayassa uppattiṭṭhānaṃ dassitaṃ hoti. Imassa pana
pañhassa atthe avutte ādipañhassa attho pākaṭo na hotīti paṭhamaṃ na
vutto, tasmā so evaṃ veditabbo. Yato kāmarāgānusayenāti yato uppannena
kāmarāgānusayena sānusayo, kiṃ so tato uppannena paṭighānusayenapi sānusayoti.
Yasmā panete dve ekamhā ṭhānā na uppajjanti, tasmā "no"ti paṭisedho
kato. Arahā sabbatthāti arahā sabbesu dhammesu uppajjanakena yena kenaci 1-
@Footnote: 1 cha.Ma. kenaci

---------------------------------------------------------------------------------------------
page375.
Anusayena nirānusayoti iminā atthavasena nippadesaṭṭhānesu bhummavacanameva katanti.
Iminā upāyena sabbattha atthavinicchayo veditabboti.
                      Sānusayavāravaṇṇanā niṭṭhitā.
                           -----------
                         3. Pajahanavāravaṇṇanā
     [132-197] Pajahanavāre pajahatīti tena tena maggena pahānapariññāvasena
pajahati, āyatiṃ anuppattidhammataṃ āpādeti. Āmantāti anāgāmimaggaṭṭhaṃ
sandhāya paṭivacanaṃ. Tadekaṭṭhaṃ pajahatīti pahānekaṭṭhataṃ sandhāya vuttaṃ. Noti
arahattamaggaṭṭhaṃ sandhāya paṭisedho kato. 1-
     Yato kāmarāgānusayaṃ pajahatīti yato uppajjanakaṃ kāmarāgānusayaṃ pajahatīti
attho. Aṭṭhamakoti arahattaphalaṭṭhato paṭṭhāya paccorohanagaṇanāya gaṇiyamāno
sotāpattimaggaṭṭho aṭṭhamako nāma. Dakkhiṇeyyagaṇanāya hi arahā agga-
dakkhiṇeyyattā paṭhamo, arahattamaggaṭṭho dutiyo, anāgāmī tatiyo .pe. Sotāpatti-
maggaṭṭho aṭṭhamo, so idha aṭṭhamakoti vutto, nāmasaññāyeva vā esā
tassāti. Anāgāmimaggasamaṅgiñca aṭṭhamakañca ṭhapetvā avasesāti saddhiṃ puthujjanena
sekkhāsekkhā. Tesu hi puthujjanā, 2- pahānapariññāya abhāvena kāmarāgānusayaṃ 3-
na pajahanti. 4- Sesā tesaṃ anusayānaṃ pahīnattā. Dvinnaṃ maggasamaṅgīnanti dve
maggasamaṅgino ṭhapetvāti attho. Iminā nayena sabbattha vinicchayo veditabbo.
                       Pajahanavāravaṇṇanā niṭṭhitā.
                           ----------
@Footnote: 1 cha.Ma. ayaṃ pāṭho natthi   2 cha.Ma. puthujjano
@3 cha.Ma. ayaṃ pāṭho na dissati    4 cha.Ma. nappajahati

---------------------------------------------------------------------------------------------
page376.
                        4. Pariññāvāravaṇṇanā
     [198-263] Pariññāvāre parijānātīti tīhi pariññāhi parijānāti.
Sesamettha heṭṭhā vuttanayameva. Ayampi hi vāro pajahanavāro viya maggaṭṭhānaññeva
vasena vissajjitoti.
                      Pariññāvāravaṇṇanā niṭṭhitā.
                           -----------
                         5. Pahīnavāravaṇṇanā
     [264-274] Pahīnavāre phalaṭṭhavaseneva desanā āraddhā. Anāgāmissa
hi ubhopete anusayā pahīnā, tasmā "āmantā"ti vuttaṃ.
     [275-296] Okāsavāre yattha kāmarāgānusayo pahīno tattha paṭighānusayo
pahīnoti pucchitvā na vattabbo pahīnoti vā appahīnoti vāti vuttaṃ.
Taṃ kasmāti? uppattiṭṭhānassa asādhāraṇattā. Aññañhi kāmarāgānusayassa
Uppattiṭṭhānaṃ, aññaṃ paṭighānusayassa. Abhāvitamaggassa yattha anusayo uppajjati,
magge bhāvite tattheva so pahīno nāma hoti. Tattha yasmā neva kāmarāgā-
nusayaṭṭhāne paṭighānusayo uppajjati, na paṭighānusayaṭṭhāne kāmarāgānusayopi, 1-
tasmā tattha so pahīnoti vā appahīnoti vā na vattabbo. So hi yasmā 2-
attano uppattiṭṭhāne kāmarāgānusayo pahīno, tasmā 3- appahīnattā tattha
pahīnoti na vattabbo. Yaṃ kāmarāgānusayassa uppattiṭṭhānaṃ, tasmiṃ aṭṭhitattā
tattha appahīnoti na vattabbo.
     Yattha kāmarāgānusayo pahīno tattha mānānusayo pahīnoti ettha pana
sādhāraṇaṭṭhānaṃ sandhāya āmantāti vuttaṃ. Kāmarāgānusayo hi kāmadhātuyā dvīsu
vedanāsu anuseti, mānānusayo tāsu ceva rūpārūpadhātūsu ca. So ṭhapetvā
@Footnote: 1 cha.Ma. pi-saddo na dissati   2 cha.Ma. yasmiṃ   3 cha.Ma. tasmiṃ

---------------------------------------------------------------------------------------------
page377.
Asādhāraṇaṭṭhānaṃ sādhāraṇaṭṭhāne tena saddhiṃ pahīno nāma hoti, tasmā
āmantāti vuttaṃ. Iminā nayena sabbasmimpi okāsavāre pahīnatā ca navattabbatā
ca veditabbā. Natthīti āgataṭṭhānesu pana heṭṭhā vuttasadisova vinicchayo.
Puggalokāsavāro okāsavāragatikoyeva.
     [297-307] Paṭilomanaye yassa kāmarāgānusayo appahīnoti puthujjanasotāpanna-
sakadāgāmivasena pucchati. Kiñcāpi hi ime dve anusayā puthujjanato
paṭṭhāya yāva anāgāmimaggaṭṭhā channaṃ puggalānaṃ appahīnā, idha pana parato
"tiṇṇaṃ puggalānaṃ dvinnaṃ puggalānan"tiādivacanato maggaṭṭhā anadhippetā, tasmā
puthujjanasotāpannasakadāgāminova sandhāya āmantāti vuttaṃ. Dvinnaṃ puggalānanti
sotāpannasakadāgāmīnaṃ. Iminā nayena puggalavāre vinicchayo veditabbo.
     [308-329] Okāsavārapuggalokāsavārā pana heṭṭhā vuttanayeneva
veditabbāti.
                       Pahīnavāravaṇṇanā niṭṭhitā.
                           ----------
                        6. Uppajjanavāravaṇṇanā
     [330] Uppajjanavāro anusayavārasadisoyeva.
                           -----------
                       7. Dhātupucchāvāravaṇṇanā
     [332-340] Dhātuvārassa pucchāvāre tāva kati anusayā anusentīti
kati anusayā santānaṃ anugatā hutvā sayanti. Kati anusayā nānusentīti kati
anusayā santānaṃ na anugatā hutvā sayanti. Kati anusayā bhaṅgāti kati anusayā

---------------------------------------------------------------------------------------------
page378.
Anusenti nānusentīti evaṃ vibhajitabbāti attho. Sesamettha yaṃ vattabbaṃ siyā,
taṃ heṭṭhā pālivavatthāne vuttameva.
                         --------------
                      7. Dhātuvissajjanāvāravaṇṇanā
     [341-349] Niddesavāre panassa kassaci satta anusayā anusentīti
puthujjanavasena vuttaṃ. Kassaci pañcāti sotāpannasakadāgāmivasena vuttaṃ. Tesañhi
diṭṭhānusayo ca vicikicchānusayo ca pahīnāti pañceva anusentīti. 1- Tattha yathā
anusayavāre anusentīti padassa uppajjantīti attho gahito, evamidha na gahetabbo.
Kasmā? tasmiṃ khaṇe anuppajjanato. Kāmadhātuṃ upapajjantassa hi vipākacittañceva
Kammasamuṭṭhānarūpañca uppajjati, akusalacittaṃ natthi. Anusayā ca akusalacittakkhaṇe
uppajjanti, na vipākacittakkhaṇeti tasmiṃ khaṇe anuppajjanato tathā attho na
gahetabbo. Kathaṃ pana gahetabboti? yathā labbhati, tathā gahetabbo. Kathañca
labbhati? appahīnaṭṭhena. Yathā hi rāgadosamohānaṃ appahīnattā kusalābyākata-
cittasamaṅgīpi puggalo "sarāgo sadoso samoho"ti vuccati, evaṃ maggabhāvanāya
appahīnattā paṭisandhikkhaṇepi tassa tassa puggalassa te te anusayā anusentīti
vuccanti. Na kevalañca vuccanti, appahīnattā pana te anusentiyeva nāmāti
veditabbā.
     Anusayā bhaṅgā natthīti yassa hi yo anusayo anuseti, so anusetiyeva.
Yo nānuseti, so nānusetiyeva. Ayaṃ anuseti ca nānuseti ca. Ayaṃ siyā
anuseti siyā nānusetīti evaṃ vibhajitabbo anusayo nāma natthi. Rūpadhātuṃ
upapajjantassa kassaci tayoti anāgāmivasena vuttaṃ. Tassa hi
@Footnote: 1 cha.Ma. iti-saddo na dissati

---------------------------------------------------------------------------------------------
page379.
Kāmarāgapaṭighaṭṭhivicikicchānusayā cattāropi anavasesato pahīnā, itare tayova appahīnā.
Tena vuttaṃ "kassaci tayo anusayā anusentī"ti.
     Na kāmadhātunti kāmadhātuyā paṭisiddhattā sesā dve dhātuyo
upapajjantassāti attho. Sattevāti yasmā ariyasāvakassa rūpadhātuyā cutassa kāmadhātuyaṃ
upapatti nāma natthi, puthujjanasseva hoti, tasmā sattevāti niyamitvā vuttaṃ.
"arūpadhātuyā cutassa kāmadhātuṃ upapajjantassa sattevā"ti etthāpi eseva
nayo. Rūpadhātuyā upapatti natthīti kasmā natthi? upapattinipphādakassa
rūpāvacarajjhānassa abhāvā. So hi sabbaso rūpasaññānaṃ samatikkamā taṃ dhātuṃ
upapannoti nāssa tattha rūpāvacarajjhānaṃ atthi, tadabhāvā rūpadhātuyaṃ upapatti
natthīti veditabbā. Arūpadhātuyā cutassa na kāmadhātunti ettha arūpadhātuyeva
adhippetā. Iminā nayena sabbavissajjanesu attho veditabboti.
                       Dhātuvāravaṇṇanā niṭṭhitā.
                       Anusayayamakavaṇṇanā samattā.
                          ------------
                            8. Cittayamaka
                          uddesavāravaṇṇanā
     [1-62] Idāni tesaññeva mūlayamake desitānaṃ kusalādidhammānaṃ
labbhamānavasena ekadesameva saṅgaṇhitvā anusayayamakānantaraṃ desitassa cittayamakassa
atthavaṇṇanā hoti. Tattha pālivavatthānaṃ tāva veditabbaṃ:- imasmiñhi cittayamake
mātikāṭhapanaṃ ṭhapitamātikāya vissajjananti dve vārā honti. Tattha mātikāṭhapane
puggalavāro dhammavāro puggaladhammavāroti āditova tayo suddhikamahāvārā
honti.

---------------------------------------------------------------------------------------------
page380.
     Tattha "yassa cittaṃ uppajjati na nirujjhatī"ti evaṃ puggalavasena cittassa
uppajjananirujjhanādibhedaṃ dīpento gato puggalavāro nāma. "yaṃ cittaṃ uppajjati
na nirujjhatī"ti evaṃ dhammavaseneva cittassa uppajjananirujjhanādibhedaṃ dīpento
gato dhammavāro nāma. "yassa yaṃ cittaṃ uppajjati na nirujjhatī"ti evaṃ
ubhayavasena cittassa uppajjananirujjhanādibhedaṃ dīpento gato puggaladhammavāro
nāma. Tato "yassa sarāgaṃ cittan"ti soḷasannaṃ padānaṃ vasena apare
sarāgādipadavisesitā soḷasa puggalavārā, soḷasa dhammavārā, soḷasa puggala-
dhammavārāti aṭṭhacattāḷīsaṃ missakavārā honti. Te sarāgādipadamattaṃ dassetvā
saṅkhittā. Tato "yassa kusalacittan"tiādinā nayena chasaṭṭhidvisatasaṅkhātānaṃ 1-
abhidhammamātikāpadānaṃ vasena apare kusalādipadavisesitā chasaṭṭhidvisatā puggalavārā,
chasaṭṭhidvisatā dhammavārā, chasaṭṭhidvisatā puggaladhammavārāti aṭṭhanavutisattasatā
missakavārā honti. Tepi kusalādipadamattaṃ dassetvā saṅkhittāyeva. Yāni
panettha 2- sadisavissajjanādīni 3- padāni cittena saddhiṃ na yujjanti, tāni
moghapucchāvasena gahitāni. 4-
     Tesu pana tīsu vāresu sabbapaṭhame suddhikapuggalamahāvāre uppādanirodha-
kālasambhedavāro uppāduppannavāro nirodhuppannavāro uppādavāro
nirodhavāro uppādanirodhavāro uppajjamānanirodhavāro uppajjamānuppannavāro
nirujjhamānuppannavāro uppannuppādavāro atītānāgatavāro uppannuppajjamāna-
vāro niruddhanirujjhamānavāro atikkantakālavāroti cuddasa antaravāRā. Tesu
uppādavāre 5- nirodhavāre 5- uppādanirodhavāreti 5- imesu tīsu vāresu anuloma-
paṭilomavasena cha cha katvā aṭṭhārasa yamakāni, uppannuppādavāre atītānāgatakālavasena
@Footnote: 1 cha.Ma...... saṅkhānaṃ  2 cha.Ma. yānipettha
@3 cha.Ma. sanidassanādīni   4 cha.Ma. ṭhapitāni   5 cha.Ma.... vāro

---------------------------------------------------------------------------------------------
page381.
Anulomato dve, paṭilomato dveti cattāri yamakāni, sesesu ādito niddiṭṭhesu
tīsu, anantare niddiṭṭhesu tīsu, sattamaaṭṭhamanavamesu 1- avasāne niddiṭṭhesu
catūsūti dasasu vāresu anulomato ekaṃ, paṭilomato ekanti dve dve katvā
vīsati yamakāni. Evaṃ sabbesupi cuddasasu antaravāresu dvecattāḷīsayamakāni
caturāsītipucchā aṭṭhasaṭṭhiatthasataṃ hoti. Yathā ca ekasmiṃ suddhikapuggalamahāvāre,
tathā suddhikadhammavārepi suddhikapuggaladhammavārepīti tīsu mahāvāresu chabbīsatiyamakasataṃ
tato diguṇā pucchā tato diguṇā atthā ca veditabbā. Idaṃ pana vārattayaṃ
sarāgādivasena soḷasaguṇaṃ kusalādivasena chasaṭṭhidvisataguṇaṃ katvā imasmiṃ
cittayamake anekāni yamakasahassāni tato diguṇā pucchā tato diguṇā atthā
ca hontīti. Pāṭho pana saṅkhittoti. Evaṃ tāva imasmiṃ cittayamake pālivavatthānaṃ
veditabbaṃ.
                      Mātikāṭhapanavaṇṇanā niṭṭhitā.
                           -----------
                      Niddesa 1. Puggalavāravaṇṇanā
     [63] Idāni ṭhapitānukkamena mātikaṃ vissajjetuṃ 2- yassa cittaṃ uppajjati
na nirujjhati tassa cittaṃ nirujjhissatītiādikaṃ 2- āraddhaṃ. Tattha uppajjatīti
uppādakkhaṇasamaṅgitāya uppajjati. Na nirujjhatīti nirodhakkhaṇaṃ appattatāya na
nirujjhati. Tassa cittanti tassa puggalassa tato paṭṭhāya cittaṃ nirujjhissati
nuppajjissatīti pucchati. Tesaṃ cittanti yesaṃ paricchinnavaṭṭadukkhānaṃ khīṇāsavānaṃ
sabbapacchimassa cuticittassa uppādakkhaṇo vattati, etesaṃ tadeva cuticittaṃ
uppādappattatāya uppajjati nāma, bhaṅgaṃ appattatāya na nirujjhatīti. 3- Idāni
pana bhaṅgaṃ patvā taṃ tesaṃ cittaṃ nirujjhissati, tato appaṭisandhiṃ katvā 4-
@Footnote: 1 cha.Ma. ayaṃ pāṭho na dissati   2-2 cha.Ma. yassa cittaṃ uppajjati na nirujjhatītiādi
@3 cha.Ma. iti-saddo na dissati     4 cha.Ma. appaṭisandhikattā

---------------------------------------------------------------------------------------------
page382.
Aññaṃ nuppajjissati. Itaresanti pacchimacittasamaṅgiṃ khīṇāsavaṃ ṭhapetvā
avasesānaṃ sekkhāsekkhaputhujjanānaṃ. Nirujjhissati ceva uppajjissati cāti yantaṃ
uppādakkhaṇappattaṃ, taṃ nirujjhissateva, aññaṃ pana tasmiṃ vā aññasmiṃ vā attabhāve
uppajjissati ceva nirujjhissati cāti. 1- Dutiyapucchāvissajjanepi tathārūpasseva
khīṇāsavassa cittaṃ sandhāya āmantāti vuttaṃ. Nuppajjati nirujjhissatīti bhaṅgakkhaṇe
arahato pacchimacittampi sesānaṃ bhijjamānacittampi. Tato paṭṭhāya pana arahato
tāva 2- cittaṃ na nirujjhissatīti sakkā vattuṃ, uppajjissatīti pana na sakkā.
Sesānaṃ uppajjissatīti sakkā vattuṃ, na nirujjhissatīti na sakkā. Tasmā noti
paṭisedho kato. Dutiyapañhe yassa cittaṃ na nirujjhissati uppajjissati, 3- so
puggaloyeva natthi, tasmā natthīti paṭikkhepo kato.
     [65-82] Uppannanti uppādasamaṅgino cetaṃ 4- nāmaṃ uppādaṃ patvā
aniruddhassāpi. Tattha uppādasamaṅgitaṃ sandhāya āmantāti, uppādaṃ patvā
aniruddhabhāvaṃ sandhāya "tesaṃ cittaṃ uppannan"ti vuttaṃ. Anuppannanti uppādaṃ
appattaṃ. Tesaṃ cittaṃ uppajjitthāti etthāpi sabbesaṃ tāva cittaṃ
khaṇapaccuppannameva hutvā uppādakkhaṇaṃ atītattā uppajjittha nāma,
nirodhasamāpannānaṃ nirodhato pubbe uppannapubbattā, asaññasattānaṃ
saññībhave uppannapubbattā. Uppajjittha ceva uppajjati cāti uppādaṃ
pattattā uppajjittha, anatītattā uppajjati nāmāti attho.
     Uppādakkhaṇe anāgatañcāti uppādakkhaṇe ca cittaṃ anāgatañca cittanti
attho.
     [83] Atikkantakālavāre uppajjamānaṃ khaṇanti uppādakkhaṇaṃ. Tattha
kiñcāpi uppādakkhaṇo uppajjamāno nāma na hoti, uppajjamānassa pana
@Footnote: 1 cha.Ma. iti-saddo na dissati   2 cha.Ma. ayaṃ saddo na dissati
@3 cha.Ma. uppajjissatīti        4 cha.Ma. uppādasamaṅginopetaṃ

---------------------------------------------------------------------------------------------
page383.
Khaṇattā evaṃ vutto. Khaṇaṃ vītikkantaṃ atikkantakālanti na ciraṃ vītikkantaṃ,
tameva pana uppādakkhaṇaṃ vītikkantaṃ hutvā atikkantakālanti saṅkhyaṃ gacchati.
Nirujjhamānaṃ khaṇanti nirodhakkhaṇaṃ. Tattha kiñcāpi nirodhakkhaṇo nirujjhamāno nāma na
hoti, nirujjhamānassa pana khaṇattā evaṃ vutto. Khaṇaṃ vītikkantaṃ atikkantakālanti
kiṃ tassa cittaṃ evaṃ nirodhakkhaṇampi vītikkantaṃ hutvā atikkantakālaṃ nāma hotīti
pucchati. Tattha yasmā bhaṅgakkhaṇe cittaṃ uppādakkhaṇaṃ khaṇaṃ vītikkantaṃ hutvā
atikkantakālaṃ hoti, nirodhakkhaṇaṃ khaṇaṃ vītikkantaṃ hutvā atikkantakālaṃ nāma
na hoti, atītaṃ pana cittaṃ ubhopi khaṇe khaṇaṃ vītikkantaṃ hutvā atikkantakālaṃ
nāma, tasmā "bhaṅgakkhaṇe cittaṃ uppādakkhaṇaṃ vītikkantaṃ bhaṅgakkhaṇaṃ avītikkantaṃ,
atītaṃ cittaṃ uppādakkhaṇañca vītikkantaṃ bhaṅgakkhaṇañca vītikkantan"ti vissajjana-
māha. Dutiyapañhassa vissajjane yasmā atītaṃ cittaṃ ubhopi khaṇe vītikkantaṃ
hutvā atikkantakālaṃ nāma hoti, tasmā atītaṃ cittanti vuttaṃ. Paṭilomapañhassa
vissajjane yasmā uppādakkhaṇe ca cittaṃ anāgatañca cittaṃ ubhopi khaṇe khaṇaṃ
vītikkantaṃ hutvā atikkantakālaṃ nāma na hoti tesaṃ khaṇānaṃ avītikkantattā,
tasmā "uppādakkhaṇe cittaṃ anāgataṃ cittan"ti vuttaṃ. Dutiyavissajjanaṃ
pākaṭameva.
     [84-113] Dhammavārepi imināva upāyena sabbavissajjanesu attho
veditabbo. Puggaladhammavāro dhammavāragatikoyeva.
     [114-116] Sabbepi missakavārā yassa sarāgaṃ cittantiādinā nayena
mukhamattaṃ dassetvā saṅkhittā, vitthāro pana tesaṃ heṭṭhā vuttanayeneva
veditabbo. Tesu pana "yassa sarāgaṃ cittaṃ uppajjati na nirujjhati tassa cittaṃ
nirujjhissati nuppajjissatī"ti evaṃ vitthāretabbatāya pucchāva sadisā hoti.
Yasmā pana sarāgaṃ cittaṃ pacchimacittaṃ na hoti, tasmā "yassa sarāgaṃ cittaṃ

---------------------------------------------------------------------------------------------
page384.
Uppajjati na nirujjhati tassa cittaṃ nirujjhissati nuppajjissatīti no"ti evaṃ
vissajjetabbattā vissajjanaṃ asadisaṃ hoti. Taṃ taṃ tassā tassā pucchāya
anurūpavasena veditabbanti.
                        Cittayamakavaṇṇanā samattā.
                           -----------
                            9. Dhammayamaka
                      1. Paṇṇattiuddesavāravaṇṇanā
     [1-16] Idāni tesaññeva mūlayamake desitānaṃ kusalādidhammānaṃ mātikaṃ
ṭhapetvā cittayamakānantaraṃ desitassa dhammayamakassa vaṇṇanā hoti. Tattha
khandhayamake vuttanayeneva pālivavatthānaṃ veditabbaṃ. Yatheva 1- hi tattha paṇṇatti-
vārādayo tayo mahāvārā avasesā antaravārā ca honti, tathā idhāpi. "yo
kusaladhammaṃ bhāveti so akusaladhammaṃ pajahatī"ti āgatattā panettha pariññāvāro
bhāvanāvāro nāmāti veditabbo. Tattha yasmā abyākato dhammo neva bhāvetabbo,
na pahātabbo, tasmā taṃ padameva na uddhaṭaṃ. Paṇṇattivāre panettha tiṇṇaṃ
kusalādīnaṃ dhammānaṃ vasena padasodhanavāro padasodhanamūlacakkavāro suddhadhammavāro
suddhadhammamūlacakkavāroti imesu catūsu vāresu yamakagaṇanā veditabbā.
                      1. Paṇṇattiniddesavāravaṇṇanā
     [17-32] Paṇṇattivāraniddese pana kusalā kusaladhammāti kusalānaṃ
ekantena kusaladhammattā "āmantā"ti vuttaṃ. Sesavissajjanesupi eseva nayo.
@Footnote: 1 cha.Ma. yathā

---------------------------------------------------------------------------------------------
page385.
Avasesā dhammā na akusalā dhammāti avasesā dhammā akusalā na honti, dhammā
pana hontīti attho. Iminā nayena sabbavissajjanāni veditabbāni.
                      Paṇṇattivāravaṇṇanā niṭṭhitā.
                          ------------
                         2. Pavattivāravaṇṇanā
     [33-34]  Pavattivāre panettha paccuppannakāle puggalavārassa anulomanaye
"yassa kusalā dhammā uppajjanti tassa akusalā dhammā uppajjanti, yassa vā pana
akusalā dhammā uppajjanti tassa kusalā dhammā uppajjantī"ti kusaladhammamūlakāni
dev yamakāni, akusaladhammamūlakaṃ ekanti tīṇi yamakāni honti. Tassa paṭilomanayepi
okāsavārādīsupi eseva nayo. Evamettha sabbavāresu tiṇṇaṃ tiṇṇaṃ yamakānaṃ
vasena yamakagaṇanā veditabbā. Atthavinicchaye panettha idaṃ lakkhaṇaṃ:- imassa
hi dhammayamakassa pavattimahāvāre "uppajjanti nirujjhantī"ti imesu uppāda-
nirodhesu kusalākusaladhammā tāva ekantena pavattiyaṃyeva labbhanti, na cutipaṭisandhīsu.
Abyākatadhammā pana pavatte ca cutipaṭisandhīsu cāti tīsupi kālesu labbhanti.
Evamettha yaṃ yattha yattha labbhati, tassa vasena tattha tattha vinicchayo veditabbo.
     Tatridaṃ nayamukhaṃ:- kusalākusalānaṃ tāva ekakkhaṇe anuppajjanato "no"ti
paṭisedho kato. Abyākato cāti cittasamuṭṭhānarūpavasena vuttaṃ.
     [35-36] Yattha kusalā dhammā nuppajjantīti asaññībhavaṃ 1- sandhāya vuttaṃ.
Tenevettha "āmantā"ti vissajjanaṃ kataṃ. Uppajjantīti idampi asaññībhavaṃyeva
sandhāya vuttaṃ. Abyākatānaṃ pana anuppattiṭṭhānassa abhāvā "natthī"ti
paṭikkhepo kato.
@Footnote: 1 cha.Ma. asaññabhavaṃ. evamuparipi

---------------------------------------------------------------------------------------------
page386.
     [49] Dutiye akusaleti bhavaṃ assādetvā uppannesu nikantijavanesu
dutiye javanacitte. Dutiye citte vattamāneti paṭisandhito dutiye bhavaṅgacitte
vattamāne, saha vā paṭisandhiyā bhavaṅgaṃ vipākacittavasena 1- ekameva katvā
bhavanikantiyā āvajjanacitte. Tañhi kiriyācittattā abyākatajātiyaṃ vipākato
dutiyaṃ nāma hoti.
     [57] Yassa cittassa anantarā aggamagganti gotrabhūcittaṃ sandhāya
vuttaṃ. Kusalā dhammā uppajjissantīti te aggamaggadhammeyeva sandhāya vuttaṃ.
     [79] Yassa cittassa anantarā aggamaggaṃ paṭilabhissanti tassa cittassa
uppādakkhaṇeti idaṃ cittajātivasena vuttaṃ. Tajjātikassa hi ekāvajjanena
uppannassa tato orimacittassa uppādakkhaṇepi etaṃ lakkhaṇaṃ labbhateva.
     [99] Nirodhavārepi kusalākusalānaṃ ekato anirujjhanato "no"ti vuttaṃ.
Iminā nayamukhena sabbattha vinicchayo veditabboti.
                       Dhammayamakavaṇṇanā samattā.
                           -----------
                          10. Indriyayamaka
     idāni tesaññeva mūlayamake desitānaṃ kusalādidhammānaṃ labbhamānavasena
ekadesaṃ saṅgaṇhitvā dhammayamakānantaraṃ desitassa indriyayamakassa vaṇṇanā
hoti. Tattha khandhayamakādīsu vuttanayeneva pālivavatthānaṃ veditabbaṃ. Idhāpi hi
paṇṇattivārādayo tayo mahāvārā avasesā antaravārā ca saddhiṃ kālappabhedādīhi
khandhayamakādīsu āgatasadisāva. Indriyānaṃ pana bahutāya dhātuyamakatopi bahutarāni
yamakāni honti. Yathā pana heṭṭhā puggalavārādīsu cakkhvāyatanacakkhudhātumūlake
@Footnote: 1 cha.Ma. vipākavasena

---------------------------------------------------------------------------------------------
page387.
Naye cakkhvāyatanacakkhudhātūhi saddhiṃ jivhāyatanakāyāyatanāni na yojitāni,
jivhāyatanakāyāyatanamūlakāni ca yamakāneva na gahitāni, tathā idhāpi cakkhundriyamūlake
naye jivhindriyakāyindriyāni na yojitāni, jivhindriyakāyindriyamūlakāni ca
yamakāneva na gahitāni. Tesaṃ aggahaṇe kāraṇaṃ tattha vuttanayeneva veditabbaṃ.
Manindriyaṃ pana yathā cakkhundriyādimūlakehi, tatheva itthindriyādimūlakehipi
saddhiṃ yasmā yojanaṃ gacchati, tasmā nikkhittapaṭipāṭiyā ayojetvā sabbehipi
cakkhundriyamūlakādīhi saddhiṃ pariyosāne yojitanti veditabbaṃ. Cakkhundriyena
saddhiṃ itthindriyapurisindriyajīvitindriyāni yojitāni. Sukhindriya-
dukkhindriyadomanassindriyāni paṭisandhiyaṃ natthīti na gahitāni, somanassindriya-
upekkhindriyāni paṭisandhiyaṃ uppattisabbhāvato gahitāni, tathā saddhindriyādīni
pañca. Lokuttarāni tīṇi paṭisandhiyaṃ abhāveneva na gahitāni. Iti yāni gahitāni, tesaṃ
vasenettha cakkhundriyamūlake naye yamakagaṇanā veditabbā. Yathā cettha, evaṃ sabbattha,
yāni pana na gahitāni, tesaṃ vasena yamakāni na gaṇetabbāni, gaṇentena
vā moghapucchāvasena gaṇetabbānīti evaṃ tāva sabbavāresu pālivavatthānameva
veditabbaṃ.
                          Pavattivāravaṇṇanā
     [1-86] Atthavinicchaye panettha idaṃ nayamukhaṃ:- sacakkhukānaṃ na itthīnanti
brahmapārisajjādīnañceva rūpīnaṃ purisanapuṃsakānañca vasena vuttaṃ. Tesañhi
itthindriyaṃ nuppajjati. Sacakkhukānaṃ na purisānanti rūpībrahmānañceva
itthīnapuṃkānañca vasena vuttaṃ. Tesañhi purisindriyaṃ nuppajjati. Acakkhukānaṃ
upapajjantānaṃ tesaṃ jīvitindriyaṃ uppajjatīti ekavokāracatuvokārakāmadhātusatte
sandhāya vuttaṃ. Sacakkhukānaṃ vinā somanassenāti upekkhāsahagatānaṃ catunnaṃ
mahāvipākapaṭisandhīnaṃ

---------------------------------------------------------------------------------------------
page388.
Vasena vuttaṃ. Sacakkhukānaṃ vinā upekkhāyāti somanassasahagatapaṭisandhikānaṃ vasena vuttaṃ.
Upekkhāya acakkhukānanti ahetukapaṭisandhivasena vuttaṃ. Ahetukānanti ahetu-
kapaṭisandhicittena saddhiṃ saddhindriyādīnaṃ abhāvato vuttaṃ. Tattha hi ekanteneva
saddhāsatipaññāyo natthi, samādhiviriyāni pana indriyappattāni na honti.
Sahetukānaṃ acakkhukānanti gabbhaseyyakavasena ceva arūpīvasena ca vuttaṃ. Añño
hi sahetuko acakkhuko nāma natthi. Sacakkhukānaṃ ahetukānanti apāye opapātika-
vasena vuttaṃ. Sacakkhukānaṃ ñāṇavippayuttānanti kāmadhātuyaṃ duhetukapaṭisandhikānaṃ
vasena vuttaṃ. Sacakkhukānaṃ ñāṇasampayuttānanti rūpībrahmāno ceva kāmāvacaradeva-
manusse ca sandhāya vuttaṃ. Ñāṇasampayuttānaṃ acakkhukānanti arūpino ca
tihetukagabbhaseyyake ca sandhāya vuttaṃ.
     [190] Jīvitindriyamūlake vinā somanassena upapajjantānanti dvepi
jīvitindriyāni sandhāya vuttaṃ. Pavatte somanassavippayuttacittassa uppādakkha-
ṇeti arūpajīvitindriyaṃ sandhāya vuttaṃ. Iminā nayena sabbatthāpi paṭisandhipavatti-
vasena jīvitindriyayojanā veditabbā. Somanassindriyādimūlakesupi paṭisandhipavatti-
vaseneva attho gahetabbo. Paṭilomanaye pana nirodhavāre ca etesañceva aññesañca
dhammānaṃ yathālābhavasena cutipaṭisandhipavattesu tīsupi uppādānuppādanirodhānirodhā 1-
veditabbā.
     [281] Anāgatavāre eteneva bhāvenāti etena purisabhāveneva, antarā
itthībhāvaṃ anāpajjitvā purisapaṭisandhiggahaṇenevāti attho. Katici bhave dassetvā
parinibbāyissantīti katici paṭisandhiyo gahetvā itthībhāvaṃ appatvāva
parinibbāyissantīti attho. Dutiyapucchāyapi eseva nayo.
     [361] Paccuppannena atītavāre suddhāvāsānaṃ upapatticittassa bhaṅgakkhaṇe
manindriyañca nuppajjitthāti cittayamake viya uppādakkhaṇātikkamavasena atthaṃ
@Footnote: 1 cha.Ma. uppādanirodhā

---------------------------------------------------------------------------------------------
page389.
Aggahetvā tasmiṃ bhave anuppannapubbavasena gahetabboti. Iminā nayamukhena
sabbasmimpi pavattivāre atthavinicchayo veditabbo.
                       Pavattivāravaṇṇanā niṭṭhitā.
                           -----------
                          Pariññāvāravaṇṇanā
     [435-482] Pariññāvāre pana cakkhumūlakādīsu ekameva cakkhusotayamakaṃ
dassitaṃ. Yasmā pana sesānipi lokiyābyākatāni ceva lokiyābyākatamissakāni ca
pariññeyyāneva, tasmā tāni anupadiṭṭhānipi imināva dassitāni honti. Yasmā
pana akusalaṃ ekantato pahātabbameva, ekantato 1- kusalaṃ bhāvetabbameva, lokuttarā-
byākataṃ sacchikātabbaṃ, tasmā "domanassindriyaṃ pajahatī"ti "anaññātaññassāmī-
tindriyaṃ bhāvetī"ti "aññātāvindriyaṃ sacchikarotī"ti vuttaṃ. Aññindriyaṃ
pana bhāvetabbampi atthi sacchikātabbampi, taṃ bhāvanāvaseneva gahitaṃ. Tattha dve
puggalāti sakadāgāmimaggasamaṅgī ca arahattamaggasamaṅgī ca. Tesu eko samucchindituṃ
asamatthattā domanassindriyaṃ na pajahati nāma, eko pahīnadomanassattā. 2-
Cakkhundriyaṃ na parijānātīti anuppādaṃ āpādetuṃ asamatthatāya na parijānāti.
Iminā nayena sabbavissajjanesu attho veditabboti.
                      Pariññāvāravaṇṇanā niṭṭhitā.
                      Indriyayamakavaṇṇanā samattā.
                          ------------
@Footnote: 1 cha.Ma. ekantaṃ     2 cha.Ma. pahīnadosattā

---------------------------------------------------------------------------------------------
page390.
                             Nigamanakathā
     ettāvatā ca:-
              yassovāde ṭhatvā        niṭṭhitakiccassa kiccasampanno
              yuvatijanopi atīto         suvihitaniyamo yamassāṇaṃ.
              Devaparisāya majjhe        devapure sabbadevadevena
              yamakaṃ nāma pakāsitaṃ        yamāmalalomena yantena.
              Pālivavatthānavidhiṃ          pucchāvissajjane ca atthanayaṃ
              dassetuṃ āraddhā         yamakaaṭṭhakathā mayā tassa.
              Sā subahuantarāye        lokamhi yathā anantarāyena
              ayamajja pañcamattehi       tantiyā bhāṇavārehi.
              Niṭṭhaṃ pattā evaṃ         niṭṭhānaṃ pāpuṇantu sabbepi
              hitasukhanipphattikkarā 1-     manorathā sabbasattānanti.
                      Yamakappakaraṇaṭṭhakathā niṭṭhitā.
                          ------------
@Footnote: 1 cha.Ma. hitasukhanibbattikarā

---------------------------------------------------------------------------------------------
page391.
                            Abhidhammapiṭaka
                           paṭṭhānavaṇṇanā
                            --------
                namo tassa bhagavato arahato sammāsambuddhassa.
                            Ārambhakathā
              devātidevo devānaṃ       devadānavapūjito
              desayitvā pakaraṇaṃ          yamakaṃ suddhasaṃyamo.
              Atthato dhammato ceva       gambhīrassātha tassa yaṃ
              anantaraṃ mahāvīro          sattamaṃ isisattamo.
              Paṭṭhānaṃ nāma nāmena       nāmarūpanirodhano
              desesi atigambhīraṃ 1-       nayamaṇḍitadesanaṃ.
              Idāni tassa sampatto       yasmā saṃvaṇṇanākkamo
              tasmā taṃ vaṇṇayissāmi       taṃ suṇātha samāhitāti.
                          Paccayuddesavaṇṇanā
     sammāsambuddhena hi anulomapaṭṭhāne bāvīsati tike nissāya tikapaṭṭhānaṃ
nāma niddiṭṭhaṃ, sataduke 2- nissāya dukapaṭṭhānaṃ nāma niddiṭṭhaṃ. Tato paraṃ
bāvīsati tike gahetvā dukasate pakkhipitvā dukatikapaṭṭhānaṃ nāma dassitaṃ, tato
paraṃ dukasataṃ gahetvā bāvīsatiyā tikesu pakkhipitvā tikadukapaṭṭhānaṃ nāma dassitaṃ,
@Footnote: 1 cha.Ma. atigambhīra-     2 cha.Ma. sataṃ duke

---------------------------------------------------------------------------------------------
page392.
Tike pana tikesuyeva pakkhipitvā tikatikapaṭṭhānaṃ nāma dassitaṃ, duke pana 1-
dukesuyeva pakkhipitvā dukadukapaṭṭhānaṃ nāma dassitaṃ. Evaṃ:-
                   tikañca paṭṭhānavaraṃ dukuttamaṃ
                   dukaṃ tikañceva tikaṃ dukañca
                   tikaṃ tikañceva dukaṃ dukañca
                   cha anulomamhi nayā sugambhīrāti.
     Paccanīyapaṭṭhānepi bāvīsati tike nissāya tikapaṭṭhānaṃ nāma, dukasataṃ
nissāya dukapaṭṭhānaṃ nāma, bāvīsati tike dukasate pakkhipitvā dukatikapaṭṭhānaṃ
nāma, dukasataṃ bāvīsatiyā tikesu 2- pakkhipitvā tikadukapaṭṭhānaṃ nāma, tike
tikesuyeva pakkhipitvā tikatikapaṭṭhānaṃ nāma, duke dukesuyeva pakkhipitvā
dukadukapaṭṭhānaṃ nāmāti evaṃ paccanīyepi chahi nayehi paṭṭhānaṃ niddiṭṭhaṃ. Tena
vuttaṃ:-
                  "tikañca paṭṭhānavaraṃ dukuttamaṃ
                   dukaṃ tikañceva tikaṃ dukañca
                   tikaṃ tikañceva dukaṃ dukañca
                   cha paccanīyamhi nayā sugambhīrā"ti.
     Tato paraṃ anulomapaccanīyepi eteneva upāyena cha nayā dissitā.
Tenāha 3-:-
                  "tikañca paṭṭhānavaraṃ dukuttamaṃ
                   dukaṃ tikañceva tikaṃ dukañca
                   tikaṃ tikañceva dukaṃ dukañca
                   cha anulomapaccanīyamhi nayā sugambhīrā"ti.
@Footnote: 1 cha.Ma. ca  2 Sī. tikesuyeva   3 Sī. tenevāha

---------------------------------------------------------------------------------------------
page393.
     Tadanantaraṃ paccanīyānulomamhi eteheva chahi nayehi niddiṭṭhaṃ. Tenāha:-
                  "tikañca paṭṭhānavaraṃ dukuttamaṃ
                   dukaṃ tikañceva tikaṃ dukañca
                   tikaṃ tikañceva dukaṃ dukañca
                   cha paccanīyānulomamhi nayā sugambhīrā"ti.
     Evaṃ anulome cha paṭṭhānāni, paccanīye cha, anulomapaccanīye cha,
paccanīyānulome cha paṭṭhānānīti idaṃ "catuvīsatisamantapaṭṭhānasamodhānapaṭṭhāna-
mahāpakaraṇaṃ nāmā"ti hi vuttaṃ.
     Tattha yesaṃ catuvīsatiyā samantapaṭṭhānānaṃ samodhānavasenetaṃ catuvīsatisamanta-
paṭṭhānasamodhānaṃ paṭṭhānamahāpakaraṇaṃ nāmāti hi 1- vuttaṃ, tesañceva imassa ca
pakaraṇassa nāmattho tāva evaṃ veditabbo. Kenaṭṭhena paṭṭhānanti? nānappakāra-
paccayaṭṭhena. Pakāro hi nānappakāratthaṃ dīpeti, ṭhānasaddo paccayatthaṃ.
Ṭhānāṭhānakusalatātiādīsu hi paccayo ṭhānanti vutto. Iti nānappakārānaṃ
paccayānaṃ vasena desitattā imesu catuvīsatiyā paṭṭhānesu ekekaṃ paṭṭhānaṃ
nāma, imesaṃ pana paṭṭhānānaṃ samūhato sabbametaṃ pakaraṇaṃ paṭṭhānanti veditabbaṃ.
     Aparo nayo:- kenaṭṭhena paṭṭhānanti? vibhajanaṭṭhena. "paññāpanā
Paṭṭhapanā vivaraṇā vibhajanā uttānīkamman"ti 2- āgataṭṭhānasmiñhi vibhajanaṭṭhena
paṭṭhānaṃ paññāyati. Iti kusalādīnaṃ dhammānaṃ hetupaccayādivasena vibhattattā
imesu catuvīsatiyā paṭṭhānesu ekekaṃ paṭṭhānaṃ nāma, imesaṃ pana paṭṭhānānaṃ
samūhato sabbampetaṃ pakaraṇaṃ paṭṭhānaṃ nāmāti veditabbaṃ.
     Aparo nayo:- kenaṭṭhena paṭṭhānanti? paṭṭhitaṭṭhena, gamanaṭṭhenāti
Attho. "goṭṭhā paṭṭhitagāvo"ti 3- āgataṭṭhānasmiñhi yena paṭṭhānena paṭṭhitagāvoti
@Footnote: 1 cha.Ma. ayaṃ saddo na dissati   2 Ma.u. 14/371/316  3 Ma.mū. 12/156/121

---------------------------------------------------------------------------------------------
page394.
Vutto, taṃ atthato gamanaṃ hoti. Iti nātivitthāritanayesu dhammasaṅgaṇīādīsu
anissaṅgagamanassa sabbaññutañāṇassa hetupaccayādibhedabhinnesu kusalādīsu vitthārita-
nayalābhato nissaṅgavasena pavattagamanattā imesu catuvīsatiyā paṭṭhānesu ekekaṃ
paṭṭhānaṃ nāma, imesaṃ pana paṭṭhānānaṃ samūhato sabbampetaṃ pakaraṇaṃ paṭṭhānaṃ
nāmāti veditabbaṃ.
     Tattha anulomamhi tāva paṭhamaṃ tikavasena desitattā tikapaṭṭhānaṃ nāma.
Tassa padacchedo:- tikānaṃ paṭṭhānaṃ ettha atthīti tikapaṭṭhānaṃ, tikānaṃ
nānappakārakā paccayā etissā desanāya atthīti attho. Dutiyavikappepi tikānaṃ
paṭṭhānantveva 1- tikapaṭṭhānaṃ, hetupaccayādivasena tikānaṃ vibhajanāti attho.
Tatiyavikappe hetupaccayādibhedabhinnatāya laddhavitthārā tikāyeva paṭṭhānaṃ tikapaṭṭhānaṃ,
sabbaññutañāṇassa nissaṅgagamanabhūmīti attho. Dukapaṭṭhānādīsupi eseva nayo.
Evaṃ anulome cha paṭṭhānāni viditvā paccanīyādīsupi iminā upāyena 2-
veditabbāni.
     Yasmā panetāni anulome, paccanīye, anulomapaccanīye, paccanīyānulometi
samantā cha cha hutvā catuvīsati honti, tasmā "catuvīsati samantapaṭṭhānānī"ti
vuccanti. Iti imesaṃ catuvīsatiyā khuddakapaṭṭhānasaṅkhātānaṃ samantapaṭṭhānānaṃ
samodhānavasenetaṃ catuvīsatisamantapaṭṭhānasamodhānaṃ paṭṭhānamahāpakaraṇaṃ nāma.
     Tampanetaṃ ye tikādayo nissāya niddiṭṭhattā "tikapaṭṭhānaṃ dukapaṭṭhānaṃ
.pe. Tikatikapaṭṭhānaṃ dukadukapaṭṭhānan"ti vuttaṃ, te anāmasitvā yesaṃ paccayānaṃ
vasena te tikādayo vibhattā, te paccaye dassetuṃ ādito tāvassa mātikā-
nikkhepavāro nāma vutto, paccayavibhaṅgavārotipi tasseva nāmaṃ. So uddesaniddesato
duvidho. Tassa hetupaccayo .pe. Avigatapaccayoti ayaṃ uddeso.
@Footnote: 1 Ma. paṭṭhānaṃ tena      2 cha.Ma. imināvupāyena

---------------------------------------------------------------------------------------------
page395.
     Tattha hetu ca so paccayo cāti hetupaccayo. Hetu hutvā paccayo,
hetubhāvena paccayoti vuttaṃ hoti. Ārammaṇapaccayādīsupi eseva nayo. Tattha
hetūti vacanāvayavakāraṇamūlānametaṃ adhivacanaṃ. "paṭiññā hetū"tiādīsu hi lokena 1-
vacanāvayavo hetūti vuccati. Sāsane pana "ye dhammā hetuppabhavā"tiādīsu 2-
kāraṇaṃ. "tayo kusalahetū, tayo akusalahetū"tiādīsu 3- mūlaṃ hetūti vuccati. Taṃ
idhādhippetaṃ. Paccayoti ettha pana ayaṃ vacanattho:- paṭicca etasmā etīti
paccayo, appaccakkhāya naṃ vattatīti attho. Yo hi dhammo yaṃ dhammaṃ appaccakkhāya
tiṭṭhati vā uppajjati vā, so tassa paccayoti vutto. 4-
     Lakkhaṇato pana upakārakalakkhaṇo paccayo. Yo hi dhammo yassa dhammassa
ṭhitiyā vā uppattiyā vā upakārako hoti, so tassa paccayoti vuccati.
Paccayo hetu kāraṇaṃ nidānaṃ sambhavo pabhavotiādi atthato ekaṃ, byañjanato
nānaṃ. Iti mūlaṭṭhena hetu, upakārakaṭṭhena paccayoti saṅkhepato mūlaṭṭhena
upakārako dhammo hetupaccayo. So hi sāliādīnaṃ sālibījādīni viya maṇippabhādīnaṃ
viya ca maṇivaṇṇādayo kusalādīnaṃ kusalādibhāvasādhakoti ācariyānaṃ adhippāyo. Evaṃ
sante pana taṃsamuṭṭhānarūpesu hetupaccayatā na sampajjati. Na hi so tesaṃ kusalādibhāvaṃ
sādheti, na ca paccayo na hotīti. Vuttañhetaṃ "hetū hetusampayuttakānaṃ
dhammānaṃ taṃsamuṭṭhānānañca rūpānaṃ hetupaccayena paccayo"ti. Ahetukacittānañca vinā
etena abyākatabhāvo siddho.
     Sahetukānampi ca yoniso manasikārādipaṭibaddho kusalādibhāvo, na
sampayuttahetupaṭibaddho. Yadi ca sampayuttahetūsu sabhāvatova kusalādibhāvo siyā,
taṃsampayuttesu hetupaṭibaddho, alobho kusalo vā siyā abyākato vā. Yasmā
pana ubhayathāpi hoti, tasmā yathā sampayuttesu, evaṃ hetūsupi kusalāditā
@Footnote: 1 cha.Ma. loke            2 vinaYu. 4/60/52
@3 abhi. 34/1059/250      4 cha.Ma. vuttaṃ hoti

---------------------------------------------------------------------------------------------
page396.
Pariyesitabbā. Kusalādibhāvasādhanavasena pana hetūnaṃ mūlaṭṭhaṃ aggahetvā suppatiṭṭhita-
bhāvasādhanavasena gayhamāne na kiñci virujjhati. Laddhahetupaccayā hi dhammā
viruḷhamūlā viya pādapā thirā honti suppatiṭṭhitā, ahetukā pana tilabījakādi-
sevālā viya na suppatiṭṭhitā. Iti mūlaṭṭhena upakārakoti suppatiṭṭhitabhāvasādhanena
upakārako dhammo hetupaccayoti veditabbo.
     Tato paresu ārammaṇabhāvena 1- upakārako dhammo ārammaṇapaccayo. So
2- rūpādivasena chabbidho 2- "rūpāyatanaṃ cakkhuviññāṇadhātuyā"ti ārabhitvāpi "yaṃ
yaṃ dhammaṃ ārabbha ye ye dhammā uppajjanti cittacetasikā dhammā, te te
dhammā tesaṃ tesaṃ dhammānaṃ ārammaṇapaccayena paccayo"ti osāpitattā na koci
dhammo na hoti. Yathā hi dubbalo puriso daṇḍaṃ vā rajjuṃ vā ālambitvāva
uṭṭhahati ceva tiṭṭhati ca, evaṃ cittacetasikā dhammā rūpādiārammaṇaṃ ārabbheva
uppajjanti ceva tiṭṭhanti ca. Tasmā sabbesampi 3- cittacetasikānaṃ dhammānaṃ
ārammaṇabhūtā dhammā ārammaṇapaccayoti veditabbā.
     Jeṭṭhakaṭṭhena upakārako dhammo adhipatipaccayo. So sahajātārammaṇavasena
duvidho. Tattha "../../bdpicture/chandādhipati chandasampayuttakānaṃ dhammānaṃ taṃsamuṭṭhānānañca
rūpānaṃ adhipatipaccayena paccayo"tiādivacanato chandaviriyacittavīmaṃsasaṅkhātā cattāro
dhammā sahajātādhipatipaccayoti veditabbā, no ca kho ekato. Yadā hi chandaṃ
dhuraṃ jeṭṭhakaṃ katvā cittaṃ pavattati, tadā chandova adhipati, na itare. Esa
nayo sesesupi. Yaṃ pana dhammaṃ garuṃ katvā arūpadhammā vattanti, 4- so nesaṃ
ārammaṇādhipati. Tena vuttaṃ "yaṃ yaṃ dhammaṃ garuṃ katvā ye ye dhammā uppajjanti
cittacetasikā dhammā, te te dhammā tesaṃ tesaṃ dhammānaṃ adhipatipaccayena
paccayo"ti.
@Footnote: 1 cha.Ma. ārammaṇavasena    2-2 cha.Ma. ime pāṭhā na dissanti
@3 cha.Ma. sabbepi         4 cha.Ma. pavattanti

---------------------------------------------------------------------------------------------
page397.
     Anantarabhāvena upakārako dhammo anantarapaccayo. Samanantarabhāvena
upakārako dhammo samanantarapaccayo. Idaṃ 1- paccayadvayaṃ bahudhā papañcayanti. Ayaṃ
panettha sāro:- yo hi esa cakkhuviññāṇānantarā manodhātu, manodhātuanantarā
manoviññāṇadhātūtiādi cittaniyamo, so yasmā purimacittavaseneva ijjhati, na
aññathā. Tasmā attano attano anantaraṃ anurūpassa cittuppādassa
uppādanasamattho dhammo anantarapaccayo. Tenevāha "anantarapaccayoti cakkhu-
viññāṇadhātu taṃsampayuttakā ca dhammā manodhātuyā taṃsampayuttakānañca dhammānaṃ
anantarapaccayena paccayo"tiādi.
     Yo anantarapaccayo, sveva samanantarapaccayo. Byañjanamattameva hettha
nānaṃ upacayasantatiādīsu viya adhivacananiruttidukādīsu viya ca, atthato pana nānaṃ
natthi. Yampi "addhānantaratāya anantarapaccayo, kālānantaratāya samanantara-
paccayo"ti ācariyānaṃ mataṃ, taṃ "nirodhā vuṭṭhahantassa nevasaññānāsaññāyatanakusalaṃ
phalasamāpattiyā samanantarapaccayena paccayo"tiādīhi virujjhati. Yampi tattha vadanti
"dhammānaṃ samuṭṭhāpanasamatthatā na parihāyati, bhāvanābalena pana vāritattā dhammā
samanantaraṃ nuppajjantī"ti, tampi kālānantaratāya abhāvameva sādheti. Bhāvanābalena
hi tattha kālānantaratā natthīti mayampi etadeva vadāma. Yasmā ca kālānantaratā
natthi, tasmā samanantarapaccayatā na yujjati. Kālānantaratāya hi tesaṃ
samanantarapaccayo hotīti laddhi. Tasmā abhinivesaṃ akatvā byañjanamattatovettha
nānākaraṇaṃ paccetabbaṃ, na atthato. Kathaṃ? natthi etesaṃ antaranti hi anantaRā.
Saṇṭhānābhāvato suṭṭhu anantarāti samanantaRā.
     Uppajjamāno saha uppādanabhāvena 2- upakārako dhammo sahajātapaccayo
pabhāsassa 3- padīpo viya. So arūpakkhandhādivasena chabbidho hoti. Yathāha:-
@Footnote: 1 cha.Ma. idañca   2 cha.Ma. uppajjamānabhāvena   3 cha.Ma. pakāsassa

---------------------------------------------------------------------------------------------
page398.
Cattāro khandhā arūpino aññamaññaṃ sahajātapaccayena paccayo. Cattāro mahābhūtā
aññamaññaṃ .pe. Okkantikkhaṇe nāmarūpaṃ aññamaññaṃ .pe. Cittacetasikā
dhammā cittasamuṭṭhānānaṃ rūpānaṃ .pe. Mahābhūtā upādārūpānaṃ .pe. Rūpino
dhammā arūpīnaṃ dhammānaṃ kiñci kālaṃ 1- sahajātapaccayena paccayo, kiñci kālaṃ 1-
na sahajātapaccayena paccayoti. Idaṃ hadayavatthumeva sandhāya vuttaṃ.
     Aññamaññaṃ uppādanūpatthambhanabhāvena upakārako dhammo aññamaññapaccayo
aññamaññūpatthambhakaṃ tidaṇḍaṃ viya. So arūpakkhandhādivasena tividho hoti.
Yathāha:- cattāro khandhā arūpino aññamaññapaccayena paccayo. Cattāro
mahābhūtā aññamaññaṃ .pe. Okkantikkhaṇe nāmarūpaṃ aññamaññapaccayena
paccayoti.
     Adhiṭṭhānākārena nissayākārena ca upakārako dhammo nissayapaccayo
tarucittakammādīnaṃ paṭhavīpaṭādayo viya. So "cattāro khandhā arūpino aññamaññaṃ
nissayapaccayena paccayo"ti evaṃ sahajāte vuttanayeneva  veditabbo. Chaṭṭho panettha
koṭṭhāso "cakkhvāyatanaṃ cakkhuviññāṇadhātuyā, sotaghānajivhākāyāyatanaṃ kāyaviññāṇa-
dhātuyā taṃsampayuttakānañca dhammānaṃ nissayapaccayena paccayo. Yaṃ rūpaṃ nissāya
manodhātu ca manoviññāṇadhātu ca vattanti, taṃ rūpaṃ manodhātuyā ca manoviññāṇa-
dhātuyā ca taṃsampayuttakānañca dhammānaṃ nissayapaccayena paccayo"ti evaṃ vibhatto.
     Upanissayapaccayoti ettha pana 2- ayaṃ tāva vacanattho:- tadadhīnavuttitāya
attano phalena nissito, na paṭikkhittoti nissayo. Yathā pana bhuso āyāso
upāyāso, evaṃ bhuso nissayo upanissayo. Balavakāraṇassetaṃ adhivacanaṃ. Tasmā
balavakāraṇabhāvena upakārako dhammo upanissayapaccayoti veditabbo. So
ārammaṇūpanissayo anantarūpanissayo pakatūpanissayoti tividho hoti. Tattha "dānaṃ
@Footnote: 1 cha.Ma. kiñci kāle    2 cha.Ma. idha pana

---------------------------------------------------------------------------------------------
page399.
Datvā sīlaṃ samādiyitvā uposathakammaṃ katvā taṃ garuṃ katvā paccavekkhati, pubbe
suciṇṇāni garuṃ katvā paccavekkhati, jhānā vuṭṭhahitvā jhānaṃ garuṃ katvā
paccavekkhati, sekkho 1- gotrabhuṃ garuṃ katvā paccavekkhati, 2- vodānaṃ garuṃ katvā
paccavekkhati, sekkho maggā vuṭṭhahitvā maggaṃ garuṃ katvā paccavekkhatī"ti
evamādinā nayena ārammaṇūpanissayo tāva ārammaṇādhipatinā saddhiṃ nānattaṃ
akatvāva 3- vibhatto. Tattha yaṃ ārammaṇaṃ garuṃ katvā cittacetasikā uppajjanti,
taṃ niyamato tesaṃ ārammaṇesu balavārammaṇaṃ hoti. Iti garukātabbamattaṭṭhena
ārammaṇādhipati, balavakāraṇaṭṭhena ārammaṇūpanissayoti evametesaṃ nānattaṃ
veditabbaṃ.
     Anantarūpanissayopi "purimā purimā kusalā khandhā pacchimānaṃ pacchimānaṃ
kusalānaṃ khandhānaṃ upanissayapaccayena paccayo"tiādinā nayena anantarapaccayena
saddhiṃ nānattaṃ akatvāva vibhatto. Mātikānikkhepe pana nesaṃ "cakkhuviññāṇadhātu
taṃsampayuttakā ca dhammā manodhātuyā taṃsampayuttakānañca dhammānaṃ anantarapaccayena
paccayo"tiādinā nayena anantarassa ca "purimā purimā kusalā dhammā pacchimānaṃ
pacchimānaṃ kusalānaṃ dhammānaṃ upanissayapaccayena paccayo"tiādinā nayena upanissayassa
ca āgatattā nikkhepaviseso atthi, sopi atthato ekībhāvameva gacchati. Evaṃ
santepi attano attano anantaraṃ anurūpassa cittuppādassa pavattanasamatthatāya
anantaratā purimacittassa ca pacchimacittuppādane balavatāya anantarūpanissayatā
veditabbā. Yathā hi hetupaccayādīsu kañci dhammaṃ vināpi cittaṃ uppajjati, na evaṃ
attano 4- anantaracittaṃ vinā cittassa uppatti nāma atthi, tasmā balavapaccayo
hoti. Iti attano attano anantaraṃ anurūpacittuppādavasena anantarapaccayo,
balavakāraṇavasena anantarūpanissayoti evametesaṃ nānattaṃ veditabbaṃ.
@Footnote: 1 cha.Ma. sekkhā   2 cha.Ma. paccavekkhanti
@3 cha.Ma. akatvā   4 cha.Ma. ayaṃ pāṭho na dissati

---------------------------------------------------------------------------------------------
page400.
     Pakatūpanissayo pana pakato upanissayo pakatūpanissayo. Pakato nāma attano
santāne nipphādito vā saddhāsīlādi upasevito vā utubhojanādi. Pakatiyāyeva
vā upanissayo pakatūpanissayo, ārammaṇānantarehi asammissoti attho. Tassa
hi "pakatupanissayo:- saddhaṃ upanissāya dānaṃ deti, sīlaṃ samādiyati, uposathakammaṃ
karoti, jhānaṃ uppādeti, vipassanaṃ uppādeti, maggaṃ uppādeti, abhiññaṃ
uppādeti, samāpattiṃ uppādeti. Sīlaṃ, sutaṃ, cāgaṃ, paññaṃ upanissāya dānaṃ
deti .pe. Samāpattiṃ uppādeti. Saddhā, sīlaṃ, sutaṃ, cāgo, paññā saddhāya,
sīlassa, sutassa, cāgassa, paññāya upanissayapaccayena paccayo"tiādinā nayena
anekappakārako pabhedo veditabbo. Iti ime saddhādayo pakatā ceva
balavakāraṇaṭṭhena upanissayā cāti pakatūpanissayoti.
     Paṭhamataraṃ uppajjitvā  vattamānabhāvena upakārako dhammo purejātapaccayo.
So pañcadvāre vatthārammaṇahadayavatthuvasena ekādasavidho hoti. Yathāha:-
cakkhvāyatanaṃ cakkhuviññāṇadhātuyā taṃsampayuttakānañca dhammānaṃ purejātapaccayena
paccayo. Sotaghānajivhākāyāyatanaṃ, rūpāyatanaṃ, saddagandharasaphoṭṭhabbāyatanaṃ
kāyaviññāṇadhātuyā taṃsampayuttakānañca dhammānaṃ purejātapaccayena paccayo. Rūpasadda-
gandharasaphoṭṭhabbāyatanaṃ manodhātuyā taṃsampayuttakānañca dhammānaṃ purejātapaccayena
paccayo. Yaṃ rūpaṃ nissāya manodhātu ca manoviññāṇadhātu ca vattanti, taṃ rūpaṃ
manodhātuyā taṃsampayuttakānañca dhammānaṃ purejātapaccayena paccayo, manoviññāṇa-
dhātuyā taṃsampayuttakānañca dhammānaṃ kiñci kālaṃ purejātapaccayena paccayo,
kiñci kālaṃ na purejātapaccayena paccayoti.
     Purejātānaṃ rūpadhammānaṃ upatthambhakaṭṭhena upakārako arūpadhammo pacchājāta-
paccayo gijjhapotakasarīrānaṃ āhārāsācetanā viya. Tena vuttaṃ "pacchājātā
cittacetasikā dhammā purejātassa imassa kāyassa pacchājātapaccayena paccayo"ti.

Page 401-500.

page401.
     Āsevanaṭṭhena anantarānaṃ paguṇabalavabhāvāya upakārako dhammo āsevana-
paccayo ganthādīsu purimapurimābhiyogo 1- viya. So kusalākusalakiriyājavanavasena
tividho hoti. Yathāha:- purimā purimā kusalā dhammā pacchimānaṃ pacchimānaṃ kusalānaṃ
dhammānaṃ āsevanapaccayena paccayo. Purimā purimā akusalā .pe. Kiriyābyākatā
dhammā pacchimānaṃ pacchimānaṃ kiriyābyākatānaṃ dhammānaṃ āsevanapaccayena paccayoti.
     Cittappayogasaṅkhātena kiriyābhāvena upakārako dhammo kammapaccayo. So
nānākkhaṇikāya ceva kusalākusalacetanāya sahajātāya ca sabbāyapi 2- cetanāya
vasena duvidho hoti. Yathāha:- kusalākusalakammaṃ vipākānaṃ khandhānaṃ kaṭattā ca
rūpānaṃ kammapaccayena paccayo. Cetanā sampayuttakānaṃ dhammānaṃ taṃsamuṭṭhānānañca
rūpānaṃ kammapaccayena paccayoti.
     Nirussāhasantabhāvena nirussāhasantabhāvāya upakārako vipākadhammo vipākapaccayo.
So pavatte cittasamuṭṭhānānaṃ rūpānaṃ 3- paṭisandhiyaṃ kaṭattā ca rūpānaṃ sabbattha
ca taṃsampayuttakānaṃ dhammānaṃ 4- vipākapaccayo hoti. Yathāha:- vipākābyākato
eko khandho tiṇṇaṃ khandhānaṃ cittasamuṭṭhānānañca rūpānaṃ vipākapaccayena paccayo
.pe. Paṭisandhikkhaṇe vipākābyākato eko khandho tiṇṇaṃ khandhānaṃ .pe.
Tayo khandhā ekassa khandhassa .pe. Dve khandhā dvinnaṃ khandhānaṃ kaṭattā ca
rūpānaṃ vipākapaccayena paccayo. Khandhā vatthussa vipākapaccayena paccayoti.
     Rūpārūpānaṃ upatthambhakaṭṭhena upakārakā cattāro āhārā āhārapaccayo.
Yathāha:- kabaḷiṅkāro āhāro imassa kāyassa āhārapaccayena paccayo. Arūpino
āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena
@Footnote: 1 cha.Ma. purimāpurimābhiyogo    2 Sī.,Ma. sabbāya
@3 cha.Ma. ayaṃ pāṭho na dissati   4 cha.Ma. sampayuttadhammānaṃ

---------------------------------------------------------------------------------------------
page402.
Paccayoti. Pañhāvāre pana "paṭisandhikkhaṇe vipākābyākatā āhārā sampayuttakānaṃ
khandhānaṃ kaṭattā ca rūpānaṃ āhārapaccayena paccayo"tipi vuttaṃ.
     Adhipatiyaṭṭhena upakārakā itthindriyapurisindriyavajjā vīsatindriyā
indriyapaccayo. Tattha cakkhundriyādayo pañca arūpadhammānaṃyeva, sesā rūpārūpānaṃ
paccayā honti. Yathāha:- cakkhundriyaṃ cakkhuviññāṇadhātuyā, sotaghānajivhā-
kāyindriyaṃ kāyaviññāṇadhātuyā taṃsampayuttakānañca dhammānaṃ indriyapaccayena
paccayo. Rūpajīvitindriyaṃ kaṭattārūpānaṃ indriyapaccayena paccayo. Arūpino
indriyā sampayuttakānaṃ dhammānaṃ taṃsamuṭṭhānānañca rūpānaṃ indriyapaccayena
paccayoti. Pañhāvāre pana "paṭisandhikkhaṇe vipākābyākatā indriyā
sampayuttakānaṃ dhammānaṃ 1- kaṭattā ca rūpānaṃ indriyapaccayena paccayo"tipi vuttaṃ.
     Upanijjhāyanaṭṭhena upakārakāni ṭhapetvā dvipañcaviññāṇesu kāyikasukha-
dukkhavedanādvayaṃ sabbānipi kusalādibhedāni satta jhānaṅgāni jhānapaccayo.
Yathāha:- "ṇānaṅgāni jhānasampayuttakānaṃ dhammānaṃ taṃsamuṭṭhānānañca rūpānaṃ
jhānapaccayena paccayo"ti. Pañhāvāre pana "paṭisandhikkhaṇe vipākābyākatāni
jhānaṅgāni sampayuttakānaṃ khandhānaṃ kaṭattā ca rūpānaṃ jhānapaccayena paccayo"tipi
vuttaṃ.
     Yato tato vā niyyānaṭṭhena upakārakāni kusalādibhedāni dvādasa
maggaṅgāni maggapaccayo. Yathāha:- "maggaṅgāni maggasampayuttakānaṃ dhammānaṃ
taṃsamuṭṭhānānañca rūpānaṃ maggapaccayena paccayo"ti. Pañhāvāre pana "paṭisandhikkhaṇe
vipākābyākatāni maggaṅgāni sampayuttakānaṃ khandhānaṃ kaṭattā ca rūpānaṃ maggapaccayena
paccayo"tipi 2- vuttaṃ. Ete pana dvepi jhānamaggapaccayā yathāsaṅkhyaṃ dvipañca-
viññāṇāhetukacittesu na labbhantīti veditabbā.
@Footnote: 1 cha.Ma. khandhānaṃ    2 cha.Ma. pi-saddo na dissati

---------------------------------------------------------------------------------------------
page403.
     Ekavatthukaekārammaṇaekuppādekanirodhasaṅkhātena sampayuttabhāvena upakārakā
arūpadhammā sampayuttapaccayo. Yathāha:- "cattāro khandhā arūpino aññamaññaṃ
sampayuttapaccayena paccayo"ti.
     Ekavatthukādibhāvānupagamena upakārakā rūpino dhammā arūpīnaṃ, arūpinopi
dhammā rūpīnaṃ vippayuttapaccayena paccayo. So sahajātapacchājātapurejātavasena
tividho hoti. Vuttañhetaṃ:- sahajātā kusalā khandhā cittasamuṭṭhānānaṃ rūpānaṃ
vippayuttapaccayena paccayo. Pacchājātā kusalā khandhā purejātassa imassa kāyassa
vippayuttapaccayena paccayoti. Abyākatapadassa pana sahajātavibhaṅge "paṭisandhikkhaṇe
vipākābyākatā khandhā kaṭattārūpānaṃ vippayuttapaccayena paccayo. Khandhā vatthussa,
vatthu khandhānaṃ vippayuttapaccayena paccayo"ti vuttaṃ. Purejātaṃ pana cakkhundriyādi-
vatthuvasena veditabbaṃ. Yathāha:- purejātaṃ cakkhvāyatanaṃ cakkhuviññāṇassa .pe.
Kāyāyatanaṃ kāyaviññāṇassa vippayuttapaccayena paccayo. Vatthu vipākābyākatānaṃ
kiriyābyākatānaṃ khandhānaṃ, vatthu kusalānaṃ khandhānaṃ, vatthu akusalānaṃ khandhānaṃ
vippayuttapaccayena paccayoti.
     Paccuppannalakkhaṇena atthibhāvena tādisasseva dhammassa upatthambhakaṭṭhena
upakārako dhammo atthipaccayo. Tassa arūpakkhandhamahābhūtanāmarūpacittacetasika-
mahābhūtāyatanavatthuvasena sattadhā mātikā nikkhittā. Yathāha:- cattāro khandhā
arūpino aññamaññaṃ atthipaccayena paccayo. Cattāro mahābhūtā aññamaññaṃ.
Okkantikkhaṇe nāmarūpaṃ aññamaññaṃ. Cittacetasikā dhammā cittasamuṭṭhānānaṃ
rūpānaṃ. Mahābhūtā upādārūpānaṃ. Cakkhvāyatanaṃ cakkhuviññāṇadhātuyā .pe.
Kāyāyatanaṃ .pe. Rūpāyatanaṃ .pe. Phoṭṭhabbāyatanaṃ kāyaviññāṇadhātuyā
taṃsampayuttakānañca dhammānaṃ atthipaccayena paccayo. Rūpāyatanaṃ .pe. Phoṭṭhabbāyatanaṃ

---------------------------------------------------------------------------------------------
page404.
Manodhātuyā taṃsampayuttakānañca dhammānaṃ atthipaccayena paccayo. Yaṃ rūpaṃ nissāya
manodhātu ca manoviññāṇadhātu ca vattanti, taṃ rūpaṃ manodhātuyā ca manoviññāṇa-
dhātuyā ca taṃsampayuttakānañca dhammānaṃ atthipaccayena paccayoti. Pañhāvāre
pana sahajātaṃ purejātaṃ pacchājātaṃ āhāraṃ indriyantipi nikkhipitvā sahajāte
tāva "eko khandho tiṇṇaṃ khandhānaṃ cittasamuṭṭhānānañca rūpānaṃ atthipaccayena
paccayo"tiādinā nayena niddeso kato. Purejāte purejātānaṃ cakkhvādīnaṃ
vasena niddeso kato. Pacchājāte purejātassa imassa kāyassa pacchājātānaṃ
cittacetasikānaṃ paccayavasena niddeso kato. Āhārindriyesu pana "kabaḷiṅkāro
āhāro imassa kāyassa itthipaccayena paccayo. Rūpajīvitindriyaṃ kaṭattārūpānaṃ
atthipaccayena paccayo"ti evaṃ niddeso katoti.
     Attano anantaraṃ uppajjamānānaṃ arūpadhammānaṃ pavattiokāsadānena
upakārakā samanantaraniruddhā arūpadhammā natthipaccayo. Yathāha:- samanantaraniruddhā
cittacetasikā dhammā paṭuppannānaṃ cittacetasikānaṃ dhammānaṃ natthipaccayena
paccayoti.
     Teeva vigatabhāvena upakārakattā vigatapaccayo. Yathāha:- samanantaravigatā
cittacetasikā dhammā paṭuppannānaṃ cittacetasikānaṃ dhammānaṃ vigatapaccayena paccayoti.
     Atthipaccayadhammāeva avigatabhāvena upakārakattā avigatapaccayoti veditabbā.
Desanāvilāsena pana tathā vinetabbaveneyyavasena vā ayaṃ duko vutto
sahetukadukaṃ vatvāpi hetusampayuttadukādayo 1- viyāti.
     Imesu pana catuvīsatiyā paccayesu asammohatthaṃ:-
             dhammato kālato ceva      nānappakārabhedato
             paccayuppannato ceva       viññātabbo vinicchayo.
@Footnote: 1 cha.Ma. hetusampayuttaduko

---------------------------------------------------------------------------------------------
page405.
     Tattha dhammatoti:- imesu hi paccayesu hetupaccayo tāva nāmarūpadhammesu
nāmadhammekadeso. Ārammaṇapaccayo saddhiṃ paññattiyā ca abhāvena sabbepi
nāmarūpadhammā. Adhipatipaccaye sahajātādhipati nāmadhammekadeso. Tathā kammajhāna-
maggapaccayā. Ārammaṇādhipati sabbepi garukātabbā ārammaṇadhammā. Anantarasamanantara-
pacchājātāsevanavipākasampayuttanatthivigatapaccayā nāmadhammāva. Nibbānassa
asaṅgahitattā nāmadhammekadesotipi vattuṃ vaṭṭati. Purejātapaccayo rūpekadeso. Sesā
yathālābhavasena nāmarūpadhammāti evaṃ tāvettha dhammato viññātabbo vinicchayo.
     Kālatoti:-
            paccuppannāva hontettha      paccayā dasa pañca ca
            atītāeva pañceko         te kāle dvepi nissito
            tayo tikālikā ceva         vimuttā cāpi kālatoti.
     Etesu hi hetupaccayo sahajātaaññamaññanissayapurejātapacchājātavipāka-
āhāraindriyajhānamaggasampayuttavippayuttaatthiavigatapaccayoti ime paṇṇarasa paccayā
paccuppannadhammāva honti. Anantarapaccayo samanantarāsevananatthivigatapaccayoti
ime pañca atītāyeva honti. Eko pana kammapaccayova 1- te paccuppannātīte
dvepi kāle nissito hoti. Sesā ārammaṇapaccayo adhipatipaccayo upanissaya-
paccayoti ime tayo paccayā tekālikāpi honti, ime tayo 2- paññattiyā saddhiṃ
nibbānassa saṅgahitattā kālavinimuttāpīti evamettha kālatopi viññātabbo
vinicchayo.
     Nānappakārabhedato paccayuppannatoti imesaṃ pana dvinnaṃ padānaṃ attho
niddesavāre āvibhavissatīti.
                      Paccayuddesavaṇṇanā niṭṭhitā.
                           -----------
@Footnote: 1 cha.Ma. va-saddo na dissati   2 cha.Ma. "ime tayo"ti pāṭho na dissati

---------------------------------------------------------------------------------------------
page406.
                            Paccayaniddesa
                      1. Hetupaccayaniddesavaṇṇanā
     [1] Idāni pana 1- sabbepi te paccaye uddiṭṭhapaṭipāṭiyā niddisitvā
dassetuṃ hetupaccayoti hetū hetusampayuttakānaṃ dhammānaṃ taṃsamuṭṭhānānañca rūpānaṃ
hetupaccayena paccayotiādimāha. Tattha hetupaccayoti catuvīsatiyā paccayesu
nikkhittapaṭipāṭiyā sabbapaṭhamaṃ bhājetabbassa ayaṃ paduddhāro. Sesapaccayesupi
imināva nayena paṭhamaṃ bhājetabbapadaṃ uddharitvā vissajjanaṃ katanti veditabbaṃ.
Ayaṃ panettha padasambandho 2-:- yo paccayuddese hetupaccayoti uddiṭṭho, so
niddesato "hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena
paccayo"ti evaṃ veditabbo. Iminā upāyena sabbapaccayesu bhājetabbapadassa
vissajjanena saddhiṃ sambandho veditabbo.
     Idāni hetū hetusampayuttakānanti ettha "hetusampayuttakānan"ti avatvā
"hetū hetusampayuttakānan"ti kasmā vuttanti? paccayassa ceva paccayuppannānañca
vavatthāpanato. Hetusampayuttakānanti hi vutte hetunā sampayuttakānaṃ hetupaccayena
paccayoti attho bhaveyya. Evaṃ sante asuko nāma dhammo hetupaccayena
paccayoti paccayassa vavatthānaṃ na paññāyeyya. Athāpi hetunā sampayuttakānaṃ
hetusampayuttakānanti atthaṃ aggahetvāva yesaṃ kesañci sampayuttakānaṃ hetū
hetupaccayena paccayoti attho bhaveyya, evaṃ sante hetunā vippayuttā
cakkhuviññāṇādayopi sampayuttakāyeva, hetunā sampayuttā kusalādayopi. Tattha
ayaṃ hetu asukassa nāma sampayuttakadhammassa paccayoti paccayuppannavavatthānaṃ na
paññāyeyya. Tasmā paccayañceva paccayuppanne ca 3- vavatthāpento "hetū
hetusampayuttakānan"ti āha. Tassattho:- hetusampayuttakānaṃ kusalādidhammānaṃ yo
@Footnote: 1 cha.Ma. ayaṃ saddo na dissati    2 cha.Ma. sambandho  3 cha.Ma. paccayuppannañca

---------------------------------------------------------------------------------------------
page407.
Hetu sampayuttako, so hetupaccayena paccayoti. Tatrāpi "paccayo"ti avatvā
"hetupaccayenā"ti vacanaṃ hetuno aññathā paccayabhāvapaṭisedhanatthaṃ. Ayañhi hetu
hetupaccayenāpi paccayo hoti sahajātādipaccayenāpi. Tatrassa yvāyaṃ sahajātādi-
paccayavasena aññathāpi paccayabhāvo, tassa paṭisedhanatthaṃ hetupaccayenāti vuttaṃ.
Evaṃ santepi "taṃsampayuttakānan"ti avatvā kasmā "hetusampayuttakānan"ti
vuttanti? niddisitabbassa apākaṭattā. Taṃsampayuttakānanti hi vutte yena te
taṃsampayuttakā nāma honti, ayaṃ nāma soti niddisitabbo apākaṭo. Tassa
apākaṭattā yena sampayuttā te taṃsampayuttakāti vuccanti, taṃ sarūpatova dassetuṃ
"hetusampayuttakānan"ti vuttaṃ.
     Taṃsamuṭṭhānānanti ettha pana niddisitabbassa pākaṭattā taṃgahaṇaṃ kataṃ.
Ayañhettha attho:- te hetū ceva hetusampayuttakā ca dhammā samuṭṭhānā 1-
etesanti taṃsamuṭṭhānāni. Tesaṃ taṃsamuṭṭhānānaṃ, hetuto ceva hetusampayuttadhammehi
ca nibbattānanti attho. Iminā cittasamuṭṭhānarūpaṃ gaṇhāti. Kiṃ pana taṃ cittato
aññenapi samuṭṭhātīti. Āma samuṭṭhāti. Sabbepi hi cittacetasikā ekato hutvā
rūpaṃ samuṭṭhāpenti. Lokiyadhammadesanāya pana cittassa adhikabhāvato tathāvidhaṃ rūpaṃ
cittasamuṭṭhānanti vuccati. Tenevāha:- cittacetasikā dhammā cittasamuṭṭhānānaṃ
rūpānaṃ sahajātapaccayena paccayoti.
     Yadi evaṃ idhāpi "taṃsamuṭṭhānānan"ti avatvā cittasamuṭṭhānānanti kasmā
na vuttaṃ. 2- Acittasamuṭṭhānānampi saṅgaṇhanato. Pañhāvārasmiñhi "paṭisandhikkhaṇe
vipākābyākatā hetū hetusampayuttakānaṃ khandhānaṃ kaṭattā ca rūpānaṃ hetupaccayena
paccayo"ti āgataṃ. Tassa saṅgaṇhanatthaṃ idha cittasamuṭṭhānānanti avatvā
@Footnote: 1 cha. samuṭṭhānaṃ   2 cha.Ma. na vuttanti

---------------------------------------------------------------------------------------------
page408.
Taṃsamuṭṭhānānanti tassattho:- cittajarūpaṃ ajanayamānāpi te hetū hetusampayuttakā
dhammā sahajātādipaccayavasena samuṭṭhānā 1- etesanti taṃsamuṭṭhānāni. Tesaṃ
taṃsamuṭṭhānānaṃ pavatte cittajānaṃ paṭisandhiyañca kaṭattārūpānaṃ  2- hetū hetupaccayena
paccayoti. Iminā upāyena aññesupi taṃsamuṭṭhānānanti āgataṭṭhānesu attho
veditabbo.
     Kasmā panāyaṃ hetu paṭisandhiyameva kaṭattārūpānaṃ hetupaccayo hoti, na
pavatteti? paṭisandhiyaṃ kammajarūpānaṃ cittapaṭibaddhavuttitāya. Paṭisandhiyañhi
kammajarūpānaṃ cittapaṭibaddhā pavatti, cittavasena uppajjanti ceva tiṭṭhanti ca.
Tasmiñhi khaṇe cittaṃ cittajarūpaṃ janetuṃ na sakkoti, tānipi vinā cittena
uppajjituṃ vā ṭhātuṃ vā na sakkonti. Tenevāha "viññāṇapaccayā nāmarūpaṃ,
tasmiṃ patiṭṭhite viññāṇe nāmarūpassa avakkanti hotī"ti. 3- Pavattiyaṃ pana tesaṃ
citte vijjamānepi kammapaṭibaddhāva pavatti, na cittapaṭibaddhā. Avijjamāne
cāpi citte nirodhasamāpannānaṃ uppajjantiyeva.
     Kasmā pana paṭisandhikkhaṇe cittaṃ cittajarūpaṃ janetuṃ na sakkotīti? kamma-
vegakkhittatāya ceva appatiṭṭhitavatthutāya ca dubbalattā. Tañhi tadā kammavegakkhittaṃ
apurejātavatthukattā ca appatiṭṭhitavatthukanti dubbalaṃ hoti. Tasmā papāte
patitamatto puriso kiñci sippaṃ kātuṃ viya rūpaṃ janetuṃ na sakkoti, kammajarūpameva
panassa cittasamuṭṭhānarūpaṭṭhāne tiṭṭhati. Tañca kammajarūpasseva bījaṭṭhāne
tiṭṭhati. Kammaṃ panassa khettasadisaṃ, kilesā āpasadisā. Tasmā santepi khette
āpe ca paṭhamuppattiyaṃ bījānubhāvena rukkhuppatti viya paṭisandhikkhaṇe cittānubhāvena
rūpakāyassa uppatti. Bīje pana vigatepi paṭhavīāpānubhāveneva 4- rukkhassa uparūpari
pavatti viya vinā cittena kammatova kaṭattārūpānaṃ pavatti hotīti veditabbā.
Vuttampi cetaṃ "kammaṃ khettaṃ, viññāṇaṃ bījaṃ, taṇhā sineho"ti. 5-
@Footnote: 1 cha.Ma. samuṭṭhānaṃ             2 cha.Ma. kaṭattārūpānampi  3 saṃ.ni. 16/39/14
@4 cha.Ma. eva-saddo na dissati    5 aṅ.tika. 20/77/215

---------------------------------------------------------------------------------------------
page409.
     Ayañca panattho okāsavaseneva gahetabbo. Tayo hi okāsā nāmokāso
rūpokāso nāmarūpokāsoti. Tattha arūpabhavo nāmokāso nāma. Tatra hi
hadayavatthumattampi rūpapaccayaṃ vinā arūpadhammāva uppajjanti. Asaññabhavo rūpokāso
nāma. Tatra hi paṭisandhicittamattampi arūpapaccayaṃ vinā rūpadhammāva uppajjanti.
Pañcavokārabhavo nāmarūpokāso nāma. Tatra hi vatthurūpamattampi vinā paṭisandhiyaṃ
arūpadhammā paṭisandhicittañca vinā kammajāpi rūpadhammā na uppajjanti.
Yuganaddhāva 1- rūpārūpānaṃ uppatti. Yathā hi sassāmike sarājake gehe
sadvārapālake rājāṇattiṃ vinā paṭhamappaveso nāma natthi, aparabhāge pana
vināpi āṇattiṃ purimāṇattiānubhāveneva hoti, evameva pañcavokāre
paṭisandhiviññāṇassa 2- sahajātādipaccayataṃ vinā rūpassa paṭisandhivasena paṭhamuppatti
nāma natthi. Aparabhāge pana vināpi paṭisandhiviññāṇassa sahajātādipaccayānubhāvaṃ
purimānubhāvavasena laddhappavesassa kammato pavatti hoti. Asaññabhavo pana
yasmā arūpokāso na hoti, tasmā tattha vināva arūpapaccayā asaññokāsattā 3-
rūpaṃ pavattati assāmike suññagehe attano gehe ca purisassa paveso viya.
Arūpabhavopi yasmā rūpokāso na hoti, tasmā tattha vināva rūpapaccayā
asaññokāsattā arūpadhammā pavattanti. Pañcavokārabhavo pana rūpārūpokāsoti
natthettha arūpapaccayaṃ vinā paṭisandhikkhaṇe rūpānaṃ uppattīti. Iti ayaṃ hetu
paṭisandhiyameva kaṭattārūpānaṃ paccayo hoti, na pavatteti.
     Nanu ca 4- "hetū sahajātānaṃ hetupaccayena paccayo"ti vutte sabbopi
ayaṃ attho gahito hoti, atha kasmā "hetusampayuttakānaṃ dhammānaṃ taṃsamuṭṭhānānañca
rūpānan"ti idaṃ gahitanti? pavattiyaṃ kaṭattārūpādīnaṃ paccayabhāvassa paṭibāhanato.
Evañhi sati yāni pavattiyaṃ hetunā saha ekakkhaṇe kaṭattārūpāni ceva
@Footnote: 1 Sī.,Ma. yuganandhāva    2 cha.Ma. paṭisandhiviññāṇarājassa
@3 Sī. aññokāsattā    4 cha.Ma. ayaṃ saddo na dissati

---------------------------------------------------------------------------------------------
page410.
Utuāhārasamuṭṭhānāni ca jāyanti, tesampi hetu hetupaccayoti āpajjeyya, na
ca so tesaṃ paccayo. Tasmā tesaṃ paccayabhāvassa paṭibāhanatthametaṃ gahitanti
veditabbaṃ.
     Idāni "nānappakārabhedato paccayuppannato"ti imesaṃ padānaṃ vasenettha viññātabbo
vinicchayo. Tesu nānappakārabhedatoti ayañhi hetu nāmajātito kusalākusala-
vipākakiriyābhedato catubbidho. Tattha kusalahetu bhummantarato kāmāvacarādibhedena
catubbidho, akusalahetu kāmāvacarova, vipākahetu  kāmāvacarādibhedena catubbidho,
kiriyāhetu kāmāvacaro rūpāvacaro arūpāvacaroti tividho. Tattha kāmāvacarakusalahetu
nāmato alobhādivasena tividho. Rūpāvacarādikusalahetūsupi eseva nayo. Akusalahetu
lobhādivasena tividho. Vipākakiriyāhetū pana alobhādivasena tayo tayo honti.
Taṃtaṃcittasampayogavasena pana tesaṃ tesaṃ hetūnaṃ nānappakārabhedoyevāti evaṃ
tāvettha nānappakārabhedato viññātabbo vinicchayo.
     Paccayuppannatoti iminā paccayena ime dhammā uppajjanti, imesaṃ
nāma dhammānaṃ ayaṃ paccayoti evampi vinicchayo viññātabboti attho. Tattha
imasmiṃ tāva hetupaccaye kāmāvacarakusalahetu kāmabhavarūpabhavesu attanā sampayutta-
dhammānañceva cittasamuṭṭhānarūpānañca hetupaccayo hoti, arūpabhave sampayutta-
dhammānaṃyeva. Rūpāvacarakusalahetu kāmabhavarūpabhavesuyeva sampayuttadhammānañceva
cittasamuṭṭhānarūpānañca hetupaccayo. Arūpāvacarakusalahetu kāmāvacarakusalahetusadisova.
Tathā apariyāpannakusalahetu, tathā akusalahetu. Kāmāvacaravipākahetu pana kāmabhavasmiṃyeva
attanā sampayuttadhammānaṃ paṭisandhiyaṃ kaṭattārūpānaṃ pavatte cittasamuṭṭhānarūpānañca
hetupaccayo. Rūpāvacaravipākahetu rūpabhave vuttappakārānaññeva hetupaccayo.
Arūpāvacaravipākahetu arūpabhave sampayuttakānaññeva hetupaccayo. Apariyāpanna-
vipākahetu kāmabhavarūpabhavesu sampayuttakānañceva cittasamuṭṭhānarūpānañca arūpabhave

---------------------------------------------------------------------------------------------
page411.
Arūpadhammānaññeva hetupaccayo. Kiriyāhetūsu pana tebhūmikesupi kusalahetusadisova
paccayoti evamettha paccayuppannatopi viññātabbo vinicchayoti.
                    Hetupaccayaniddesavaṇṇanā niṭṭhitā.
                          ------------
                     2. Ārammaṇapaccayaniddesavaṇṇanā
     [2] Ārammaṇapaccayaniddese rūpāyatananti rūpasaṅkhātaṃ āyatanaṃ. Sesesupi
eseva nayo. Cakkhuviññāṇadhātuyāti cakkhuviññāṇasaṅkhātāya dhātuyā. Sesapadesupi
eseva nayo. Taṃsampayuttakānanti tāya cakkhuviññāṇadhātuyā sampayuttakānaṃ tiṇṇaṃ
khandhānaṃ, sabbesampi cakkhupasādavatthukānaṃ catunnaṃ khandhānaṃ rūpāyatanaṃ ārammaṇa-
paccayena paccayoti attho. Ito paresupi eseva nayo. Manodhātuyāti sasampayutta-
dhammāya tividhāyapi manodhātuyā rūpāyatanādīni pañca ārammaṇapaccayena paccayo,
no ca kho ekakkhaṇe. Sabbe dhammāti etāni ca rūpāyatanādīni pañca
avasesā ca sabbepi ñeyyadhammā imā cha dhātuyo ṭhapetvā sesāya sasampayutta-
dhammāya manoviññāṇadhātuyā ārammaṇapaccayena paccayoti attho. Yaṃ yaṃ dhammaṃ
ārabbhāti iminā ye ete etāsaṃ sattannaṃ viññāṇadhātūnaṃ ārammaṇadhammā
vuttā, te tāsaṃ dhātūnaṃ ārammaṇaṃ katvā uppajjanakkhaṇeyeva ārammaṇapaccayā 1-
hontīti dīpeti. Evaṃ hontāpi ca na ekato honti, yaṃ yaṃ ārabbha ye ye
uppajjanti, tesaṃ tesaṃ te te visuṃ visuṃ ārammaṇapaccayā 1- hontītipi dīpeti.
Uppajjantīti idaṃ yathā najjo sandanti, pabbatā tiṭṭhantīti sabbakālasaṅgaha-
vasena vuccati, 2- evaṃ vuttanti veditabbaṃ. Tena yepi ārabbha ye uppajjiṃsu,
yepi uppajjissanti, te sabbe ārammaṇapaccayavaseneva 3- uppajjiṃsu ca
uppajjissanti cāti siddhaṃ hoti. Cittacetasikā dhammāti idaṃ "ye ye dhammā"ti
@Footnote: 1 cha.Ma. ārammaṇapaccayo   2 cha.Ma. ayaṃ pāṭho na dissati  3 cha.Ma. ārammaṇapaccayeneva

---------------------------------------------------------------------------------------------
page412.
Vuttānaṃ sarūpato nidassanaṃ. Te te dhammāti te te ārammaṇadhammā. Tesaṃ
tesanti tesaṃ tesaṃ cittacetasikadhammānaṃ. Ayaṃ tāvettha pālivaṇṇanā.
     Idaṃ pana ārammaṇaṃ nāma rūpārammaṇaṃ saddagandharasaphoṭṭhabbadhammārammaṇanti
koṭṭhāsato chabbidhaṃ hoti. Tattha ṭhapetvā paññattiṃ avasesaṃ bhūmito kāmāvacaraṃ
.pe. Apariyāpannanti catubbidhaṃ hoti. Tattha kāmāvacaraṃ kusalākusalavipāka-
kiriyārūpabhedato pañcavidhaṃ, rūpāvacaraṃ kusalavipākakiriyato tividhaṃ, tathā arūpāvacaraṃ,
apariyāpannaṃ kusalavipākanibbānavasena tividhaṃ hoti. Sabbameva vā etaṃ
kusalākusalavipākakiriyārūpanibbānapaññattibhedato sattavidhaṃ hoti. Tattha kusalaṃ
bhūmibhedato catubbidhaṃ hoti, akusalaṃ kāmāvacarameva, vipākaṃ catubhūmikaṃ, kiriyaṃ
tibhūmikaṃ, rūpaṃ ekabhūmikaṃ kāmāvacarameva, nibbānampi ekabhūmikaṃ apariyāpannameva,
paññatti bhūmivinimuttāti evamettha nānappakārabhedato viññātabbo vinicchayo.
     Evaṃ bhinne panetasmiṃ ārammaṇe kāmāvacarakusalārammaṇaṃ kāmāvacarakusalassa
rūpāvacarakusalassa akusalassa kāmāvacaravipākassa kāmāvacarakiriyassa rūpāvacarakiriyassa
cāti imesaṃ channaṃ rāsīnaṃ ārammaṇapaccayo hoti. Rūpāvacarakusalārammaṇaṃ tesu chasu
rāsīsu kāmāvacaravipākavajjānaṃ pañcannaṃ rāsīnaṃ ārammaṇapaccayo hoti. Arūpāvacara-
kusalārammaṇaṃ kāmāvacarakusalassa rūpāvacarakusalassa arūpāvacarakusalassa akusalassa
arūpāvacaravipākassa kāmāvacarakiriyassa rūpāvacarakiriyassa arūpāvacarakiriyassa cāti imesaṃ
aṭṭhannaṃ rāsīnaṃ ārammaṇapaccayo hoti. Apariyāpannakusalārammaṇaṃ kāmāvacara-
rūpāvacarato kusalakiriyānameva ārammaṇapaccayo hoti. Akusalārammaṇaṃ kāmāvacarakusalassa
rūpāvacarakusalassa akusalassa kāmāvacaravipākassa kāmāvacarakiriyassa rūpāvacarakiriyassa
cāti imesaṃ channaṃ rāsīnaṃ ārammaṇapaccayo hoti.
     Kāmāvacaravipākārammaṇaṃ kāmāvacarakusalassa rūpāvacarakusalassa akusalassa
kāmāvacaravipākassa kāmāvacarakiriyassa rūpāvacarakiriyassa cāti imesaṃ channaṃ rāsīnaṃ

---------------------------------------------------------------------------------------------
page413.
Ārammaṇapaccayo hoti. Rūpāvacaravipākārammaṇaṃ kāmāvacarakusalassa rūpāvacarakusalassa
akusalassa kāmāvacarakiriyassa rūpāvacarakiriyassa cāti imesaṃ pañcannaṃ rāsīnaṃ
ārammaṇapaccayo hoti. Arūpāvacaravipākārammaṇampi imesaṃyeva pañcannaṃ rāsīnaṃ
ārammaṇapaccayo hoti. Apariyāpannavipākārammaṇaṃ kāmāvacararūpāvacarato
kusalakiriyānaññeva ārammaṇapaccayo hoti.
     Kāmāvacarakiriyārammaṇaṃ kāmāvacarakusalassa rūpāvacarakusalassa akusalassa
kāmāvacaravipākassa kāmāvacarakiriyassa rūpāvacarakiriyassa cāti imesaṃ channaṃ
rāsīnaṃ ārammaṇapaccayo hoti. Rūpāvacarakiriyārammaṇaṃ imesu chasu rāsīsu
kāmāvacaravipākavajjānaṃ pañcannaṃ rāsīnaṃ ārammaṇapaccayo hoti. Arūpāvacara-
kiriyārammaṇaṃ tesaṃ pañcannaṃ  arūpāvacarakiriyassa cāti imesaṃ channaṃ rāsīnaṃ
ārammaṇapaccayo hoti. Catusamuṭṭhānaṃ rūpakkhandhasaṅkhātaṃ rūpārammaṇaṃ kāmāvacarakusalassa
rūpāvacarakusalassa akusalassa kāmāvacaravipākassa kāmāvacarakiriyassa rūpāvacarakiriyassa
cāti imesaṃ channaṃ rāsīnaṃ ārammaṇapaccayo hoti. Nibbānārammaṇaṃ kāmāvacarakusalassa
rūpāvacarakusalassa apariyāpannato kusalassa vipākassa kāmāvacarakiriyassa rūpāvacarakiriyassa
cāti imesaṃ channaṃ rāsīnaṃ ārammaṇapaccayo hoti. Rūpāvacarakusalakiriyānaṃ keci
nicchanti, taṃ yuttito upadhāretabbaṃ. Nānappakārakaṃ pana paññattiārammaṇaṃ
tebhūmikakusalassa akusalassa rūpārūpāvacaravipākassa tebhūmikakiriyassa cāti imesaṃ navannaṃ
rāsīnaṃ ārammaṇapaccayo hoti. Tattha yaṃ yaṃ ārammaṇaṃ yesaṃ yesaṃ paccayo, te te taṃtaṃ-
paccayuppannā nāma hontīti evamettha paccayuppannatopi viññātabbo vinicchayoti.
                  Ārammaṇapaccayaniddesavaṇṇanā  niṭṭhitā.
                           -----------
                      3. Adhipatipaccayaniddesavaṇṇanā
     [3] Adhipatipaccayaniddese chandādhipatīti chandasaṅkhāto adhipati. Chandaṃ
dhuraṃ katvā chandaṃ jeṭṭhakaṃ katvā cittuppattikāle uppannassa

---------------------------------------------------------------------------------------------
page414.
Kattukamyatāchandassetaṃ nāmaṃ. Sesesupi eseva nayo. Kasmā pana yathā hetupaccaya-
niddese "hetū hetusampayuttakānan"ti vuttaṃ, evamidha "adhipatī adhipatisampayutta-
kānan"ti avatvā "../../bdpicture/chandādhipati chandasampayuttakānan"tiādinā nayena desanā katāti?
ekakkhaṇe abhāvato. Purimanayasmiñhi dve tayo hetū ekakkhaṇepi hetupaccayā honti
mūlaṭṭhena upakārakabhāvassa avijahanato. Adhipati pana jeṭṭhakaṭṭhena upakārako,
na ca ekakkhaṇe bahū jeṭṭhakā nāma honti. Tasmā ekato uppannānampi
nesaṃ ekakkhaṇe adhipatipaccayabhāvo natthi. Tassa adhipatipaccayabhāvassa ekakkhaṇe
abhāvato idha evaṃ desanā katāti.
     Evaṃ sahajātādhipatiṃ dassetvā idāni ārammaṇādhipatiṃ dassetuṃ yaṃ yaṃ
dhammaṃ garuṃ katvātiādi āraddhaṃ. Tattha yaṃ yaṃ dhammanti yaṃ yaṃ ārammaṇadhammaṃ. Garuṃ
katvāti garukāracittīkāravasena vā assādavasena vā garuṃ bhāriyaṃ laddhabbaṃ
avijahitabbaṃ anavaññātaṃ katvā. Te te dhammāti te te garukātabbadhammā.
Tesaṃ tesanti tesaṃ tesaṃ garukārakadhammānaṃ. Adhipatipaccayenāti ārammaṇādhipati-
paccayena paccayo hotīti ayaṃ tāvettha pālivaṇṇanā.
     Ayaṃ pana adhipati nāma sahajātārammaṇavasena duvidho. Tattha sahajāto
chandādivasena catubbidho. Tesu ekeko kāmāvacarādivasena bhūmito catubbidho.
Tattha kāmāvacaro kusalākusalakiriyāvasena tividho, akusalaṃ patvā panettha vīmaṃsādhipati
na labbhati. Rūpārūpāvacaro kusalakiriyāvasena duvidho, apariyāpanno kusalavipākavasena
duvidho. Ārammaṇādhipati pana jātibhedato kusalākusalavipākakiriyārūpanibbānavasena
chabbidhoti evamettha nānappakārabhedato viññātabbo vinicchayo.
     Evaṃ bhinne panettha sahajātādhipatimhi tāva kāmāvacarakusalakiriyāsaṅkhāto
adhipati duhetukatihetukesu cittuppādesu chandādīnaṃ aññataraṃ jeṭṭhakaṃ katvā
uppattikāle attanā sampayuttadhammānañceva cittasamuṭṭhānarūpassa ca adhipatipaccayo

---------------------------------------------------------------------------------------------
page415.
Hoti. Rūpāvacarakusalakiriyāsaṅkhātepi eseva nayo. Ayaṃ panettha 1- ekanteneva
labbhati. Na hi te dhammā sahajātādhipatiṃ vinā uppajjanti. Arūpāvacarakusalakiriyā-
saṅkhāto pana pañcavokāre rūpāvacarādhipatisadisova, catuvokāre pana sampayutta-
kānaññeva 2- adhipatipaccayo hoti. Tathā tatthuppanno sabbopi kāmāvacarādhipati.
Apariyāpanno kusalatopi vipākatopi pañcavokāre ekanteneva sampayuttadhammānañceva
cittasamuṭṭhānarūpānañca adhipatipaccayo hoti, catuvokāre arūpadhammānaññeva.
Akusalo kāmabhave micchattaniyatacittesu 3- ekanteneva sampayuttakānañceva
cittasamuṭṭhānarūpānañca adhipatipaccayo hoti. Aniyato kāmabhavarūpabhavesu attano
adhipatikāle tesaññeva. Arūpabhave arūpadhammānaññeva adhipatipaccayo hoti. Ayaṃ
tāva sahajātādhipatimhi nayo.
     Ārammaṇādhipatimhi pana kāmāvacarakusalo ārammaṇādhipati kāmāvacarakusalassa
lobhasahagatākusalassāti imesaṃ dvinnaṃ rāsīnaṃ ārammaṇādhipatipaccayo hoti.
Rūpāvacarārūpāvacarepi kusalārammaṇādhipatimhi eseva nayo. Apariyāpannakusalo pana
ārammaṇādhipati kāmāvacarato ñāṇasampayuttakusalassa ceva ñāṇasampayuttakiriyassa
ca ārammaṇādhipatipaccayo hoti, akusalo pana ārammaṇādhipati nāma lobhasahagata-
cittuppādoti 4- vuccati. So lobhasahagatākusalasseva ārammaṇādhipatipaccayo
hoti. Kāmāvacaro pana vipākārammaṇādhipati lobhasahagatākusalasseva ārammaṇā-
dhipatipaccayo hoti. Tathā rūpāvacarārūpāvacaravipākārammaṇādhipati. Lokuttaro pana
vipākārammaṇādhipati kāmāvacarato ñāṇasampayuttakusalakiriyānaññeva ārammaṇādhipati-
paccayo hoti. Kāmāvacarādibhedato pana tividhopi kiriyārammaṇādhipati lobhasahagatā-
kusalasseva ārammaṇādhipatipaccayo hoti. Catusamuṭṭhānikarūpasaṅkhāto rūpakkhandho
ārammaṇādhipati lobhasahagatākusalasseva ārammaṇādhipatipaccayo hoti. Nibbānaṃ
@Footnote: 1 cha.Ma. ayaṃ pana                       2 cha.Ma. sampayuttadhammānaññeva
@3 Ma. micchattaniyatacittesu dvepaṭighacittesu ca   4 cha.Ma. iti-saddo na dissati

---------------------------------------------------------------------------------------------
page416.
Kāmāvacarato ñāṇasampayuttakusalassa ñāṇasampayuttakiriyassa lokuttarakusalassa
lokuttaravipākassa cāti imesaṃ catunnaṃ rāsīnaṃ ārammaṇādhipatipaccayo hotīti
evamettha paccayuppannatopi viññātabbo vinicchayoti.
                    Adhipatipaccayaniddesavaṇṇanā niṭṭhitā.
                          -------------
                     4. Anantarapaccayaniddesavaṇṇanā
     [4] Anantarapaccayaniddese manodhātuyāti vipākamanodhātuyā. Manoviññāṇa-
dhātuyāti santīraṇakiccāya ahetukavipākamanoviññāṇadhātuyā. Tato paraṃ pana
voṭṭhabbanajavanatadārammaṇabhavaṅgakiccā manoviññāṇadhātuyo vattabbā siyuṃ, tā
avuttāpi iminā nayena veditabbāti nayaṃ dassetvā desanā saṅkhittā. "purimā
purimā kusalā dhammā"tiādike ca chaṭṭhe naye tā saṅgahitātipi idha na vuttāti
veditabbā. Tattha purimā purimāti chasu dvāresupi anantarātītā kusalajavanadhammā
daṭṭhabbā. Pacchimānaṃ pacchimānanti anantaraṃ uppajjamānānaññeva. Kusalānanti
sadisakusalānaṃ. Abyākatānanti idaṃ pana kusalānantaraṃ tadārammaṇabhavaṅgaphala-
samāpattivasena vuttaṃ. Akusalamūlake abyākatānanti tadārammaṇabhavaṅgasaṅkhātānaññeva.
Abyākatamūlake abyākatānanti āvajjanajavanavasena vā bhavaṅgavasena vā pavattānaṃ
kiriyāvipākābyākatānaṃ. Kiriyāmanodhātuto paṭṭhāya pana yāva voṭṭhabbanakiccā
manoviññāṇadhātu, tāva pavattesu vīthicittesupi ayaṃ nayo labbhateva. Kusalānanti
pañcadvāre voṭṭhabbanānantarānaṃ manodvāre āvajjanānantarānaṃ paṭhamajavanakusalānaṃ.
Akusalānanti padepi eseva nayo. Yesaṃ yesanti idaṃ sabbesampi
anantarapaccayadhammānaṃ saṅkhepalakkhaṇanti ayaṃ tāvettha pālivaṇṇanā.
     Ayaṃ pana anantarapaccayo nāma ṭhapetvā nibbānaṃ catubhūmiko arūpadhammarāsiyevāti
veditabbo. So jātivasena kusalākusalavipākakiriyābhedato 1- catudhā bhijjati.
@Footnote: 1 cha.Ma......vipākakiriyato

---------------------------------------------------------------------------------------------
page417.
Tattha kusalo kāmāvacarādibhedato catubbidho hoti, akusalo kāmāvacarova, vipāko
catubhūmiko, kiriyānantarapaccayo pana tebhūmikoti evamettha nānappakārabhedato
viññātabbo vinicchayo.
     Evaṃ bhinne panettha kāmāvacarakusalo attanā sadisasseva kāmāvacarakusalassa
anantarapaccayo hoti. Ñāṇasampayuttakāmāvacarakusalo pana rūpāvacarakusalassa
arūpāvacarakusalassa lokuttarakusalassa cāti 1- imesaṃ tiṇṇaṃ rāsīnaṃ anantarapaccayo
hoti. Kāmāvacarakusalo ca kāmāvacaravipākassa, rūpāvacaravipākassa, arūpāvacaravipākassa,
ñāṇasampayutto lokuttaravipākassāpīti imesaṃ catunnaṃ rāsīnaṃ anantarapaccayo hoti.
Rūpāvacarakusalo rūpāvacarakusalassa ñāṇasampayuttakāmāvacaravipākassa rūpāvacaravipākassa
cāti 1- imesaṃ tiṇṇaṃ rāsīnaṃ anantarapaccayo hoti. Arūpāvacarakusalo tesaṃ dvinnaṃ
vipākānaṃ attano kusalassa vipākassa cāti avisesena catunnaṃ rāsīnaṃ anantarapaccayo
hoti. Visesena panettha nevasaññānāsaññāyatanakusalo anāgāmiphalasaṅkhātassa
lokuttaravipākassāpi anantarapaccayo hoti. Lokuttarakusalo lokuttaravipākasseva
anantarapaccayo hoti. Akusalo avisesena akusalassa ceva kusalākusalavipākassa ca.
Visesena panettha sukhamajjhattavedanāsampayutto akusalo rūpāvacarārūpāvacara-
vipākassāpīti imesaṃ catunnaṃ rāsīnaṃ anantarapaccayo hoti.
     Kāmāvacaravipākassa ñāṇasampayutto vā ñāṇavippayutto vā vipāko
kāmāvacarakiriyāvajjanassa, ñāṇasampayuttavipāko panettha paṭisandhivasena
uppajjamānassa rūpāvacarārūpāvacaravipākassāpīti imesaṃ catunnaṃ rāsīnaṃ anantarapaccayo
hoti. Rūpāvacaravipāko sahetukakāmāvacaravipākassa rūpāvacaravipākassa arūpāvacaravipākassa
kāmāvacarakiriyāvajjanassa cāti 1- imesaṃ catunnaṃ rāsīnaṃ anantarapaccayo hoti.
Arūpāvacaravipāko tihetukakāmāvacaravipākassa arūpāvacaravipākassa
@Footnote: 1 cha.Ma. ca-saddo na dissati

---------------------------------------------------------------------------------------------
page418.
Kāmāvacarakiriyāvajjanassa cāti imesaṃ tiṇṇaṃ rāsīnaṃ anantarapaccayo hoti.
Lokuttaravipāko tihetukakāmāvacaravipākassa rūpāvacarārūpāvacaralokuttaravipākassa
cāti imesaṃ catunnaṃ rāsīnaṃ anantarapaccayo hoti.
     Kāmāvacarakiriyā 1- kāmāvacarakusalassa akusalassa catubhūmikavipākassa tebhūmikakiriyassa
cāti navannaṃ rāsīnaṃ anantarapaccayo hoti. Rūpāvacarakiriyā 2- tihetukakāmāvacara-
vipākassa rūpāvacaravipākassa rūpāvacarakiriyassa cāti tiṇṇaṃ rāsīnaṃ anantarapaccayo
hoti. Arūpāvacarakiriyā 3- tihetukakāmāvacaravipākassa rūpāvacarārūpāvacaralokuttara-
vipākassa arūpāvacarakiriyassa cāti pañcannaṃ rāsīnaṃ anantarapaccayo hoti.
Evamettha paccayuppannatopi viññātabbo vinicchayoti.
                   Anantarapaccayaniddesavaṇṇanā niṭṭhitā.
                          -------------
                     5. Samanantarapaccayaniddesavaṇṇanā
     [5] Samanantarapaccayaniddesopi imināva samānagatiko. Ime pana dve
paccayā mahāvitthārā, tasmā sabbacittuppattivasena tesaṃ upaparikkhitvā vitthāro
gahetabboti.
                   Samanantarapaccayaniddesavaṇṇanā niṭṭhitā.
                           -----------
                     6. Sahajātapaccayaniddesavaṇṇanā.
     [6] Sahajātapaccayaniddese aññamaññanti aññamaññassa. 4- Iminā etesaṃ 5-
dhammānaṃ ekakkhaṇe paccayabhāvañceva paccayuppannabhāvañca dīpeti. Okkantikkhaṇeti
pañcavokāre 6- paṭisandhikkhaṇe. Tasmiñhi khaṇe nāmarūpaṃ okkantaṃ viya pakkhandantaṃ
@Footnote: 1 cha.Ma. kāmāvacarakiriyaṃ    2 cha.Ma. rūpāvacarakiriyaṃ    3 cha.Ma. arūpāvacarakiriyaṃ
@4 cha.Ma. añño aññassa    5 Sī.,Ma. imināva tesaṃ   6 cha.Ma. pañcavokārabhave

---------------------------------------------------------------------------------------------
page419.
Viya paralokato imaṃ lokaṃ āgantvā pavisantaṃ viya uppajjati, tasmā so khaṇo
"okkantikkhaṇo"ti vuccati. Ettha ca rūpanti hadayavatthumattameva adhippetaṃ. Tañhi
nāmassa nāmañca tassa aññamaññaṃ sahajātapaccayatthaṃ pharati. Cittacetasīkāti
pavattiyaṃ cattāro khandhā. Sahajātapaccayenāti ettha cittasamuṭṭhānarūpā
cittacetasikānaṃ paccayatthaṃ na pharanti, tasmā "aññamaññan"ti na vuttaṃ. Tathā
upādārūpā bhūtānaṃ. Rūpino dhammā arūpīnaṃ dhammānanti hadayavatthu catunnaṃ
khandhānaṃ. Kiñci kāleti kismiñci kāle. Sahajātapaccayenāti paṭisandhiṃ sandhāya
vuttaṃ. Na sahajātapaccayenāti pavattiṃ sandhāya vuttaṃ.
     Ayaṃ pana cattāro khandhā arūpino aññamaññaṃ sahajātapaccayena paccayoti
evaṃ chahi koṭṭhāsehi ṭhito. Tattha tayo koṭṭhāsā aññamaññavasena vuttā, tayo
na aññamaññavasena. Tattha paṭhamakoṭṭhāse arūpameva paccayo ceva paccayuppannañca,
dutiye rūpameva, tatiye nāmarūpaṃ, catutthe paccayo arūpaṃ, paccayuppannaṃ rūpaṃ,
pañcame paccayopi paccayuppannampi rūpameva, chaṭṭhe paccayo rūpaṃ, paccayuppannaṃ
arūpanti ayaṃ tāvettha pālivaṇṇanā.
     Ayaṃ pana sahajātapaccayo jātivasena kusalo akusalo vipāko kiriyā 1-
rūpanti pañcadhā bhijjati. Tattha kusalo bhūmito catubbidho hoti, akusalo ekavidhova,
vipāko catubbidho, kiriyāsaṅkhāto tividho, rūpaṃ ekavidhaṃ kāmāvacaramevāti evaṃ
tāvettha nānappakārabhedato viññātabbo vinicchayo.
     Evaṃ bhinne panettha catubhūmikampi kusalaṃ pañcavokārabhave attanā
sampayuttadhammānañceva cittasamuṭṭhānarūpassa ca sahajātapaccayo hoti, tathā akusalaṃ.
Yaṃ panettha arūpe uppajjati, taṃ arūpadhammānaṃyeva sahajātapaccayo hoti.
     Kāmāvacararūpāvacaravipākaṃ cittasamuṭṭhānarūpassa ceva sampayuttadhammānañca
sahajātapaccayo hoti. Yaṃ panettha rūpaṃ na samuṭṭhāpeti, taṃ sampayuttadhammānaññeva.
@Footnote: 1 cha.Ma. kiriyaṃ

---------------------------------------------------------------------------------------------
page420.
Yaṃ paṭisandhiyaṃ uppajjati, taṃ kaṭattārūpānañcāpi sahajātapaccayo hoti.
Arūpāvacaravipākaṃ sampayuttadhammānaññeva. Lokuttaravipākaṃ pañcavokāre sampayutta-
dhammānañceva cittasamuṭṭhānarūpānañca, catuvokāre arūpānaññeva. Kāmāvacarā-
rūpāvacarakiriyā pañcavokāre sampayuttadhammānañceva cittasamuṭṭhānarūpānañca sahajāta-
paccayo hoti, catuvokāre arūpānaññeva. Rūpāvacarakiriyā sampayuttadhammānañceva
cittasamuṭṭhānarūpānañca ekantena sahajātapaccayo hoti.
     Catusamuṭṭhānikassa rūpassa kammasamuṭṭhānarūpe ekaṃ mahābhūtaṃ tiṇṇaṃ, tīṇi
ekassa, dve dvinnaṃ mahābhūtānaṃ, mahābhūtā upādārūpassa sahajātapaccayena paccayo
hoti. 1- Kāmāvacararūpāvacarapaṭisandhikkhaṇe vatthurūpaṃ vipākakkhandhānaṃ sahajātapaccayena
paccayo. Utucittāhārasamuṭṭhānesu pana mahābhūtāni aññamaññañceva upādārūpassa
ca sahajātapaccayena paccayoti evamettha paccayuppannatopi viññātabbo  vinicchayoti.
                   Sahajātapaccayaniddesavaṇṇanā niṭṭhitā.
                         --------------
                     7. Aññamaññapaccayaniddesavaṇṇanā
     [7] Aññamaññapaccayaniddese sahajātapaccayaniddesassa purimānaṃ tiṇṇaṃ
koṭṭhāsānaṃ vasena pāli āgatā, tassā tattha vuttasadisāva vaṇṇanāti puna na
gahitā. Ayampi ca aññamaññapaccayo jātivasena kusalo akusalo vipāko kiriyā
rūpanti pañcadhā bhinno. Tattha kusalo bhūmito catubbidho. Sabbaṃ purimasadisamevāti
evamettha nānappakārabhedato viññātabbo vinicchayo.
     Evaṃ bhinne panettha sabbampi catubhūmikaṃ kusalaṃ attanā sampayuttadhammānaṃ
aññamaññapaccayena paccayo hoti. 1- Tathā akusalaṃ. Vipāke pana kāmāvacara-
rūpāvacaravipākaṃ paṭisandhiyaṃ vatthurūpassa, pavatte sampayuttadhammānaññeva.
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page421.
Arūpāvacaralokuttaravipākaṃ attanā sampayuttadhammānaññeva aññamaññapaccayena paccayo.
Sabbampi kiriyaṃ sampayuttadhammānaññeva aññamaññapaccayena paccayo. Catusamuṭṭhānika-
rūpassa kammasamuṭṭhāne ekaṃ mahābhūtaṃ tiṇṇaṃ, tīṇi ekassa, dve dvinnaṃ
mahābhūtānaṃ aññamaññapaccayena paccayo. Kāmāvacararūpāvacarapaṭisandhiyaṃ vatthurūpaṃ
vipākakkhandhānaṃ aññamaññapaccayena paccayo. Utucittāhārasamuṭṭhānesu mahābhūtāneva
mahābhūtānaṃ aññamaññapaccayena paccayoti evamettha paccayuppannatopi viññātabbo
vinicchayoti.
                   Aññamaññapaccayaniddesavaṇṇanā niṭṭhitā.
                           -----------
                      8. Nissayapaccayaniddesavaṇṇanā
     [8] Nissayapaccayaniddese sahajātapaccayaniddesassa purimānaṃ pañcannaṃ
koṭṭhāsānaṃ vasena sahajātanissayanayaṃ dassetvā puna chaṭṭhena koṭṭhāsena
purejātanissayanayaṃ dassetuṃ cakkhāyatanaṃ cakkhuviññāṇadhātuyātiādi āraddhaṃ. Tattha
yaṃ rūpaṃ nissāyāti vatthurūpaṃ sandhāya vuttaṃ. Tañhi nissāya tividhā manodhātu,
ṭhapetvā arūpavipākaṃ dvāsattatividhā manoviññāṇadhātūti imāni pañcasattati cittāni
pavattantīti ayaṃ tāvettha pālivaṇṇanā. Ayampi nissayapaccayo jātivasena kusalādi-
bhedato pañcadhāva bhijjati. Tattha kusalo bhūmito catubbidho, akusalo ekavidhova,
vipāko catubbidho, kiriyāsaṅkhāto tividho, rūpaṃ ekavidhamevāti evamettha
nānappakārabhedato viññātabbo vinicchayo.
     Evaṃ bhinne panettha catubhūmikampi kusalaṃ pañcavokāre sampayuttakkhandhānañceva
cittasamuṭṭhānarūpassa ca nissayapaccayena paccayo hoti. Tathā akusalaṃ. Yaṃ panettha
arūpe uppajjati, taṃ arūpadhammānaññeva nissayapaccayo hoti.

---------------------------------------------------------------------------------------------
page422.
Kāmāvacararūpāvacaravipākaṃ pavatte sampayuttadhammānañceva cittasamuṭṭhānarūpassa ca,
paṭisandhiyaṃ kaṭattārūpassāpi nissayapaccayo hoti. Arūpāvacaravipākaṃ sampayutta-
dhammānaññeva. 1- Lokuttaravipākaṃ pañcavokāre sampayuttadhammānañceva cittasamuṭṭhāna-
rūpassa ca, catuvokāre arūpānaññeva 2- nissayapaccayo hoti. Kāmāvacaraarūpāvacarakiriyā
pañcavokāre sampayuttakānañceva cittasamuṭṭhānarūpassa ca nissayapaccayo hoti,
catuvokāre arūpānaññeva. Rūpāvacarakiriyā pañcavokāre 3- sampayuttakānañceva
cittasamuṭṭhānarūpassa ca ekantena nissayapaccayo hoti.
     Catusamuṭṭhānikarūpassa ca kammasamuṭṭhānarūpe ekaṃ mahābhūtaṃ tiṇṇaṃ, tīṇi ekassa,
dve dvinnaṃ mahābhūtānaṃ, mahābhūtā upādārūpānaṃ, vatthurūpaṃ pañcavokārabhave
catubhūmikakusalassa, akusalassa, ṭhapetvā arūpavipākañceva dve pañcaviññāṇāni
ca sesatebhūmikavipākassa, tebhūmikakiriyassāti imesaṃ catunnaṃ dhammarāsīnaṃ nissaya-
paccayo hoti. Cakkhvāyatanādīni pañca sasampayuttānaṃ cakkhuviññāṇādīnaṃ nissayapaccayā
honti. 4- Utucittāhārasamuṭṭhānesu pana mahābhūtā mahābhūtānañceva upādārūpassa
ca nissayapaccayena paccayoti evamettha paccayuppannatopi viññātabbo
vinicchayoti.
                    Nissayapaccayaniddesavaṇṇanā niṭṭhitā.
                           ----------
                     9. Upanissayapaccayaniddesavaṇṇanā
     [9] Upanissayapaccayaniddese purimā purimāti anantarūpanissaye
samanantarātītā labbhanti, ārammaṇūpanissayapakatūpanissayesu nānāvīthivasena purimataRā.
Te tayopi rāsayo kusalapadena 5- kusalapade labbhanti, kusalena pana akusale
@Footnote: 1 cha.Ma. sampayuttakkhandhānaṃyeva hoti   2 cha.Ma. arūpasseva
@3 cha.Ma. ayaṃ pāṭho na dissati        4 cha.Ma. nissayapaccayo hoti  5 cha.Ma. kusalavasena

---------------------------------------------------------------------------------------------
page423.
Samanantarātītā na labbhanti. Teneva vuttaṃ "akusalānaṃ dhammānaṃ kesañci
upanissayapaccayena paccayo"ti. Idampi hi "kusalo dhammo akusalassa dhammassa
upanissayapaccayena paccayo. Ārammaṇūpanissayo pakatūpanissayo. Ārammaṇūpanissayo:-
dānaṃ datvā sīlaṃ samādiyitvā uposathakammaṃ katvā taṃ garuṃ katvā assādeti
abhinandati, taṃ garuṃ katvā rāgo uppajjati, diṭṭhi uppajjati, pubbe suciṇṇāni
garuṃ katvā assādeti abhinandati, taṃ garuṃ katvā rāgo uppajjati diṭṭhi uppajjati.
Jhānā vuṭṭhahitvā jhānaṃ garuṃ katvā assādeti abhinandati, taṃ garuṃ katvā rāgo
uppajjati, diṭṭhi uppajjati. Pakatūpanissayo:- saddhaṃ upanissāya manaṃ jappeti,
diṭṭhiṃ gaṇhāti. Sīlaṃ sutaṃ cāgaṃ paññaṃ upanissāya mānaṃ jappeti, diṭṭhiṃ gaṇhāti.
Saddhā sīlaṃ sutaṃ cāgo paññā rāgassa dosassa mohassa mānassa diṭṭhiyā
  patthanāya upanissayapaccayena paccayo"ti imaṃ nayaṃ sandhāya vuttaṃ. Kusalena abyākate
tayopi labbhanti. Tathā akusalena akusale.
     Akusalena pana kusale samanantarātītā na labbhanti. Teneva 1- vuttaṃ
"kusalānaṃ dhammānaṃ kesañci upanissayapaccayena paccayo"ti. Idampi hi "akusalo
dhammo kusalassa dhammassa upanissayapaccayena paccayo. Pakatūpanissayo:- rāgaṃ
upanissāya dānaṃ deti, sīlaṃ samādiyati, uposathakammaṃ karoti, jhānaṃ uppādeti,
vipassanaṃ uppādeti, maggaṃ uppādeti, abhiññaṃ uppādeti, samāpattiṃ
uppādeti. Dosaṃ mohaṃ mānaṃ diṭṭhiṃ patthanaṃ upanissāya dānaṃ deti .pe. Samāpattiṃ
uppādeti. Rāgo doso moho māno diṭṭhi patthanā saddhāya sīlassa sutassa
cāgassa paññāya upanissayapaccayena paccayo. Pāṇaṃ hantvā tassa paṭighātatthāya
dānaṃ detī"tiādinā nayena pañhāvāre āgataṃ pakatūpanissayameva sandhāya vuttaṃ.
Akusalaṃ pana kusalassa ārammaṇūpanissayo na hoti. Kasmā? taṃ garuṃ katvā tassa
Appavattanatoti yathā anantarūpanissayo, evaṃ ārammaṇūpanissayopettha na labbhatīti
@Footnote: 1 cha.Ma. tena

---------------------------------------------------------------------------------------------
page424.
Veditabbo. Akusalena abyākatapade ārammaṇūpanissayova na labbhati. Na hi
abyākatā dhammā akusalaṃ  garuṃ karonti. Yasmā pana anantaratā labbhati, tasmā
ettha "kesañcī"ti na vuttaṃ. Abyākatena pana abyākate kusale akusaleti tīsu
nayesu tayopi upanissayā labbhanteva. Puggalopi senāsanampīti idaṃ dvayaṃ
pakatūpanissayavasena vuttaṃ. Idañhi dvayaṃ kusalākusalappavattiyā balavapaccayo hoti.
Paccayabhāvo cassa panettha pariyāyavasena veditabboti ayaṃ tāvettha pālivaṇṇanā.
     Ayaṃ pana upanissayapaccayo nāma saddhiṃ ekaccāya paññattiyā sabbepi
catubhūmikadhammā. Vibhāgato pana ārammaṇūpanissayādivasena tividho hoti. Tattha
ārammaṇūpanissayo ārammaṇādhipatinā ninnānākaraṇoti heṭṭhā vuttanayeneva
nānappakārabhedato gahetabbo. Anantarūpanissayo anantarapaccayena ninnānākaraṇo,
sopi heṭṭhā vuttanayeneva nānappakārabhedato gahetabbo. 1- Paccayuppannatopi
nesaṃ tattha vuttanayeneva vinicchayo veditabbo. Pakatūpanissayo pana jātivasena
kusalākusalavipākakiriyāparūpabhedato pañcavidho hoti, kusalādīnaṃ pana bhūmibhedato
anekavidhoti evaṃ tāvettha nānappakārabhedato viññātabbo vinicchayo.
     Evaṃ bhinne panettha tebhūmikakusalo catubhūmikassāpi kusalassa akusalassa
vipākassa kiriyassāti catunnaṃ rāsīnaṃ pakatūpanissayo hoti. Lokuttaro akusalasseva
na hoti. "amhākaṃ ācariyena lokuttaradhammo nibbattito"ti iminā pana nayena
aññesaṃ akusalassāpi hoti. Yassa vā uppajjissati, tassāpi anuttaresu
vimokkhesu pihaṃ upaṭṭhāpayatoti 2- iminā nayena hotiyeva. Akusalo sabbesampi
catubhūmikānaṃ khandhānaṃ pakatūpanissayo hoti, tathā tebhūmikavipāko. Lokuttaravipāke
heṭṭhimāni tīṇi phalāni akusalasseva na honti, upariṭṭhimaṃ kusalassāpi.
Purimanayena pana aññesaṃ vā yassa vā uppajjissati, tassa santāne sabbopi
@Footnote: 1 cha.Ma. veditabbo     2 cha.Ma. upaṭṭhāpayato

---------------------------------------------------------------------------------------------
page425.
Lokuttaravipāko sabbesaṃ kusalādīnaṃ arūpakkhandhānaṃ pakatūpanissayo hoti.
Kiriyāsaṅkhātopi pakatūpanissayo catubhūmikānaṃ akusalādikhandhānaṃ hotiyeva, tathā
rūpasaṅkhāto. Sayaṃ pana rūpaṃ imasmiṃ paṭṭhānamahāpakaraṇe āgatanayena upanissaya-
paccayaṃ na labhati, suttantikapariyāyena pana labhatīti vattuṃ vaṭṭati. Evamettha
paccayuppannatopi viññātabbo vinicchayoti.
                  Upanissayapaccayaniddesavaṇṇanā niṭṭhitā.
                          -----------
                  10. Purejātapaccayaniddesavaṇṇanā
     [10] Purejātapaccayaniddese purejātapaccayena paccayoti ettha purejātaṃ
nāma yassa paccayo hoti, tato purimataraṃ jātaṃ jātikkhaṇaṃ atikkamitvā
ṭhitikkhaṇappattaṃ. Cakkhāyatanantiādi vatthupurejātavasena vuttaṃ. Rūpāyatanantiādi
ārammaṇapurejātavasena. Kañci kālaṃ 1- purejātapaccayenāti pavattiṃ sandhāya
vuttaṃ. Kañci kālaṃ na purejātapaccayenāti paṭisandhiṃ sandhāya vuttaṃ. Evaṃ sabbathāpi
pañcadvāre vatthārammaṇavasena, manodvāre vatthuvasenevāyaṃ pāli āgatā,
pañhāvāre pana "ārammaṇapurejātaṃ:- sekkhā vā puthujjanā vā cakkhuṃ
aniccato dukkhato anattato vipassantī"ti āgatattā manodvārepi ārammaṇapurejātaṃ
labbhateva. Idha pana sāvasesavasena desanā katāti ayaṃ tāvettha pālivaṇṇanā.
     Ayaṃ pana purejātapaccayo suddharūpameva hoti, tañca kho uppādakkhaṇaṃ
atikkamitvā ṭhitippattaṃ aṭṭhārasavidhaṃ rūparūpameva. Taṃ sabbampi vatthupurejātaṃ
ārammaṇapurejātanti dvidhā ṭhitaṃ. Tattha cakkhvāyatanaṃ .pe. Kāyāyatanaṃ vatthurūpanti
idaṃ vatthupurejātaṃ nāma. Sesaṃ imāya pāliyā āgatañca anāgatañca vaṇṇo
saddo gandho raso catasso dhātuyo tīṇi indriyāni kabaḷiṅkāro āhāroti
@Footnote: 1 cha.Ma. kiñcikāle

---------------------------------------------------------------------------------------------
page426.
Dvādasavidhaṃ rūpaṃ ārammaṇapurejātaṃ 1- nāmāti evamettha nānappakārabhedato
viññātabbo vinicchayo.
     Evaṃ bhinne panettha cakkhvāyatanaṃ dvinnaṃ cakkhuviññāṇānaṃ purejātapaccayena
paccayo, tathā itarāni cattāri sotaviññāṇādīnaṃ. Vatthurūpaṃ pana ṭhapetvā
dvipañcaviññāṇāni cattāro ca arūpavipāke sesānaṃ sabbesampi catubhūmikānaṃ
kusalākusalābyākatānaṃ cittacetasikānaṃ purejātapaccayo hoti. Rūpādīni pana pañca
ārammaṇāni dvipañcaviññāṇānañceva manodhātūnañca ekanteneva purejātapaccayo
hoti. 2- Aṭṭhārasavidhampi panetaṃ rūparūpaṃ kāmāvacarakusalassa rūpāvacarato abhiññākusalassa
akusalassa tadārammaṇabhāvino kāmāvacaravipākassa kāmāvacarakiriyassa rūpāvacarato
abhiññākiriyassāti imesaṃ channaṃ rāsīnaṃ purejātapaccayo hotīti evamettha
paccayuppannatopi viññātabbo vinicchayoti.
                   Purejātapaccayaniddesavaṇṇanā niṭṭhitā.
                           -----------
                    11. Pacchājātapaccayaniddesavaṇṇanā
     [11] Pacchājātapaccayaniddese pacchājātāti yassa kāyassa paccayā
honti, tasmiṃ uppajjitvā ṭhite jātā. Purejātassāti tesaṃ uppādato
paṭhamataraṃ jātassa jātikkhaṇaṃ atikkamitvā ṭhitippattassa. Imassa kāyassāti
imassa catusamuṭṭhānikatisamuṭṭhānikabhūtūpādārūpasaṅkhātassa kāyassa. Ettha ca
tisamuṭṭhānikakāyoti āhārasamuṭṭhānassa abhāvato brahmapārisajjādīnaṃ kāyo
veditabbo. Ayamettha pālivaṇṇanā. Ayaṃ pana pacchājātapaccayo nāma saṅkhepato
ṭhapetvā arūpavipāke avasesā catubhūmikā arūpakkhandhā. So jātivasena
kusalākusalavipākakiriyābhedena catudhā bhijjatīti evamettha nānappakārabhedato
viññātabbo vinicchayo.
@Footnote: 1 cha.Ma. ārammaṇapurejātapaccayo    2 cha.Ma. purejātapaccayā honti

---------------------------------------------------------------------------------------------
page427.
     Evaṃ bhinne panettha pañcavokārabhave uppannaṃ catubhūmikakusalañca akusalañca
uppādakkhaṇaṃ atikkamitvā ṭhitippattassa catusamuṭṭhānikatisamuṭṭhānikarūpakāyassa
pacchājātapaccayo hoti. Vipākepi ṭhapetvā paṭisandhivipākaṃ avaseso kāmāvacara-
rūpāvacaravipāko tasseva ekantena pacchājātapaccayo hoti. Lokuttaropi pañcavokāre
uppannavipāko tasseva pacchājātapaccayo hoti. Tebhūmikakiriyāpi pañcavokāre
uppannāva vuttappakārassa kāyassa pacchājātapaccayo hoti. Evamettha
paccayuppannatopi viññātabbo vinicchayoti.
                  Pacchājātapaccayaniddesavaṇṇanā niṭṭhitā.
                           -----------
                    12. Āsevanapaccayaniddesavaṇṇanā
     [12] Āsevanapaccayaniddese purimā purimāti sabbanayesu samanantarātītāva
daṭṭhabbā. Kasmā panettha anantarapaccaye viya "purimā purimā kusalā dhammā
pacchimānaṃ pacchimānaṃ abyākatānaṃ dhammānan"tiādinā nayena bhinnajātikehi
saddhiṃ niddeso na katoti? attano gatiṃ gāhāpetuṃ asamatthatāya. Bhinnajātikā
hi bhinnajātikānaṃ arūpadhammānaṃ āsevanaguṇena paguṇabalavabhāvaṃ sādhayamānā
attano kusalādibhāvasaṅkhātaṃ gatiṃ gāhāpetuṃ na sakkonti. Tasmā tehi saddhiṃ
niddesaṃ akatvā ye yesaṃ vāsanāsaṅkhātena āsevanena paguṇataraṃ balavatarabhāva-
visiṭṭhaṃ attano kusalādibhāvasaṅkhātaṃ gatiṃ gāhāpetuṃ sakkonti, tesaṃ tehi
samānajātikeheva saddhiṃ niddeso katoti veditabbo. Atha vipākābyākataṃ kasmā
na gahitanti? āsevanābhāvena. Vipākañhi kammavasena vipākabhāvappattaṃ
kammapariṇāmitaṃ hutvā vattati nirussāhaṃ dubbalaṃ 1- taṃ āsevanaguṇena attano
sabhāvaṃ gāhāpetvā paribhāvetvā neva aññaṃ vipākaṃ uppādetuṃ sakkoti, na
purimavipākānubhāvaṃ gahetvā uppajjitunti. Kammavegakkhittaṃ pana patitaṃ viya hutvā
@Footnote: 1 Ma. dubbalanti, cha. dubbalanti taṃ

---------------------------------------------------------------------------------------------
page428.
Uppajjatīti sabbathāpi vipāke āsevanaṃ natthīti āsevanābhāvena vipākaṃ na gahitaṃ.
Kusalākusalakiriyānantaraṃ uppajjamānampi cetaṃ kammapaṭibaddhavuttitāya āsevanaguṇaṃ
na gaṇhātīti kusalādayopissa āsevanapaccayā na honti. Apica nānā-
jātikattāpete na hontiyeva. Bhūmito pana ārammaṇato vā nānājātikatā 1- nāma
natthi. Tasmā kāmāvacarakusalakiriyāmahaggatakusalakiriyānampi saṅkhārārammaṇañca
anulomakusalaṃ nibbānārammaṇassa gotrabhūkusalassa āsevanapaccayo hotiyevāti
ayaṃ tāvettha pālivaṇṇanā. Ayaṃ pana āsevanapaccayo jātito tāva kusalo
akusalo kiriyābyākatoti tidhā ṭhito. Tattha kusalo bhūmito kāmāvacaro rūpāvacaro
arūpāvacaroti tividho hoti, akusalo kāmāvacarova, kiriyābyākato kāmāvacaro
rūpāvacaro arūpāvacaroti tividhova, lokuttaro āsevanapaccayo nāma natthīti
evamettha nānappakārabhedato viññātabbo vinicchayo.
     Evaṃ bhinne panettha kāmāvacarakusalaṃ attano anantarassa kāmāvacarakusalasseva.
Yaṃ panettha ñāṇasampayuttaṃ, taṃ attanā sadisavedanassa rūpāvacarakusalassa arūpāvacara-
kusalassa lokuttarakusalassāti imesaṃ rāsīnaṃ āsevanapaccayo hoti. Rūpāvacarakusalaṃ
pana rūpāvacarakusalasseva. Arūpāvacarakusalaṃ arūpāvacarakusalasseva. Akusalaṃ pana
akusalasseva āsevanapaccayo hoti. Kiriyato pana kāmāvacarakiriyāsaṅkhāto tāva
kāmāvacarakiriyasseva. Yo panettha ñāṇasampayutto, so attanā sadisavedanassa
rūpāvacarakiriyassa arūpāvacarakiriyassāti imesaṃ rāsīnaṃ āsevanapaccayo hoti.
Rūpāvacarakiriyāsaṅkhāto pana rūpāvacarakiriyasseva, arūpāvacarakiriyāsaṅkhāto arūpāvacara-
kiriyasseva āsevanapaccayo hoti. Vipāko pana ekadhammassāpi ekadhammopi vā
koci vipākassa āsevanapaccayo natthīti evamettha paccayuppannatopi viññātabbo
vinicchayoti.
                   Āsevanapaccayaniddesavaṇṇanā niṭṭhitā.
                          ------------
@Footnote: 1 cha.Ma. nānājātikattaṃ

---------------------------------------------------------------------------------------------
page429.
                      13. Kammapaccayaniddesavaṇṇanā
     [13] Kammapaccayaniddese kammanti cetanākammameva. Kaṭattā ca rūpānanti
kammassa kaṭattā uppannarūpānaṃ. Kammapaccayenāti anekānampi kappakoṭīnaṃ
matthake attano phalaṃ uppādetuṃ samatthena nānākkhaṇikakammapaccayenāti attho.
Kusalākusalañhi kammaṃ attano pavattikkhaṇe phalaṃ na deti. Yadi phalaṃ 1- dadeyya,
yaṃ manusso devalokūpagaṃ kusalakammaṃ karoti, tassānubhāvena etasmiṃyeva khaṇe
devo bhaveyya. Yasmiṃ pana khaṇe taṃ kataṃ, tato aññasmiṃ khaṇe avijjamānampi
kevalaṃ kaṭattāyeva diṭṭheva dhamme upapajje vā apare vā pariyāye avasesa-
paccayasamāyoge sati phalaṃ uppādeti niruddhāpi purimasippādikiriyā viya kālantare
pacchimasippādikiriyaṃ. 2- Tasmā nānākkhaṇikakammapaccayoti vuccati. Cetanā-
sampayuttakānaṃ dhammānanti yā kāci cetanā attanā sampayuttakānaṃ dhammānaṃ.
Taṃsamuṭṭhānānanti iminā paṭisandhikkhaṇe kaṭattārūpampi gaṇhāti. Kammapaccayenāti
idaṃ sahajātacetanaṃ sandhāya vuttaṃ. Kusalādīsu hi yā kāci cetanā 3- sesadhammānaṃ
cittapayogasaṅkhātena kiriyābhāvena upakārikā hoti. Tasmā sahajātakammapaccayoti
vuccati. Ayaṃ tāvettha pālivaṇṇanā.
     Ayaṃ pana kammapaccayo atthato catubhūmikacetanāmattameva. Sā 4- hi jātibhedato
kusalā akusalā vipākā 5- kiriyāti catudhā bhijjati. Tattha kusalā 6- bhūmito
kāmāvacarādivasena catudhā bhijjati. Akusalā ekavidhāva. 7- Vipākā 8- catudhā, kiriyā
tidhāti evamettha nānappakārabhedato viññātabbo vinicchayo.
     Evaṃ bhinne panettha sahajātā kāmāvacarakusalacetanā pañcavokāre attanā
sampayuttadhammānañceva cittasamuṭṭhānarūpassa ca, catuvokāre attanā 9-
sampayuttakkhandhānaññeva sahajātakammapaccayena paccayo hoti. Uppajjitvā niruddhā pana
@Footnote: 1 cha.Ma. ayaṃ pāṭho na dissati   2 cha.Ma. pacchimasippādikiriyāya   3 cha.Ma. sahajātacetanā
@4 cha.Ma. so               5 cha.Ma. kusalo akusalo vipāko  6 cha.Ma. kusalo
@7 cha.Ma. akusalo ekadhāva     8 cha.Ma. vipāko    9 cha.Ma. ayaṃ pāṭho na dissati

---------------------------------------------------------------------------------------------
page430.
Attano vipākānaṃ khandhānaṃ kaṭattā ca rūpānaṃ nānākkhaṇikakammapaccayena
paccayo hoti. Sā ca kho pañcavokāreyeva, na aññattha. Sahajātā rūpāvacara-
kusalacetanā attanā sampayuttadhammānañceva cittasamuṭṭhānarūpānañca ekanteneva
sahajātakammapaccayena paccayo hoti. Uppajjitvā niruddhā pana attano
vipākānañceva kaṭattārūpānañca nānākkhaṇikakammapaccayena paccayo. Arūpāvacarā
pana lokuttarā ca sahajātā kusalacetanā pañcavokāre attanā sampayutta-
dhammānañceva cittasamuṭṭhānarūpānañca, catuvokāre attanā sampayuttakkhandhānaññeva
sahajātakammapaccayena paccayo. Uppajjitvā niruddhā panesā duvidhāpi attano
attano vipākakkhandhānaññeva nānākkhaṇikakammapaccayena paccayo. Sahajātā
akusalacetanā pañcavokāre attanā sampayuttakkhandhānañceva cittasamuṭṭhānarūpānañca,
catuvokāre arūpakkhandhānaññeva sahajātakammapaccayena paccayo. Uppajjitvā
niruddhā pana vipākakkhandhānañceva kaṭattārūpānañca nānākkhaṇikakammapaccayena
paccayo.
     Kāmāvacararūpāvacarato vipākacetanā attanā sampayuttadhammānaṃ pavatte
cittasamuṭṭhānarūpānaṃ paṭisandhiyaṃ kaṭattārūpānañca sahajātakammapaccayena paccayo.
Arūpāvacaravipākacetanā attanā sampayuttadhammānaññeva sahajātakammapaccayena
paccayo. Lokuttaravipākacetanā pañcavokāre attanā sampayuttadhammānañceva
cittasamuṭṭhānarūpassa ca, catuvokāre arūpasseva sahajātakammapaccayena paccayo.
Tebhūmikāpi kiriyācetanā pañcavokāre sampayuttadhammānañceva cittasamuṭṭhānarūpassa
ca sahajātakammapaccayena paccayo. Yā panettha arūpe uppajjati, sā arūpānaññeva
sahajātakammapaccayena paccayoti evamettha paccayuppannatopi viññātabbo
vinicchayoti.
                    Kammapaccayaniddesavaṇṇanā niṭṭhitā.
                          ------------

---------------------------------------------------------------------------------------------
page431.
                     14. Vipākapaccayaniddesavaṇṇanā
     [14] Vipākapaccayaniddese vipākā cattāro khandhāti yasmā kammasamuṭṭhānāpi
rūpā vipākā na honti, tasmā "vipākā"ti vatvā "cattāro khandhā"ti
vuttaṃ. Evamayaṃ pāli arūpadhammānaññeva vipākapaccayavasena āgatā. Pañhāvāre
pana "vipākābyākato eko khandho tiṇṇannaṃ khandhānaṃ cittasamuṭṭhānānañca
rūpānaṃ vipākapaccayena paccayo. Paṭisandhikkhaṇe vipākābyākato eko khandho
tiṇṇannaṃ khandhānaṃ kaṭattā ca rūpānaṃ vipākapaccayena paccayo"ti āgatattā
cittasamuṭṭhānakammasamuṭṭhānarūpānampi vipākapaccayo labbhati. Idha pana sāvasesa-
desanā 1- katāti ayaṃ tāvettha pālivaṇṇanā. Ayaṃ pana vipākapaccayo vipākabhāvena
jātito ekavidho, bhūmibhedato kāmāvacarādivasena catudhā bhijjatīti evamettha
nānappakārabhedato viññātabbo vinicchayo.
     Evaṃ bhinne panettha kāmāvacararūpāvacaravipāko attanā sampayuttakkhandhānaṃ 2-
pavatte cittasamuṭṭhānarūpānaṃ paṭisandhiyaṃ kaṭattārūpānañca vipākapaccayo hoti.
Arūpāvacaravipāko sampayuttadhammānaññeva. Lokuttaravipāko pañcavokāre sampayutta-
dhammānañceva cittasamuṭṭhānarūpassa ca, catuvokāre sampayuttadhammānaññeva 3-
vipākapaccayo hotīti evamettha paccayuppannatopi viññātabbo vinicchayoti.
                    Vipākapaccayaniddesavaṇṇanā niṭṭhitā.
                          ------------
                     15. Āhārapaccayaniddesavaṇṇanā
     [15] Āhārapaccayaniddese kabaḷiṅkāro āhāroti catusantatisamuṭṭhāne
rūpe ojā āhāro nāma. So pana yasmā kabaḷaṃ katvā ajjhoharitova
@Footnote: 1 cha.Ma. sāvasesavasena desanā   2 cha.Ma. sampayuttadhammānaṃ
@3 cha.Ma. sampayuttakkhandhānaññeva

---------------------------------------------------------------------------------------------
page432.
Āhārakiccaṃ karoti, na bahiṭṭhito, tasmā āhāroti avatvā "kabaḷiṅkāro
āhāro"ti vuttaṃ. Kabaḷaṃ karitvā ajjhoharitabbavatthukattā vā kabaḷiṅkāroti
nāmamattamevetaṃ 1- tassa. Arūpino āhārāti phassacetanāviññāṇāhāRā.
Taṃsamuṭṭhānānanti idhāpi kammasamuṭṭhānāni gahitāneva. Vuttañhetaṃ pañhāvāre:-
paṭisandhikkhaṇe vipākābyākatā āhārā sampayuttakānaṃ khandhānaṃ kaṭattā ca
rūpānaṃ āhārapaccayena paccayoti. Ayaṃ tāvettha pālivaṇṇanā.
     Ayaṃ pana āhārapaccayo saṅkhepato kabaḷiṅkāro āhāro phasso cetanā
viññāṇanti cattārova dhammā honti. Tattha ṭhapetvā kabaḷiṅkārāhāraṃ sesā
tayo arūpāhārā jātivasena kusalākusalavipākakiriyābhedato catudhā bhijjanti. Puna
bhūmibhedena kusalo catudhā, akusalo ekadhā, vipāko catudhā, kiriyā tidhāti evaṃ
anekadhā bhijjanti. Kabaḷiṅkāro āhāro pana jātito abyākato, bhūmito
kāmāvacarovāti evamettha nānappakārabhedato viññātabbo vinicchayo.
     Evaṃ bhinne panettha catubhūmikāpi tayo kusalāhārā pañcavokāre attanā
sampayuttadhammānañceva cittasamuṭṭhānarūpassa ca āhārapaccayena paccayo, ṭhapetvā
pana rūpāvacaraṃ avasesā arūpe sampayuttadhammānaññeva āhārapaccayena paccayo.
Akusalāhāresupi eseva nayo. Catubhūmikavipākāhārā pana sabbattha sampayuttakānaṃ
āhārapaccayā honti. Kāmāvacararūpāvacaravipākā panettha pañcavokāre uppajjamānā
pavatte cittasamuṭṭhānarūpassa paṭisandhiyaṃ kaṭattārūpassāpi āhārapaccayā honti.
Lokuttarā pana cittasamuṭṭhānarūpasseva, arūpe uppannā rūpassa paccayā na
honti. Tebhūmikāpi tayo kiriyāhārā pañcavokāre sampayuttadhammānañceva
cittasamuṭṭhānarūpassa ca, kāmāvacarārūpāvacarā pana arūpe sampayuttadhammānaññeva
āhārapaccayena paccayo. Catusantatisamuṭṭhāno kabaḷiṅkārāhāro kiñcāpi "imassa
@Footnote: 1 cha.Ma. nāmametaṃ

---------------------------------------------------------------------------------------------
page433.
Kāyassā"ti avisesato vutto, visesato panāyamettha āhārasamuṭṭhānarūpassa
janako ceva anupālako ca hutvā āhārapaccayena paccayo hoti, sesatisantati-
samuṭṭhānassa anupālakova hutvā āhārapaccayena paccayo hotīti evamettha
paccayuppannatopi viññātabbo vinicchayoti.
                   Āhārapaccayaniddesavaṇṇanā niṭṭhitā.
                          -------------
                     16. Indriyapaccayaniddesavaṇṇanā
     [16] Indriyapaccayaniddese cakkhundriyanti cakkhusaṅkhātaṃ indriyaṃ.
Indriyapaccayenāti sayaṃ purejātaṃ 1- hutvā arūpadhammānaṃ uppādato paṭṭhāya
yāva bhaṅgā indriyapaccayena paccayo hoti. Sotindriyādīsupi eseva nayo.
Arūpino indriyāti ettha arūpajīvitindriyampi saṅgahitaṃ. Taṃsamuṭṭhānānanti
ettha heṭṭhā vuttanayeneva kaṭattārūpampi saṅgahitaṃ. Vuttañhetaṃ pañhāvāre:-
paṭisandhikkhaṇe vipākābyākatā indriyā sampayuttakānaṃ khandhānaṃ kaṭattā ca
rūpānaṃ indriyapaccayena paccayo hoti. Evaṃ tāvettha pālivaṇṇanā veditabbā.
     Ayaṃ pana indriyapaccayo itthindriyapurisindriyavajjānaṃ samavīsatiyā
indriyānaṃ vasena ṭhito. Itthindriyapurisindriyāni hi kiñcāpi itthīliṅga-
purisaṅgādīnaṃ bījabhūtāni, kalalādikāle pana vijjamānesupi tesu itthīliṅgapurisa-
liṅgānaṃ abhāvā tāni neva tesaṃ, na aññesaṃ indriyapaccayataṃ pharanti. Indriya-
paccayo hi attano vijjamānakkhaṇe avinibbhūtadhammānaṃ indriyapaccayataṃ apharanto nāma
natthi, tasmā tāni indriyapaccayā na honti. Yesaṃ panetāni bījabhūtāni, tesaṃ
@Footnote: 1 cha.Ma. purejāto

---------------------------------------------------------------------------------------------
page434.
Tāni suttantikapariyāyena pakatūpanissayabhāvaṃ bhajanti. Iti indriyapaccayo samavīsatiyā
indriyānaṃ vasena ṭhitoti veditabbo. So jātito kusalākusalavipākakiriyārūpavasena
pañcadhā bhijjati. Tattha kusalo bhūmivasena catudhā, akusalo kāmāvacarova, vipāko
catudhāva, kiriyāsaṅkhāto tidhā, rūpaṃ kāmāvacaramevāti evaṃ anekadhā bhijjatīti evaṃ
tāvettha nānappakārabhedato viññātabbo vinicchayo.
     Evaṃ bhinne panettha catubhūmikopi kusalindriyapaccayo pañcavokāre
sampayuttadhammānañceva cittasamuṭṭhānarūpassa ca indriyapaccayena paccayo, tathā
akusalo. Ṭhapetvā pana rūpāvacarakusalaṃ avasesā kusalākusalā arūpe sampayutta-
dhammānaññeva indriyapaccayena paccayo. Catubhūmikopi vipākindriyapaccayo
ekanteneva sampayuttakānaṃ indriyapaccayena paccayo. Kāmāvacararūpāvacarā panettha
pañcavokāre uppajjanato pavatte cittasamuṭṭhānarūpassa, paṭisandhiyaṃ kaṭattārūpassāpi
indriyapaccayena paccayā honti. Lokuttarā cittasamuṭṭhānarūpasseva. Arūpe
uppannā lokuttaravipākā indriyā rūpassa paccayā na honti. Tebhūmikāpi
kiriyindriyā pañcavokāre sampayuttadhammānañceva cittasamuṭṭhānarūpassa ca,
kāmāvacarārūpāvacarā pana arūpe sampayuttadhammānaññeva indriyapaccayataṃ pharanti.
Cakkhundriyādivasena chabbidhe rūpindriye cakkhundriyaṃ kusalākusalavipākato
sampayuttadhammānaṃ dvinnaṃ cakkhuviññāṇānaṃ, sotindriyādīni tathāvidhānaññeva
sotaviññāṇādīnaṃ, rūpajīvitindriyaṃ attanā sahajātarūpānaṃ ṭhitikkhaṇe indriya-
paccayena paccayo. Sahajātapaccayatā pana tassa natthīti evamettha paccayuppannatopi
viññātabbo vinicchayoti.
                     Indriyaniddesavaṇṇanā niṭṭhitā.
                          ------------

---------------------------------------------------------------------------------------------
page435.
                      17. Jhānapaccayaniddesavaṇṇanā
     [17] Jhānapaccayaniddese jhānaṅgānīti dvipañcaviññāṇavajjesu
sesacittesu uppannāni vitakkavicārapītisomanassadomanassupekkhācittekaggatā-
saṅkhātāni satta aṅgāni. Pañcannaṃ pana viññāṇakāyānaṃ abhinipātamattattā tesu
vijjamānānipi upekkhāsukhadukkhāni upanijjhāyanākārassa 1- abhāvato jhānaṅganti
na uddhaṭāni. Tattha pacchinnattā pana sesāhetukesupi jhānaṅgaṃ na uddhaṭameva.
2- Dhammasaṅgahe idha pana uddhaṭamevāti. 2- Taṃsamuṭṭhānānanti idhāpi kaṭattārūpaṃ
saṅgahitanti veditabbaṃ. Vuttañhetaṃ pañhāvāre:- paṭisandhikkhaṇe vipākā-
byākatāni jhānaṅgāni sampayuttakānaṃ khandhānaṃ kaṭattā ca rūpānaṃ jhānapaccayena
paccayoti. Ayaṃ tāvettha pālivaṇṇanā. Ayaṃ pana jhānapaccayo sattannaṃ jhānaṅgānaṃ
vasena ṭhitopi jātibhedato kusalākusalavipākakiriyāvasena catudhā bhijjati, puna
bhūmivasena catudhā ekadhā catudhā tidhāti dvādasadhā bhijjatīti evamettha
nānappakārabhedato viññātabbo vinicchayo.
     Evaṃ bhinne panettha catubhūmikampi kusalajhānaṅgaṃ pañcavokāre sampayutta-
dhammānañceva cittasamuṭṭhānarūpassa ca, ṭhapetvā rūpāvacaraṃ avasesaṃ arūpe
sampayuttadhammānaññeva jhānapaccayena paccayo. Akusalepi eseva nayo.
Kāmāvacararūpāvacaravipākaṃ pavatte sampayuttadhammānañceva cittasamuṭṭhānarūpassa ca,
paṭisandhiyaṃ sampayuttadhammānañceva kaṭattārūpassa ca, arūpavipākaṃ sampayutta-
dhammānaññeva. Yañca arūpe lokuttaravipākaṃ uppajjati, tañca. Pañcavokāre pana
taṃ cittasamuṭṭhānarūpassāpi jhānapaccayena paccayo hoti. Tebhūmikampi kiriyājhānaṅgaṃ
pañcavokāre sampayuttadhammānañceva cittasamuṭṭhānarūpassa ca. Yaṃ panettha arūpe
@Footnote: 1 cha.Ma. upanijjhānākārassa    2-2 cha.Ma. ime pāṭhā na dissanti

---------------------------------------------------------------------------------------------
page436.
Uppajjati, taṃ sampayuttadhammānaññeva jhānapaccayena paccayoti evamettha
paccayuppannatopi viññātabbo vinicchayoti.
                    Jhānapaccayaniddesavaṇṇanā niṭṭhitā.
                          -------------
                      18. Maggapaccayaniddesavaṇṇanā
     [18] Maggapaccayaniddese maggaṅgānīti ahetukacittuppādavajjesu sesacittesu
uppannāni paññā vitakko sammāvācākammantājīvā viriyaṃ sati samādhi micchādiṭṭhi
1- micchāsaṅkappo micchāvāyāmo micchāsamādhīti 1- imāni dvādasaṅgāni. Maggassa
pana hetupacchimakattā ahetukacittesu maggaṅgāni na uddhaṭāni. Taṃsamuṭṭhānānanti
idhāpi kaṭattārūpaṃ saṅgahitameva. Vuttañhetaṃ pañhāvāre "paṭisandhikkhaṇe
vipākābyākatāni maggaṅgāni sampayuttakānaṃ khandhānaṃ kaṭattā ca rūpānaṃ
maggapaccayena paccayo"ti. Ayaṃ tāvettha pālivaṇṇanā.
     Ayaṃ pana maggapaccayo dvādasannaṃ maggaṅgānaṃ vasena ṭhitopi jātibhedato
kusalādivasena catudhā, kusalādīnañca kāmāvacarādibhūmibhedato dvādasadhā bhijjatīti
evamettha nānappakārabhedato viññātabbo vinicchayo. Evaṃ bhinne panettha
catubhūmikampi kusalamaggaṅgaṃ pañcavokāre sampayuttadhammānañceva cittasamuṭṭhānarūpassa
ca, ṭhapetvā rūpāvacaraṃ avasesaṃ arūpe sampayuttadhammānaññeva maggapaccayena
paccayoti sabbaṃ jhānapaccaye viya vitthāritanti 2- evamettha paccayuppannatopi
viññātabbo vinicchayoti.
                    Maggapaccayaniddesavaṇṇanā niṭṭhitā.
                         --------------
@Footnote: 1-1 cha.Ma. micchāvācākammantājīvāti    2 cha.Ma. vitthāretabbanti

---------------------------------------------------------------------------------------------
page437.
                    19. Sampayuttapaccayaniddesavaṇṇanā
     [19] Sampayuttapaccayaniddese pāli uttānatthāva. Ayaṃ pana sampayuttapaccayo
nāma saṅkhepato sabbepi arūpino khandhā. Pabhedato panesa jātito
kusalādīnaṃ bhūmito ca kāmāvacarādīnaṃ vasena anekadhā bhijjatīti evamettha
nānappakārabhedato viññātabbo vinicchayo. Evaṃ bhinne panettha catubhūmikesupi
kusalakkhandhesu eko khandho tiṇṇannaṃ khandhānaṃ tayo ekassa dve dvinnanti
evaṃ sabbepi aññamaññaṃ sampayuttapaccayena paccayo. Akusalavipākakiriyakkhandhesupi
eseva nayoti evamettha paccayuppannatopi viññātabbo vinicchayoti.
                   Sampayuttapaccayaniddesavaṇṇanā niṭṭhitā.
                          ------------
                    20. Vippayuttapaccayaniddesavaṇṇanā
     [20] Vippayuttapaccayaniddese rūpino dhammā arūpīnanti idaṃ tāva
hadayavatthuno ceva cakkhundriyādīnañca vasena veditabbaṃ. Rūpadhammesu hi eteyeva
cha koṭṭhāsā arūpakkhandhānaṃ vippayuttapaccayā 1- honti. Rūpāyatanādayo pana
ārammaṇadhammāpi kiñcāpi vippayuttadhammā, vippayuttapaccayā pana na honti.
Kiṃkāraṇā? sampayogāsaṅkāya abhāvato. Arūpino hi khandhā cakkhvādīnaṃ vatthūnaṃ
Abbhantarato nikkhamantā viya uppajjantīti. Tattha āsaṅkā hoti "kinnu kho
ete etehi sampayuttā, udāhu vippayuttā"ti. Ārammaṇadhammā pana vatthunissayena
uppajjamānānaṃ ārammaṇamattāva 2- hontīti natthi tesu sampayogāsaṅkā. Iti
sampayogāsaṅkāya abhāvato na te vippayuttapaccayā. Hadayavatthuādīsu panāyaṃ
vippayuttapaccayatā veditabbā. Vuttampi cetaṃ pañhāvāre:- vatthu kusalānaṃ khandhānaṃ
@Footnote: 1 cha.Ma. vippayuttapaccayena paccayā   2 cha.Ma. va-saddo na dissati

---------------------------------------------------------------------------------------------
page438.
Vippayuttapaccayena paccayo. Vatthu akusalānaṃ khandhānaṃ vippayuttapaccayena paccayo.
Cakkhvāyatanaṃ cakkhuviññāṇassa vippayuttapaccayena paccayo. Sotaghānajivhākāyāyatanaṃ
sotaghānajivhākāyaviññāṇassa vippayuttapaccayena paccayo. Vatthu vipākābyākatānaṃ
kiriyābyākatānaṃ khandhānaṃ vippayuttapaccayena paccayoti.
     Arūpino dhammā rūpīnanti idaṃ pana catunnaṃ khandhānaṃ vasena veditabbaṃ.
Arūpadhammesu hi cattāro khandhāva sahajātapurejātānaṃ rūpadhammānaṃ vippayuttapaccayā
honti, nibbānaṃ pana arūpampi samānaṃ rūpassa vippayuttapaccayena paccayo na hoti.
"catūhi sampayogo catūhi vippayogo"ti hi vuttaṃ. Iti catunnaṃ arūpakkhandhānaṃyeva
vippayuttapaccayatā veditabbā. Vuttampi cetaṃ pañhāvāre:- sahajātā
kusalā khandhā cittasamuṭṭhānānaṃ rūpānaṃ vippayuttapaccayena paccayo. Pacchājātā
kusalā khandhā purejātassa imassa kāyassa vippayuttapaccayena paccayo. Paṭisandhikkhaṇe
vipākābyākatā khandhā kaṭattārūpānaṃ vippayuttapaccayena paccayo, khandhā vatthussa 1-
vippayuttapaccayena paccayoti. Evaṃ tāvettha pālivaṇṇanā veditabbā.
     Ayañca 2- vippayuttapaccayo nāma saṅkhepato pañcavokārabhave vattamānā
rūpārūpadhammā. Tesupi rūpaṃ vatthuno cakkhvādīnañca vasena chadhā bhinnaṃ, arūpaṃ
pañcavokārabhave uppannakusalākusalavipākakiriyāvasena catudhā bhinnaṃ. Tassa bhūmito
kāmāvacarādivasena catudhā ekadhā tidhā tidhāti ekādasadhā bhedo hoti. Arūpavipākañhi
vippayuttapaccayo na hotīti evamettha nānappakārabhedato viññātabbo vinicchayo.
     Evaṃ bhinne panettha pañcavokārabhave uppannaṃ catubhūmikampi kusalañca
akusalañca attanā samuṭṭhāpitacittasamuṭṭhānarūpassa sahajātavippayuttapaccayena
paccayo hoti. Uppādakkhaṇaṃ pana atikkamitvā ṭhitikkhaṇaṃ pattassa purejātassa
catusamuṭṭhānikatisamuṭṭhānikarūpakāyassa pacchājātavippayuttapaccayena paccayo hoti.
@Footnote: 1 cha.Ma. vatthussāti    2 cha.Ma. ayaṃ pana

---------------------------------------------------------------------------------------------
page439.
Ettha ca tisamuṭṭhānikakāyoti āhārasamuṭṭhānassa abhāvato brahmapārisajjādīnaṃ
kāyo veditabbo. Kāmāvacararūpāvacaravipākaṃ pana pavatte cittasamuṭṭhānarūpassa
paṭisandhiyaṃ kaṭattārūpassa ca sahajātavippayuttapaccayena paccayo hoti. Lokuttaravipākaṃ
cittasamuṭṭhānarūpasseva. Tividhampi panetaṃ purejātassa catusamuṭṭhānikatisamuṭṭhānika-
kāyassa pacchājātavippayuttapaccayena paccayo. Tebhūmikampi kiriyaṃ cittasamuṭṭhānassa
sahajātavippayuttapaccayena paccayo, purejātassa catusamuṭṭhānikatisamuṭṭhānikakāyassa
pacchājātavippayuttapaccayena paccayo. Chadhā ṭhitesu pana rūpesu vatthurūpaṃ
paṭisandhikkhaṇe kāmāvacararūpāvacaravipākānaṃ sahajātavippayuttapaccayena paccayo, pavatte
uppajjamānānaṃ catubhūmikakusalānaṃ akusalānaṃ dvipañcaviññāṇavajjānaṃ tebhūmikavipākānaṃ
tebhūmikakiriyānañca purejātavippayuttapaccayena paccayo. Cakkhvāyatanādīni cakkhu
viññāṇādīnaṃ purejātavippayuttapaccayena paccayoti evamettha paccayuppannatopi
viññātabbo vinicchayoti.
                   Vippayuttapaccayaniddesavaṇṇanā niṭṭhitā.
                         --------------
                      21. Atthipaccayaniddesavaṇṇanā
     [21] Atthipaccayaniddese cattāro khandhātiādīhi sahajātavasena
atthipaccayo niddiṭṭho. Cakkhvāyatanantiādīhi purejātavasena. Yaṃ rūpaṃ
nissāyāti ettha sahajātapurejātavasena atthipaccayo niddiṭṭho. Evamayaṃ pāli
sahajātānaññeva atthipaccayavasena āgatā. Pañhāvāre pana sahajātaṃ purejātaṃ
pacchājātaṃāhāraṃindriyantiimesaṃ vasenaāgatattā pacchājātaāhārindriyavasenāpi
atthipaccayo labbhati. Idha pana sāvasesadesanā katāti ayaṃ tāvettha pālivaṇṇanā.
     Ayaṃ pana atthipaccayo nāma duvidho aññamaññato na aññamaññato.
Tattha aññamaññaṃ tividhaṃ arūpaṃ arūpena, rūpaṃ rūpena, rūpārūpaṃ rūpārūpena.

---------------------------------------------------------------------------------------------
page440.
"cattāro khandhā arūpino"ti ettha hi sabbacittuppattivasena arūpaṃ arūpena
vuttaṃ. "cattāro mahābhūtā"ti ettha sabbasantativasena rūpaṃ rūpena. "okkantikkhaṇe
nāmarūpan"ti ettha paṭisandhikkhandhānañceva vatthuno ca vasena rūpārūpaṃ rūpārūpena
vuttaṃ. Na aññamaññampi tividhaṃ arūpaṃ arūpassa, rūpaṃ rūpassa, rūpaṃ arūpassa.
"cittacetasikā dhammā"ti ettha hi pañcavokāravasena arūpaṃ rūpassa vuttaṃ.
"mahābhūtā upādārūpānan"ti ettha sabbasantativasena rūpaṃ rūpassa. "cakkhvāyatanaṃ
cakkhuviññāṇadhātuyā"tiādīsu vatthārammaṇavasena rūpaṃ arūpassa atthipaccayoti vuttaṃ.
     Apicesa atthipaccayo nāma saṅkhepato khaṇattayappattaṃ nāmañceva rūpañca,
vattamānā pañcakkhandhātipi vattuṃ vaṭṭati. So jātibhedato kusalākusalavipākakiriyā-
rūpavasena pañcadhā bhijjati. Tattha kusalo sahajātapacchājātavasena duvidho hoti,
tathā akusalo vipākakiriyāsaṅkhāto ca. Tesu kusalo kāmāvacarādivasena 1- catudhā
bhijjati, akusalo kāmāvacarova, vipāko catubhūmiko, kiriyāsaṅkhāto tebhūmiko.
Rūpasaṅkhāto atthipaccayo kāmāvacarova. So pana sahajātapurejātavasena duvidho.
Tattha pañca vatthūni ārammaṇāni ca purejātāneva, hadayavatthu sahajātaṃ vā hoti
purejātaṃ vā. Pañhāvāre pana āgato āhāro indriyañca sahajātādibhedaṃ na
labbhatīti evamettha nānappakārabhedato viññātabbo vinicchayo.
     Evaṃ bhinne panettha catubhūmikakusalopi sahajāto atthipaccayo pañcavokāre
"eko khandho tiṇṇannaṃ khandhānan"tiādinā nayena aññamaññaṃ khandhānañceva
cittasamuṭṭhānarūpassa ca, ṭhapetvā pana rūpāvacarakusalaṃ avaseso arūpe sampayuttak-
khandhānaññeva sahajātakusalo atthipaccayena paccayo hoti. Catubhūmiko panesa
pañcavokāre catusamuṭṭhānikatisamuṭṭhānikakāyassa pacchājātakusalo 2- atthipaccayena
paccayo hoti. Akusalepi eseva nayo. Sopi hi pañcavokāre sampayuttakkhandhānañceva
@Footnote: 1 cha.Ma. kāmāvacarādibhedena    2 cha.Ma. pacchājāto kusalo

---------------------------------------------------------------------------------------------
page441.
Cittasamuṭṭhānarūpassa ca, catuvokāre sampayuttakkhandhānaññeva sahajātakusalo 1-
atthipaccayena paccayo, pañcavokāre catusamuṭṭhānikatisamuṭṭhānikakāyassa pacchājātakusalo
atthipaccayena paccayo.
     Vipākato pana kāmāvacararūpāvacaro atthipaccayo niyameneva paṭisandhikkhaṇe
khandhānañceva kaṭattārūpassa ca sahajātatthipaccayena paccayo. Pavatte pana
sampayuttakkhandhānañceva cittasamuṭṭhānarūpassa ca sahajātatthipaccayena paccayo,
ṭhitippattassa catusamuṭṭhānikatisamuṭṭhānikakāyassa pacchājātatthipaccayena paccayo.
Arūpāvacaravipāko pana arūpe uppannalokuttaravipāko ca attanā sampayuttak-
khandhānaññeva sahajātatthipaccayena paccayo. Pañcavokāre lokuttaravipāko attanā 2-
sampayuttakkhandhānañceva cittasamuṭṭhānarūpassa ca sahajātatthipaccayena paccayo,
catusamuṭṭhānikatisamuṭṭhānikakāyassa pacchājātatthipaccayena paccayo. Kiriyato rūpāvacaro
atthipaccayo sampayuttakkhandhānañceva cittasamuṭṭhānarūpassa ca sahajātatthipaccayena
paccayo, catusamuṭṭhānikatisamuṭṭhānikakāyassa pacchājātatthipaccayena paccayo. Kāmāvacarā-
rūpāvacarā 3- pana arūpe sampayuttakkhandhānaññeva, pañcavokāre cittasamuṭṭhāna-
rūpassāpi sahajātatthipaccayena paccayo, catusamuṭṭhānikatisamuṭṭhānikakāyassa
pacchājātatthipaccayena paccayo.
     Rūpasaṅkhāto pana atthipaccayo sahajāto purejāto āhāro indriyanti
catubbidho. Tattha 4- sahajāto rūpatthipaccayo samuṭṭhānavasena catudhā tiṭṭhati. 4-
Tattha kammasamuṭṭhāno sahajātatthipaccayo ekaṃ mahābhūtaṃ tiṇṇannaṃ mahābhūtānaṃ,
tīṇi ekassa, dve dvinnaṃ, mahābhūtā upādārūpānanti evaṃ sahajātatthipaccayena
paccayo hoti. Paṭisandhikkhaṇe vatthurūpaṃ kāmāvacararūpāvacaravipākakkhandhānaṃ
@Footnote: 1 cha.Ma. sahajātākusalo   2 cha.Ma. ayaṃ pāṭho na dissati  3 cha.Ma. kāmāvacarārūpāvacaro
@4-4 cha.Ma. sahajātarūpatthipaccayo catusamuṭṭhānavasena catudhā ṭhito

---------------------------------------------------------------------------------------------
page442.
Sahajātatthipaccayena paccayo hoti. Tesampi tisamuṭṭhānikarūpaṃ ekaṃ mahābhūtaṃ tiṇṇannaṃ
mahābhūtānaṃ, tīṇi ekassa, dve dvinnaṃ, mahābhūtā upādārūpānanti evaṃ sahajātatthi-
paccayena paccayo hoti. Purejātatthipaccayo pana vatthupurejātaārammaṇapurejātavasena
duvidho hoti, so duvidhopi heṭṭhā purejātapaccaye vuttanayeneva yojetvā gahetabbo.
Āhāratthipaccayopi heṭṭhā kabaḷiṅkārāhārapaccaye yojitanayeneva yojetabbo.
Idha panesa attano aniruddhakkhaṇe paccayabhāvena atthipaccayoti vutto. Rūpa-
jīvitindriyampi heṭṭhā indriyapaccaye rūpajīvitindriyayojanāyaṃ vuttanayeneva
gahetabbaṃ. 1- Idha panetampi attano aniruddhakkhaṇeyeva paccayabhāvena atthipaccayoti
vuttanti evamettha paccayuppannatopi viññātabbo vinicchayoti.
                    Atthipaccayaniddesavaṇṇanā niṭṭhitā.
                          ------------
                      22. Natthipaccayaniddesavaṇṇanā
     [22] Natthipaccayaniddese samanantaraniruddhāti aññena cittuppādena
anantarikā hutvā samanantaraṃ niruddhā. Paṭuppannānanti paccuppannānaṃ. Iminā
natthipaccayassa okāsadānaṭṭhena natthipaccayabhāvaṃ sādheti. Purimesu hi nirodhavasena
pacchimānaṃ pavattanokāsaṃ adentesu tesaṃ paṭuppannabhāvo na siyāti ayamettha
pālivaṇṇanā. Sesaṃ sabbaṃ anantarapaccaye vuttanayeneva veditabbaṃ. Paccaya-
lakkhaṇameva hettha nānaṃ, paccayānaṃ pana paccayuppannānañca nānākaraṇaṃ natthi.
Kevalaṃ pana tattha "cakkhuviññāṇadhātu taṃsampayuttakā ca dhammā manodhātuyā"ti-
ādinā nayena paccayā ca paccayuppannā ca sarūpato dassitā. Idha pana
"samanantaraniruddhā cittacetasikā dhammā paṭuppannānaṃ cittacetasikānaṃ
dhammānan"ti sabbepi te  nirodhuppādavasena sāmaññato dassitāti.
                    Natthipaccayaniddesavaṇṇanā niṭṭhitā.
                          ------------
@Footnote: 1 cha.Ma. yojetabbaṃ

---------------------------------------------------------------------------------------------
page443.
                      23. Vigatapaccayaniddesavaṇṇanā
     [23] Vigatapaccayaniddese samanantaravigatāti samanantarameva vigatā. Iminā
vigatapaccayassa vigacchamānabhāveneva paccayabhāvaṃ dasseti. Iti natthipaccayassa ca
imassa ca byañjanamatteyeva nānattaṃ, na attheti.
                    Vigatapaccayaniddesavaṇṇanā niṭṭhitā.
                           -----------
                     24. Avigatapaccayaniddesavaṇṇanā
     [24] Avigatapaccayaniddese cattāro khandhātiādīnaṃ sabbākārena
atthipaccayaniddese vuttanayeneva attho veditabbo. Imassāpi hi paccayassa
atthipaccayena saddhiṃ byañjanamatteyeva nānattaṃ, na attheti.
                    Avigatapaccayaniddesavaṇṇanā niṭṭhitā.
                           -----------
                     Paccayaniddesapakiṇṇakavinicchayakathā
     idāni evaṃ uddesaniddesato dassitesu imesu catuvīsatiyā paccayesu
ñāṇacārassa visadabhāvatthaṃ anekadhammānaṃ ekapaccayabhāvato, ekadhammassa anekapaccaya-
bhāvato, ekapaccayassa anekapaccayabhāvato, paccayasabhāgato, paccayavisabhāgato,
yugaḷakato, janakājanakato, sabbaṭṭhānikāsabbaṭṭhānikato, rūpaṃ rūpassātiādivikappato,
bhavabhedatoti imesaṃ dasannaṃ padānaṃ vasena pakiṇṇakavinicchayo veditabbo. Tattha
anekadhammānaṃ ekapaccayabhāvatoti etesu hi ṭhapetvā kammapaccayaṃ avasesesu tevīsatiyā
paccayesu anekadhammā ekato paccayā honti, kammapaccayo pana eko cetanā-
dhammoyevāti evaṃ tāvettha anekadhammānaṃ ekapaccayabhāvato vinicchayo veditabbo.

---------------------------------------------------------------------------------------------
page444.
     Ekadhammassa anekapaccayabhāvatoti hetupaccaye tāva amoho eko dhammo,
so purejātakammāhārajjhānapaccayova na hoti, sesānaṃ vīsatiyā paccayānaṃ vasena
paccayo hoti. Alobhādosā indriyamaggapaccayāpi na honti, sesānaṃ
aṭṭhārasannaṃ paccayānaṃ vasena paccayā honti. Lobhamohā vipākapaccayāpi na
honti, sesānaṃ sattarasannaṃ paccayānaṃ vasena paccayā honti. Doso
adhipatipaccayopi na hoti, sesānaṃ soḷasannaṃ paccayānaṃ vasena paccayo hoti.
Ārammaṇapaccaye rūpāyatanaṃ cakkhuviññāṇadhātuyā ārammaṇapurejātaatthiavigatavasena
catudhā paccayo, tathā manodhātuyā ahetukamanoviññāṇadhātuyā ca. Sahetukāya
pana ārammaṇādhipatiārammaṇūpanissayavasenāpi paccayo hotīti. Iminā nayena
sabbesaṃ ārammaṇapaccayadhammānaṃ anekapaccayabhāvo veditabbo.
     Adhipatipaccaye ārammaṇādhipatino ārammaṇapaccaye vuttanayeneva aneka-
paccayabhāvo veditabbo. Sahajātādhipatīsu vīmaṃsā amohahetu viya vīsatidhā paccayo
hoti. Chando hetupurejātakammaāhārindriyajjhānamaggapaccayo na hoti, sesānaṃ
sattarasannaṃ paccayānaṃ vasena paccayo hoti. Cittaṃ hetupurejātakammajjhānamagga-
paccayo na hoti, sesānaṃ ekūnavīsatiyā paccayānaṃ vasena paccayo hoti. Viriyaṃ
hetupurejātakammāhārajjhānapaccayo na hoti, sesānaṃ ekūnavīsatiyā paccayānaṃ
vasena paccayo hoti.
     Anantarapaccaye "cakkhuviññāṇadhātū"tiādinā nayena vuttesu catūsu khandhesu
vedanākkhandho hetupurejātakammāhāramaggapaccayo na hoti, sesānaṃ ekūnavīsatiyā
paccayānaṃ vasena paccayo hoti. Saññākkhandho indriyajjhānapaccayopi na hoti,
sesānaṃ sattarasannaṃ vasena paccayo hoti. Saṅkhārakkhandhe hetū hetupaccaye
vuttanayena, chandaviriyāni adhipatipaccaye vuttanayeneva paccayā honti. Phasso
hetupurejātakammaindriyajjhānamaggapaccayo na hoti, sesānaṃ aṭṭhārasannaṃ

---------------------------------------------------------------------------------------------
page445.
Vasena paccayo hoti. Cetanā hetupurejātaindriyajjhānamaggapaccayo na hoti,
sesānaṃ ekūnavīsatiyā vasena paccayo hoti. Vitakko hetupurejātakammaāhārindriya-
paccayo na hoti, sesānaṃ ekūnavīsatiyā vasena paccayo hoti. Vicāro
maggapaccayopi na hoti, sesānaṃ aṭṭhārasannaṃ vasena paccayo hoti. Pīti
tesaññeva aṭṭhārasannaṃ 1- vasena paccayo hoti. Cittekaggatā hetupurejāta-
kammāhārapaccayo na hoti, sesānaṃ vīsatiyā vasena paccayo hoti. Saddhā
hetupurejātakammāhārajjhānamaggapaccayo na hoti, sesānaṃ aṭṭhārasannaṃ vasena
paccayo hoti. Sati tehi ceva maggapaccayena cāti ekūnavīsatiyā vasena paccayo hoti.
Jīvitindriyaṃ saddhāya vuttānaṃ aṭṭhārasannaṃ vasena paccayo hoti. Hirottappaṃ
tato indriyapaccayaṃ apanetvā sesānaṃ sattarasannaṃ vasena paccayo hoti. Tathā
kāyapassaddhādīni yugaḷakāni, yevāpanakesu adhimokkhamanasikāratatramajjhattatā
karuṇāmuditā ca. Viratiyo pana tehi ceva maggapaccayena cāti aṭṭhārasadhā
paccayā honti. Micchādiṭṭhi tato vipākapaccayaṃ apanetvā sattarasadhā, micchāvācā-
kammantājīvā tehi ceva kammāhārapaccayehi cāti ekūnavīsatidhā. Ahirikaṃ anottappaṃ
māno thīnaṃ middhaṃ uddhaccanti ime hetupurejātakammavipākāhārindriyajjhāna-
maggapaccayā na honti, sesānaṃ pana soḷasannaṃ paccayānaṃ vasena paccayā honti.
Vicikicchāissāmacchariyakukkuccāni tato adhipatipaccayaṃ apanetvā paṇṇarasadhā.
Viññāṇakkhandhassa adhipatipaccaye vuttanayeneva anekapaccayabhāvo veditabbo.
Samanantarapaccayepi eseva nayo.
     Sahajātapaccaye catūsu tāva khandhesu ekekassa dhammassa anekapaccayabhāvo
vuttanayeneva veditabbo. Cattāri mahābhūtāni ārammaṇaārammaṇādhipatisahajāta-
aññamaññanissayaupanissayapurejātaatthiavigatavasena navadhā paccayā honti. Hadayavatthu
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page446.
Tesañceva vippayuttapaccayassa 1- ca vasena dasadhā paccayo hoti. Aññamaññapaccaye
apubbaṃ natthi. Nissayapaccaye cakkhvāyatanādīni ārammaṇaārammaṇādhipatinissayaupa-
nissayapurejātaindriyavippayuttaatthiavigatavasena navadhā paccayā honti. Upanissaya-
paccaye apubbaṃ natthi. Purejātapaccaye rūpasaddagandharasāyatanāni ārammaṇa-
ārammaṇādhipatiupanissayapurejātaatthiavigatavasena chadhā paccayā honti. Ettaka-
mevettha apubbaṃ. Pacchājātādīsu apubbaṃ natthi. Āhārapaccaye kabaḷiṅkārāhāro
ārammaṇaārammaṇādhipatiupanissayaāhāraatthiavigatavasena chadhā paccayo hoti.
Indriyādīsu apubbaṃ natthi. Evamettha ekadhammassa  anekapaccayabhāvatopi
viññātabbo vinicchayo.
     Ekapaccayassa anekapaccayabhāvatoti hetupaccayādīsu yassa kassaci ekapaccayassa
yenākārena yenatthena yo paccayuppannānaṃ paccayo hoti, taṃ ākāraṃ taṃ atthaṃ
avijahitvāva aññehipi yehākārehi yehi atthehi so tasmiññeva khaṇe tesaṃ
dhammānaṃ anekapaccayabhāvaṃ gacchati, tato anekapaccayabhāvato tassa vinicchayo
veditabboti attho. Seyyathīdaṃ? amoho hetupaccayo, so hetupaccayattaṃ avijahantova
adhipatisahajātaaññamaññanissayavipākaindriyamaggasampayuttavippayuttaatthiavigatānaṃ
vasena aparehipi ekādasahākārehi anekapaccayabhāvaṃ gacchati. Alobhādosā tato
adhipatiindriyamaggapaccaye tayo apanetvā sesānaṃ vasena anekapaccayabhāvaṃ
gacchanti. Idaṃ vipākahetūsuyeva labbhati, kusalakiriyesu pana vipākapaccayatā parihāyati.
Lobhadosamohā te tayo vipākañcāti cattāro apanetvā sesānaṃ vasena
anekapaccayabhāvaṃ gacchanti.
     Ārammaṇapaccayo taṃ ārammaṇapaccayattaṃ avijahantoyeva 2- ārammaṇā-
dhipatinissayūpanissayapurejātavippayuttaatthiavigatānaṃ vasena aparehipi sattahākārehi
@Footnote: 1 cha.Ma. vippayuttassa     2 cha.Ma. avijahantaṃyeva

---------------------------------------------------------------------------------------------
page447.
Anekapaccayabhāvaṃ gacchati. Ayamettha ukkaṭṭhaparicchedo, arūpadhammānaṃ pana atītānāgatānaṃ
vā rūpadhammānaṃ ārammaṇapaccayabhāve sati ārammaṇādhipatiārammaṇūpanissayamattaññeva
uttariṃ labbhati. Adhipatipaccaye vīmaṃsā amohasadisā, chando adhipatipaccayo
adhipatipaccayattaṃ avijahantova sahajātaaññamaññanissayavipākasampayuttavippayuttaatthi-
avigatānaṃ vasena aparehipi aṭṭhahākārehi anekapaccayabhāvaṃ gacchati. Viriyaṃ
tesañceva indriyamaggānañcāti 1- imesaṃ vasena aparehipi dasahākārehi
anekapaccayabhāvaṃ gacchati. Cittaṃ tato maggapaccayaṃ apanetvā āhārapaccayaṃ pakkhipitvā
imesaṃ vasena adhipatipaccayato uttariṃ dasahākārehi anekapaccayabhāvaṃ gacchati.
Ārammaṇādhipatino pana heṭṭhā ārammaṇapaccaye vuttanayeneva anekapaccayabhāvo
veditabbo.
     Anantarasamanantarapaccayā anantarasamanantarattaṃ avijahantāva upanissayakammāsevana-
natthivigatānaṃ vasena aparehipi pañcahākārehi anekapaccayabhāvaṃ gacchanti.
Ariyamaggacetanāyevettha kammapaccayataṃ labhati, na sesadhammā. Sahajātapaccayo
sahajātapaccayattaṃ avijahantova hetuadhipatiaññamaññanissayakammavipākaāhārindriyaj-
jhānamaggasampayuttavippayuttaatthiavigatānaṃ vasena aparehipi cuddasahākārehi
anekapaccayabhāvaṃ gacchati. Ayampi ukkaṭṭhaparicchedo, vatthusahajātādīnaṃ pana
vasenettha hetupaccayādīnaṃ abhāvopi veditabbo. Aññamaññapaccayepi eseva nayo.
     Nissayapaccayo nissayapaccayattaṃ avijahantova catuvīsatiyā paccayesu attano
nissayapaccayattañceva anantarasamanantarapacchājātāsevananatthivigatapaccaye ca cha
apanetvā sesānaṃ vasena aparehipi sattarasahākārehi anekapaccayabhāvaṃ gacchati.
Ayampi ukkaṭṭhaparicchedo, vatthunissayādīnaṃ pana vasenettha hetupaccayādīnaṃ
abhāvopi veditabbo.
@Footnote: 1 cha.Ma. indriyamaggapaccayānañcāti

---------------------------------------------------------------------------------------------
page448.
     Upanissayapaccaye ārammaṇūpanissayo ārammaṇādhipatisadiso. Anantarūpanissayo
anantararūpanissayattaṃ avijahantova anantarasamanantarakammāsevananatthivigatānaṃ vasena
aparehipi chahākārehi anekapaccayabhāvaṃ gacchati. Ariyamaggacetanāyevettha kammapaccayataṃ
labhati, na sesadhammā. Pakatūpanissayo pakatūpanissayova. Purejātapaccayo attano
purejātapaccayattaṃ avijahantova ārammaṇaārammaṇādhipatinissayūpanissayaindriya-
vippayuttaatthiavigatānaṃ vasena aparehipi aṭṭhahākārehi anekapaccayabhāvaṃ gacchati.
Ayampi ukkaṭṭhaniddesova, ārammaṇapurejāte panettha nissayaindriyavippayutta-
paccayatā na labbhati. Ito uttarimpi labbhamānālabbhamānampi veditabbaṃ.
Pacchājātapaccayo attano pacchājātapaccayattaṃ 1- avijahantova vippayuttaatthi-
avigatānaṃ vasena aparehipi tīhākārehi anekapaccayabhāvaṃ gacchati. Āsevanapaccayo
āsevanapaccayattaṃ avijahantova anantarasamanantarūpanissayanatthivigatānaṃ vasena
aparehipi pañcahākārehi anekapaccayabhāvaṃ gacchati.
     Kammapaccayo kammapaccayattaṃ avijahantova ekakkhaṇiko tāva sahajāta-
aññamaññanissayavipākāhārasampayuttavippayuttaatthiavigatānaṃ vasena aparehipi
navahākārehi anekapaccayabhāvaṃ gacchati, nānākkhaṇiko upanissayānantarasamanantara-
natthivigatānaṃ vasena aparehipi pañcahākārehi anekapaccayabhāvaṃ gacchati. Vipākapaccayo
vipākapaccayattaṃ avijahantova hetuadhipatisahajātaaññamaññanissayakammāhārindriyaj-
jhānamaggasampayuttavippayuttaatthiavigatānaṃ vasena aparehipi cuddasahākārehi
anekapaccayabhāvaṃ gacchati. Āhārapaccaye kabaḷiṅkārāhāro āhārapaccayattaṃ avijahantova
atthiavigatānaṃ vasena aparehipi dvīhākārehi anekapaccayabhāvaṃ gacchati. Sesā
tayo āhārapaccayattaṃ avijahantāva yathānurūpaṃ adhipatisahajātaaññamaññanissayakamma-
vipākindriyasampayuttavippayuttaatthiavigatānaṃ vasena aparehipi ekādasahākārehi
anekapaccayabhāvaṃ gacchanti.
@Footnote: 1 cha.Ma. pacchājātapaccayabhāvaṃ

---------------------------------------------------------------------------------------------
page449.
     Indriyapaccaye rūpino pañcindriyā indriyapaccayattaṃ avijahantāva
nissayapurejātavippayuttaatthiavigatānaṃ vasena aparehipi pañcahākārehi anekapaccayabhāvaṃ
gacchanti. Rūpajīvitindriyampi indriyapaccayattaṃ avijahantaññeva atthiavigatānaṃ
vasena aparehipi dvīhākārehi anekapaccayabhāvaṃ gacchati. Arūpino indriyānipi
yathānurūpaṃ indriyapaccayattaṃ avijahantāneva hetuadhipatisahajātaaññamaññanissaya-
vipākāhārajjhānamaggasampayuttavippayuttaatthiavigatānaṃ vasena aparehipi terasahākārehi
anekapaccayabhāvaṃ gacchanti. Jhānapaccayo jhānapaccayattaṃ avijahantova yathānurūpaṃ
sahajātaaññamaññanissayavipākindriyamaggasampayuttavippayuttaatthiavigatānaṃ vasena
aparehipi dasahākārehi anekapaccayabhāvaṃ gacchati. Maggapaccayo maggapaccayattaṃ
avijahantova yathānurūpaṃ jhānapaccaye vuttānaṃ dasannaṃ hetuadhipatīnañcāti imesaṃ
vasena aparehipi dvādasahākārehi anekapaccayabhāvaṃ gacchati.
     Sampayuttapaccayo sampayuttapaccayattaṃ avijahantova yathānurūpaṃ hetuadhipati-
sahajātaaññamaññanissayakammavipākāhārindriyajjhānamaggaatthiavigatānaṃ vasena
aparehipi terasahākārehi anekapaccayabhāvaṃ gacchati. Vippayuttapaccayo vippayutta-
paccayattaṃ avijahantova anantarasamanantarāsevanasampayuttanatthivigatasaṅkhāte cha
paccaye apanetvā sesānaṃ vasena yathānurūpaṃ aparehipi sattarasahākārehi
anekapaccayabhāvaṃ gacchati. Tattha rūpassa ceva arūpassa ca paccayavibhāgo veditabbo.
Atthipaccayo atthipaccayattaṃ avijahantova anantarasamanantarāsevananatthivigatasaṅkhāte
pañca paccaye apanetvā sesānaṃ vasena yathānurūpaṃ aparehipi aṭṭhārasahākārehi
anekapaccayabhāvaṃ gacchati. Natthipaccayavigatapaccayā anantarapaccayasadisā. Avigatapaccayo
atthipaccayasadisoyevāti evamettha ekapaccayassa anekapaccayabhāvatopi viññātabbo
vinicchayo.

---------------------------------------------------------------------------------------------
page450.
     Paccayasabhāgatoti etesu hi catuvīsatiyā paccayesu anantarasamanantarūpanissayā-
sevananatthivigatā sabhāgā, tathā ārammaṇaārammaṇādhipatiārammaṇūpanissayāti iminā
upāyenettha paccayasabhāgatopi viññātabbo vinicchayo.
     Paccayavisabhāgatoti purejātapaccayo panettha pacchājātapaccayena visabhāgo,
tathā sampayuttapaccayo vippayuttapaccayena, atthipaccayo natthipaccayena, vigatapaccayo
avigatapaccayenāti iminā upāyenettha paccayavisabhāgatopi viññātabbo vinicchayo.
     Yugaḷakatoti etesu ca atthasarikkhatāya saddasarikkhatāya kālapaṭipakkhatāya
hetuphalatāya aññamaññapaṭipakkhatāyāti imehi kāraṇehi yugaḷakato viññātabbo
vinicchayo. Anantarasamanantarā hi atthasarikkhatāya ekaṃ yugaḷakaṃ nāma, nissayūpanissayā
saddasarikkhatāya, purejātapacchājātā kālapaṭipakkhatāya, kammapaccayavipākapaccayā
hetuphalatāya, sampayuttavippayuttā aññamaññapaṭipakkhatāya ekaṃ yugaḷakaṃ nāma. Tathā
atthinatthipaccayā vigatāvigatapaccayā cāti evamettha yugaḷakatopi viññātabbo
vinicchayo. Janakājanakatoti etesu ca anantarasamanantarānantarūpanissayapakatūpanissayā-
sevanapaccayā nānākkhaṇiko kammapaccayo natthivigatapaccayāti ime paccayā
janakāyeva, na ajanakā, pacchājātapaccayo kevalaṃ upatthambhakoyeva, na janako, sesā
janakā ca ajanakā ca upatthambhakā cāti attho. Evamettha janakājanakatopi
viññātabbo vinicchayo.
     Sabbaṭṭhānikāsabbaṭṭhānikatoti etesu ca sahajātanissayaatthiavigatapaccayā
sabbaṭṭhānikā nāma, sabbesaṃ saṅkhatānaṃ rūpārūpadhammānaṃ ṭhānabhūtā kāraṇabhūtāti
attho. Etehi vinā uppajjamāno ekadhammopi natthīti. Ārammaṇaārammaṇādhipati-
anantarasamanantarānantarūpanissayapakatūpanissayāsevanasampayuttanatthivigatapaccayā
asabbaṭṭhānikā nāma, na sabbesaṃ rūpārūpadhammānaṃ ṭhānabhūtā, arūpakkhandhānaññeva

---------------------------------------------------------------------------------------------
page451.
Pana ṭhānabhūtā kāraṇabhūtāti attho. Arūpadhammāyeva hi etehi uppajjanti, na
rūpadhammā. Purejātapacchājātāpi asabbaṭṭhānikā arūparūpānaññeva yathākkamena
paccayato. 1- Vuttāvasesāpi ekaccānaṃ rūpārūpadhammānaṃ uppattihetuto na
sabbaṭṭhānikāti evamettha sabbaṭṭhānikāsabbaṭṭhānikatopi viññātabbo vinicchayo.
     Rūpaṃ rūpassātiādivikappatoti etesu ca catuvīsatiyā paccayesu ekapaccayopi
ekantena rūpameva hutvā rūpasseva paccayo nāma natthi, ekantena pana rūpaṃ
hutvā arūpasseva paccayo nāma atthi. Kataro panesoti. Purejātapaccayo.
Purejātapaccayo hi ekantena rūpameva hutvā arūpasseva paccayo hoti. Ekantena
rūpameva hutvā rūpārūpasseva paccayo nāmātipi natthi, ekantena pana arūpaṃ
hutvā arūpasseva paccayo nāma atthi. Kataro panesoti. Anantarasamanantarāsevana-
sampayuttanatthivigatavasena chabbidho hoti. So hi sabbopi ekantena arūpameva
hutvā arūpasseva paccayo hoti. Ekantena arūpameva hutvāpi ekantena rūpasseva
paccayo nāmātipi atthi. Kataro panesoti. Pacchājātapaccayo. So hi ekantena
arūpaṃ hutvā rūpasseva paccayo hoti. Ekantena pana arūpadhammova hutvā
rūpārūpānaṃ paccayopi atthi. Kataro panesoti. Hetukammavipākajjhānamaggavasena
pañcavidho. So hi sabbopi ekantena arūpameva hutvā rūpadhammānampi arūpadhammānampi
paccayo hoti. Ekantena pana rūpārūpameva hutvā rūpasseva paccayo nāmātipi
natthi, arūpasseva pana hoti. Kataro panesoti. Ārammaṇapaccayo ceva upanissaya-
paccayo ca. Idañhi dvayaṃ ekantena rūpārūpameva hutvā arūpasseva paccayo
hoti. Ekantena rūpārūpameva hutvā pana rūpārūpasseva paccayo nāmātipi atthi.
Kataro panesoti. Adhipatisahajātaaññamaññanissayāhārindriyavippayuttaatthiavigatavasena
navavidho. So hi sabbopi ekantena rūpārūpameva hutvā rūpārūpasseva paccayo
hotīti evamettha rūpaṃ rūpassātiādivikappatopi viññātabbo vinicchayo.
@Footnote: 1 cha.Ma. paccayabhāvato

---------------------------------------------------------------------------------------------
page452.
     Bhavabhedatoti imesu pana catuvīsatiyā paccayesu pañcavokārabhave tāva na
koci paccayo na labbhati nāma. Catuvokārabhave pana tayo purejātapacchājāta-
vippayuttapaccaye apanetvā sesā ekavīsatimeva labbhanti. Ekavokārabhave
sahajātaaññamaññanissayakammaindriyaatthiavigatavasena satteva labbhanti. Bāhire
pana anindriyabaddharūpe sahajātaaññamaññanissayaatthiavigatavasena pañceva labbhantīti
evamettha bhavabhedatopi viññātabbo vinicchayoti.
                    Paccayaniddesavāravaṇṇanā niṭṭhitā.
                           ----------
                             Pucchāvāra
                        1. Paccayānulomavaṇṇanā
     evaṃ anulomapaṭṭhānādīsu tikapaṭṭhānādivasena catuvīsatisamantapaṭṭhānasamodhāne
paṭṭhānamahāpakaraṇe ye tikādayo nissāya niddiṭṭhattā etaṃ tikapaṭṭhānaṃ dukapaṭṭhānaṃ
.pe. Dukadukapaṭṭhānanti vuttaṃ, te anāmasitvā yesaṃ paccayānaṃ vasena te
tikādayo vibhattā, te paccayeeva tāva iminā mātikānikkhepapaccayavibhaṅgasaṅkhātena
vārena uddesato ca niddesato ca dassetvā idāni ye tikādayo nissāya
niddiṭṭhattā etaṃ tikapaṭṭhānaṃ dukapaṭṭhānaṃ .pe. Dukadukapaṭṭhānanti vuttaṃ, te
tikādayo imesaṃ paccayānaṃ vasena vitthāretvā dassetuṃ ekekaṃ tikadukaṃ nissāya
sattahi mahāvārehi desanā katā. Tesaṃ imāni nāmāni:- paṭiccavāro
sahajātavāro paccayavāro nissayavāro saṃsaṭṭhavāro sampayuttavāro pañhāvāroti.
     Tattha "kusalaṃ dhammaṃ paṭicca kusalo dhammo"ti evaṃ paṭiccābhidhānavasena
vutto paṭiccavāro nāma. "kusalaṃ dhammaṃ sahajāto kusalo dhammo"ti evaṃ

---------------------------------------------------------------------------------------------
page453.
Sahajātābhidhānavasena vutto sahajātavāro nāma. So purimena paṭiccavārena atthato
ninnānākaraṇo. Paṭiccābhidhānavasena bujjhanakānaṃ vasena pana paṭhamo vutto,
sahajātābhidhānavasena bujjhanakānaṃ vasena dutiyo. Dvīsupi cetesu rūpārūpadhammavasena
paccayā ceva paccayuppannadhammā ca veditabbā. Te ca kho sahajātāva, na
purejātapacchājātā labbhanti. "kusalaṃ dhammaṃ paccayā kusalo dhammo"ti evaṃ
paccayābhidhānavasena vutto paccayavāro nāma. Sopi purimavāradvayaṃ viya
rūpārūpadhammavaseneva veditabbo. Paccayo panettha purejātopi labbhati. Ayamassa
purimavāradvayato viseso. Tadanantaro "kusalaṃ dhammaṃ nissāya kusalo dhammo"ti evaṃ
nissayābhidhānavasena vutto nissayavāro nāma. So purimena paccayavārena atthato
ninnānākaraṇo. Paccayābhidhānavasena bujjhanakānaṃ vasena pana paṭhamo vutto,
nissayābhidhānavasena bujjhanakānaṃ vasena dutiyo. Tato paraṃ "kusalaṃ dhammaṃ saṃsaṭṭho
kusalo dhammo"ti evaṃ saṃsaṭṭhābhidhānavasena vutto saṃsaṭṭhavāro nāma. "kusalaṃ dhammaṃ
sampayutto kusalo dhammo"ti evaṃ sampayuttābhidhānavasena vutto sampayuttavāro
nāma. So purimena saṃsaṭṭhavārena atthato ninnānākaraṇo. Saṃsaṭṭhābhidhānavasena
bujjhanakānaṃ vasena paṭhamo vutto, sampayuttābhidhānavasena bujjhanakānaṃ vasena dutiyo.
Dvīsupi cetesu arūpadhammavaseneva paccayā ca paccayuppannā ca veditabbā.
Sattamavāre pana yasmā "kusalo dhammo kusalassa dhammassa hetupaccayena paccayo"ti-
ādinā nayena te te pañhe uddharitvā puna "kusalā hetū sampayuttakānaṃ
khandhānan"tiādinā nayena sabbepi te pañhā nijjaṭā niggumbā ca katvā
vibhattā, tasmā so vāro pañhānaṃ sādhukaṃ vibhattattā pañhāvārotveva saṅkhyaṃ
gato. Rūpārūpadhammavaseneva panettha paccayāpi paccayuppannāpi veditabbā.
     Tattha yo tāva esa sabbapaṭhamo paṭiccavāro nāma, so uddesato
niddesato ca duvidho hoti. Tattha uddesavāro paṭhamo, pucchāvārotipi vuccati.

---------------------------------------------------------------------------------------------
page454.
Paṇṇattivārotipi tasseva nāmaṃ. So hi kusalādayo paṭicca kusalādīnaṃ
hetupaccayādivasena uddiṭṭhattā uddesavāro, kusalādayo paṭicca hetupaccayādivasena
kusalādīnaṃ uppattiyā pucchitattā pucchāvāro, kusalādayo paṭicca hetupaccayādivasena
kusalādīnaṃ uppattiyā paññāpitattā paṇṇattivārotipi vutto.
     [25-34] Tattha siyā kusalaṃ dhammaṃ paṭicca kusalo dhammo uppajjeyya
hetupaccayāti parikappapucchā. Ayaṃ panettha attho:- yo kusalo dhammo uppajjeyya
hetupaccayā, kiṃ so kusalaṃ dhammaṃ paṭicca siyāti. Athavā kusalaṃ dhammaṃ paṭicca yo
kusalo dhammo uppajjeyya, so hetupaccayā siyāti ayamettha attho. Tattha paṭīti
sadisatthe vattati. Sadisapuggalo hi paṭipuggalo sadisabhāgo ca paṭibhāgoti vuccati.
Iccāti gamanussukkavacanametaṃ. Ubhayaṃ ekato vatvā 1- paṭiccāti paṭigantvā
sahuppattisaṅkhātena sadisabhāvena patvā, tena saddhiṃ ekato uppattibhāvaṃ upagantvāti
vuttaṃ hoti. Kusalo dhammoti evaṃ sahuppattibhāvena kusalaṃ dhammaṃ paṭicca kusalo
dhammo uppajjeyya hetupaccayāti pucchati. Athavā paṭiccāti paccayaṃ katvā. Taṃ
pana paccayakaraṇaṃ purejātepi paccaye labbhati sahajātepi. Idha sahajātaṃ adhippetaṃ.
Siyā kusalaṃ dhammaṃ paṭicca akusalo dhammotiādīsvapi eseva nayo. Tattha kiñcāpi
sahajātavasena kusalaṃ dhammaṃ paṭicca akusalo dhammo natthi, imasmiṃ pana pucchāvāre
yampi vissajjiyamānaṃ atthato labbhati, yampi na labbhati, taṃ sabbaṃ pucchāvasena
uddhaṭaṃ. Parato pana vissajjane yaṃ na labbhati, taṃ pahāya, yaṃ labbhati, tadeva
vissajjitaṃ.
     Evamettha pucchānaṃ atthañceva pucchāgatiñca ñatvā idāni gaṇanavasena
pucchāparicchedo veditabbo. Ettha hi "kusalaṃ dhammaṃ paṭiccā"ti kusalapadaṃ ādiṃ
katvā kusalākusalābyākatantā tisso pucchā, puna tadevādiṃ katvā
@Footnote: 1 cha.Ma. katvā

---------------------------------------------------------------------------------------------
page455.
Kusalābyākatādivasena dukappabhedantā tisso, puna tadevādiṃ katvā tikantā ca ekā,
evaṃ kusalaṃ dhammaṃ paṭiccāti kusalādikā satta pucchā. Tathā akusalādikā, tathā
abyākatādikā, tathā kusalābyākatādikā, tathā akusalābyākatādikā, kusalākusalādikā,
kusalākusalābyākatādikāti sabbāpi sattannaṃ sattakānaṃ vasena kusalattikaṃ nissāya
hetupaccaye ekūnapaññāsaṃ pucchā.
     Tattha ekamūlekāvasānā 1- nava, ekamūladukāvasānā nava, ekamūlatikāvasānā
tisso, dukamūlekāvasānā nava, dukamūladukāvasānā nava, dukamūlatikāvasānā tisso,
tikamūlekāvasānā tisso, tikamūladukāvasānā tisso, tikamūlatikāvasānā ekāti
evametā mūlāvasānavasenāpi veditabbā. Yathā ca hetupaccaye ekūnapaññāsaṃ,
ārammaṇapaccayādīsupi tathevāti sabbesupi catuvīsatiyā paccaye:-
               sahassamekañca sataṃ         chasattati punāparā
               pucchā sampiṇḍitā honti    nayamhi ekamūlake.
     [35-36] Tato paraṃ hetupaccayā ārammaṇapaccayāti dumūlakanayo āraddho.
Tattha hetārammaṇaduko .pe. Hetāvigatadukoti hetupaccayena saddhiṃ tevīsati
dukā honti. Tesu hetupaccaye viya hetārammaṇadukepi ekūnapaññāsaṃ pucchā,
tāsu pāliyaṃ dveyeva dassitā. Yathā ca hetārammaṇaduke ekūnapaññāsaṃ, tathā
hetādhipatidukādīsupi. Tattha paṭhamapucchāvasena hetādhipatiduko hetānantaraduko
hetusamanantaradukoti paṭipāṭiyā tayo duke dassetvā pariyosāne hetāvigataduko
dassito, sesaṃ saṅkhittaṃ. Pucchāparicchedo panetthevaṃ veditabbo:-
               sahassamekañca sataṃ          sattavīsatimeva ca
               dukesu tevīsatiyā          pucchā honti dumūlake.
@Footnote: 1 cha.Ma. ekamūlakāvasānā

---------------------------------------------------------------------------------------------
page456.
     [37] Tato paraṃ hetupaccayā ārammaṇapaccayā adhipatipaccayāti timūlakanayo
āraddho. Tattha hetārammaṇadukena saddhiṃ adhipatipaccayādīsu bāvīsatiyā paccayesu
ekamekassa yojanāvasena bāvīsati tikā honti. Tesu paṭhamapucchāvasena paṭhamattikañca
dutiyattikañca dassetvā pariyosāne tiko 1- dassito, sesaṃ saṅkhittaṃ. Yathā pana
dukesu, evaṃ tikesupi ekamekasmiṃ tike ekūnapaññāsaṃ katvā sabbesupi bāvīsatiyā
tikesu:-
               sahassamekaṃ pucchānaṃ         aṭṭhasattatimeva ca
               pucchā gaṇanato honti       nayamhi tikamūlake.
     [38] Tato paraṃ hetupaccayā ārammaṇapaccayā adhipatipaccayā anantarapaccayāti
catumūlakanayo āraddho. Tattha paṭhamattikena saddhiṃ anantarapaccayādīsu ekavīsatiyā
paccayesu ekamekassa yojanāvasena ekavīsati catukkā honti. Tesu dve
catukke dassetvā sesaṃ saṅkhittaṃ. Idhāpi ekamekasmiṃ catukke ekūnapaññāsaṃ
katvā sabbesupi ekavīsatiyā catukkesu:-
               sahassamekaṃ pucchānaṃ         ekūnattiṃsa punāparā
               pucchā gaṇanato honti       nayamhi catumūlake.
     Tato paraṃ pañcamūlakaṃ ādiṃ katvā yāva sabbamūlakā desanā katā, taṃ
sabbaṃ 2- saṅkhipitvā heṭṭhā vuttañca upari 3- vattabbañca ekato katvā pāliyaṃ
"ekamūlakaṃ dumūlakaṃ timūlakaṃ catumūlakaṃ pañcamūlakaṃ sabbamūlakaṃ asammuyhantena
vitthāretabban"ti nayo dassito. Tattha ekamūlakādīsu yaṃ vattabbaṃ, taṃ vuttameva.
Pañcamūlake pana paṭhamacatukkena saddhiṃ samanantarapaccayādīsu samavīsatiyā paccayesu
ekamekassa yojanāvasena samavīsati pañcakā honti. Tesu ekekasmiṃ ekūnapaññāsaṃ
katvā:-
@Footnote: 1 cha.Ma. pariyosānatiko   2 Sī.,Ma. uttari vattabbaṃ sabbaṃ  3 Sī.,Ma. uttari

---------------------------------------------------------------------------------------------
page457.
             Satāni nava pucchānaṃ       asītiñca punāparā
             pucchā gaṇanato honti     nayamhi pañcamūlake.
     Chamūlake paṭhamapañcakena saddhiṃ sahajātapaccayādīsu ekūnavīsatiyā paccayesu
ekamekassa yojanāvasena ekūnavīsati chakkā honti. Tesu ekamekasmiṃ
ekūnapaññāsaṃ katvā:-
             satāni nava pucchānaṃ       ekattiṃsa tatoparā
             pucchā gaṇanato honti     nayamhi chakkamūlake.
     Sattamūlake paṭhamachakkena saddhiṃ aññamaññapaccayādīsu aṭṭhārasasu paccayesu
ekamekassa yojanāvasena aṭṭhārasa sattakā honti. Tesu ekamekasmiṃ
ekūnapaññāsaṃ katvā:-
             satāni aṭṭha pucchānaṃ      dvāsīti ca tatoparā
             pucchā gaṇanato honti     nayamhi sattamūlake.
     Aṭṭhamūlake paṭhamasattakena saddhiṃ nissayapaccayādīsu sattarasasu paccayesu
ekamekassa yojanāvasena sattarasa aṭṭhakā honti. Tesu ekamekasmiṃ ekūnapaññāsaṃ
katvā:-
             satāni aṭṭha pucchānaṃ      tettiṃsā ca tatoparā
             pucchā gaṇanato honti     nayamhi aṭṭhamūlake.
     Navamūlake paṭhamaṭṭhakena saddhiṃ upanissayādīsu soḷasasu paccayesu ekamekassa
yojanāvasena soḷasa navakā honti. Tesu ekamekasmiṃ ekūnapaññāsaṃ katvā:-
             satāni satta pucchānaṃ      caturāsīti tatoparā
             pucchā gaṇanato honti     nayamhi navamūlake.

---------------------------------------------------------------------------------------------
page458.
     Dasamūlake paṭhamanavakena saddhiṃ purejātapaccayādīsu paṇṇarasasu paccayesu
ekamekassa yojanāvasena paṇṇarasa dasakā honti. Tesu ekamekasmiṃ ekūnapaññāsaṃ
katvā:-
             satāni satta pucchānaṃ      pañcattiṃsa tatoparā
             pucchā gaṇanato honti     nayamhi dasamūlake.
     Ekādasamūlake paṭhamadasakena saddhiṃ pacchājātapaccayādīsu cuddasasu paccayesu
ekamekassa yojanāvasena cuddasa ekādasakā honti. Tesu ekamekasmiṃ
ekūnapaññāsaṃ katvā:-
             cha satāni ca pucchānaṃ      chaḷāsīti tatoparā
             nayamhi pucchā gaṇitā      ekādasakamūlake.
     Dvādasamūlake paṭhamekādasakena saddhiṃ āsevanapaccayādīsu terasasu paccayesu
ekamekassa yojanāvasena terasa dvādasakā honti. Tesu ekamekasmiṃ
ekūnapaññāsaṃ katvā:-
             cha satāni ca pucchānaṃ      sattattiṃsa tatoparā
             pucchā gaṇanato honti     naye dvādasamūlake.
     Terasamūlake paṭhamadvādasakena saddhiṃ kammapaccayādīsu dvādasasu paccayesu
ekamekassa yojanāvasena dvādasa terasakā honti. Tesu ekamekasmiṃ
ekūnapaññāsaṃ katvā:-
             satāni pañca pucchānaṃ      aṭṭhāsīti tatoparā 1-
             pucchā gaṇanato honti     naye terasamūlake.
@Footnote: 1 cha.Ma. punāparā

---------------------------------------------------------------------------------------------
page459.
     Cuddasamūlake paṭhamaterasakena saddhiṃ vipākapaccayādīsu ekādasasu paccayesu
ekamekassa yojanāvasena ekādasa cuddasakā honti. Tesu ekamekasmiṃ
ekūnapaññāsaṃ katvā:-
            satāni pañca pucchānaṃ       tiṃsa cātha navāparā
            pucchā gaṇanato honti      naye cuddasamūlake.
     Paṇṇarasamūlake paṭhamacuddasakena saddhiṃ āhārapaccayādīsu dasasu paccayesu
ekamekassa yojanāvasena dasa paṇṇarasakā honti. Tesu ekamekasmiṃ
ekūnapaññāsaṃ katvā:-
            satāni cattāri pucchānaṃ     navuti ca tatoparā
            pucchā gaṇanato honti      naye paṇṇarasamūlake.
     Soḷasamūlake paṭhamapaṇṇarasakena saddhiṃ indriyapaccayādīsu navasu paccayesu
ekamekassa yojanāvasena nava soḷasakā honti. Tesu ekamekasmiṃ ekūnapaññāsaṃ
katvā:-
         1- satāni cattāri tāḷīsaṃ      ekā ceva punāparā 1-
            pucchā gaṇanato honti      naye soḷasamūlake.
     Sattarasamūlake paṭhamasoḷasakena saddhiṃ jhānapaccayādīsu aṭṭhasu paccayesu
ekamekassa yojanāvasena aṭṭha sattarasakā honti. Tesu ekamekasmiṃ
ekūnapaññāsaṃ katvā:-
            satāni tīṇi pucchānaṃ        navuti dve punāparā
            pucchā gaṇanato honti      naye sattarasamūlake.
@Footnote: 1-1 cha.Ma. satāni cattāri cattā- līsekā ceva punāparā

---------------------------------------------------------------------------------------------
page460.
     Aṭṭhārasamūlake paṭhamasattarasakena saddhiṃ maggapaccayādīsu sattasu paccayesu
ekamekassa yojanāvasena satta aṭṭhārasakā honti. Tesu ekamekasmiṃ
ekūnapaññāsaṃ katvā:-
            satāni tīṇi pucchānaṃ       tecattāḷīsameva ca
            pucchā gaṇanato honti     naye aṭṭhārasamūlake.
     Ekūnavīsatimūlake paṭhamaṭṭhārasakena saddhiṃ sampayuttapaccayādīsu chasu paccayesu
ekamekassa yojanāvasena cha ekūnavīsatikā honti. Tesu ekamekasmiṃ ekūnapaññāsaṃ
            dve satā navuti ceva     catasso ca punāparā
            pucchā gaṇanato honti     naye ekūnavīsake. 1-
     Vīsatimūlake paṭhamekūnavīsatikena saddhiṃ vippayuttapaccayādīsu pañcasu paccayesu
ekamekassa yojanāvasena pañcavīsatikā honti. Tesu ekamekasmiṃ ekūnapaññāsaṃ
katvā:-
            dve satā honti pucchānaṃ  cattāḷīsā ca pañca ca
            pucchā gaṇanato honti     naye vīsatimūlake.
     Ekavīsatimūlake paṭhamavīsatikena saddhiṃ atthipaccayādīsu catūsu paccayesu
ekamekassa yojanāvasena cattāro ekavīsatikā honti. Tesu ekamekasmiṃ
ekūnapaññāsaṃ katvā:-
            sataṃ chanavutiñceva         pucchā honti sampiṇḍitā
            gaṇitā lakkhaṇaññūhi        ekavīsatike naye.
     Dvāvīsatimūlake paṭhamekavīsatikena saddhiṃ natthipaccayādīsu tīsu paccayesu
ekamekassa yojanāvasena tayo dvāvīsatikā honti. Tesu ekamekasmiṃ
ekūnapaññāsaṃ katvā:-
@Footnote: 1 cha.Ma. ekūnavīsatike

---------------------------------------------------------------------------------------------
page461.
              Cattāḷīsādhikaṃ sataṃ         satta ceva punāparā
              pucchā gaṇanato honti      naye dvāvīsatimūlake.
     Tevīsatimūlake paṭhamadvāvīsatikena saddhiṃ dvīsu vigatāvigatapaccayesu ekamekassa
yojanāvasena dve tevīsatikā honti. Tesu ekamekasmiṃ ekūnapaññāsaṃ katvā:-
              aṭṭhanavutimevidha           pucchā gaṇanato matā
              nayamhi tevīsatime         tevīsatikamūlake.
     Catuvīsatimūlako pana sabbapaccayānaṃ samodhānavasena veditabbo, teneva
sabbamūlakoti vutto. Tattha ekūnapaññāsameva pucchā hontīti sabbāpetā
hetupaccayapadameva gahetvā ekamūlakādīnaṃ sabbamūlakapariyosānānaṃ vasena satthārā
devaparisāya ativitthārato 1- vibhattā pucchā idha saṅkhepena desitā.
     Tāsaṃ pana sabbāsampi ayaṃ gaṇanapiṇḍo:- ekamūlakanayasmiñhi ekādasasatāni
chasattati ca pucchā āgatā. Tāsu 2- hetupaccayanaye teneva mūlakena ekūnapaññāsaṃ
katvā imasmiṃ hetupaccayamūlake gahetabbā, sesā sesapaccayamūlakesu pakkhipitabbā.
Dumūlake sattavīsāni ekādasasatāni, timūlake sahassaṃ aṭṭhasattati ca, catumūlake
sahassaṃ ekūnattiṃsañca, pañcamūlake asītādhikāni navasatāni, chamūlake ekattiṃsāni
navasatāni, sattamūlake dvāsītāni aṭṭhasatāni, aṭṭhamūlake tettiṃsāni aṭṭhasatāni,
navamūlake caturāsītāni sattasatāni, dasamūlake pañcattiṃsāni sattasatāni, ekādasamūlake
chāsītāni chasatāni, dvādasamūlake sattattiṃsāni chasatāni, terasamūlake aṭṭhāsītāni
pañcasatāni, cuddasamūlake ekūnacattāḷīsāni pañcasatāni, paṇṇarasamūlake navutāni
cattārisatāni, soḷasamūlakeekacattāḷīsāni cattārisatāni, sattarasamūlakedvenavutāni
tīṇi satāni, aṭṭhārasamūlake tecattāḷīsāni tīṇi satāni, ekūnavīsatimūlake
@Footnote: 1 cha.Ma. devaparisati vitthārato  2 cha.Ma. ayaṃ pāṭho na dissati

---------------------------------------------------------------------------------------------
page462.
Catunavutāni dvesatāni, vīsatimūlake pañcacattāḷīsāni dvesatāni, ekavīsatimūlake
chanavutisataṃ, dvāvīsatimūlake sattacattāḷīsasataṃ, tevīsatimūlake aṭṭhanavuti, sabbamūlake
ekūnapaññāsāti evaṃ hetupadaṃ ādiṃ katvā vibhattesu ekamūlakādīsu:-
             cuddaseva sahassāni         puna satta satāni ca
             pucchā hetupadasseva        ekamūlādibhedatoti.
     [39-40] Evaṃ hetupaccayaṃ ādiṃ katvā ekamūlakato paṭṭhāya yāva
sabbamūlakanayā pucchābhedaṃ dassetvā idāni ārammaṇapaccayaṃ ādiṃ katvā dassetuṃ
siyā kusalaṃ dhammaṃ paṭicca kusalo dhammo uppajjeyya ārammaṇapaccayā
hetupaccayātiādimāha. Tattha ārammaṇapaccayā hetupaccayāti ettāvatā
ārammaṇapaccayaṃ ādiṃ katvā hetupaccayapariyosāno ekamūlakanayo dassito. Tato
paraṃ ārammaṇapaccayā adhipatipaccayāti dukamūlakaṃ āraddhaṃ. Tattha imaṃ paṭhamadukañceva
ārammaṇāvigatadukañca dassetvā sesaṃ saṅkhittaṃ. Ārammaṇapaccayā hetupaccayāti
ayaṃ osānadukopi na dassito. Sace pana katthaci vācanāmagge sandissati, sveva
vācanāmaggo gahetabbo. Tato paraṃ ārammaṇapaccayavasena tikamūlakādayo adassetvāva
adhipatipaccayaṃ ādiṃ katvā ekakādayo dassetuṃ adhipatipaccayā anantarapaccayā
samanantarapaccayā sahajātapaccayā aññamaññapaccayāti ettakameva vuttaṃ, taṃ
ekamūlakavasena vā sabbamūlakavasena vā veditabbaṃ.
     [41] Tato paraṃ avigatapaccayaṃ ādiṃ katvā dumūlakameva dassetuṃ
avigatapaccayā hetupaccayātiādi āraddhaṃ. Tattha avigatahetuduko avigatārammaṇaduko
avigatādhipatidukoti paṭipāṭiyā tayo duke vatvā pariyosāne ca avigatavigatoti 1-
eko duko dassito. Tato avigatapaccayavaseneva timūlakaṃ dassetuṃ "avigatapaccayā
@Footnote: 1 cha.Ma. avigatavigataduko

---------------------------------------------------------------------------------------------
page463.
Hetupaccayā ārammaṇapaccayā, avigatapaccayā hetupaccayā adhipatipaccayā, avigatapaccayā
hetupaccayā anantarapaccayā"ti evaṃ paṭipāṭiyā tayo tike vatvā "avigatapaccayā
hetupaccayā vigatapaccayā"ti pariyosānattiko vutto. Tato avigatapaccayavaseneva
catumūlakaṃ dassetuṃ "avigatapaccayā hetupaccayā ārammaṇapaccayā adhipatipaccayā,
avigatapaccayā hetupaccayā ārammaṇapaccayā anantarapaccayā"ti dve catukke vatvā
"vigatapaccayā"ti padaṃ uddharitvā ṭhapitaṃ, sesaṃ sabbaṃ saṅkhittaṃ. Tassa saṅkhittabhāvaṃ
dassetuṃ "ekekassa padassa ekamūlakaṃ dumūlakaṃ timūlakaṃ catumūlakaṃ 1- sabbamūlakaṃ
asammuyhantena vitthāretabban"ti vuttaṃ. Tasmā yathā hetupaccayaṃ ādiṃ katvā
hetuādipadavasena ekamūlake ekādasa pucchāsatāni chasattati ca pucchā .pe.
Sabbamūlake ekūnapaññāsaṃ, evaṃ ārammaṇapaccayādīsupi ekamekaṃ ādiṃ katvā
ārammaṇādipadavasena ekekassa padassa ekamūlake ekādasa pucchāsatāni chasattati
ca pucchā .pe. Sabbamūlake ekūnapaññāsanti ekekassa padassa ekamūlakādibhede
sattasatādhikāni cuddasapucchāsahassāni honti. Tāsaṃ sabbesupi catuvīsatiyā
paccayesu ayaṃ gaṇanaparicchedo:-
             dvāpaññāsasahassānaṭṭha-     satāni tīṇi satasahassāni
             kusalattikassa pucchā         anulomanayamhi suvibhattā.
     Yathā ca kusalattikassa, evaṃ vedanāttikādīnampīti sabbesupi bāvīsatiyā
tikesu.
             Ekasaṭṭhisahassāni          cha satāni sattasattati
             satasahassāni pucchānaṃ        tikabhede pabhedato.
                      Saṅkhitto vācanāmaggo. 2-
@Footnote: 1 cha.Ma. ayaṃ pāṭho na dissati   2 cha.Ma. saṅkhittā vācanāmagge

---------------------------------------------------------------------------------------------
page464.
     Dukesu pana "siyā hetuṃ dhammaṃ paṭicca hetudhammo uppajjeyya
hetupaccayā"ti evaṃ hetuṃ paṭicca hetu, hetuṃ paṭicca nahetu, hetuṃ paṭicca hetu
ca nahetu ca, nahetuṃ paṭicca nahetu, nahetuṃ paṭicca hetu, nahetuṃ paṭicca hetu
ca nahetu ca, hetuñca nahetuñca paṭicca hetu, hetuñca nahetuñca paṭicca
nahetu, hetuñca nahetuñca paṭicca hetu ca nahetu cāti ekamekasmiṃ duke
hetupaccayādīsu ekamekasmiṃ paccaye nava pucchā honti. Tāsu hetupaccayaṃ ādiṃ
katvā ekamūlake dvisatāni soḷasa ca pucchā honti. Tāsu hetupaccayasseva
aññena asammissā nava pucchā gahetabbā, sesā atthavārena gahitā. 1-
     Tāsaṃ dukamūlakādīsu tevīsatiyā vāresu ekekaṃ navakaṃ apanetvā yāva
sabbamūlakā ayaṃ gaṇanaparicchedo:- dukamūlake tāva ekamūlake dassitesu dvīsu
soḷasādhikesu pucchāsatesu nava apanetvā dvisatāni satta ca pucchā honti,
tato nava apanetvā timūlake aṭṭhanavutisataṃ. Evaṃ purimapurimato nava nava
apanetvā catumūlake ekūnanavutisataṃ, pañcamūlake asītisataṃ, chamūlake ekasattatisataṃ,
sattamūlake dvāsaṭṭhisataṃ, aṭṭhamūlake tepaññāsasataṃ, navamūlake catucattāḷīsasataṃ,
dasamūlake pañcattiṃsasataṃ, ekādasamūlake chabbīsasataṃ, dvādasamūlake sattarasādhikasataṃ,
terasamūlake aṭṭhādhikasataṃ, cuddasamūlake navanavuti, paṇṇarasamūlake navuti, soḷasamūlake
ekāsīti, sattarasamūlake dvāsattati, aṭṭhārasamūlake tesaṭṭhī, ekūnavīsatimūlake
catupaññāsaṃ, vīsatimūlake pañcacattāḷīsaṃ, ekavīsatimūlake chattiṃsaṃ, bāvīsatimūlake
sattavīsaṃ, tevīsatimūlake aṭṭhārasa, sabbamūlake navāti. Yathā panetāni hetupaccayavasena
ekamūlake soḷasādhikāni dvepucchāsatāni .pe. Sabbamūlake nava, evaṃ
ārammaṇapaccayādīsupi ekamekaṃ ādiṃ katvā ārammaṇādipadavasena ekekassa
padassa ekamūlake soḷasādhikāni dvepucchāsatāni .pe. Sabbamūlake navāti
@Footnote: 1 cha.Ma. aṭṭha vārena gahitā

---------------------------------------------------------------------------------------------
page465.
Ekekassa padassa ekamūlakādibhede dvepucchāsahassāni sattasatāni ca pucchā
honti. Tāsaṃ sabbesupi catuvīsatiyā paccayesu ayaṃ gaṇanaparicchedo:-
             catusaṭṭhisahassāni          puna aṭṭhasatāni ca
             pucchā hetudukassetā 1-   anulomanaye matā.
     Yathā ca hetudukassa, evaṃ sahetukadukādīnampīti sabbasmimpi dukasate:-
             saṭṭhisatasahassāni          cattāri ca tato paraṃ
             asītiñca sakassāni         pucchā dukasate vidū.
     Ayaṃ tāva suddhike tikapaṭṭhāne ca dukapaṭṭhāne ca pucchānaṃ gaṇanaparicchedo.
     Yaṃ pana tato paraṃ bāvīsatitike gahetvā dukasate pakkhipitvā dukatikapaṭṭhānaṃ
nāma desitaṃ, tatthāpi "siyā hetuṃ kusalaṃ dhammaṃ paṭicca hetu kusalo dhammo
uppajjeyya hetupaccayā"ti evaṃ bāvīsatiyā tikesu ekekaṃ tikaṃ dukānaṃ satena
satena saddhiṃ yojetvā dassetabbānaṃ pucchānaṃ heṭṭhā vuttanayena sabbesaṃ
ekamūlakādīnaṃ vasena gaṇetvā 2- paricchedo veditabbo.
     Yampi tato paraṃ dukasataṃ gahetvā bāvīsatiyā tikesu pakkhipitvā
tikadukapaṭṭhānaṃ nāma desitaṃ, tatthāpi "siyā kusalaṃ hetuṃ dhammaṃ paṭicca kusalo
hetudhammo uppajjeyya hetupaccayā"ti evaṃ dukasate ekekaṃ dukaṃ bāvīsatiyā
tikehi saddhiṃ yojetvā dassetabbānaṃ pucchānaṃ heṭṭhā vuttanayena sabbesaṃ
ekamūlakādīnaṃ vasena gaṇetvā 2- paricchedo veditabbo.
     Yampi tato paraṃ tike tikesuyeva pakkhipitvā tikatikapaṭṭhānaṃ nāma desitaṃ,
tatthāpi "siyā kusalaṃ sukhāya vedanāya sampayuttaṃ dhammaṃ paṭicca kusalo sukhāya
vedanāya sampayutto dhammo uppajjeyya hetupaccayā"ti evaṃ bāvīsatiyā tikesu
@Footnote: 1 cha.Ma. hetudukasseva   2 cha.Ma. gahetvā

---------------------------------------------------------------------------------------------
page466.
Ekekaṃ tikaṃ sesehi ekavīsatiyā tikehi saddhiṃ yojetvā dassetabbānaṃ pucchānaṃ
heṭṭhā vuttanayena sabbesaṃ ekamūlakādīnaṃ vasena gaṇetvā 1- paricchedo veditabbo.
     Yampi tato paraṃ duke dukesuyeva pakkhipitvā dukadukapaṭṭhānaṃ nāma desitaṃ,
tatthāpi "siyā hetuṃ sahetukaṃ dhammaṃ paṭicca hetu sahetuko dhammo uppajjeyya
hetupaccayā"ti evaṃ dukasate ekekaṃ dukaṃ sesehi navanavutiyā dukehi saddhiṃ
yojetvā dassetabbānaṃ pucchānaṃ heṭṭhā vuttanayena sabbesaṃ ekamūlakādīnaṃ
vasena gaṇetvā 1- paricchedo veditabbo. Tathāgatena hi sabbampetaṃ pabhedaṃ
dassetvāva devaparisāya dhammo desito, dhammasenāpatissa pana tena ajja
idañcidañca desitanti saṅkhipitvā nayadassanamatteneva desanā akkhātā.
Therenāpi saṅkhipitvāva vācanāmaggo pavattito, so therena pavattitanayeneva
saṅgītikāle saṅgahaṃ āropito.
     Taṃ panassa saṅkhepanayaṃ dassetuṃ tikañca paṭṭhānavaranti ayaṃ gāthā ṭhapitā.
Tassattho:- tikañca paṭṭhānavaranti varaṃ pavaraṃ tikapaṭṭhānañca. Dukuttamanti
uttamaṃ seṭṭhaṃ dukapaṭṭhānañca. Dukatikañcevāti dukatikapaṭṭhānañca. Tikadukañcāti
tikadukapaṭṭhānañca. Tikatikañcevāti tikatikapaṭṭhānañca. Dukadukañcāti dukadukapaṭṭhānañca.
Cha anulomamhi nayā sugambhīrāti ete tikapaṭṭhānādayo suṭṭhu gambhīrā cha nayā
anulomamhi veditabbāti. Tattha dve anulomāni dhammānulomañca paccayānulomañca.
Tattha "kusalaṃ dhammaṃ paṭicca kusalo dhammo"ti evaṃ abhidhammamātikāpadehi saṅgahitānaṃ
dhammānaṃ anulomadesanāvasena pavattaṃ dhammānulomaṃ nāma. "hetupaccayā ārammaṇa-
paccayā"ti evaṃ catuvīsatiyā paccayānaṃ anulomadesanāvasena pavattaṃ paccayānulomaṃ
nāma.
     Tattha heṭṭhā aṭṭhakathāyaṃ "tikañca paṭṭhānavaraṃ .pe. Cha anulomamhi
nayā sugambhīrā"ti ayaṃ gāthā dhammānulomaṃ sandhāya vuttā. Idha pana ayaṃ gāthā
@Footnote: 1 cha.Ma. gahetvā

---------------------------------------------------------------------------------------------
page467.
Tasmiṃ dhammānulome paccayānulomaṃ sandhāya vuttā. Tasmā "../../bdpicture/cha anulomamhi nayā
sugambhīrā"ti aṭṭhakathāgāthāyaṃ dhammānulome tikapaṭṭhānādayo cha nayā sugambhīrāti
evamattho veditabbo. Imasmiṃ panokāse "hetupaccayā ārammaṇapaccayā"ti evaṃ
pavatte paccayānulome ete dhammānulomeyeva tikapaṭṭhānādayo "../../bdpicture/cha nayā
sugambhīrā"ti evamattho veditabbo. Tesu anulome tikapaṭṭhāne kusalattikamattasseva
vasena ayaṃ imasmiṃ paṭiccavārassa paṇṇattivāre saṅkhipitvā pucchāpabhedo dassito.
Sesesu pana tikadukesu 1- sesapaṭṭhānesu ca ekāpi pucchā na dassitā. Tato paresu
pana sahajātavārādīsu kusalattikassāpi vasena pucchaṃ anuddharitvā labbhamānakavasena
vissajjanameva dassitaṃ, "../../bdpicture/cha anulomamhi nayā sugambhīrā"ti vacanato pana imasmiṃ
paccayānulome chapi ete paṭṭhānanayā pucchānaṃ vasena uddharitvā dassetabbā.
Paṭṭhānaṃ vaṇṇayantānañhi ācariyānaṃ bhāro esoti.
                           ----------
                             Pucchāvāra
                        2. Paccayapaccanīyavaṇṇanā
     [42-44] Idāni paccanīyaṃ hoti, taṃ dassetuṃ siyā kusalaṃ dhammaṃ paṭicca
kusalo dhammo uppajjeyya na hetupaccayātiādi āraddhaṃ. Tattha anulomapucchāhi
samappamāṇova pucchāparicchedo. Tenevettha "yathā anulome hetupaccayo vitthārito,
evaṃ paccanīyepi nahetupaccayo vitthāretabbo"ti vatvā puna pariyosāne "yathā anulome
ekekassa padassa ekamūlakaṃ dumūlakaṃ timūlakaṃ catumūlakaṃ yāva tevīsatimūlakaṃ, evaṃ
paccanīyepi vitthāretabban"ti vuttaṃ. Tevīsatimūlakanti idañcettha dumūlakaṃyeva
@Footnote: 1 cha.Ma. tikesu

---------------------------------------------------------------------------------------------
page468.
Sandhāya vuttaṃ. Pariyosāne pana sabbamūlakaṃ catuvīsatimūlakampi hotiyeva. Taṃ sabbaṃ
saṅkhittamevāti.
     Tikañca paṭṭhānavaraṃ .pe. Cha paccanīyamhi nayā sugambhīrāti etthāpi
dve paccanīyāni dhammapaccanīyañca paccayapaccanīyañca. Tattha "kusalā dhammā"ti
evaṃ abhidhammamātikāpadehi saṅgahitānaṃ dhammānaṃ "na kusalaṃ dhammaṃ paṭicca na
kusalo dhammo"ti paccanīyadesanāvasena pavattaṃ dhammapaccanīyaṃ nāma. "nahetupaccayā
nārammaṇapaccayā"ti evaṃ catuvīsatiyā paccayānaṃ paccanīyadesanāvasena pavattaṃ
paccayapaccanīyaṃ nāma. Tattha heṭṭhā aṭṭhakathāyaṃ "tikañca paṭṭhānavaraṃ .pe. Cha
paccanīyamhi nayā sugambhīrā"ti ayaṃ gāthā dhammapaccanīyaṃ sandhāya vuttā, idha pana
ayaṃ gāthā dhammānulomeyeva paccayapaccanīyaṃ sandhāya vuttā. Tasmā "../../bdpicture/cha paccanīyamhi
nayā sugambhīrā"ti aṭṭhakathāgāthāyaṃ dhammapaccanīye tikapaṭṭhānādayo cha nayā
sugambhīrāti evamattho veditabbo. Imasmiṃ panokāse nahetupaccayā nārammaṇa-
paccayāti evaṃ pavatte paccayapaccanīye ete dhammānulomeyeva tikapaṭṭhānādayo
cha nayā sugambhīrāti evamattho veditabbo.
     Tesu anulomatikapaṭṭhāneyeva kusalattikamattassa vasena ayaṃ imasmiṃ
paṭiccavārassa paṇṇattivāre saṅkhipitvā pucchāpabhedo dassito, sesesu pana
tikadukesu sesapaṭṭhānesu ca ekāpi pucchā na dassitā. Tato paresu pana
sahajātavārādīsu kusalattikassāpi vasena pucchaṃ anuddharitvā labbhamānakavasena
vissajjanameva dassitaṃ. "../../bdpicture/cha paccanīyamhi nayā sugambhīrā"ti vacanato pana imasmiṃ
paccayapaccanīye cha ete paṭṭhānanayā pucchāvasena uddharitvā dassetabbā.
Paṭṭhānaṃ vaṇṇayantānañhi ācariyānaṃ bhāro esoti.
                         --------------

---------------------------------------------------------------------------------------------
page469.
                             Pucchāvāra
                       3. Anulomapaccanīyavaṇṇanā
     [45-48] Idāni anulomapaccanīyaṃ hoti, taṃ dassetuṃ siyā kusalaṃ dhammaṃ
paṭicca kusalo dhammo uppajjeyya hetupaccayā nārammaṇapaccayātiādi āraddhaṃ.
Tattha "hetupaccayā nārammaṇapaccayā .pe. Hetupaccayā nāvigatapaccayā"ti
hetupadassa sesesu tevīsatiyā paccayesu ekekena saddhiṃ yojanāvasena hetupadādike
ekamūlake tevīsati anulomapaccanīyāni. Tesu ekekasmiṃ ekūnapaññāsaṃ katvā
sattavīsādhikāni ekādasapucchāsatāni honti. Dumūlake pana hetārammaṇapadānaṃ sesesu
bāvīsatiyā paccayesu ekekena saddhiṃ yojanāvasena bāvīsati anulomapaccanīyānīti
evaṃ anulome vuttesu sabbesu ekamūlakādīsu ekekaṃ padaṃ parihāpetvā avasesānaṃ
vasena pucchāgaṇanā veditabbā. Ekamūlakādīsu cettha yā pucchā pāliyaṃ āgatā,
yā ca na āgatā, tā sabbā heṭṭhā vuttanayānusārena 1- veditabbā.
     Tikañca paṭṭhānavaraṃ .pe. Cha anulomapaccanīyamhi nayā sugambhīrāti
ettha pana heṭṭhā vuttanayeneva dve anulomapaccanīyāni dhammānulomapaccanīyañca
paccayānulomapaccanīyañca. Tattha "kusalo dhammo"ti 2- evaṃ abhidhammamātikāpadehi
saṅgahitānaṃ dhammānaṃ "kusalaṃ dhammaṃ paṭicca na kusalo dhammo"ti anulomapaccanīya-
desanāvasena pavattaṃ dhammānulomapaccanīyaṃ nāma. "hetupaccayā nārammaṇapaccayā"ti
evaṃ catuvīsatiyā paccayesu labbhamānapadānaṃ anulomapaccanīyadesanāvasena pavattaṃ
paccayānulomapaccanīyaṃ nāma. Tattha heṭṭhā aṭṭhakathāyaṃ "tikañca paṭṭhānavaraṃ .pe.
Cha anulomapaccanīyamhi nayā sugambhīrā"ti ayaṃ gāthā dhammānulomapaccanīyaṃ sandhāya
vuttā, idha pana ayaṃ gāthā dhammānulomeyeva paccayānulomapaccanīyaṃ sandhāya
@Footnote: 1 cha.Ma. vuttanayānusāreneva   2 cha.Ma. kusalā dhammāti

---------------------------------------------------------------------------------------------
page470.
Vuttā. Tasmā "../../bdpicture/cha anulomapaccanīyamhi nayā sugambhīrā"ti aṭṭhakathāgāthāyaṃ
dhammānulomapaccanīye tikapaṭṭhānādayo cha nayā sugambhīrāti evamattho veditabbo.
Imasmiṃ panokāse hetupaccayā nārammaṇapaccayāti evaṃ pavatte paccayānuloma-
paccanīye ete dhammānulomeyeva tikapaṭṭhānādayo cha nayā sugambhīrāti evamattho
veditabbo.
     Tesu anulomatikapaṭṭhāneyeva kusalattikamattassa vasena ayaṃ imasmiṃ paṭiccavārassa
paṇṇattivāre saṅkhipitvā pucchāpabhedo dassito, sesesu pana tikadukesu 1-
sesapaṭṭhānesu ca ekāpi pucchā na dassitā. Tato paresu pana sahajātavārādīsu
kusalattikassāpi vasena pucchaṃ anuddharitvā labbhamānakavasena vissajjanameva dassitaṃ.
"../../bdpicture/cha anulomapaccanīyamhi nayā sugambhīrā"ti vacanato pana imasmiṃ paccayānulomapaccanīye
chapi ete paṭṭhānanayā pucchāvasena uddharitvā dassetabbā. Paṭṭhānaṃ
vaṇṇayantānañhi ācariyānaṃ bhāro esoti.
                          -------------
                             Pucchāvāra
                       4. Paccanīyānulomavaṇṇanā
     [49-52] Idāni paccanīyānulomaṃ hoti, taṃ dassetuṃ siyā kusalaṃ dhammaṃ
paṭicca kusalo dhammo uppajjeyya nahetupaccayā ārammaṇapaccayātiādi āraddhaṃ.
Tattha anulomapaccanīyapucchāhi samappamāṇoeva pucchāparicchedo. Ekamūlakādīsu
cettha yā pucchā pāliyaṃ āgatā, yā ca na āgatā, tā sabbā heṭṭhā
vuttanayānusāreneva veditabbā.
     Tikañca paṭṭhānavaraṃ .pe. Cha paccanīyānulomamhi nayā sugambhīrāti
etthāpi heṭṭhā vuttanayeneva dve paccayānulomāni dhammapaccanīyānulomañca
@Footnote: 1 cha.Ma. tikesu

---------------------------------------------------------------------------------------------
page471.
Paccayapaccanīyānulomañca. Tattha "kusalo dhammo"ti 1- evaṃ abhidhammamātikāpadehi
saṅgahitānaṃ dhammānaṃ "nakusalaṃ dhammaṃ paṭicca kusalo dhammo"ti paccanīyānuloma-
desanāvasena pavattaṃ  dhammapaccanīyānulomaṃ nāma. "nahetupaccayā ārammaṇapaccayā"ti
evaṃ catuvīsatiyā paccayesu labbhamānapadānaṃ paccayapaccanīyānulomadesanāvasena pavattaṃ
paccayapaccanīyānulomaṃ nāma. Tattha heṭṭhā aṭṭhakathāyaṃ "tikañca paṭṭhānavaraṃ .pe.
Cha paccanīyānulomamhi nayā sugambhīrā"ti ayaṃ gāthā dhammapaccanīyānulomaṃ sandhāya
vuttā, idha pana ayaṃ gāthā dhammānulomeyeva paccayapaccanīyānulomaṃ sandhāya
vuttā. Tasmā "../../bdpicture/cha paccanīyānulomamhi nayā sugambhīrā"ti aṭṭhakathāgāthāyaṃ 2-
dhammapaccanīyānulome tikapaṭṭhānādayo cha nayā sugambhīrāti evamattho veditabbo.
Imasmiṃ panokāse nahetupaccayā ārammaṇapaccayāti evaṃ pavatte paccayapaccanīyānulome
ete dhammānulomeyeva tikapaṭṭhānādayo cha nayā sugambhīrāti evamattho veditabbo.
     Tesu anulomatikapaṭṭhāneyeva kusalattikamattassāpi vasena ayaṃ imasmiṃ
paṭiccavārassa paṇṇattivāre saṅkhipitvā pucchāpabhedo dassito, sesesu pana
tikadukesu 3- sesapaṭṭhānesu ca ekāpi pucchā na dassitā. Tato paresu pana
sahajātavārādīsu kusalattikassāpi vasena pucchaṃ anuddharitvā labbhamānakavasena
vissajjanameva dassitaṃ. "../../bdpicture/cha paccanīyānulomamhi nayā sugambhīrā"ti vacanato pana
imasmiṃ paccayapaccanīyānulome chapi ete paṭṭhānanayā pucchāvasena uddharitvā
dassetabbā. Paṭṭhānaṃ vaṇṇayantānañhi ācariyānaṃ bhāro esoti.
                       Pucchāvāravaṇṇanā niṭṭhitā.
                           -----------
@Footnote: 1 cha.Ma. kusalā dhammāti   2 cha.Ma. aṭṭhakathāya   3 cha.Ma. tikesu

---------------------------------------------------------------------------------------------
page472.
                   1. Kusalattika  1. Paṭiccavāravaṇṇanā
                    1. Paccayānuloma  1. Vibhaṅgavāra
     [53] Idāni yā etā paṇṇattivāre kusalattikaṃ nissāya hetupaccayādivasena
ekūnapaññāsaṃ ādiṃ katvā nayamattaṃ dassentena apparimāṇā pucchā
dassitā, tattha kusalākusalādīnaṃ sahuppattiyā abhāvato yā pucchā "kusalaṃ dhammaṃ
paṭicca akusalo dhammo uppajjati hetupaccayā"ti evaṃ vissajjanaṃ na labhanti,
tā pahāya yā vissajjanaṃ labhanti, tāyeva vissajjetuṃ ayaṃ kusalaṃ dhammaṃ paṭicca
kusalo dhammo uppajjati hetupaccayātiādinā nayena paṭiccavārassa niddesavāro
āraddho.
     Tattha siyā:- sace imā hetupaccayādivasena ekūnapaññāsaṃ pucchā sabbaso
vissajjanaṃ na labhanti, atha kasmā dassitā. Nanu yā labhanti, tāyeva dassetabbāti.
Āma dassetabbā siyuṃ, tathā dassiyamānā pana sabbesu tikadukapaṭṭhānādīsu
ekekasmiṃ tike duke dukatike tikaduke tikatike dukaduke ca saṅkhepaṃ akatvā
dassetabbāyeva bhaveyyuṃ. Kasmā? yasmā yā kusalattike labbhanti, 1- na
tāyeva vedanāttikādīsu. Dhammānulomapaccanīye ca tikapaṭṭhāne vitakkattikapītittikānaṃ
vissajjane sabbāpetā vissajjanaṃ labhanti, tasmā ukkaṭṭhaparicchedena ekekasmiṃ
tike yattakāhi pucchāhi bhavitabbaṃ, sabbā kusalattike dassitā. Evaṃ dassitāsu
hi yā tattha vissajjanaṃ na labhanti, tā pahāya, yā labhanti, tā vuccamānā
sakkā sukhena vijānitunti sukhena vijānanatthaṃ sabbāpi kusalattike dassitā. Yā
panettha vissajjanaṃ na labhanti, tā pahāya, yā labhanti, tāyeva vissajjitāti
veditabbā.
@Footnote: 1 cha.Ma. labhanti

---------------------------------------------------------------------------------------------
page473.
     Tattha kusalaṃ dhammaṃ paṭiccāti catubhūmikakusaladhammesu vedanākkhandhādibhedaṃ ekaṃ
dhammaṃ paṭicca paṭigantvā sahuppattisaṅkhātena sadisabhāvena patvā, tena saddhiṃ ekato
uppattibhāvaṃ 1- upagantvāti attho. Kusalo dhammoti catubhūmikakusaladhammesuyeva
saññākkhandhādibhedo eko dhammo. Uppajjatīti uppādato yāva nirodhagamanā
uddhaṃ pajjati, nibbattatītipi attho. Attānaṃ labhati, uppādādayo tayopi khaṇe
pāpuṇātīti vuttaṃ hoti. Hetupaccayāti kusalahetunā hetupaccayabhāvaṃ sādhentena.
     Evaṃ "uppajjeyyā"ti  pucchāya "uppajjatī"ti vissajjanaṃ vatvā idāni
yaṃ dhammaṃ paṭicca yo dhammo uppajjati, taṃ dhammaṃ khandhavasena dassetuṃ kusalaṃ
ekaṃ khandhantiādimāha. Tattha ekanti vedanādīsu catūsu yaṅkiñci ekaṃ khandhaṃ.
Tayo khandhāti yo yo paccayabhāvena gahito, taṃ taṃ ṭhapetvā avasesā tayo
khandhā. Tayo khandheti vedanādīsu yo eko khandho uppajjatīti gahito, taṃ
ṭhapetvā sese tayo. Dve khandheti vedanāsaññādukādīsu chasu dukesu ye keci
dve khandhe paṭicca. Dve khandhāti ye ye paccayabhāvena gahitā, te te ṭhapetvā
avasesā dve khandhā kusalahetunā hetupaccayabhāvaṃ sādhentena uppajjantīti
attho.
     Yasmā pana eko khandho ekasseva dvinnaṃyeva vā dve vā pana
ekasseva paccayā nāma natthi, tasmā "ekaṃ khandhaṃ paṭicca eko khandho, ekaṃ
khandhaṃ paṭicca dve khandhā, dve khandhe paṭicca eko khandho"ti na vuttaṃ.
Kusalaṃ dhammaṃ paṭicca abyākato dhammo uppajjatītiādīsupi vuttanayeneva attho
veditabbo. Cittasamuṭṭhānaṃ rūpanti idaṃ paṭiccatthassa sahajātatthattā yaṃ kusalena
sahajātañceva hetupaccayañca labhati, taṃ dassetuṃ vuttaṃ. Paratopi evarūpesu ṭhānesu
ayameva nayo.
@Footnote: 1 Sī.,Ma. pavattibhāvaṃ

---------------------------------------------------------------------------------------------
page474.
     Vipākābyākataṃ kiriyābyākatanti ettha hetupaccayābhāvato ahetukaṃ rūpena saddhiṃ
anuppattito arūpavipākañca na gahetabbanti. Paṭisandhikkhaṇeti kaṭattārūpasaṅkhātassa
abyākatassa abyākataṃ paṭicca uppattidassanatthaṃ vuttaṃ. Vipākābyākatanti tasmiṃ
khaṇe vijjamānābyākatavasena vuttaṃ. 1- Khandhe paṭicca vatthunti idaṃ kaṭattā-
rūpaggahaṇena vatthumhi gahitepi khandhe paṭicca vatthuno uppattidassanatthaṃ vuttaṃ.
Vatthuṃ paṭicca khandhāti vatthuṃ paṭicca khandhānaṃ uppattidassanatthaṃ vuttaṃ. 1-
     Ekaṃ mahābhūtantiādi rūpābyākataṃ paṭicca rūpābyākatassa uppattidassanatthaṃ
vuttaṃ. Ekaṃ khandhantiādīsu vuttanayeneva panettha atthayojanā veditabbā. Evaṃ
rūpābyākatanti bhūte paṭicca bhūtānaṃ uppattiṃ vatvā idāni bhūte paṭicca
upādārūpānaṃ uppattiṃ dassetuṃ mahābhūte paṭicca cittasamuṭṭhānantiādi vuttaṃ.
Evaṃ sante upādārūpanti ettakameva vattabbaṃ, itaradvayaṃ kasmā vuttanti?
Mahābhūte 2- paṭicca uppattidassanatthaṃ. Yañhi heṭṭhā "cittasamuṭṭhānañca rūpaṃ
kaṭattā ca rūpan"ti dassitaṃ, taṃ na kevalaṃ khandheyeva paṭicca uppajjati, mahābhūtepi pana
paṭicca uppajjatīti dassanatthaṃ idaṃ vuttanti veditabbaṃ. Tattha cittasamuṭṭhānaṃ
pavatteyeva, kaṭattārūpaṃ paṭisandhiyampi. Upādārūpanti tasseva ubhayassa visesanaṃ.
     Kusale khandhe ca mahābhūte ca paṭiccāti ettha cittasamuṭṭhānāva mahābhūtā
gahitā. Cittasamuṭṭhānaṃ rūpanti ettha pana bhūtarūpampi upādārūpampi gahitaṃ. "ekaṃ
mahābhūtaṃ paṭicca tayo mahābhūtā"tiādinā nayena hi bhūtarūpampi khandhe ca mahābhūte
ca paṭicca uppajjati. Mahābhūte paṭicca upādārūpanti vuttanayena upādārūpampi.
Akusalañca abyākatañcāti pañhāvissajjanesupi eseva nayo. Evaṃ hetupaccaye
naveva pucchā vissajjitā. Etāyeva hi ettha labbhanti, sesā cattāḷīsaṃ 3-
@Footnote: 1-1 cha.Ma. khandhe paṭicca vatthu, vatthuṃ paṭicca khandhāti idaṃ kaṭattārūpaggahaṇena
@vatthumhi gahitepi vatthuṃ paṭicca khandhānaṃ uppattidassanatthaṃ vuttaṃ
@2 cha.Ma. mahābhūtepi       3 cha.Ma. cattālīsa

---------------------------------------------------------------------------------------------
page475.
Moghapucchāti na vissajjitā. Iminā nayena 1- ārammaṇapaccayādīsupi
pucchāvissajjanānaṃ attho veditabbo. Tattha tattha pana vicāretabbayuttameva
vicārayissāmi. 2-
     [54] Ārammaṇapaccaye tāva rūpassa ārammaṇapaccayavasena anuppattito
tāsu navasu rūpamissakā pahāya tissova pucchā vissajjitā. Teneva kāraṇena
"vatthuṃ paṭicca khandhā"ti vatvā "khandhe paṭicca vatthū"ti na vuttaṃ. Na hi taṃ
ārammaṇapaccayena uppajjati.
     [55] Adhipatipaccaye vipākābyākatanti lokuttarameva sandhāya vuttaṃ.
Tenevettha "paṭisandhikkhaṇe"ti na gahitaṃ. Sesaṃ hetupaccayasadisameva.
     [56] Anantarasamanantaresupi rūpaṃ na labbhatīti ārammaṇapaccaye viya
tissova pucchā.
     [57] Sahajātapaccaye paṭisandhikkhaṇeti pañcavokāre paṭisandhivasena vuttaṃ.
Heṭṭhā pana paccayavibhaṅge "okkantikkhaṇe"ti āgataṃ. Tampi iminā saddhiṃ atthato
ekaṃ, byañjanamattameva hettha nānanti. Apica "tiṇṇaṃ  sannipātā gabbhassāvakkanti
hotī"ti 3- vacanato okkantīti pañcavokārapaṭisandhiyāvetaṃ nāmaṃ. Paṭisandhīti
sabbabhavasādhāraṇaṃ, idha pana "kaṭattā ca rūpan"tiādivacanato pañcavokāra-
paṭisandhiyeva adhippetā. Sā hi rūpassāpi paccayabhāvañceva paccayuppannabhāvañca
saṅgaṇhāti, tasmā paripuṇṇavissajjanā hotīti gahitā. Bāhiraṃ ekaṃ mahābhūtanti
anindriyabaddhesu paṭhavīpāsāṇādīsu mahābhūtaṃ sandhāya vuttaṃ. Paccayavibhaṅgavārasmiñhi
cattāro mahābhūtāti ajjhattikañca bāhirañca ekato katvā gahitaṃ. Saṅkhepadesanā
hi sā. Ayampana vitthāradesanā, tasmā sabbaṃ vibhajitvā dassento "bāhiraṃ
ekaṃ mahābhūtan"tiādimāha. Asaññasattānaṃ ekaṃ mahābhūtaṃ paṭiccāti
@Footnote: 1 cha.Ma. upāyena    2 cha.Ma. vicārayissāma   3 Ma.mū. 12/408/364

---------------------------------------------------------------------------------------------
page476.
Dvisantatisamuṭṭhānabhūtavasena vuttaṃ. Mahābhūte paṭicca kaṭattārūpanti idampana
kammasamuṭṭhānavasena vuttaṃ. Upādārūpanti idaṃ 1- utusamuṭṭhānavaseneva.
     [58] Aññamaññapaccaye khandhe paṭicca vatthu, vatthuṃ paṭicca khandhāti
catunnampi khandhānaṃ ekato vatthunā aññamaññapaccayataṃ dassetuṃ vuttaṃ.
     [59] Nissayapaccaye yasmā paṭiccattho nāma sahajātattho, tasmā yā
heṭṭhā paccayavibhaṅgavāre cakkhvāyatanādīnaṃ nissayapaccayatā dassitā, sā na
gahitā. Cakkhvāyatanādīni hi purejātāni paccayā honti, idha pana sahajātameva
labbhati. Teneva vuttaṃ "nissayapaccayo sahajātapaccayasadiso"ti.
     [60] Upanissayapaccaye rūpassa upanissayapaccayābhāvā tīṇeva vissajjanāni
labbhanti, tena vuttaṃ "ārammaṇapaccayasadisan"ti. Tattha kiñcāpi na sabbe
kusalākusalābyākatā ārammaṇūpanissayaṃ labhanti, ye pana labhanti, tesaṃ vasenetaṃ
vuttanti veditabbaṃ.
     [61] Purejātapaccaye vatthuṃ purejātapaccayāti vatthuṃ paṭicca vatthunā
purejātapaccayataṃ sādhentena uppajjantīti attho. Vipākābyākataṃ ekaṃ khandhanti
ettha yaṃ vipākābyākatassa vatthu okkantikkhaṇe sahajātapaccayo hoti, taṃ
purejātapaccayabhājaniyattā idha na gahetabbaṃ. Yepi kusalādayo āruppe purejātapaccayaṃ
na labhanti, tepi purejātapaccayabhājaniyatoyeva idha na gahetabbā. Ārammaṇaṃ
pana niyamato purejātapaccayabhāvaṃ na labhati. Rūpāyatanādīni hi cakkhuviññāṇādīnaṃyeva
purejātapaccayataṃ sādhenti, manoviññāṇadhātuyā atītānāgatānipi ārammaṇāni 2-
hontiyeva. Tasmā idha na gahitā. 3- Khandhavasena hi ayaṃ desanā, na
viññāṇadhātuvasena. "vipākābyākataṃ ekaṃ khandhan"ti desanāya ca sabbāpi
viññāṇadhātuyo gahitā, na cakkhuviññāṇadhātuādayoevāti.
@Footnote: 1 cha.Ma. ayaṃ pāṭho na dissati    2 cha.Ma. ārammaṇaṃ  3 cha.Ma. na gahitaṃ

---------------------------------------------------------------------------------------------
page477.
     Pacchājāto kusalākusalānaṃ paccayo na hoti, abyākatassāpi upatthambhakova
na janako, tasmā "uppajjati pacchājātapaccayā"ti evaṃ vattabbo ekadhammopi
natthīti pacchājātapaccayavasena vissajjanaṃ  na kataṃ.
     [62] Āsevanapaccaye kāmaṃ sabbā kiriyā āsevanapaccayaṃ na labhanti,
labbhamānavasena pana "kiriyābyākatan"ti vuttaṃ. Tasmā javanakiriyāvettha gahitāti
veditabbā.
     [63] Kammapaccaye kusalākusalesu ekakkhaṇiko kammapaccayo veditabbo,
tathā kiriyābyākate. Vipākābyākate pana nānākkhaṇikopi, tathā paṭisandhikkhaṇe
mahābhūtānaṃ. Cittasamuṭṭhānānaṃ pana ekakkhaṇikova. Kaṭattārūpānaṃ nānākkhaṇikova,
tathā asaññasattarūpānaṃ. Kaṭattārūpaṃ panettha jīvitindriyaṃ. Sesaṃ na ekantato
kammasamuṭṭhānattā upādārūpanti vuttaṃ. Evaṃ santepi idha kammasamuṭṭhānameva
adhippetaṃ.
     [64] Vipākapaccaye kusalākusalaṃ kiriyañca na labbhatīti abyākatavaseneva
vissajjanaṃ kataṃ. Cittasamuṭṭhānanti vipākacittasamuṭṭhānameva. Kaṭattārūpanti
yathālābhavasena indriyarūpañca vatthurūpañca. Upādārūpanti tadavasesaṃ tasmiṃ samaye
vijjamānakaṃ upādārūpaṃ.
     [65] Āhārapaccaye sabbesaṃ kusalādīnaṃ khandhānaṃ cittasamuṭṭhānarūpassa
ca arūpassa ca 1- arūpāhāravasena uppatti veditabbā, tathā paṭisandhikkhaṇe
mahābhūtānaṃ. Cittasamuṭṭhānanti bhavaṅgādicittasamuṭṭhānaṃ. Āhārasamuṭṭhānanti
kabaḷiṅkārāhārasamuṭṭhānaṃ. Cittasamuṭṭhānanti kusalākusalacittasamuṭṭhānameva.
Paccayavibhaṅgavāre āhārapaṭipāṭiyā paṭhamaṃ kabaḷiṅkārāhāro dassito, idha pana
kusalaṃ dhammanti pucchāvasena paṭhamaṃ arūpāhārā dassitāti veditabbā.
@Footnote: 1 cha.Ma. arūpassa cāti pāṭho na dissati

---------------------------------------------------------------------------------------------
page478.
     [66] Indriyapaccayepi 1- paccayavibhaṅge indriyapaṭipāṭiyā paṭhamaṃ
cakkhundriyādīni dassitāni, idha pana kusalādipucchāvasena paṭhamaṃ arūpindriyānaṃ
paccayatā dassitā. Tattha kusalādīsu yathālābhavasena arūpindriyā gahetabbā.
Asaññasattānaṃ bhūtarūpesupi jīvitindriyanti.
     [67] Jhānamaggapaccayesu hetupaccayasadisameva vissajjanaṃ, tenevettha
"hetupaccayasadisan"ti vuttaṃ.
     [68] Sampayuttapaccaye vissajjanaṃ ārammaṇapaccayagatikaṃ, tenevettha
"ārammaṇapaccayasadisan"ti vuttaṃ.
     [69] Vippayuttapaccaye vatthuṃ vippayuttapaccayāti vatthuṃ paṭicca vippayutta-
paccayā, vatthunā vippayuttapaccayataṃ sādhentena uppajjantīti attho. Khandhe
vippayuttapaccayāti khandhe paṭicca vippayuttapaccayā, khandhehi vippayuttapaccayataṃ
sādhentehi uppajjatīti attho. Khandhā vatthuṃ vippayuttapaccayāti vatthuṃ paṭicca
khandhā vippayuttapaccayā, vatthunā vippayuttapaccayataṃ sādhentena uppajjantīti
attho. Cittasamuṭṭhānarūpaṃ khandhe vippayuttapaccayāti khandhe paṭicca vippayutta-
paccayā, cittasamuṭṭhānaṃ rūpaṃ khandhehi vippayuttapaccayataṃ sādhentehi uppajjatīti
attho. Sesavissajjanesupi vatthuṃ vippayuttapaccayātiādīsupi vuttanayeneva attho
veditabbo. Vipākābyākate cettha vatthuggahaṇena cakkhvādīni saṅgaṇhitabbāni. Ekaṃ
mahābhūtantiādi rūpābyākatassa paccayabhāvaṃ dassetuṃ vuttaṃ. Cittasamuṭṭhānanti
abyākatacittasamuṭṭhānampi kusalākusalacittasamuṭṭhānampi.
     [70] Atthipaccaye sabbaṃ sahajātapaccayagatikaṃ. Tenevettha "sahajātapaccayasadisan"ti
vuttaṃ.
@Footnote: 1 cha.Ma. indriyapaccaye

---------------------------------------------------------------------------------------------
page479.
     [71-72] Natthivigatā ārammaṇapaccayagatikā, avigataṃ sahajātagatikaṃ.
Tenevettha "sahajātapaccayasadisan"ti 1- vuttaṃ. Ime tevīsati paccayāti saṅkhipitvā
dassitānaṃ vasenetaṃ vuttaṃ. Vitthāretabbāti yā pucchā vissajjanaṃ labhanti, tāsaṃ
vasena vitthāretabbā. Ayaṃ hetupaccayaṃ ādiṃ katvā ekamūlake paccayānulome
paṭiccavārassa  kusalattikassa vissajjane atthavaṇṇanā.
                          ------------
                    1. Paccayānuloma 2. Saṅkhyāvāra
     [73] Idāni ye ettha hetupaccayādīsu ekekasmiṃ paccaye vissajjanavārā
laddhā, te gaṇanavasena dassetuṃ hetuyā navātiādi āraddhaṃ. Tattha hetuyā
navāti hetupaccaye nava pucchāvissajjanavārā honti. Seyyathīdaṃ:- kusalena kusalaṃ,
kusalena abyākataṃ, kusalena kusalābyākataṃ, akusalena akusalaṃ, akusalena abyākataṃ,
akusalena akusalābyākataṃ, abyākatena abyākataṃ, kusalābyākatena abyākataṃ,
akusalābyākatena abyākatanti.
     Ārammaṇe tīṇīti kusalena kusalaṃ, akusalena akusalaṃ, abyākatena abyākataṃ.
Adhipatiyā navāti hetuyā vuttasadisāva. Dvādasasu hi paccayesu nava navāti vuttaṃ.
Sabbesupi pucchāvissajjanāni hetupaccayasadisāneva. Vibhaṅge pana atthi viseso.
Dasasu paccayesu tīṇi tīṇīti vuttaṃ. Sabbesupi pucchāvissajjanāni ārammaṇa-
sadisāneva. Vibhaṅge pana atthi viseso. Aññamaññapaccayasmiñhi abyākatapadassa
vissajjane rūpampi labbhati, tathā purejātapaccaye. Āsevanapaccaye vipākāni ceva
vīthicittāni ca na labbhanti. Vipāke ekanti abyākatena 2- abyākatameva. Evamettha
saṅkhepato nava tīṇi ekanti tividhova vāraparicchedo. Vitthārato dvādasa navakā, dasa
@Footnote: 1 cha.Ma. ārammaṇapaccayasadisaṃ, sahajātapaccayasadisanti  2 cha.Ma. ayaṃ pāṭho na dissati

---------------------------------------------------------------------------------------------
page480.
Tikā, ekaṃ ekakanti sabbesupi tevīsatiyā paccayesu ekūnacattāḷīsādhikaṃ vārasataṃ
hoti ekūnacattāḷīsādhikañca pucchāsataṃ. Ekūnacattāḷīsādhikaṃ pucchāvissajjana-
satantipi tasseva nāmaṃ.
     [74] Evaṃ hetupaccayādike ekamūlake gaṇanaṃ dassetvā ito paresu
dumūlakādīsu vitthāradesanaṃ saṅkhipitvā ekamūlake dassitāya desanāya
labbhamānagaṇanaññeva ādāya vāraparicchedaṃ dassetuṃ dumūlake tāva hetupaccayā
ārammaṇe tīṇītiādimāha. Tatridaṃ lakkhaṇaṃ:- bahugaṇanopi paccayo abahugaṇanena saddhiṃ
yutto tena samānagaṇano hoti. Tena vuttaṃ "hetupaccayā ārammaṇe tīṇī"ti.
Hetārammaṇaduke ārammaṇe vuttāni tīṇeva vissajjanāni labbhantīti attho.
Samānagaṇano pana samānagaṇanena saddhiṃ yutto apparihīnagaṇanova hoti. Tena
vuttaṃ "hetupaccayā adhipatiyā navā"ti. Hetādhipatiduke naveva vissajjanāni
labbhantīti attho. Vipāke ekanti hetuvipākaduke vipāke vuttaṃ ekameva
vissajjanaṃ labbhatīti evaṃ tāva dumūlake vāraparicchedo veditabbo.
     [75] Timūlakādīsupi idameva lakkhaṇaṃ. Tenevāha hetupaccayā ārammaṇapaccayā
adhipatiyā tīṇīti. Hetārammaṇādhipatittike ārammaṇe vuttāni tīṇeva
vissajjanāni labbhantīti attho. Evaṃ sabbattha nayo netabbo.
     [76-79] Dvādasamūlake pana vipākapaccayo na labbhati, tasmā āsevanapaccayā
kamme tīṇīti vatvā vipākaṃ aparāmasitvāva āhāre tīṇītiādi 1- vuttaṃ.
Terasamūlakādīsupi eseva nayo. Te pana saṅkhipitvā tevīsatimūlakovettha dassito.
So duvidho hoti sāsevano vā savipāko vā. Tattha paṭhamaṃ sāsevano dassito.
So tīṇeva vissajjanāni labhati. Tena vuttaṃ "āsevanapaccayā avigate tīṇī"ti.
@Footnote: 1 cha.Ma. ādi-saddo na dissati

---------------------------------------------------------------------------------------------
page481.
Savipāko pana āsevanaṃ na labhati, tasmā taṃ pahāya vipākavasena gaṇanāya
dassanatthaṃ anantarāyeva "hetupaccayā .pe. Vipākapaccayā āhāre ekan"ti
ekaṃ nayaṃ dassetvā pacchā tevīsatimūlakā dassitā. 1- Etesu pana dvīsu
tevīsatimūlakesu kiñcāpi ekasmiṃ vipākapaccayo natthi, ekasmiṃ āsevanapaccayo,
pacchājātapaccayo pana ubhayatthāpi. Ruḷhisaddena panete tevīsatimūlakātveva
veditabbā. Tesu sāsevane āsevanassa vasena sabbattha tīṇeva vissajjanāni,
savipāke vipākapaccayassa vasena ekamevāti ayaṃ hetupaccayaṃ ādiṃ katvā
ekamūlakādīsu gaṇanā.
     Yampanetaṃ hetumūlakānantaraṃ "ārammaṇe ṭhitena sabbattha tīṇeva pañhā"ti
vuttaṃ, taṃ ārammaṇaṃ 2- ādiṃ katvā ekamūlakepi dumūlakādīsupi sabbattha ārammaṇapade
ceva ārammaṇena saddhiṃ sesapaccayayojanāsu ca yattha navahi bhavitabbaṃ, tattha
tayova pañhā hontīti dassanatthaṃ vuttaṃ. Vipākapade pana vipākapadena saddhiṃ
sesapaccayayojanāsu ca ekova pañho hoti. 3- Iti yaṃ heṭṭhā "bahugaṇanopi
paccayo abahugaṇanena saddhiṃ yutto tena samānagaṇano hotī"ti vuttaṃ, 4- taṃ
suvuttamevāti. 5-
     [80-85] Idāni ye ārammaṇādīnaṃ paccayānaṃ vasena ekamūlakādayo
dassetabbā, tesu ekamūlako tāva hetuekamūlakeneva sadisoti ekasmimpi
paccayena dassito. Ārammaṇapaccayavasena pana dumūlake gaṇanaṃ dassetuṃ ārammaṇapaccayā
hetuyā tīṇi, adhipatiyā tīṇi .pe. Avigate tīṇīti vuttaṃ. Ettha ca
"ārammaṇapaccayā adhipatiyā tīṇi .pe. Avigate tīṇī"ti vattabbe ye
hetupaccayādayo paccayā bahugaṇanā, tesaṃ ūnataragaṇanehi samānagaṇanehi ca saddhiṃ
@Footnote: 1 cha.Ma. tevīsatimūlakova dassito   2 cha.Ma. ārammaṇapaccayaṃ
@3 cha.Ma. hotīti     4 cha.Ma. avocumha   5 cha.Ma. iti-saddo na dissati

---------------------------------------------------------------------------------------------
page482.
Saṃsandane yā gaṇanā labbhanti, tā 1- dassetuṃ ārammaṇapaccayassa purimabhāge
ṭhitampi hetupaccayaṃ pacchimabhāge ṭhapetvā "ārammaṇapaccayā hetuyā tīṇī"ti vuttaṃ.
Tenetaṃ āvikaroti:- ārammaṇapaccayo yena yena bahutaragaṇanena vā samānagaṇanena
vā paccayena saddhiṃ dukatikādibhedaṃ gacchati, sabbattha tīṇeva pañhāvissajjanāni
veditabbāni. Vipākapaccayena pana saddhiṃ saṃsandane ekameva labbhati, taṃ
vipākapaccayādikāya gaṇanāya āvībhavissatīti idha na dassitaṃ. Yā cesā dumūlake
gaṇanā dassitā, timūlakādīsupi esāva gaṇanāti ārammaṇapaccayavasena timūlakādayo
na vitthāritā.
     Idāni adhipatipaccayādivasena dumūlakādīsu gaṇanaṃ dassetuṃ adhipatipaccayā
hetuyā navātiādi vuttaṃ. Tatthāpi vuttanayeneva paccayaniddeso 2- veditabbo.
Yathā ca adhipatipaccayā hetuyā nava, evaṃ sesesupi hetunā samānagaṇanāsu
naveva. Iti yo 3- paccayo ādimhi tiṭṭhati, tena saddhiṃ samānagaṇanānaṃ saṃsandane
ādimhi ṭhitassa vasena gaṇanā hoti, tena pana saddhiṃ ūnataragaṇanānaṃ saṃsandane
ūnataragaṇanānaṃyeva vasena gaṇanā hotīti veditabbo. Yathā ca ārammaṇapaccayavasena,
evaṃ adhipatipaccayavasenāpi tato paresaṃ anantarādīnaṃ vasenāpi timūlakādayo
na vitthāritā. Tasmā dumūlake dassitagaṇanāvaseneva sabbattha sādhetabbā.
Teneva vuttaṃ "ekekaṃ paccayaṃ mūlaṃ 4- kātūna sajjhāyamaggena gaṇetabbā"ti.
                      Paccayānulomavaṇṇanā niṭṭhitā.
                          ------------
                     Paṭiccavāra paccayapaccanīyavaṇṇanā
     [86-87] Paccayapaccanīyaṃ pana yasmā kusalapade na labbhati kusaladhammassa
hetupaccayena vinā anuppattito, tasmā akusalaṃ dhammaṃ paṭiccātiādi āraddhaṃ.
@Footnote: 1 cha.Ma. labbhati, taṃ   2 cha.Ma. paccayasanniveso
@3 cha.Ma. yo yo     4 cha.Ma. mūlakaṃ

---------------------------------------------------------------------------------------------
page483.
Tattha nahetupaccayāti hetupaccayapaṭikkhepo hetupaccayaṃ vinā aññena paccayena
uppajjatīti attho. Vicikicchāsahagato uddhaccasahagato mohoti ayañhi sampayutta-
dhammānañceva cittasamuṭṭhānarūpassa ca sayaṃ hetupaccayo hoti, aññassa pana
sampayuttahetuno abhāvā na hetupaccayā uppajjatīti ṭhapetvā hetupaccayaṃ
sesehi attano anurūpapaccayehi uppajjati. Iminā nayena sabbattha paṭikkhepesu 1-
attho veditabbo. Ahetukaṃ vipākābyākatanti idaṃ rūpasamuṭṭhāpakavaseneva veditabbaṃ.
Aññesupi evarūpesu eseva nayo.
     [88] Nādhipatipaccaye kāmaṃ adhipatipi attanā saddhiṃ dutiyassa adhipatino
abhāvā adhipatipaccayaṃ na labhati, yathā pana vicikicchuddhaccasahagato moho ahetuko,
na tathā adhipatiyeva 2- nirādhipati. Chandādīsu pana aññataraṃ adhipatiṃ akatvā
kusalādīnaṃ uppattikāle sabbepi kusalādayo nirādhipatino. Tasmā mohaṃ viya visuṃ
adhipatimattameva anuddharitvā sabbasaṅgāhikavasenevesā "ekaṃ khandhaṃ paṭicca tayo
khandhā"tiādikā desanā katāti veditabbā.
     [89] Nānantaranasamanantaresu nārammaṇe viya rūpameva paccayuppannaṃ. Tena
vuttaṃ "nārammaṇapaccayasadisan"ti. Sahajātapaccayo parihīno. Yathā cesa, tathā
nissayaatthiavigatapaccayāpi. Kiṃkāraṇā? etehi vinā kassaci anuppattito.
Sahajātanissayaatthiavigatapaccaye hi paccakkhāya ekopi rūpārūpadhammo nuppajjati,
tasmā te parihīnā.
     [90] Naaññamaññapaccayavibhaṅge paṭisandhikkhaṇe vipākābyākate khandhe
paṭicca kaṭattārūpanti hadayavatthuvajjaṃ veditabbaṃ.
     [91] Naupanissayapaccayavibhaṅge rūpameva paccayuppannaṃ. Tañhi upanissayapaccayaṃ
na labhati. Arūpaṃ pana kiñcāpi ārammaṇūpanissayapakatūpanissaye na labheyya,
anantarūpanissayamuttakaṃ pana natthi. Tena vuttaṃ "naārammaṇapaccayasadisan"ti.
@Footnote: 1 cha.Ma. sabbapaccayapaṭikkhepesu    2 cha.Ma. adhipatayo eva

---------------------------------------------------------------------------------------------
page484.
     [92] Napurejāte cittasamuṭṭhānaṃ rūpanti pañcavokāravasena vuttaṃ.
     [93] Napacchājātapaccayāti ettha sahajātapurejātapaccayā saṅgahaṃ gacchanti.
Tasmā sahajātapaccayasadisā ettha pāli, sā pana 1- nādhipatipaccaye vitthāritāti
idha saṅkhittā. Nāsevanapaccayo kusalākusalapaṭhamajavanavasena veditabbo, 2- tathā
kiriyābyākataṃ. Pāli pana idhāpi nādhipatipaccaye vitthāritavaseneva veditabbā.
Tenevāha "napacchājātapaccayampi nāsevanapaccayampi nādhipatipaccayasadisan"ti.
     [94-97] Nakammapaccaye vipākacetanā nānākkhaṇikakammapaccayaṃ labhatīti
na gahitā. Nāhārapaccaye ekaccaṃ rūpameva paccayuppannaṃ, tathā naindriyapaccaye.
     [98] Najhānapaccaye pañcaviññāṇadhammā ca ekaccañca rūpaṃ paccayuppannaṃ.
Pañcaviññāṇasmiñhi vedanā ca cittekaggatā ca dubbalattā upanijjhānalakkhaṇaṃ
na pāpuṇantīti jhānapaccaye te 3- na gahitā.
     [99-102] Namaggapaccaye ahetukavipākakiriyañceva ekaccañca rūpaṃ
paccayuppannaṃ. Nasampayuttanonatthinovigatesu rūpameva paccayuppannaṃ. Tena vuttaṃ
"nārammaṇapaccayasadisan"ti.
     [103] Nahetuyā dveti ekamūlakagaṇanāya yathāpālimeva niyyāti.
     [104] Dumūlake nahetupaccayā nārammaṇe ekanti ettha kiñcāpi
bahugaṇanena saddhiṃ ūnataragaṇanassa saṃsandane ūnataragaṇanānaṃ vasena nahetuyā
viya dvīhi bhavitabbaṃ, nārammaṇavasena pana arūpadhammānaṃ parihīnattā abyākataṃ
paṭicca rūpābyākatassa uppattiṃ sandhāya "ekan"ti vuttaṃ. Sabbesu ekakesupi
eseva nayo. Dveti vuttaṭṭhāne pana nahetuyā laddhavasena vāradvayaṃ veditabbaṃ.
@Footnote: 1 cha.Ma. ayaṃ saddo na dissati  2 cha.Ma. nāsevanapaccaye kusalākusalā paṭhamajavanavasena
@veditabbā                3 cha.Ma. ayaṃ pāṭho na dissati

---------------------------------------------------------------------------------------------
page485.
     [105-106] Timūlakādīsu pana sabbesu nārammaṇapaccayassa aparihīnattā
ekameva vissajjananti ayaṃ paccanīye nahetupaccayaṃ ādiṃ katvā ekamūlakādīsu
gaṇanā.
     [107-130] Nārammaṇapaccayādayo pana ekamūlake tāva purimena sadisattā
idhāpi na dassitāyeva. Nārammaṇapaccayavasena dumūlake nārammaṇapaccayā nahetuyā
ekanti nahetudumūlake vuttameva. Nādhipatiyā pañcāti nārammaṇapaccaye laddhavasena
veditabbāti evaṃ sabbasaṃsandanesu ūnataragaṇanasseva paccayassa vasena gaṇanā
veditabbā. Yattha yattha ca nārammaṇapaccayo pavisati, tattha tattha rūpameva
paccayuppannaṃ. Nānantaranasamanantaranaaññamaññanaupanissayanāhāranaindriyanasampayutta-
nonatthinovigatapaccayānaṃ paviṭṭhaṭṭhānepi eseva nayo. Nāhāranaindriyanajhāna-
namaggapaccayā sabbattha sadisavissajjanā. Nasahajātādicatukkaṃ idhāpi parihīnamevāti
idamettha lakkhaṇaṃ. Iminā pana lakkhaṇena sabbesu dumūlakādīsu "ayaṃ paccayo
mūlaṃ, ayañcettha 1- dumūlako, ayaṃ timūlako, ayaṃ sabbamūlako"ti taṃ 2- sallakkhetvā
ūnataragaṇanassa paccayassa vasena gaṇanā veditabbāti.
                      Paccayapaccanīyavaṇṇanā niṭṭhitā.
                           -----------
                   Paṭiccavāra paccayānulomapaccanīyavaṇṇanā
     [131-189] Idāni anulomapaccanīye gaṇanaṃ dassetuṃ hetupaccayā
nārammaṇe pañcātiādi āraddhaṃ. Tattha. Hetādhipatimaggapaccayesu anulomato
ṭhitesu sahajātādayova cattāro sabbaṭṭhānikapaccayā, āhārindriyajhānamaggapaccayā
cattāroti ime aṭṭha paccanīyato na labbhanti. Hetupaccayādivasena hi uppajjamāno
@Footnote: 1 cha.Ma. ayamettha         2 cha.Ma. ayaṃ pāṭho na dissati

---------------------------------------------------------------------------------------------
page486.
Dhammo ime aṭṭha paccaye alabhanto nāma natthi. Ārammaṇānantara-
samanantarūpanissayasampayuttanatthivigatapaccayesu pana anulomato ṭhitesu arūpaṭṭhānikā
paccanīkato na labbhanti. Na hi ārammaṇapaccayādīhi uppajjamānā anantarapaccayādayo
na labbhanti. 1- Sahajātaaññamaññanissayakammāhārindriyaatthiavigatapaccayesu pana
anulomato ṭhitesu cattāro sabbaṭṭhānikāyeva paccanīkato na labbhanti. Etesañhi
paccayānaṃ vasena uppajjamāno sabbaṭṭhānike alabhanto nāma natthi.
Pacchājātapaccayassa anulomato ṭhānaṃ nāma natthi. Evaṃ sesesu anulomato ṭhitesu
ye ca labbhanti, ye ca na labbhanti, te sallakkhetvā sabbesupi dumūlakādīsu
nayesu tesaṃ tesaṃ paccayānaṃ saṃsandane ūnataragaṇanānaṃyeva vasena gaṇanā
veditabbāti.
                   Paccayānulomapaccanīyavaṇṇanā niṭṭhitā.
                          -------------
                   Paṭiccavāra paccayapaccanīyānulomavaṇṇanā
    [190] Idāni paccanīyānulome gaṇanaṃ dassetuṃ nahetupaccayā ārammaṇe
dvetiādi āraddhaṃ. Tattha hetumhi paccanīkato ṭhite ṭhapetvā adhipatiṃ avasesā
anulomato labbhanti. Pacchājāto pana anulomato sabbattheva na labbhati, ye
nava paccayā "arūpānaññevā"ti vuttā, tesu purejātañca āsevanañca ṭhapetvā
avasesesu sattasu paccanīkato ṭhitesu sesā arūpaṭṭhānikā anulomato na labbhanti.
Yo hi ārammaṇādīhi nuppajjati, na so anantarādayo labhati. Paṭisandhivipāko pana
purejātato sabbavipāko ca saddhiṃ kiriyāmanodhātuyā āsevanato anuppajjamānopi
anantarādayo labhati, tasmā "purejātañca āsevanañca ṭhapetvā"ti vuttaṃ.
@Footnote: 1 cha.Ma. anantarasamanantarapaccayādayo na labhanti

---------------------------------------------------------------------------------------------
page487.
     Purejātapacchājātāsevanavipākavippayuttesu paccanīkato ṭhitesu avigataṃ 1-
ṭhapetvā avasesā anulomato labbhanti. Kammapaccaye paccanīkato ṭhite ṭhapetvā
vipākapaccayaṃ avasesā anulomato labbhanti. Āhārindriyesu paccanīkato ṭhitesu
ṭhapetvā sabbaṭṭhānike ceva aññamaññakammāhārindriyapaccaye ca avasesā
anulomato na labbhanti, itare yujjamānakavasena labbhanti. Jhānapaccaye paccanīkato
ṭhite hetādhipatāsevanamaggapaccayā anulomato na labbhanti, maggapaccaye paccanīkato
ṭhite hetādhipatipaccayā anulomato na labbhanti. Vippayuttapaccaye paccanīkato
ṭhite purejātapaccayaṃ ṭhapetvā avasesā anulomato labbhanti. Evantesu tesu
paccayesu paccanīkato ṭhitesu ye ye anulomato na labbhanti, te te ñatvā
tesaṃ tesaṃ paccayānaṃ saṃsandane ūnataragaṇanānaṃ vasena gaṇanā veditabbā.
    [191-195] 2- Dumūlakādīsu nayesu yaṃ yaṃ ādiṃ 2- katvā ye ye dukādayo
dassitā, te te labbhamānālabbhamānapaccayavasena yathā yathā dassitā, tathā tathā
sādhukaṃ sallakkhetabbā. Tattha yaṃ nahetuvasena dumūlakādayo naye dassentena
nahetupaccayā nārammaṇapaccayā .pe. Nāsevanapaccayāti vatvā "yāva āsevanā
sabbaṃ sadisan"ti vuttaṃ. Tassa "naaññamaññapaccayā sahajāte ekan"tiādīhi
sadisatā veditabbā. Yañca "nakamme gaṇite pañca gaṇhātī"ti 3- sīhalabhāsāya
likhitaṃ, tassattho:- nahetupaccayamādiṃ katvā nakammapaccayāti evaṃ nakammapaccayena
ghaṭite sahajāte ekanti evaṃ dassitā pañceva paccayā anulomato labbhanti,
na aññeti. Evaṃ aññesupi evarūpesu ṭhānesu byañjanaṃ anādiyitvā
adhippetatthoyeva gahetabbo. Evarūpañhi byañjanaṃ attano saññānibandhanatthaṃ
porāṇehi sakabhāsāya 4- likhitaṃ.
@Footnote: 1 cha.Ma. ekaṃ          2-2 cha.Ma. dumūlakādīsu ca nayesu yaṃ yaṃ paccayaṃ ādiṃ
@3 Sī. pañca pañhātīti     4 cha.Ma. sakasakabhāsāya

---------------------------------------------------------------------------------------------
page488.
     Apica imasmiṃ paccanīyānulome paccayuppannadhammesupi atthidhammo
kammapaccayaṃ labhati, na indriyapaccayaṃ, so asaññesu ceva pañcavokārabhave pavatte
ca rūpajīvitindriyavasena veditabbo. Atthidhammo maggapaccayaṃ labhati, na hetupaccayaṃ,
so vicikicchuddhaccasahagatamohavasena 1- veditabbo, atthidhammo jhānapaccayaṃ labhati,
na maggapaccayaṃ, so manodhātuahetukamanoviññāṇadhātuvasena veditabbo. Yattha
kaṭattārūpāni nānākkhaṇikakammavaseneva kammapaccayaṃ labhanti, tattha rūpadhammā
hetādhipativipākindriyajhānamaggapaccaye na labhanti, sabbaṭṭhānikā paccanīyā na
honti. Ahetuke adhipatipaccayo natthīti imesampi pakiṇṇakānaṃ vasenettha
gaṇanavāro asammohato veditabbo.
     Tatrāyaṃ nayo:- nahetupaccayā ārammaṇe dveti ettha tāva ahetukamoho
ceva ahetukavipākakiriyā ca paccayuppannā, 2- tasmā akusalenākusalaṃ,
abyākatenābyākataṃ sandhāya ettha dveti vuttaṃ. Sesesupi eseva nayo.
Āsevane pana vipākaṃ na labbhati, tathā kiriyāmanodhātu. Tasmā kiriyāhetukamano-
viññāṇadhātuvasenettha abyākatenābyākatanti 3- veditabbaṃ. Vipāke ekanti
abyākatenābyākatameva. Magge ekanti akusalenākusalameva.
    [196-197] Nārammaṇamūlake hetuyā pañcāti rūpameva sandhāya vuttaṃ,
tañhi kusalaṃ akusalaṃ abyākataṃ kusalābyākataṃ akusalābyākatañcāti pañca
koṭṭhāse paṭicca uppajjati. Sabbapañcakesupi eseva nayo. Aññamaññe ekanti
bhūtarūpāni ceva vatthuñca sandhāya vuttaṃ. Tāni hi nārammaṇapaccayā aññamaññapaccayā
uppajjanti. Timūlakepi eseva nayo.
    [198-202] Nādhipatimūlake hetuyā navāti anulome hetumhi vuttāneva.
Tīṇītiādīnipi heṭṭhā anulome vuttasadisāneva. Timūlake dveti heṭṭhā nahetupaccayā
ārammaṇe vuttasadisāneva.
@Footnote: 1 cha.Ma......sahajātamohavasena  2 cha.Ma. paccayuppannaṃ  3 cha.Ma. iti-saddo na dissati

---------------------------------------------------------------------------------------------
page489.
    [203-233] Napurejātamūlake hetuyā sattāti heṭṭhā "āruppe kusalaṃ
ekaṃ khandhaṃ paṭiccā"tiādinā nayena napurejāte 1- dassitāneva. Sabbasattakesupi
eseva nayo. Nakammamūlake hetuyā tiṇītiādīsu cetanāva paccayuppannā,
tasmā kusalaṃ akusalaṃ abyākatañca paṭicca uppattiṃ sandhāya tīṇīti vuttaṃ. Iminā
nayena "ekaṃ dve tīṇi pañca satta navā"ti āgataṭṭhānesu gaṇanā veditabbā.
"cattāri cha aṭṭhā"ti imā pana tisso gaṇanā natthevāti.
                   Paccayapaccanīyānulomavaṇṇanā niṭṭhitā.
                   Niṭṭhitā ca paṭiccavārassa atthavaṇṇanā.
                          -------------
                        2. Sahajātavāravaṇṇanā
    [234-242] Sahajātavāre kusalaṃ dhammaṃ sahajātoti kusalaṃ dhammaṃ paṭicca
tena sahajāto hutvāti attho. Sesamettha paṭiccavāre vuttanayeneva veditabbaṃ.
Avasāne panassa "paṭiccatthaṃ 2- nāma sahajātatthaṃ, sahajātatthaṃ nāma paṭiccatthan"ti
idaṃ ubhinnampi etesaṃ vārānaṃ atthato ninnānākaraṇabhāvadassanatthaṃ vuttaṃ.
Atthato hi ete dvepi ninnānākaraṇā. Evaṃ santepi aññamaññassa
atthaniyamanatthaṃ vuttā. "cakkhuñca paṭicca rūpe cā"tiādīsu hi asahajātampi
paṭicca uppajjatīti vuccati. Sahajātampi ca upādārūpaṃ bhūtarūpassa paccayo na
hoti. Iti paṭiccavārena sahajātapaccayabhāvaṃ, sahajātavārena ca paṭiccāti vuttassa
sahajātabhāvaṃ niyametuṃ ubhopete vuttā. Apica tathā bujjhanakānaṃ ajjhāsayavasena
desanāvilāsena niruttipaṭisambhidāppabhedajānanavasena cāpi ete ubhopi vuttāti.
                      Sahajātavāravaṇṇanā niṭṭhitā.
                         --------------
@Footnote: 1 cha.Ma. purejāte    2 Sī.,Ma. paṭiccaṭṭhaṃ, cha. paṭiccattaṃ. evamuparipi

---------------------------------------------------------------------------------------------
page490.
                         3. Paccayavāravaṇṇanā
    [243] Paccayavāre kusalaṃ dhammaṃ paccayāti kusaladhamme patiṭṭhito hutvā
kusalaṃ dhammaṃ nissayaṭṭhena paccayaṃ katvāti attho. Kusalaṃ ekaṃ khandhaṃ paccayāti
kusalaṃ ekaṃ khandhaṃ nissayaṃ 1- katvā tayo khandhā uppajjanti hetupaccayāti
vuttaṃ hoti. Imināva upāyena sabbapadesu attho veditabbo. Vatthuṃ paccayā
vipākābyākatā kiriyābyākatā khandhāti idaṃ pañcavokāre pavattivasena vuttaṃ.
Pañcavokāre pavattiyañhi khandhānaṃ purejātaṃ vatthuṃ 2- nissayapaccayo hoti.
Paṭiccatthassa pana sahajātatthattā paṭiccavāre esa nayo na labbhatīti paṭisandhiyaṃ
sahajātameva vatthuṃ sandhāya "vatthuṃ paṭicca khandhā"ti vuttaṃ. Kusalaṃ ekaṃ khandhañca
vatthuñca paccayā tayo khandhātiādīsupi imināva nayena attho veditabbo.
     Abyākataṃ dhammaṃ paccayā kusalo ca abyākato cāti kusalābyākatānaṃ
hetupaccayavasena ekato uppattiṃ sandhāya vuttaṃ. Kusaluppattikkhaṇasmiñhi vatthuṃ
nissāya kusalā khandhā cittasamuṭṭhāne ca mahābhūte nissāya cittasamuṭṭhānaṃ
upādārūpaṃ hetupaccayavasena ekato uppajjati. Iti paccayabhūtassa abyākatassa
nānattepi paccayuppannānaṃ hetupaccayavasena ekato uppattiṃ sandhāyetaṃ vuttanti
veditabbaṃ. Aññesupi evarūpesu ṭhānesu eseva nayo. Evaṃ imasmiṃ hetupaccaye
sahajātañca purejātañca nissayaṭṭhena paccayaṃ katvā sattarasa pañhā vissajjitā.
Tattha khandhā ceva bhūtā ca sahajātavasena, vatthuṃ 2- sahajātapurejātavasena gahitaṃ.
Paṭiccavāre pana sahajātavasena paccayo labbhati, tasmā tattha naveva pañhā
vissajjitā. Ye panete ettha sattarasa pañhā vissajjitā, tesu ekādike
ekāvasāne vissajjane kusalādīsu ekapaccayato eko paccayuppanno. Ekādike
dukāvasāne ekapaccayato nānāpaccayuppanno. Dukādike ekāvasāne nānāpaccayato
eko paccayuppanno. Dukādike dukāvasāne nānāpaccayato nānāpaccayuppanno.
@Footnote: 1 cha.Ma. nissayapaccayaṃ   2 cha.Ma. vatthu

---------------------------------------------------------------------------------------------
page491.
    [248-252] Ārammaṇapaccayādīsupi imināva upāyena pañhāvissajjanappabhedo
veditabbo. Yampanetaṃ ārammaṇe 1- vatthuṃ paccayā khandhāti vuttaṃ, taṃ
paṭisandhikkhaṇe vipākakkhandheyeva sandhāya vuttaṃ. Cakkhuviññāṇādīni abyākataṃ
nissāya ārammaṇapaccayena uppajjantānaṃ pabhedadassanatthaṃ vuttāni. Puna vatthuṃ
paccayāti pavatte vipākakiriyābyākatānaṃ uppattidassanatthaṃ vuttaṃ. Sesaṃ
purimanayeneva veditabbaṃ. Evaṃ imasmiṃ ārammaṇapaccaye sahajātañca purejātañca
paccayaṃ katvā satta pañhā vissajjitā. Tattha khandhā sahajātavasena, vatthuṃ 2-
sahajātapurejātavasena, cakkhvāyatanādīni purejātavasena gahitāni. Paṭiccavāre pana
sahajātavaseneva paccayo labbhati, tasmā tattha tayova pañhā vissajjitā.
    [253-254] Adhipatipaccaye vipākābyākataṃ lokuttarameva veditabbaṃ.
Anantarasamanantarā rūpābhāvena ārammaṇasadisā. Parato āsevananatthivigatesupi
eseva nayo.
    [255] Sahajātapaccaye kaṭattārūpaṃ upādārūpanti upādārūpasaṅkhātaṃ
kaṭattārūpaṃ. Idaṃ asaññasattānaññeva rūpaṃ sandhāya vuttaṃ. Cakkhvāyatanādīni
pañcavokāravasena vuttāni.
    [256-257] Aññamaññapaccaye ca yathā ārammaṇapaccayā evanti
vissajjanasamataṃ sandhāya vuttaṃ. Paccayuppannesu pana nānattaṃ atthi.
    [258] Upanissayapaccaye ārammaṇapaccayasadisanti rūpābhāvatopi vissajjanasamatāyapi
vuttaṃ.
    [259-260] Vatthuṃ purejātapaccayātiādīnaṃ paṭiccavāre vuttanayeneva
attho gahetabbo.
@Footnote: 1 cha.Ma. ārammaṇapaccaye   2 cha.Ma. vatthu

---------------------------------------------------------------------------------------------
page492.
    [261-266] Kammapaccaye tīṇīti kusalaṃ paccayā kusalo abyākato
kusalābyākato cāti evaṃ tīṇi veditabbāni. Akusalepi eseva nayo.
    [267-268] Vippayuttapaccaye khandhe vippayuttapaccayāti khandhe nissāya
vippayuttapaccayā uppajjantīti attho. Khandhā vatthuṃ vippayuttapaccayāti khandhā
vatthuṃ nissāya vippayuttapaccayā uppajjantīti attho. Sesaṃ heṭṭhā vuttanayeneva
veditabbaṃ.
    [269-276] Idāni yathāladdhāni vissajjanāni gaṇanavasena dassetuṃ
hetuyā sattarasātiādimāha. Tattha hetuyā sattarasāti kusalena kusalaṃ, kusalenābyākataṃ,
kusalena kusalābyākatanti evaṃ kusalavasena ekādikāni ekāvasānāni dve,
dukāvasānamekanti tīṇi vuttāni honti, tathā akusalavasena. Abyākatenābyākataṃ,
teneva kusalaṃ, akusalaṃ, kusalābyākataṃ, akusalābyākatañca, kusalābyākatehi kusalaṃ,
abyākataṃ, kusalābyākataṃ, akusalābyākatehi akusalaṃ, abyākataṃ, akusalābyākatanti
evaṃ sattarasa vārāni veditabbāni.
     Ārammaṇe sattāti kusalena kusalaṃ, akusalenākusalaṃ, abyākatenābyākataṃ,
abyākatena kusalaṃ, abyākatena akusalaṃ, kusalābyākatena kusalaṃ, akusalābyākatenā-
kusalanti evaṃ satta.
     Vipāke ekataṃti abyākatena abyākatameva. Evamettha sattarasa satta
ekanti tayo vāraparicchedā honti. Tesu dvādasa sattarasakā ekādasa 1-
sattakā ekaṃ ekakanti te sabbe sādhukaṃ sallakkhetvā parato dukatikādivasena
paccayasaṃsandane ūnataragaṇanassa vasena gaṇanā veditabbā. Sakkā hi imāya
gaṇanāya dukamūlakādīsu vāraparicchedaṃ 2- jānitunti puna "kusalaṃ dhammaṃ paccayā
@Footnote: 1 cha.Ma. dasa     2 cha.Ma. vāraparicchede

---------------------------------------------------------------------------------------------
page493.
Kusalo dhammo"ti anāmasitvā gaṇanavaseneva vāraparicchedaṃ dassetuṃ hetupaccayā
ārammaṇe sattātiādi āraddhaṃ.
     Tattha kusalaṃ dhammaṃ paccayā kusalo dhammo uppajjati hetupaccayā
ārammaṇapaccayā. Kusalaṃ ekaṃ khandhaṃ paccayā tayo khandhāti iminā nayena
ārammaṇe laddhavissajjanāni vitthāretabbāni. Ayantāva anulome nayo.
    [277-285] Paccanīye pana kusalaṃ na labbhatīti akusalaṃ dhammaṃ
paccayāti akusalamevādiṃ katvā vissajjanaṃ āraddhaṃ. Taṃ yathāpālimeva niyyāti.
Yañhettha vattabbaṃ siyā, taṃ paṭiccavārassa paccanīye vuttameva.
    [286-287] Yampanetaṃ paccanīye laddhavissajjanaparicchedaṃ gaṇanato
dassetuṃ nahetuyā cattārītiādi vuttaṃ, tattha cattāri sattarasa satta pañca
tīṇi ekanti cha paricchedā. Tesaṃ vasena dukatikādīsu paccayasaṃsandane gaṇanā
veditabbā. Yo hi paccayo sattarasa vissajjanāni labhati, tena saddhiṃ sadisasaṃsandane
sattarasa, ūnatarasaṃsandane sesā chāpi paricchedā labbhanti. Evaṃ sesesupi
adhikapparicchedaṃ ṭhapetvā samasamā ūnatarā ca labbhanti. 1-
     Ettha ca adhikatarā na labbhantīti ayamettha niyamo, samasamā pana
ūnatarā ca atthā virodhe sati labbhanti. Tenevettha "nahetupaccayā nārammaṇe
ekan"tiādi vuttaṃ. Ettha hi nahetuyā catunnaṃ, nārammaṇe pañcannaṃ āgatattā
nahetuvasena cattārīti vattabbaṃ siyā, nārammaṇena saddhiṃ ghaṭitattā pana
sārammaṇadhammo 2- virujjhatīti akusalaṃ dhammaṃ paccayā akusalo dhammo, abyākataṃ
dhammaṃ paccayā akusalo, akusalañca abyākatañca dhammaṃ paccayā akusaloti tīṇi
vissajjanāni parihīnāni. Abyākataṃ dhammaṃ paccayā abyākatoti rūpavasena ekameva
@Footnote: 1 cha.Ma. labbhantīti      2 cha.Ma. ārammaṇadhammo

---------------------------------------------------------------------------------------------
page494.
Vuttaṃ. Evaṃ sabbattha viruddhāviruddhaṃ ñatvā labbhamānaparicchedo veditabbo.
Apicettha idaṃ nayamattadassanaṃ. Nādhipatiyā cattārīti nahetuyā laddhāneva.
Sesacatukkesupi eseva nayo.
     Nānantare ekanti ahetukacittasamuṭṭhānassa ceva sesarūpassa ca vasena
abyākatenābyākataṃ. Evaṃ sabbesu ekakesu yujjamānakarūpaṃ jānitabbaṃ.
Napurejāte dveti idhāpi nahetuvasena cattārīti vattabbaṃ siyā, napurejātena
saddhiṃ ghaṭitattā pana abyākataṃ dhammaṃ paccayā akusalo, akusalañca abyākatañca
dhammaṃ paccayā akusaloti vatthupurejātavasena dve vissajjanāni parihīnāni.
Āruppe pana ahetukamohassa ahetukakiriyāya 1- ca vasena dve vuttāni.
Navippayutte dveti āruppe ahetukākusalakiriyāvasena dve. Nonatthinovigatesu
ekanti sabbassa rūpassa vasena abyākatenābyākataṃ daṭṭhabbaṃ. Tikādīsu
apubbaṃ natthi.
    [288] Nārammaṇamūlake pana nādhipatiyā pañcāti nārammaṇe laddhāneva.
Nakamme ekanti ettha cittasamuṭṭhānañca kaṭattārūpañca aggahetvā sesarūpavasena
abyākatenābyākataṃ veditabbaṃ.
    [289-296] Nādhipatimūlake napurejāte sattāti napurejāte laddhāneva.
Napacchājāte sattarasāti imānipi tattha laddhāni sattaraseva. Nānantaranasamanantara-
naaññamaññanaupanissayanasampayuttanonatthinovigatamūlakāni nārammaṇamūlakasadisāneva.
Imināva nayamattadassanena sabbattha āgatānāgataṃ labbhamānālabbhamānañca
veditabbanti.
                        Paccanīyavaṇṇanā niṭṭhitā.
                          -------------
@Footnote: 1 cha.Ma. ahetukakiriyassa

---------------------------------------------------------------------------------------------
page495.
    [297-328] Imināyeva pana lakkhaṇena anulomaṃ purato katvā
anulomapaccanīye paccanīyaṃ purato katvā paccanīyānulome ca gaṇanaparicchedo
āgatānāgataṃ labbhamānālabbhamānañca veditabbanti.
                       Paccayavāravaṇṇanā niṭṭhitā.
                          ------------
                         4. Nissayavāravaṇṇanā
    [329-337] Nissayavāre kusalaṃ dhammaṃ nissāyāti kusalaṃ dhammaṃ paccayaṭṭhena 1-
nissayaṃ katvāti attho. Sesamettha paccayavāre vuttanayeneva veditabbaṃ. Avasāne
panassa "paccayatthaṃ nāma nissayatthaṃ, nissayatthaṃ nāma paccayatthan"ti idaṃ
ubhinnampi etesaṃ vārānaṃ atthato ninnānākaraṇabhāvadassanatthaṃ vuttaṃ. Atthato
hi etepi paṭicca sahajātā viya ninnānākaraṇā. Evaṃ santepi aññamaññassa
atthaniyamanatthaṃ vuttā. Avijjāpaccayā saṅkhārātiādīsu hi anissāya vattamānaṃ
nānākkhaṇikampi "paccayā uppajjatī"ti vuttaṃ. Aññamaññaṃ allīyitvā
ṭhitakaṭṭhādīsu ca ekaṃ ekassa nissayapaccayo na hoti, tathā upādārūpaṃ mahābhūtassa
nissayapaccayo na hotiyeva. Iti paccayavārena nissayapaccayabhāvaṃ nissayavārena
ca paccayāti vuttassa sahajātapurejātabhāvaṃ niyametuṃ ubhopete vuttā. Apica tathā
bujjhanakānaṃ ajjhāsayavasena desanāvilāsena niruttipaṭisambhidāppabhedajānanavasena
cāpi ete ubhopi vuttāti veditabbāti. 2-
                       Nissayavāravaṇṇanā niṭṭhitā.
                           -----------
@Footnote: 1 cha.Ma. patiṭṭhaṭṭhena    2 cha.Ma. veditabbātīti pāṭho na dissati

---------------------------------------------------------------------------------------------
page496.
                         5. Saṃsaṭṭhavāravaṇṇanā
    [338-346] Saṃsaṭṭhavāre kusalaṃ dhammaṃ saṃsaṭṭhoti kusalaṃ dhammaṃ
ekuppādādilakkhaṇena sampayogaṭṭhena paccayaṃ katvāti attho. Kusalaṃ ekaṃ khandhaṃ
saṃsaṭṭhoti kusalaṃ ekaṃ khandhaṃ sampayuttapaccayaṃ katvā tayo khandhā uppajjanti
hetupaccayāti vuttaṃ hoti. Iminā upāyena sabbapadesu attho veditabbo.
Imasmiñca pana hetupaccaye arūpadhammasseva sampayogaṭṭhena paccayaṃ katvā tayo
pañhā vissajjitā. Yathā ca hetupaccaye, tathā ārammaṇapaccayādīsupi, kevalaṃ
vipākapaccaye ekameva vissajjanaṃ.
    [347-350] Idāni yathāladdhāni vissajjanāni gaṇanavasena dassetuṃ
hetuyā tīṇītiādi vuttaṃ. Tattha sabbattikesu kusalena kusalaṃ, akusalena akusalaṃ,
abyākatena abyākatanti ayameva niyamo kato. 1- Ekake pana abyākatena
abyākatameva labbhati. 2- Evamettha bāvīsatiyā paccayesu tīṇi, vipāke ekanti
dve paricchedā. Pacchājāte anulomaṃ natthi. Tasmā tīṇi ekanti imesaññeva
vasena dukatikādīsu paccayasaṃsandane yattha vipākapaccayo pavisati, tattha ekaṃ,
sesesu tīṇīti evaṃ gaṇanā veditabbāti. Sesamettha anulome uttānatthameva.
    [351-354] Paccanīye pana kusalaṃ na labbhatīti akusalameva ādiṃ
katvā vissajjanaṃ kataṃ, taṃ uttānatthameva.
    [359] Yampanetaṃ 3- paccanīye vissajjanaparicchedaṃ gaṇanāto dassetuṃ
nahetuyā dvetiādi vuttaṃ, tattha dve tīṇi ekanti tayo paricchedā, tesaṃ
vasena dukatikādīsu paccayasaṃsandane gaṇanā veditabbā. Idhāpi adhikataragaṇanānaṃ
ūnataragaṇanena saddhiṃ saṃsandane ūnataragaṇanameva labbhati, samagaṇanena saddhiṃ samagaṇanaṃ.
@Footnote: 1 cha.Ma. ayaṃ pāṭho na dissati   2 cha.Ma. labbhatīti  3 cha.Ma. yampanettha

---------------------------------------------------------------------------------------------
page497.
Yasmā cettha arūpadhammāyeva paccayuppannā, tasmā nahetunādhipatinapurejāta-
napacchājātanāsevananakammanavipākanajhānanamagganavippayuttavasena daseva paccayā
paccanīkato dassitā, sesā cuddasa na labbhanti. Yepi labbhanti, tesupi
vipāke paccayuppanne nakammanavipākā na labbhanti.
    [360-368] Nahetupaccayā nādhipatiyā dveti nahetuyā laddhaṃ dvayameva.
Sesadvayesupi eseva nayo. Nakamme ekanti ahetukakiriyācetanaṃ paccayuppannaṃ
katvā abyākatena abyākataṃ. Navipāke dveti ahetukamohakiriyāvasena dve.
Najhāne ekanti ahetukapañcaviññāṇavasena abyākatavissajjanaṃ veditabbaṃ.
Namagge ekanti ahetukavipākakiriyāvasena abyākatavissajjanaṃ. Iminā upāyena
sabbasaṃsandanesu attho veditabboti.
    [369-383] Anulomapaccanīye heṭṭhā vuttā nahetuādayo daseva
paccanīyato labbhanti, na sesā. Yepi labbhanti, tesupi hetumhi anulomato
ṭhitesu 1- jhānamaggā paccanīyato na labbhanti. Sabbaṃ heṭṭhā vuttānaṃ vaseneva 2-
veditabbanti.
    [384-391] Paccanīyānulome nahetupaccayuppannesu ahetukamohova
jhānamaggapaccayaṃ labhati, sesā na labbhanti. 3- Najhānapaccaye aṭṭhāhetukacittānipi.
Nakammapaccayā nahetupaccayā naadhipatipaccayā napurejātapaccayā ārammaṇe
ekanti āruppe ahetukakiriyācetanāvasena abyākatena abyākataṃ. Iminā upāyena
yaṃ labbhati, yañca na labbhati, tassa vasena sabbattha gaṇanā veditabbāti.
                       Saṃsaṭṭhavāravaṇṇanā niṭṭhitā.
                         --------------
@Footnote: 1 cha.Ma. ṭhite  2 cha.Ma. vuttanayeneva    3 cha.Ma. na labhanti

---------------------------------------------------------------------------------------------
page498.
                        6. Sampayuttavāravaṇṇanā
    [392-400] Sampayuttavāre kusalaṃ dhammaṃ sampayuttoti kusalaṃ dhammaṃ
sampayuttapaccayaṃ katvāti attho. Sesamettha saṃsaṭṭhavāre vuttanayeneva veditabbaṃ.
Avasāne panassa "saṃsaṭṭhatthaṃ nāma sampayuttatthaṃ, sampayuttatthaṃ nāma saṃsaṭṭhatthan"ti
idaṃ ubhinnampi etesaṃ vārānaṃ atthato ninnānākaraṇabhāvadassanatthaṃ
vuttaṃ. Atthato hi etepi paṭicca sahajātā viya paccayanissayā viya ca
ninnānākaraṇā. Evaṃ santepi aññamaññassa atthaniyamanatthaṃ vuttā. "saṃsaṭṭhā
yojitā hayā"tiādīsu 1- asampayuttampi saṃsaṭṭhanti vuccati. "yā sā vīmaṃsā
kosajjasahagatā kosajjasampayuttā"tiādīsu 2- asaṃsaṭṭhaṃ 3- vokiṇṇampi sampayuttanti
āgataṃ. 4- Iti saṃsaṭṭhavārena ekuppādādilakkhaṇassa 5- sampayuttassa saṃsaṭṭhabhāvaṃ
sampayuttavārena ca saṃsaṭṭhassa ekuppādādilakkhaṇassa sampayuttabhāvaṃ niyāmetuṃ
ubhopete vuttā. Apica tathā bujjhanakānaṃ ajjhāsayavasena desanāvilāsena
niruttipaṭisambhidāppabhedajānanavasena cāpi ete ubhopi vuttāti veditabbāti. 6-
                      Sampayuttavāravaṇṇanā niṭṭhitā.
                         ---------------
     Etesu pana chasu vāresu atthi koci paccayo ekantaṃ anulomato na
tiṭṭhati, paccanīkatova tiṭṭhati, atthi ekantaṃ paccanīkato na tiṭṭhati, anulomatova
tiṭṭhati, atthi anekantaṃ anulomato ceva tiṭṭhati, paccanīkato cāti idaṃ pakiṇṇakaṃ
veditabbaṃ. Tattha paṭhamo pañho pacchājātassa, dutiyo pañho mahācatukkassa,
tatiyo yujjamānakānaṃ sesānaṃ vasena veditabbo. 7-
@Footnote: 1 khu.jā. 28/420/160 (syā)          2 saṃ.Ma. 19/832/245
@3 Sī.,Ma. ayaṃ sampayuttaṭṭho nāma asaṃsaṭṭhaṃ    4 cha.Ma. ayaṃ pāṭho na dissati
@5 cha.Ma. ekuppādalakkhaṇassa              6 cha.Ma. veditabbātīti pāṭho na dissati
@7 cha.Ma. veditabboti

---------------------------------------------------------------------------------------------
page499.
                       7. Pañhāvāravibhaṅgavaṇṇanā
    [401-403] Pañhāvāre "siyā kusalo dhammo kusalassa dhammassa
hetupaccayena paccayo"tiādīnaṃ 1- kusalattike uddharitabbapucchānaṃ labbhamānavasena
vissajjanaṃ dassetuṃ kusalo dhammo kusalassa dhammassa hetupaccayena paccayotiādi
vuttaṃ. Kusalo ca nāmesa sayaṃ uppajjanto ṭhapetvā pacchājātañca
vipākañca sesehi bāvīsatiyā paccayehi uppajjati, kusalassa paccayo honto
ṭhapetvā purejātapacchājātavipākavippayutte sesehi vīsatiyā paccayehi paccayo
hoti. Tasmā yehi paccayehi kusalo kusalassa paccayo hoti, te paccaye
paṭipāṭiyā dassetuṃ hetupaccayenātiādi āraddhaṃ.
     Tattha yā esā paccayavibhaṅgavāre viya "hetusampayuttakānaṃ dhammānan"ti
akatvā "hetū sampayuttakānaṃ khandhānan"ti desanā katā, tassā evaṃ karaṇe
idaṃ payojanaṃ:- tattha hi suññaṭṭhaṃ dīpetuṃ dhammānanti vuttaṃ, idha paccayato
uppajjamānā dhammā rāsito uppajjanti, na ekekatoti rāsaṭṭhaṃ dīpetuṃ
khandhānanti vuttaṃ. Paṭiccavārādīsu vā khandhavasena paccayuppannadesanā āruḷhāti
tenevānukkamena idhāpi āruḷhā. 2- Kasmā panetesu evamāruḷhāti? asaṅkarato
vibhāgadassanatthaṃ. "ekaṃ dhammaṃ paṭicca sesā dhammā"ti hi ādinā nayena vuccamāne
asukadhammaṃ nāma nissāya asukadhammāti na sakkā asaṅkarato paccaye ca
paccayuppanne ca jānituṃ, evaṃ sante uddesaniddesā nibbisesā siyuṃ. Tasmā
asaṅkarato vibhāgadassanatthaṃ evaṃ āruḷhāti veditabbā. Cittasamuṭṭhānānanti
idaṃ yassa abyākatassa kusalo hetupaccayena  paccayo hoti, tameva dassetuṃ
vuttaṃ. Paccayavibhaṅge pana kusalādivasena vibhāgaṃ akatvā sāmaññato sabbesaṃ
hetūnaṃ vasena uppannarūpadassanatthaṃ cittasamuṭṭhānānanti avatvā taṃsamuṭṭhānānanti
@Footnote: 1 cha.Ma....ādinā  2 cha.Ma. āruḷhāti

---------------------------------------------------------------------------------------------
page500.
Vuttaṃ. Tasmā tattha abyākatahetusamuṭṭhānarūpaṃ, okkantikkhaṇe kaṭattārūpampi
saṅgahitaṃ. 1- Iminā upāyena sesesupi evarūpesu vissajjanesu attho veditabbo.
    [404] Dānaṃ datvāti deyyadhammaṃ cajitvā. Yāya vā cetanāya so
diyyati, sā cetanā dānaṃ. Datvāti taṃ cetanaṃ pariyodāpetvā visuddhaṃ katvā.
Sīlaṃ samādiyitvāti pañcaṅgadasaṅgādivasena 2- niccasīlaṃ gaṇhitvā. Iminā
samādānaviratiyeva dassitā. Sampattaviratisamucchedaviratiyo pana loke sīlanti
apākaṭattā na vuttā. Kiñcāpi na vuttā, ārammaṇapaccayā pana hontiyeva. Tattha
samucchedavirati sekkhānaṃyeva kusalassa ārammaṇaṃ hoti, na itaresaṃ. Uposathakammaṃ
katvāti "pāṇaṃ na haññe *- na cādinnamādiye"ti 3- evaṃ vuttaṃ uposathadivasesu
aṭṭhaṅguposathakiriyaṃ katvā. Taṃ paccavekkhatīti taṃ kusalaṃ sekkhopi puthujjanopi
paccavekkhati, arahāpi paccavekkhateva. Arahatopi hi pubbe kataṃ kusalaṃ kusalameva,
yena pana cittena paccavekkhati, taṃ kiriyācittaṃ nāma hoti. Tasmā etaṃ "kusalo
dhammo kusalassa dhammassā"ti imasmiṃ adhikāre na labbhati. Pubbe suciṇṇānīti
"datvā samādiyitvā katvā"ti hi āsannakatāni vuttāni, imāni na āsannakatāni 4-
veditabbāni. Dānādīhi vā sesāni kāmāvacarakusalāni dassetuṃ idaṃ vuttaṃ.
Jhānā vuṭṭhahitvāti jhānā vuṭṭhahitvā. Ayameva vā pāli. Sekkhā gotrabhunti
sotāpannaṃ sandhāya vuttaṃ. So hi gotrabhuṃ paccavekkhati. Vodānanti idaṃ pana
sakadāgāmianāgāmino sandhāya vuttaṃ. Tesañhi taṃ cittaṃ vodānaṃ nāma hoti.
Sekkhāti sotāpannasakadāgāmianāgāmino. Maggā vuṭṭhahitvāti maggaphala-
bhavaṅgātikkamavasena attanā paṭiladdhā maggā vuṭṭhahitvā, suddhamaggatoyeva pana
vuṭṭhāya paccavekkhaṇannāma natthi.
@Footnote: 1 cha.Ma. saṅgahaṃ gataṃ      2 cha.Ma. pañcaṅgādivasena
@3 aṅ.tika. 20/72/208  4 cha.Ma. na āsanne katānīti   * cha.Ma. na hane

Page 501-576.

page501.
     Kusalaṃ aniccatoti ettha vipassanūpagaṃ tebhūmikakusalameva veditabbaṃ, vipassanā-
kusalampana kāmāvacarameva. Cetopariyañāṇenāti rūpāvacarakusalaṃ dasseti. Ākāsā-
nañcāyatanantiādīhi arūpāvacarakusalārammaṇavasena uppajjamānaṃ arūpāvacarakusalameva.
Kusalā khandhā iddhividhañāṇassātiādīhi puggalaṃ anāmasitvā dhammavaseneva 1-
dasseti. Tenevettha heṭṭhā gahitampi cetopariyañāṇaṃ puna vuttaṃ.
    [405] Assādetīti somanassasahagatalobhasampayuttacittehi anubhavati ceva
rajjati ca. Abhinandatīti sappītikataṇhāvasena nandati, haṭṭhappahaṭṭho hoti,
diṭṭhābhinandanāya vā abhinandati. Rāgo uppajjatīti assādentassa rāgo
uppajjati nāma. Idaṃ aṭṭhapi lobhasahagatāni gahetvā vuttaṃ. Diṭṭhi uppajjatīti
abhinandantassa attā attaniyantiādivasena catūhipi cittehi sampayuttā diṭṭhi
uppajjati. Asanniṭṭhānagatassa panettha vicikicchā uppajjati. Vikkhepagatassa
uddhaccaṃ, akataṃ vata me kalyāṇanti vippaṭisārino domanassaṃ. Taṃ ārabbhāti tāni
pubbe 2- suciṇṇāni ārammaṇaṃ katvāti attho. Bahuvacanassa hesa ekavacanādeso,
jātivasena vā ekavacanamevetaṃ.
    [406] Arahā maggā vuṭṭhahitvāti maggavīthiyaṃ phalānantarassa bhavaṅgassa
atikkamanavasena vuṭṭhahitvā. Paccavekkhaṇacittāni panassa kiriyābyākatāni. Evaṃ
kiriyābyākatassa ārammaṇapaccayaṃ dassetvā puna vipākābyākatassa dassetuṃ
sekkhā vātiādimāha. Kusale niruddheti vipassanājavanavīthiyā pacchinnāya. Vipākoti
kāmāvacaravipāko. Tadārammaṇatāti tadārammaṇatāya, taṃ kusalajavanassa ārammaṇabhūtaṃ
vipassitakusalaṃ ārammaṇaṃ katvā uppajjatīti attho. Na kevalañca tadārammaṇavaseneva,
paṭisandhibhavaṅgacutivasenāpi. Vipāko hi kammaṃ ārammaṇaṃ katvā gahitapaṭisandhikassa
kusalārammaṇo hotiyeva, so pana dubbiññeyyattā idha na dassito.
@Footnote: 1 cha.Ma. dhammavasena     2 cha.Ma. ayaṃ pāṭho na dissati

---------------------------------------------------------------------------------------------
page502.
     Kusalaṃ assādetītiādi akusalajavanāvasāne kusalārammaṇaṃ vipākaṃ dassetuṃ
vuttaṃ. Viññāṇañcāyatanavipākassāti idaṃ dubbiññeyyampi samānaṃ mahaggatavipākassa
tadārammaṇabhāvena anuppattito labbhamānakavasena vuttaṃ. Kiriyassāti arahattaṃ patvā
asamāpannapubbe ākāsānañcāyatane paṭilomato vā ekantarikavasena vā
samāpannakiriyāya. Cetopariyañāṇassātiādīni purato 1- āvajjanāya yojetabbāni.
Yā etesaṃ āvajjanā, tassā kusalā khandhā ārammaṇapaccayena paccayoti
ayañcettha attho.
    [407-409] Rāganti attano vā parassa vā rāgaṃ. Attano rāgavasena
panettha vaṇṇanā pākaṭā hoti. Assādetītiādīni vuttatthāneva. Vicikicchādīsu
pana tīsu assādetabbatāya abhāvato 2- "assādetī"ti na vuttaṃ. Diṭṭhi panettha
uppajjati, sā assādetīti padassa parihīnattā āgatapaṭipāṭiyā paṭhamaṃ na vuttā.
Vicikicchādīsuyeva taṃ taṃ sabhāgaṃ paṭhamaṃ vatvā tassa tassa anantarā vuttā. Imesu
ca pana rāgādīsu "kiṃ ime 3- pāpadhammā uppajjantī"ti akkhantivasena vā "kataṃ
pāpaṃ kataṃ luddhan"ti vippaṭisārādivasena vā domanassuppatti veditabbā.
    [410] Cakkhuṃ aniccatoti vipassanānukkamena dasa 4- oḷārikāyatanāni
vatthurūpañcāti ekādasa rūpāni pākaṭattā gahitāni. Puna rūpāyatanādīni
cakkhuviññāṇādīnaṃ ārammaṇattā gahitāni. Yasmā panesā viññāṇakāyavasena
desanā katā, na dhātuvasena, tasmā manodhātu na gahitā. Evaṃ sabbattha
gahitāgahitaṃ veditabbaṃ.
    [411] Phalaṃ paccavekkhanti nibbānaṃ paccavekkhantīti paccavekkhaṇakusalassa
ārammaṇadassanatthaṃ vuttaṃ.
@Footnote: 1 cha.Ma. parato  2 cha.Ma. abhāvena  3 cha.Ma. me  4 cha.Ma. ayaṃ pāṭho na dissati

---------------------------------------------------------------------------------------------
page503.
    [413-416] Ārammaṇādhipatiniddese sekkhaputhujjanānaṃ vasena catubhūmikaṃ
kusalaṃ dassitaṃ, tathā sahajātādhipatiniddese. Arahato uttamadhammaṃ adhigatattā
lokiyakusalesu garukāro natthīti aggamaggova dassito.
    [417] Anantarapaccaye purimā purimāti ekabhūmikāpi nānābhūmikāpi kusalā
ekato katvā vuttā. Anulomaṃ gotrabhussa, anulomaṃ vodānassāti nānārammaṇavasena.
Gotrabhu maggassa, vodānaṃ maggassāti nānābhūmivasena. Kusalaṃ vuṭṭhānassāti ettha
pana kusalanti tebhūmikakusalaṃ. Vuṭṭhānanti tebhūmikavipākaṃ. Tehi kusalajavanavīthito
vuṭṭhahanti, tasmā vuṭṭhānanti vuccati. Taṃ duvidhaṃ hoti tadārammaṇaṃ bhavaṅgañca.
Tattha kāmāvacarakusalassa ubhayampi vuṭṭhānaṃ hoti, mahaggatassa bhavaṅgameva. Maggo
phalassāti idaṃ yasmā lokuttaravipākaṃ javanavīthipariyāpannattā vuṭṭhānannāma na
hoti, tasmā visuṃ vuttaṃ. Anulomaṃ sekkhāyāti asekkhāya kusalaṃ anantaraṃ na
hoti, tasmā vibhāgaṃ karoti. Phalasamāpattiyāti sotāpattiphalasakadāgāmiphala-
anāgāmiphalasamāpattiyāpi. Phalasamāpattiyāti anāgāmiphalasamāpattiyā. Akusale
duvidhampi vuṭṭhānaṃ labbhati. Vipākābyākatā kiriyābyākatāti ettha vipākābyākatā
vipākābyākatānaṃyeva, kiriyābyākatā kiriyābyākatānaṃyeva veditabbā. Bhavaṅgaṃ
āvajjanāyātiādi vomissakavasena vuttaṃ. Tattha kiriyāti kāmāvacarakiriyā. Sā
duvidhassāpi vuṭṭhānassa anantarapaccayo hoti, mahaggatā bhavaṅgasseva. Iti ye heṭṭhā
paccayavibhaṅganiddese "purimā purimā kusalā dhammā pacchimānaṃ pacchimānaṃ kusalānaṃ
dhammānaṃ anantarapaccayena paccayo"ti ārabhitvā kusalaṃ kusalassa, kusalaṃ
abyākatassa, akusalaṃ akusalassa, akusalaṃ abyākatassa, abyākataṃ abyākatassa,
abyākataṃ kusalassa, abyākataṃ akusalassāti satta vārā dassitā, tesaṃ vasena idha
saṅkhepato anantarapaccayo vibhatto.

---------------------------------------------------------------------------------------------
page504.
     Vitthārato panettha:-
               dasadhā sattarasadhā         samasaṭṭhividhena ca
               bahudhāpi ca niddesaṃ        sādhukaṃ upalakkhayeti. 1-
     Ayañhi anantarapaccayo na kevalaṃ sattadhāva niddesaṃ labhati, kusalaṃ pana
kusalassa vipākassa, akusalaṃ akusalassa vipākassa, vipākaṃ vipākassa kiriyassa, kiriyaṃ
kusalassa akusalassa vipākassa kiriyassāti evaṃ dasadhāpi niddesaṃ labhati. Na
kevalampana 2- dasadhāyeva, kusalaṃ pana kusalassa kusalavipākassa akusalavipākassa, akusalaṃ
akusalassa akusalavipākassa kusalavipākassa, kusalavipākaṃ kusalavipākassa akusalavipākassa
kiriyassa, akusalavipākaṃ akusalavipākassa kusalavipākassa kiriyassa, kiriyaṃ kiriyassa
kusalassa akusalassa kusalavipākassa akusalavipākassāti evaṃ sattarasadhā niddesaṃ labhati.
     Na kevalañca sattarasadhāva, samasaṭṭhividhenāpi niddesaṃ labhateva. Kathaṃ?
Kāmāvacarakusalañhi bhūmibhedena catuvidhassāpi 3- kusalassa anantarapaccayo hoti,
rūpāvacarārūpāvacaraṃ sakasakabhūmikassevāti kusalaṃ kusalassa chabbidhena anantarapaccayo.
Kāmāvacarakusalampana kāmāvacarakusalavipākassa akusalavipākassa rūpāvacaravipākassa
arūpāvacaravipākassa lokuttaravipākassa, rūpāvacarakusalaṃ rūpāvacaravipākassa kāmāvacarakusala-
vipākassa, arūpāvacarakusalaṃ kāmāvacarakusalavipākassa rūpāvacarārūpāvacaralokuttaravipākassa,
lokuttarakusalaṃ lokuttaravipākassāti kusalaṃ vipākassa dvādasavidhena anantarapaccayo.
Akusalaṃ akusalassa akusalavipākassa tebhūmikavipākassāti 4- pañcavidhena anantarapaccayo.
     Kāmāvacarakusalavipākaṃ kāmāvacarakusalavipākassa akusalavipākassa rūpāvacaravipākassa
arūpāvacaravipākassāti kāmāvacarakusalavipākaṃ vipākassa catubbidhena anantarapaccayo.
Rūpāvacaravipākaṃ tebhūmikakusalavipākassāti tividhena anantarapaccayo. Arūpāvacaravipākaṃ
@Footnote: 1 cha.Ma. upalakkhaye      2 cha.Ma. na kevalaṃ
@3 cha.Ma. catubbidhassa      4 cha.Ma. tebhūmakakusalavipākassāti

---------------------------------------------------------------------------------------------
page505.
Arūpāvacaravipākassa kāmāvacarakusalavipākassāti dubbidhena anantarapaccayo.
Lokuttaravipākaṃ catubhūmikakusalavipākassāti catubbidhena anantarapaccayo. Evaṃ kusala-
vipākaṃ vipākassa terasadhā 1- anantarapaccayo. Akusalavipākaṃ akusalavipākassa kāmāvacara-
kusalavipākassāti duvidhena anantarapaccayo. Evaṃ sabbatthāpi 2- vipākaṃ vipākassa
pañcadasavidhena anantarapaccayo. Kāmāvacarakusalavipākampana kāmāvacarakiriyassa, tathā
akusalavipākaṃ, tathā rūpāvacaravipākaṃ, tathā arūpāvacaravipākañcāti vipākaṃ kiriyassāpi 3-
catubbidhena anantarapaccayo.
     Kāmāvacarakiriyaṃ tebhūmikakiriyānaṃ, 4- rūpāvacarārūpāvacarakiriyaṃ sakakiriyānaññe-
vāti 5- kiriyaṃ kiriyassa pañcavidhena anantarapaccayo. Kāmāvacarakiriyaṃ akusalavipākassa
ceva catubhūmikakusalavipākassa ca, rūpāvacarakiriyaṃ kāmāvacarakusalavipākarūpāvacaravipākānaṃ,
arūpāvacarakiriyaṃ catubhūmikakusalavipākassāpīti kiriyaṃ vipākassa ekādasavidhena anantara-
paccayo. Kāmāvacarakiriyampana kāmāvacarakusalassa akusalassāti kusalākusalānaṃ duvidhena
anantarapaccayo hoti. Evaṃ samasaṭṭhividhenāpi niddesaṃ labhati.
     Na kevalañca samasaṭṭhividhena, 6- bahuvidhenāpi labhateva. Kathaṃ? kāmāvacara-
paṭhamamahākusalacittantāva attano ca catunnañca rūpāvacarakusalānaṃ, pādakayogena
soḷasannaṃ somanassalokuttarānanti ekavīsatiyā ca kusalānaṃ, javanapariyosāne
tadārammaṇabhavaṅgavasena uppajjamānānaṃ ekādasannaṃ kāmāvacaravipākānaṃ, bhavaṅgavaseneva
pavattānaṃ rūpāvacarārūpāvacaravipākānaṃ, phalasamāpattivasena pavattānaṃ dvādasannaṃ
lokuttaravipākānanti evaṃ ekavīsatiyā kusalānaṃ, dvattiṃsāya vipākānanti
tepaññāsāya cittānaṃ anantarapaccayo hoti. Tathā dutiyaṃ kusalacittaṃ. Tatiyacatutthāni
pana ṭhapetvā uparibhūmikakusalāni ceva lokuttaravipākāni ca sesānaṃ ekavīsaticittānaṃ.
@Footnote: 1 cha.Ma. terasadhāpi     2 cha.Ma. sabbathāpi                 3 cha.Ma. kiriyassa ca
@4 cha.Ma. tebhūmakakiriyassa  5 cha.Ma. rūpāvacarārūpāvacarānaññevāti
@6 cha.Ma. samasaṭṭhividheneva

---------------------------------------------------------------------------------------------
page506.
Pañcamachaṭṭhāni attano ca navannañca uparibhūmikaupekkhākusalānaṃ tevīsatiyā ca
vipākānanti tettiṃsāya. Sattamaṭṭhamāni ekavīsatiyāva.
     Pañcapi 1- rūpāvacarakusalāni attano attano pacchimānaṃ rūpāvacarakusalānaṃ
catunnampi ñāṇasampayuttamahāvipākānaṃ pañcannaṃ rūpāvacaravipākānañcāti dasannaṃ.
Eteneva nayena arūpāvacarakusalesu paṭhamaṃ attano vipākena saddhiṃ ekādasannaṃ,
dutiyaṃ dvādasannaṃ, tatiyaṃ terasannaṃ, catutthaṃ cuddasannaṃ phalasamāpattiyā cāti
paṇṇarasannaṃ. Lokuttarakusalaṃ attano attano vipākasseva. Aṭṭhasu lobhasahagatesu
ekekaṃ akusalaṃ ekādasannaṃ kāmāvacaravipākamanoviññāṇadhātūnaṃ navannaṃ mahaggatavipākānaṃ
attano attano pacchimassa cāti ekavīsatiyā. Dve domanassasahagatāni
upekkhāsahagatānaṃ channaṃ kāmāvacaravipākamanoviññāṇadhātūnaṃ attano pacchimassa
cāti sattannaṃ. Vicikicchuddhaccasahagatadvayaṃ somanassasahagatāhetukavipākena saddhiṃ
ekādasannaṃ kāmāvacaravipākamanoviññāṇadhātūnaṃ navannaṃ rūpāvacarārūpāvacaravipākānaṃ
attano pacchimassa cāti ekavīsatiyā.
     Kusalavipākā pañcaviññāṇā kusalavipākamanodhātuyā, manodhātu dvinnaṃ
vipākamanoviññāṇadhātūnaṃ. Tāsu dvīsu somanassasahagatā dasannaṃ vipākamanoviññāṇadhātūnaṃ
bhavaṅgabhūtānaṃ tadārammaṇakāle attano pacchimassa voṭṭhabbanakiriyassa cāti
dvādasannaṃ. Upekkhāsahagatāhetukamanoviññāṇadhātu pana āvajjanamanodhātuyā
dviṭṭhānikāya āvajjanamanoviññāṇadhātuyā dasannañca vipākamanoviññāṇadhātūnanti
dvādasannamevāti. 2- Tihetukamahāvipākā somanassasantīraṇavajjānaṃ 3-
dasannampi kāmāvacaravipākamanoviññāṇadhātūnaṃ rūpāvacarārūpāvacaravipākānaṃ āvajjana-
dvayassa cāti ekavīsatiyā, duhetukavipākā ṭhapetvā mahaggatavipāke sesānaṃ
dvādasannaṃ. Pañca rūpāvacaravipākā tebhūmikakusalavipākasahetukapaṭisandhicittānaṃ
@Footnote: 1 cha.Ma. pañca   2 cha.Ma. dvādasannameva  3 cha.Ma. somanassasahagatāhetukavajjānaṃ

---------------------------------------------------------------------------------------------
page507.
Sattarasannaṃ āvajjanadvayassa cāti ekūnavīsatiyā. Arūpāvacaravipākesu paṭhamaṃ
kāmāvacarakusalavipākatihetukapaṭisandhicittānaṃ catunnaṃ arūpāvacaravipākacittānaṃ catunnaṃ
manodvārāvajjanassa cāti navannaṃ. Dutiyaṃ heṭṭhimavipākaṃ vajjetvā aṭṭhannaṃ,
tatiyaṃ dve heṭṭhimāni vajjetvā sattannaṃ, catutthaṃ tīṇi heṭṭhimāni vajjetvā
channaṃ, cattāri lokuttaravipākāni tihetukavipākānaṃ terasannaṃ attano attano
pacchimassa cāti cuddasannaṃ.
     Akusalavipākā pañcaviññāṇā akusalavipākamanodhātuyā, manodhātu akusala-
vipākāhetukamanoviññāṇadhātuyā. Sā tadārammaṇakāle attano pacchimassa cutikāle
paṭisandhivasena bhavaṅgavasena ca pavattānaṃ itaresampi navannañca kāmāvacaravipākānaṃ
upekkhāsahagatānaṃ dvinnaṃ parittakiriyānañcāti dvādasannaṃ. Kiriyāmanodhātu dasannaṃ
viññāṇānaṃ. Hasituppādakiriyā pañcavokāre bhavaṅgavasena pavattānaṃ navannaṃ
tihetukavipākānaṃ tadārammaṇavasena pavattānaṃ pañcannaṃ somanassasahagatavipākānaṃ
attano pacchimassa cāti aggahitaggahaṇena terasannaṃ. Voṭṭhabbanakiriyā ṭhapetvā
kiriyāmanodhātuṃ dasannaṃ kāmāvacarakiriyānaṃ kāmāvacarakusalākusalānaṃ pañcavokāre
bhavaṅgavasena pavattānaṃ paṇṇarasannaṃ vipākacittānañcāti pañcacattāḷīsāya.
     Kāmāvacaratihetukasomanassasahagatakiriyādvayaṃ bhavaṅgavasena pavattānaṃ terasannaṃ
tihetukavipākānaṃ tadārammaṇavasena pañcannaṃ somanassasahagatavipākānaṃ parikammavasena
pavattānaṃ 1- catunnaṃ rūpāvacarakiriyānaṃ arahattaphalasamāpattiyā 2- vasena catunnaṃ
somanassasahagataarahattaphalasamāpattīnaṃ 2- attano pacchimassa cāti aggahitaggahaṇena
pañcavīsatiyā 3- duhetukasomanassasahagatakiriyādvayaṃ yathāvuttānaṃ terasannaṃ bhavaṅga-
cittānaṃ pañcannaṃ tadārammaṇānaṃ attano pacchimassa cāti aggahitaggahaṇena sattarasannaṃ.
@Footnote: 1 cha.Ma. pavattamānānaṃ  2-2 cha.Ma. ime pāṭhā na dissanti  3 cha.Ma. dvāvīsatiyā

---------------------------------------------------------------------------------------------
page508.
Kāmāvacaratihetukaupekkhāsahagatakiriyādvayaṃ tesaṃyeva terasannaṃ bhavaṅgānaṃ, tadārammaṇavasena
pavattānaṃ channaṃ upekkhāsahagatavipākānaṃ, parikammavasena pavattamānāya 1-
ekissā rūpāvacarakiriyāya catunnaṃ arūpāvacarakiriyānaṃ arahattaphalasamāpattiyā
attano pacchimassa cāti aggahitaggahaṇena catuvīsatiyā. Duhetukaupekkhāsahagata-
kiriyādvayaṃ tesaññeva terasannaṃ bhavaṅgānaṃ channaṃ tadārammaṇānaṃ attano
pacchimassa cāti aggahitaggahaṇena aṭṭhārasannaṃ. Rūpāvacarakiriyāsu ekekā 2-
navannaṃ pañcavokāre tihetukabhavaṅgānaṃ attano pacchimassa cāti dasannaṃ.
Arūpāvacarakiriyāsu paṭhamā 3- pañcavokāre navannaṃ bhavaṅgānaṃ catuvokāre ekassa
attano pacchimassa cāti ekādasannaṃ. Dutiyā 4- catuvokāre dve bhavaṅgāni labhati.
Tatiyā 5- tīṇi, catutthā 6- cattāri phalasamāpattiñcāti tāsu ekekā 7-
yathāpaṭipāṭiyā ekādasannaṃ dvādasannaṃ terasannaṃ pañcadasannañca anantarapaccayo hoti.
Evaṃ bahuvidhenāpi niddesaṃ labhati. Tena vuttaṃ:-
               "dasadhā sattarasadhā     samasaṭṭhividhena ca
                bahudhāpi ca niddesaṃ    sādhukaṃ upalakkhaye"ti.
     Samanantarapaccayādayo uttānatthāyeva.
    [423] Upanissayapaccaye 8- saddhaṃ upanissāyāti kammakammaphalaidhaloka-
paralokādīsu saddhaṃ upanissayaṃ katvā. Yathā hi puriso heṭṭhā paṭhaviyaṃ udakaṃ
atthīti saddahitvā paṭhaviṃ khanati, evaṃ saddho kulaputto dānādīnaṃ phalañca
ānisaṃsañca saddahitvā dānādīni pavatteti. Tasmā "saddhaṃ upanissāyā"ti vuttaṃ.
     Sīlaṃ upanissāyātiādīsupi ime sīlādayo dhamme upanissayaṃ katvāti
attho. Sīlavā hi sīlānubhāvesu sīlānisaṃsesu ca kusalo sīlaṃ upanissāya sīlavantānaṃ
@Footnote: 1 cha.Ma. pavattānaṃ   2 cha.Ma. ekekaṃ   3 cha.Ma. paṭhamaṃ         4 cha.Ma. dutiyaṃ
@5 cha.Ma. tatiyaṃ      6 cha.Ma. catutthaṃ    7 cha.Ma. tesu ekekaṃ   8 cha.Ma. upanissaye

---------------------------------------------------------------------------------------------
page509.
Dānaṃ deti, uparūpari  sīlaṃ samādiyati parisuddhaṃ akkhaṇḍaṃ, cātuddasīādīsu pakkha-
divasesu uposathakammaṃ karoti, sīlasampadaṃ nissāya jhānādīni uppādeti. Bahussutopi
dānādipuññakiriyāyattā sabbasampattiyo dānādīnañca saṅkilesavodānādibhedaṃ
sutamayāya paññāya paṭivijjhitvā ṭhito sutaṃ upanissāya dānādīni pavatteti.
Cāgavāpi cāgādhimutto attano cāgasampadaṃ upanissāya dānaṃ deti, sīlavatā 1-
hutvā dinnaṃ mahapphalanti sīlaṃ samādiyati, uposathakammaṃ karoti, tāya paṭipattiyā
parisuddhacitto jhānādīni uppādeti. Paññavāpi idhalokaparalokahitañceva
lokasamatikkamanupāyañca upaparikkhanto "sakkā imāya paṭipattiyā idhalokahitampi
paralokahitampi lokasamatikkamanupāyampi sampādetun"ti paññaṃ upanissāya dānādīni
pavatteti. Yasmā pana na kevalaṃ saddhādayo dānādīnaññeva upanissayā, attano
aparabhāge uppajjamānānaṃ saddhādīnampi upanissayāyeva, tasmā saddhā sīlaṃ
sutaṃ cāgo paññā saddhāya sīlassa cāgassa paññāyāti vuttaṃ.
     Parikammanti anantaraṃ aggahetvā pubbabhāgaparikammaṃ gahetabbaṃ.
Yathākammūpagañāṇassa anāgataṃsañāṇassāti imesaṃ dvinnaṃ dibbacakkhuparikammameva,
parikammaṃ visuṃ natthi. Dibbacakkhusseva paribhaṇḍañāṇāni etāni, tasmiṃ ijjhamāne
ijjhanti. Evaṃ santepi tadadhimuttatāya sahitaṃ dibbacakkhuparikammaṃ tesaṃ parikammanti
veditabbaṃ. Na hi etāni sabbesaṃ dibbacakkhukānaṃ samagatikāni honti. Tasmā
bhavitabbamettha parikammavisesenāti. Dibbacakkhu dibbāya sotadhātuyāti dūre
rūpāni disvā tesaṃ saddaṃ sotukāmassa dibbacakkhu sotadhātuvisuddhiyā upanissayo
hoti. Tesaṃ pana saddaṃ sutvā tattha gantukāmatādivasena dibbasotadhātu
iddhividhañāṇassa upanissayo hoti. Evaṃ sabbattha tassa tassa upakārakabhāvavasena
upanissayapaccayatā veditabbā.
@Footnote: 1 cha.Ma. sīlavanto

---------------------------------------------------------------------------------------------
page510.
     Maggaṃ upanissāya anuppannaṃ samāpattinti tena tena maggena
sithilīkatapāripanthakattā 1- pahīnapāripanthakattā ca taṃ taṃ samāpattiṃ uppādentīti
tesaṃ maggo samāpattiyā upanissayo hoti. Vipassantīti uparūparimaggatthāya
vipassanti. Atthapaṭisambhidāyātiādi paṭisambhidānaṃ maggapaṭilābheneva ijjhanato
vuttaṃ. Evaṃiddhānañca panetāsaṃ pacchā tesu tesu ārammaṇesu pavattiyā maggova
upanissayo nāma hoti.
     Saddhaṃ upanissāya mānaṃ jappetīti ahamasmi saddho pasannoti mānaṃ
pavatteti. Diṭṭhiṃ gaṇhātīti tasmiṃ tasmiṃ vacane saddhāvaseneva gantvā paññāya
atthaṃ anupaparikkhanto "atthi puggalo"tiādivasena diṭṭhiṃ gaṇhāti. Sīlaṃ sutaṃ
cāgaṃ paññanti ahamasmi sīlavā sutavā cāgī paññāsampannoti mānaṃ jappeti.
Sīlasutacāgapaññāsu pana mānamaññanaṃ viya diṭṭhimaññanaṃ uppādento diṭṭhiṃ
gaṇhāti. Rāgassātiādīsu saddhādisampadaṃ upanissāya attukkaṃsanakāle tesu
ekeko dhammo rāgassa, paravambhanakāle dosassa, ubhayena sampayuttassa mohassa,
vuttappakārānaṃ mānadiṭṭhīnaṃ, saddhādisampadaṃ upanissāya bhavabhogasampattipatthanāya
upanissayo hoti. Evamettha lokiyakusalaññeva dassitaṃ, lokuttarampana santaṃ
paṇītaṃ uttamaṃ akusalaviddhaṃsanaṃ. Tasmā cando viya andhakāratamānaṃ na akusalassa
upanissayo hotīti na gahitaṃ.
     Ātāpetītiādi kāyikadukkhavasena abyākatadhammadassanatthaṃ vuttaṃ.
Saddho hi saddhaṃ upanissāya atisītaṃ atiuṇhanti anosakkitvā
nānappakārāni navakammaveyyāvaccādīni karonto attānaṃ ātāpeti
paritāpeti, bhogaṃ uppādetvā puññāni karissāmīti pariyeṭṭhimūlakaṃ
dukkhaṃ paccanubhoti. Sīlavāpi sīlānurakkhanatthaṃ abbhokāsikattādivasena
attānaṃ ātāpeti paritāpeti, piṇḍacārikattādivasena pariyeṭṭhimūlakaṃ
@Footnote: 1 Sī......pāripanthikattā, Ma......pāribandhakattā

---------------------------------------------------------------------------------------------
page511.
Dukkhaṃ paccanubhoti. Sutavāpi bāhusaccānurūpaṃ paṭipattiṃ paṭipajjissāmīti
vuttanayeneva paṭipajjanto attānaṃ ātāpeti paritāpeti, pariyeṭṭhimūlakaṃ dukkhaṃ
paccanubhoti. Cāgavāpi cāgādhimuttatāya attano yāpanamattepi paccaye anavasesetvā
pariccajanto aṅgādipariccāgaṃ vā pana karonto attānaṃ ātāpeti paritāpeti,
pariccajitabbassa vatthussa 1- uppādanatthaṃ pariyeṭṭhimūlakaṃ dukkhaṃ paccanubhoti.
Paññavāpi uparūpari paññaṃ vaḍḍhessāmīti sappaññataṃ nissāya sītuṇhādīni agaṇetvā
sajjhāyamanasikāresu yogaṃ karonto attānaṃ ātāpeti paritāpeti, micchājīve
ādīnavaṃ sammājīve ca ānisaṃsaṃ disvā micchājīvaṃ pahāya parisuddhena ājīvena
jīvitavuttiṃ pariyesanto pariyeṭṭhimūlakaṃ dukkhaṃ paccanubhoti.
     Kāyikassa sukhassāti saddhādisampattiṃ upanissāya uppannāni sukhopakaraṇāni
paribhuñjanakāle saddhādisamuṭṭhānapaṇītarūpaphuṭṭhakāyassa ca tesaṃ vasena avippaṭisāra-
mūlakapāmojjapītisamuṭṭhānarūpaphuṭṭhakāyassa ca  sukhuppattikāle tesaṃ katattā 2-
uppannavipākasukhakāle ca kāyikassa sukhassa, vuttanayeneva dukkhuppattikāle
saddhādiguṇasampattiṃ asahamānehi payuttavadhabandhādikāle ca kāyikassa dukkhassa,
saddhādayo upanissāya pavattitaphalasamāpattikāle pana phalasamāpattiyā etesu
ekeko upanissayapaccayena paccayo hotīti veditabbo. Kusalaṃ kammanti
kusalacetanā attano vipākassa upanissayapaccayo, sā pana balavacetanāva labbhati,
na dubbalā. Tatridaṃ vatthu:- ekā kira itthī ubbandhitukāmā rukkhe rajjuṃ
laggetvā saṃvidhātabbaṃ saṃvidahati. Atheko coro rattibhāge taṃ gehaṃ upasaṅkamitvā
"imāya rajjuyā kiñcideva bandhitvā harissāmī"ti satthena chindituṃ upagato.
Atha sā rajju āsīviso hutvā susūti akāsi. Coro bhīto apasakki. Itthī
@Footnote: 1 cha.Ma. vatthuno     2 cha.Ma. kaṭattā

---------------------------------------------------------------------------------------------
page512.
Anto 1- nivesanā nikkhamitvā rajjupāse gīvaṃ paṭimuñcitvā ubbandhā kālamakāsi.
Evaṃ balavacetanā antarāye nivāretvā attano vipākassa upanissayo hoti.
Na panetaṃ ekantato gahetabbaṃ. Katokāsañhi kammaṃ evaṃ 2- vipākassa antarāyaṃ
paṭibāhitvā vipaccati, vipākajanakampana kammaṃ vipākassa upanissayo na hotīti
na vattabbaṃ. Kammanti ettha catubhūmikampi veditabbaṃ. Yaṃ pana parato "maggo
phalasamāpattiyā"ti vuttaṃ, taṃ acetanāvasena. Tenetaṃ dīpeti:- yo koci
vipākajanako dhammo, so attano vipākassa upanissayapaccayo hotīti.
     Rāgaṃ  upanissāya pāṇaṃ hanatīti tasmiṃ vatthusmiṃ sāratto hoti, tasmiṃ
vā viruddhaṃ tassa vā atthāya pāṇaṃ hanati. Adinnādānādīsupi etenevupāyena
attho veditabbo. Sandhiṃ chindatītiādi adinnādānavasena vuttaṃ. Tattha sandhinti
gehasandhiṃ. Nillopaṃ haratīti nilīyitvā harati. Ekāgārikaṃ karotīti bahūhi saddhiṃ
ekameva gehaṃ parivāretvā vilumpati. Paripanthe tiṭṭhatīti panthadūhanakammaṃ karoti.
Dosaṃ upanissāyātiādīsu "anatthaṃ me acarī"tiādivasena uppannaṃ dosaṃ
upanissayaṃ katvā. Mohaṃ upanissāyāti pāṇātipātādīsu ādīnavapaṭicchādakamohaṃ
upanissayaṃ katvā. Mānaṃ upanissāyāti ahaṃ kiṃ hanituṃ na sakkomi, ādātuṃ na
sakkomīti mānaṃ upanissayaṃ katvā. Kenaci vā pana avaññāto hoti paribhūto
hīḷito, taṃ omānaṃ upanissayaṃ katvātipi attho. Diṭṭhiṃ upanissāyāti yaññādīsu
brāhmaṇādayo viya pādasikamilakkhādayo viya ca diṭṭhiṃ upanissayaṃ katvā.
Patthanaṃ upanissāyāti "sace me idannāma ijjhissati, evarūpaṃ te balikammaṃ
karissāmīti evaṃ devatāyācanasaṅkhātaṃ vā asukannāma me ānetvā 3- dehi,
asukassa nāma santakaṃ hara, 4- ehi vā me etāni kammāni karontassa
sahāyo hohī"ti evamādiṃ vā patthanaṃ upanissayaṃ katvā. Rāgo doso moho
@Footnote: 1 cha.Ma. attano    2 cha.Ma. kammaṃ eva
@3 cha.Ma. ghātetvā  4 cha.Ma. āhara

---------------------------------------------------------------------------------------------
page513.
Māno diṭṭhi patthanā rāgassāti ettha rāgo rāgassāpi upanissayo hoti
dosādīnampi. Dosādīsupi eseva nayo.
     Pāṇātipāto pāṇātipātassāti pāṇātipātī asaṃvare ṭhitattā aññampi
pāṇaṃ hanati. Yo vā etena hato, tassa ñātimittehi upadduto tesu
aññampi hanati. Evaṃ pāṇātipāto pāṇātipātassa upanissayapaccayena paccayo.
Bhaṇḍasāmikaṃ pana gopakaṃ vā ghātetvā parabhaṇḍaharaṇe, sāmikaṃ ghātetvā
tassa dārātikkame, nāhaṃ hanāmīti musābhaṇane, katassa paṭicchādanatthāya
akatassa vā karaṇatthāya pesuññūpasaṃhāre, teneva nayena pharusavācānicchāraṇe,
samphappalāpabhaṇane, paraṃ hanitvā abhijjhāyitabbaparavittūpakaraṇābhijjhāyane, yo
tena ghātito hoti, tassa mittāmaccā ucchijjantūtiādicintane "evaṃ me
pāṇātipāto nitthiṇṇo 1- bhavissatī"ti dukkarakārikādivasena diṭṭhigahaṇakāle ca
pāṇātipāto adinnādānādīnampi upanissayo hoti. Iminā upāyena
adinnādānādimūlakesupi catukkesu attho veditabbo.
     Mātughātikammaṃ mātughātikammassāti aññaṃ mātaraṃ hanantaṃ disvā "vaṭṭati
evaṃ kātun"ti attano mātaraṃ hanantassa vā ekasmiṃ bhave hantvā aparasmimpi
hananavasena vā ekasmiññeva bhave "gaccha me mātaraṃ hanāhī"ti punappunaṃ
āṇāpanavasena vā dvīhi pahārehi niyatamaraṇāya dutiyapahāradānavasena vā
mātughātikammaṃ mātughātikammassa upanissayo hoti. Sesānipi yathāyogaṃ imināva
nayeneva veditabbāni. Yasmā pana balavaṃ akusalaṃ dubbalākusalassa upanissayo
na hoti, tasmā kammapathānantariyakammavaseneva desanā katāti vadanti. Taṃ na
ekantato gahetabbaṃ. Pāṇātipātādīni hi katvā "kasmā evamakāsī"ti codiyamāno
kopamattakampi karoti. Vippaṭisārīpi hoti. Appamattakepi ca kilese uppanne
@Footnote: 1 cha.Ma. nijjiṇṇo

---------------------------------------------------------------------------------------------
page514.
Taṃ vaḍḍhetvā vītikkamaṃ karoti. Tasmā balavaṃ dubbalassa dubbalañca balavassāpi
upanissayo hotiyeva. Yampana paccayavibhaṅgassa uddesavaṇṇanāyaṃ vuttaṃ
"balavakāraṇaṭṭhena upanissayo hotī"ti, taṃ kāraṇabhāvasseva balavatāya vuttaṃ, na
upanissayapaccayadhammānaṃ. Kammakilesā hi balavantopi dubbalāpi balavakāraṇaṃ hontiyeva.
     Rāgaṃ upanissāya dānaṃ detītiādīsu aho vatāhaṃ cātummahārājikānaṃ
devānaṃ sahabyataṃ upapajjeyyanti upapattibhave vā bhogesu vā rāgaṃ upanissāya
dānaṃ deti. Sīlasamādānuposathakammesupi eseva nayo. Jhānampana rāgavikkhambhanatthāya,
vipassanaṃ rāgassa pahānatthāya, maggaṃ samucchedanatthāya uppādento rāgaṃ
upanissāya uppādeti nāma. Vītarāgabhāvatthāya pana abhiññaṃ samāpattiñca
uppādento rāgaṃ upanissāya uppādeti nāma. Ettāvatā hi vītarāgo nāma
hoti.
     Saddhāyāti dānādivasena pavattasaddhāya. Sīlādīsupi eseva nayo. Yatheva
hi dānādivasena saddhādayo uppādento rāgaṃ upanissāya uppādeti nāma,
evaṃ rāgādayopi saddhādīnaṃ upanissayapaccayā nāma hontīti veditabbā. Tassa
paṭighātatthāyāti tassa paṭibāhanatthāya, vipākokāsassa anuppadānatthāyāti
attho. Sappaṭighātesu tāva evaṃ hotu, yāni pana appaṭighātāni anantariyakammāni,
tesu "tassa paṭighātatthāyā"ti kasmā vuttanti? tassa ajjhāsayavasena.
Tappaṭighātatthāya pavattāmīti hissa ajjhāsayo, taṃ gahetvā evaṃ vuttaṃ.
     Rāgaṃ upanissāya attānaṃ ātāpetīti yattha ratto, tassa dukkarena
pattiṃ sampassanto evaṃ karotīti sabbaṃ purimanayeneva veditabbaṃ. Kāyikassa
sukhassāti rāgādisamatikkamavasena kusalaṃ katvā paṭiladdhasukhassa vā rāgādivasena
anādīnavadassāvino kāme paribhuñjanavasena uppannasukhassa vā. Dukkhassāti

---------------------------------------------------------------------------------------------
page515.
Ātāpanādivasena uppannadukkhassa 1- vā rāgādihetu pavattavadhabandhanādivasena
uppannadukkhassa vā. Phalasamāpattiyāti rāgādayo samucchinditvā vā uppāditāya
tehi vā aṭṭiyamānena samāpannāya.
     Kāyikaṃ sukhantiādīsu sukhe uppanne taṃ assādetvā punappunaṃ tathārūpeheva
paccayehi taṃ uppādentassa purimaṃ pacchimassa upanissayo hoti. Sītādīsu pana
aggisantāpanādīni atisevantassa pubbabhāge sukhaṃ aparabhāge dukkhassa, "sukho
vata imissā paribbājikāya taruṇāya lomasāya 2- bāhāya samphasso"ti vā
kāmesu pātabyataṃ āpajjantassa idha kāyikaṃ sukhaṃ nerayikassa kāyikadukkhassa,
arogabhāvena pana sukhino phalasamāpattiṃ samāpajjantassa kāyikaṃ sukhaṃ phalasamāpattiyā
upanissayo hoti. Dukkhapaṭighātāya pana sukhaṃ sevantassa dukkhapaṭighātāya ca
bhagavato viya ābādhaṃ vikkhambhetvā phalasamāpattiṃ samāpajjantassa kāyikaṃ
dukkhaṃ kāyikasukhassa ceva phalasamāpattiyā ca upanissayapaccayo hoti. Utusappāyo
sukhassa ceva phalasamāpattiyā ca, asappāyo dukkhassa. Utuasappāyaṃ vā abhibhavitvā
samāpattisamuṭṭhitarūpavasena uppannaṃ sukhaṃ anubhavitukāmassa asappāyopi utu
phalasamāpattiyā paccayova. Bhojanasenāsanesupi eseva nayo. Puna kāyikaṃ
sukhantiādīni kevalaṃ ekato dassitāni. Heṭṭhā vuttanayeneva pana tesaṃ 3- paccayabhāvo
veditabbo. Phalasamāpatti kāyikassa sukhassāti samāpattisamuṭṭhānarūpavasena
uppannasukhassa. Tañhesa samāpattito vuṭṭhāya anubhavati.
     Kāyikaṃ sukhaṃ upanissāya dānantiādīsu "aho vata me idaṃ sukhaṃ na
parihāyeyyā"ti pattassa vā aparihāyanavasena "aho vatāhaṃ āyatiṃ evarūpaṃ
sukhaṃ pāpuṇeyyan"ti appattassa vā pattivasena dukkhepi "aho vata me dukkhaṃ
parihāyeyyā"ti pattassa parihāyanavasena vā "āyatiṃ evarūpaṃ nuppajjeyyā"ti
@Footnote: 1 cha.Ma. uppannasukhassa   2 lomaṃ imissaṃ atthīti lomasāti yojanā  3 cha.Ma. panesaṃ

---------------------------------------------------------------------------------------------
page516.
Anuppādapatthanāvasena vā sukhadukkhānaṃ upanissayatā veditabbā. Utubhojana-
senāsanāni vuttanayāneva. Puna kāyikaṃ sukhantiādīsu yasmā "sādhu kho mārisa
moggallāna buddhasaraṇagamanaṃ hotī"ti 1- sukhappattānampi, "sammāsambuddho vata
so bhagavā, yo evarūpassa dukkhassa *- pariññāya dhammaṃ desetī"ti 2-
dukkhappattānampi saddhā uppajjati. Sukhadukkhehi ca saṃyogaviyogatthāya
sīlādiparipūraṇaṃ kareyya, tasmā sukhadukkhāni saddhādīnaṃ upanissayabhāvena dassitāni.
Utuādīnipi yathāyogaṃ yojetabbāni. Kāyikaṃ sukhaṃ upanissāya pāṇaṃ hanatītiādīsupi
vuttanayānusāreneva sukhādīnaṃ upanissayatā veditabbā.
     Imasmiṃ pana upanissayabhājanīye kusalo kusalassa tividhenāpi upanissaya-
paccayena paccayo, 3- akusalassa dubbidhena, abyākatassa tividhena. Akusalopi
akusalassa tividhena, kusalassa ekavidhena, abyākatassa dubbidhena, abyākatopi
abyākatassa tividhena, tathā kusalassa, tathā akusalassāti evaṃ kusalo aṭṭhavidhena,
akusalo chabbidhena, abyākato navavidhenāti tevīsatividhena upanissayo bhājitoti
veditabbo.
    [424] Purejāte cakkhvāyatanādīnipi 4- oḷārikavasena vuttāni, āpodhātuādīni
pana purejātārammaṇāni hontiyeva. Vatthupurejātaṃ cakkhvāyatanantiādi
yaṃ vatthuṃ hutvā purejātaṃ hoti, taṃ dassetuṃ vuttaṃ. Vatthu vipākābyākatānanti
pavattiyaṃ purejātapaccayaṃ sandhāya vuttaṃ.
    [425] Pacchājāte imassa kāyassāti catumahābhūtikakāyassa. Pacchājātapaccayena
paccayoti upatthambhanavasena pacchājāto hutvā paccayo. Upatthambhakaṭṭhena
paccayattāyeva hesa pacchājātapaccayoti imasmiṃ pañhāvāre anulomato āgato.
@Footnote: 1 saṃ.saḷā. 18/524/331 (syā)   2 khu.u. 25/18/112  3 cha.Ma. upanissayo
@4 cha.Ma. cakkhādīni     * pāli. pahānāya

---------------------------------------------------------------------------------------------
page517.
    [426] Āsevanapaccaye anulomaṃ gotrabhussātiādīnaṃ visuṃ gahaṇe heṭṭhā
vuttanayeneva kāraṇaṃ veditabbaṃ.
    [427] Kammapaccaye kusalā cetanā sampayuttakānanti ettha sahajāta-
nānākkhaṇikavibhāgassābhāvato sahajātāti na vuttā. Abyākatavissajjane pana
so vibhāgo atthi, tasmā tattha vuttā. Paṭisandhiggahaṇaṃ kaṭattārūpānaṃ vasena
kataṃ. Cetanā vatthussāti kiñcāpi paṭisandhikkhaṇe vatthuppatiṭṭhitā arūpadhammā
vatthupaccayā vattanti, cetanāpi vatthussa paccayoti dassetuṃ vuttaṃ.
    [428] Vipākapaccayepi 1- paṭisandhivāre imināva nayena attho veditabbo.
    [429-438] Āhārapaccaye imassa kāyassāti imasmiṃ catusantativasena
pavatte catumahābhūtikakāye āhārasamuṭṭhānassa janakavasena, sesassa upatthambhakavasena
āhārapaccayena paccayo. Indriyapaccayādīsupi paṭisandhivāro vuttanayeneva
veditabbo. Sesaṃ sabbattha uttānatthamevāti.
                     Pañhāvāravibhaṅgavaṇṇanā niṭṭhitā.
                           -----------
                   Pañhāvārassa ghaṭane anulomagaṇanā
    [439] Idāni ettha yathāladdhāni vissajjanāni gaṇanāvasena dassetuṃ hetuyā
sattātiādi vuttaṃ. Tattha sattāti kusalena kusalaṃ, abyākataṃ, kusalābyākatanti
tīṇi, tathā akusalena, abyākatenābyākatamevāti evaṃ satta. Ārammaṇe navāti
ekamūlakekāvasānāni nava. Adhipatiyā dasāti kusalaṃ kusalassa sahajātato ceva
ārammaṇato ca, akusalassa ārammaṇatova, abyākatassa sahajātato ceva ārammaṇato
ca, kusalābyākatassa sahajātatovāti kusalamūlakāni cattāri. Akusalaṃ akusalassa
@Footnote: 1 cha.Ma. vipākapaccaye

---------------------------------------------------------------------------------------------
page518.
Sahajātato ceva ārammaṇato ca, abyākatassa sahajātatova, tathā akusalābyākatassāti
akusalamūlakāni tīṇi. Abyākato abyākatassa sahajātato ceva ārammaṇato ca,
kusalassa ārammaṇatova, tathā akusalassāti abyākatamūlakāni tīṇīti evaṃ dasa.
Ettha pana ārammaṇādhipatipi sattadhā, sahajātādhipatipi sattadhāva labbhati.
     Anantare sattāti kusalamūlakāni dve, tathā akusalamūlakāni, abyākatamūlakāni
tīṇīti evaṃ satta. Samanantarepi etāneva. Sahajāte navāti kusalamūlakāni tīṇi,
akusalamūlakāni tīṇi, abyākatamūlakaṃ ekaṃ, tathā kusalābyākatamūlakaṃ, akusalābyākata-
mūlakañcāti evaṃ nava. Aññamaññe tīṇīti kusalena kusalaṃ, akusalena akusalaṃ,
abyākatena abyākatanti evaṃ tīṇi. Nissaye terasāti sahajātatova kusalamūlakāni
tīṇi, tathā akusalamūlakāni, tathā abyākatamūlakāni. Ettha pana purejātampi
labbhati. Abyākatañhi abyākatassa sahajātampi hoti purejātampi, kusalassa
purejātameva, tathā akusalassa, puna kusalābyākato sahajātapurejātato kusalassa,
sahajātatova abyākatassa, tathā akusalābyākatoti evaṃ terasa. Upanissaye navāti
ekamūlakekāvasānā nava. Tesaṃ vibhaṅge tevīsati bhedā dassitā. Tesu
ārammaṇūpanissaye satta, anantarūpanissaye satta, pakatūpanissaye nava honti.
Purejāte tīṇīti abyākato abyākatassa, kusalassa, akusalassāti evaṃ tīṇi.
     Pacchājāte tīṇīti kusalo abyākatassa, akusalo abyākatassa, abyākato
abyākatassāti evaṃ tīṇi. Āsevane tīṇi aññamaññasadisāni. Kamme satta
hetusadisāni. Tattha dvīsu vissajjanesu nānākkhaṇikakammampi āgataṃ, pañcasu
sahajātameva. Vipāke ekaṃ abyākatena abyākataṃ. Āhārindriyajhānamaggesu
satta hetusadisāneva. Indriyampanettha sahajātapurejātavasena āgataṃ. Sampayutte
tīṇi aññamaññasadisāni. Vippayutte pañcāti sahajātapacchājātato kusalena

---------------------------------------------------------------------------------------------
page519.
Abyākataṃ, akusalena abyākataṃ, sahajātapurejātapacchājātato abyākatena abyākataṃ,
vatthupurejātato abyākatena kusalaṃ, tathā akusalanti ekaṃ kusalamūlaṃ, ekaṃ akusalamūlaṃ,
tīṇi abyākatamūlānīti evaṃ pañca.
     Atthiyā terasāti sahajātato kusalena kusalaṃ, sahajātapacchājātato kusalena
abyākataṃ, sahajātatova kusalena kusalābyākatanti kusalamūlāni tīṇi, tathā
akusalamūlāni, sahajātapurejātapacchājātāhārindriyato pana abyākatena abyākataṃ,
vatthārammaṇapurejātato abyākatena kusalaṃ, tathā akusalaṃ, sahajātapurejātato
kusalo ca abyākato ca akusalassa, sveva abyākatassa sahajātapacchājātāhārindriyato
sahajātapurejātato ca kusalo ca abyākato ca kusalassa, sveva abyākatassa sahajāta-
pacchājātāhārindriyatoti evaṃ terasa. Natthivigatesu satta anantarasamanantarasadisāni. 1-
Avigate terasa atthisadisānīti evamettha satta gaṇanaparicchedā ekaṃ tīṇi pañca satta
nava dasa terasāti. Tesu vipākavasena ekameva ekakaṃ, aññamaññapurejātapacchājātā-
sevanasampayuttavasena pañca tikā, vippayuttavasena ekameva pañcakaṃ, hetānantara-
samanantarakammāhārindriyajhānamagganatthivigatavasena dasa sattakā, ārammaṇasahajātūpa-
nissayavasena tayo navakā, adhipativasena ekaṃ dasakaṃ, nissayaatthiavigatavasena
tayo terasakāti evaṃ tasmiṃ tasmiṃ paccaye niddiṭṭhavāre gaṇanavasena sādhukaṃ
sallakkhetvā tesaṃ vasena dukatikādīsu paccayasaṃsandane gaṇanā veditabbā.
    [440] Ye pana paccayā yesaṃ paccayānaṃ visabhāgā vā viruddhā vā honti,
te tehi saddhiṃ na yojetabbā. Seyyathīdaṃ:- hetupaccayassa tāva ārammaṇānantara-
samanantarūpanissayapurejātapacchājātakammāsevanāhārajhānanatthivigatādhipatipaccaye ca
ṭhapetvā vīmaṃsaṃ sesādhipatino visabhāgā, sahajātādayo tassa 2- sabhāgā.
Kasmā? tathā bhāvābhāvato. Hetupaccayo hi yesaṃ hetupaccayo hoti, tesaṃ
@Footnote: 1 cha.Ma. anantarasadisāni     2 cha.Ma. ayaṃ pāṭho na dissati

---------------------------------------------------------------------------------------------
page520.
Sahajātādipaccayopi hoti, ārammaṇādipaccayo pana na hotīti ārammaṇādayo
tassa visabhāgā nāma. Tasmā so tehi te vā tena saddhiṃ na yojetabbā.
Purejātapacchājātasampayuttavippayuttaatthinatthivigatāvigatāpi aññamaññaṃ viruddhā,
tepi aññamaññaṃ na yojetabbā. Tattha ayojanīye vajjetvā yojanīyehi yoge ye
vārā labbhanti, te saṅkhepato dassetuṃ hetupaccayā adhipatiyā cattārītiādi vuttaṃ.
     Tattha kiñcāpi hetupaccayassa adhipatinā saṃsandane ūnataragaṇanavasena
sattahi vārehi bhavitabbaṃ, yasmā pana adhipatīsu vīmaṃsāva hetupaccayo hoti,
na itare, tasmā visabhāge vajjetvā sabhāgavasena "cattārī"ti vuttaṃ. Tāni
evaṃ veditabbāni:- kusalo dhammo kusalassa dhammassa hetupaccayena paccayo
adhipatipaccayena paccayo, kusalā vīmaṃsā sampayuttakānaṃ khandhānaṃ, kusalo dhammo
abyākatassa dhammassa hetupaccayena paccayo adhipatipaccayena paccayo, kusalā
vīmaṃsā cittasamuṭṭhānānaṃ rūpānaṃ, kusalo dhammo kusalassa ca abyākatassa ca
dhammassa hetupaccayena paccayo adhipatipaccayena paccayo, kusalā vīmaṃsā sampayuttakānaṃ
khandhānaṃ cittasamuṭṭhānānañca rūpānaṃ, abyākato dhammo abyākatassa dhammassa
hetupaccayena paccayo adhipatipaccayena paccayo, vipākābyākatā kiriyābyākatā
vīmaṃsā sampayuttakānaṃ khandhānaṃ cittasamuṭṭhānānañca rūpānanti. Ettha ca
vipākābyākatā lokuttaratova gahetabbā. Ārammaṇapaccayaanantarapaccayādayo pana
visabhāgattā na yojitā. Imināva upāyena sabbattha labbhamānañca alabbhamānañca
ñatvā labbhamānavasena vārā uddharitabbā.
     Sahajāte sattāti hetuyā laddhāneva. Aññamaññe tīṇīti suddhikaaññamaññe
laddhāneva. Nissaye sattāti hetuyā laddhāneva. Vipāke ekanti suddhikavipāke
laddhameva. Indriyamaggesu cattārīti heṭṭhā vuttanayāneva. Sampayutte tīṇīti

---------------------------------------------------------------------------------------------
page521.
Suddhikasampayutte laddhāneva. Vippayutte tīṇīti kusalādicittasamuṭṭhānaṃ 1- rūpaṃ
paccayuppannaṃ katvā veditabbāni. Atthiavigatesu sattāti hetuyā laddhāneva.
    [441-443] Evaṃ yehi adhipatipaccayādīhi ekādasahi paccayehi saddhiṃ
hetupaccayo yojanaṃ labhati, tesaṃ vasena dumūlakanaye gaṇanaṃ dassetvā idāni
timūlakādīsu tassa dassanatthaṃ lakkhaṇaṃ ṭhapento hetusahajātanissayaatthiavigatanti
sattātiādimāha. Potthakesu pana nissaupanissaadhipāti evaṃ parihīnakkharāni
paccayanāmāni likhanti, taṃ saññākaraṇamattavasena likhitaṃ, tasmā tādisesu ṭhānesu
paripuṇṇā pāli kātabbā. Yaṃ panidaṃ lakkhaṇaṃ ṭhapitaṃ, tena idaṃ dīpeti:- ayaṃ
hetupaccayo sahajātādīhi catūhi saddhiṃ saṃsandane attano vibhaṅge laddhāni satteva
vissajjanāni labhati. Sace panettha aññamaññapaccayo pavisati, aññamaññe laddhāni
tīṇi labhati. Sace sampayuttapaccayo pavisati, tāneva tīṇi labhati. Sace vippayutta-
paccayo pavisati, hetuvippayuttaduke laddhāni tīṇi labhati. Sace vipākapaccayo
pavisati, sabbehi vipākasabhāgehi saddhiṃ saṃsandane ekameva vissajjanaṃ labhati. Sace
panettha indriyamaggapaccayā pavisanti, tehi saddhiṃ dumūlake laddhāni cattāriyeva
labhati. Sace tehi saddhiṃ aññamaññapaccayo pavisati, hetādhipatiduke dassitesu catūsu
vissajjanesu "kusalo dhammo abyākatassa, kusalo dhammo kusalassa ca abyākatassa
cā"ti dve apanetvā sesāni dve labhati. Sacepi tattha sampayuttapaccayo pavisati,
tāneva dve labhati. Sace pana vippayuttapaccayo pavisati, itarāni dve labhati.
Sace pana tesu vipākapaccayo pavisati, sabbatthekameva labhati. Adhipatinā pana saddhiṃ
hetādhipatidukato ūnataragaṇanesu apavisantesu cattāriyeva labhati. Ūnataragaṇanesu
@Footnote: 1 Sī.,Ma. kusalādīni cittasamuṭṭhānaṃ

---------------------------------------------------------------------------------------------
page522.
Pavisantesu tesaṃ vasena dve ekanti labhati. Evantesaṃ tesaṃ paccayānaṃ samāyoge
labbhamānagaṇanaṃ viditvā timūlakādīsu gaṇanā uddharitabbāti.
     Etesu pana ghaṭanesu sabbapaṭhamāni cattāri ghaṭanāni sāmaññato navannampi
hetūnaṃ vasena vuttāni avipākāneva. 1- Abyākatenābyākatavissajjane panettha
vipākahetupi labhati.
     Tato parāni pañca ghaṭanāni vipākahetuvasena vuttāni. Tattha sabbe
sahajātavipākā ceva vipākasahajātarūpā ca. Tesu paṭhamaghaṭane vipākā ceva
taṃsamuṭṭhānarūpā ca labbhanti, dutiye vipākā ceva paṭisandhiyañca vatthurūpaṃ. Tatiye
arūpadhammāva. Catutthe vipākacittasamuṭṭhānarūpameva. Pañcame vatthurūpameva labbhati.
     Tato parāni pañcadasa ghaṭanāni indriyayuttāni 2- amohahetuvasena vuttāni.
Tattha paṭhamāni nava nirādhipatīni, pacchimāni cha sādhipatīni. Nirādhipatikesupi paṭhamāni
cattāri sāmaññato sabbattha amohavasena vuttāni, pacchimāni pañca vipākāmohavasena.
Tattha nirādhipatikesu paṭhame cattārīti heṭṭhā hetādhipatiduke dassitāneva.
Dutiye cittasamuṭṭhānarūpaṃ parihāyati. Tatiye vatthurūpaṃ parihāyati. Catutthe kusalo
dhammo cittasamuṭṭhānānaṃ, abyākato taṃsamuṭṭhānarūpameva 3- labbhati. Tato parāni
vipākayuttāni pañca heṭṭhā vuttanayāneva. Sādhipatikesu paṭhamāni tīṇi ghaṭanāni
sāmaññato vipākāvipākahetuvasena vuttāni. Tesu paṭhame cattāri vuttanayāneva.
Dutiye rūpaṃ parihāyati, tatiye arūpaṃ parihāyati. Tato parāni tīṇi vipākahetuvasena
vuttāni. Tesu paṭhame rūpārūpaṃ labbhati, dutiye arūpameva, tatiye rūpamevāti. Evampi
@Footnote: 1 cha.Ma. avipākāni   2 cha.Ma. indriyamaggayuttāni
@3 cha.Ma. taṃsamuṭṭhānānanti rūpameva

---------------------------------------------------------------------------------------------
page523.
Tesaṃ tesaṃ paccayānaṃ samāyoge labbhamānagaṇanaṃ viditvā timūlakādīsu gaṇanā
uddharitabbāti.
                          Hetumūlakaṃ niṭṭhitaṃ.
    [444] Ārammaṇamūlakepi adhipatipaccayādayo satta ārammaṇena sabhāgā,
sesā soḷasa visabhāgāti te ayojetvā satteva yojitā. Tesu adhipatiyā sattāti
kusalo dhammo kusalassa dhammassa, akusalassa dhammassa, abyākatassāti evaṃ
kusalamūlāni tīṇi, akusalamūlaṃ ekaṃ, abyākatamūlāni tīṇīti satta. Nissaye tīṇīti
vatthuvasena abyākatamūlāneva. Upanissaye satta heṭṭhimāneva. Purejāte tīṇīti
vatthārammaṇavasena abyākatamūlāni. Vippayutte tīṇīti vatthuvaseneva. Atthiavigatesu
tīṇīti vatthārammaṇavasena. Yathā pana hetumūlake lakkhaṇadassanatthaṃ ghaṭanāni ṭhapitāni,
tathā ārammaṇamūlakādīsupi.
    [445] Tattha yāni tāva imasmiṃ ārammaṇamūlake pañca ghaṭanāni ṭhapitāni.
Tattha paṭhamaṃ ārammaṇādhipativasena sādhipatikaṃ. Tattha sattāti ārammaṇādhipatiduke
laddhavissajjanāneva. Dutiyaṃ nirādhipatikaṃ. Tattha tīṇīti vatthārammaṇavasena ārammaṇa-
vaseneva vā abyākatamūlāni. Tatiyaṃ nissaye yuttaṃ. 1- Tattha tīṇīti vatthuvasena
abyākatamūlāni. Catutthapañcamāni sādhipatikāni. Tesu catutthe ekanti vatthārammaṇa-
vasena ārammaṇavasena vā abyākatamūlaṃ akusalaṃ. Pañcame ekanti nissayato
abyākatamūlaṃ akusalaṃ. Evamidhāpi labbhamānavasena timūlakādīsu 2- gaṇanā veditabbā.
Tathā adhipatimūlakādīsupi. Ārammaṇindriyavipākavasena vitthārayojanaṃ pana avatvā
tattha tattha vattabbayuttakamattameva 3- vadāmāti.
@Footnote: 1 cha.Ma. tatiyaṃ nissayena vuttaṃ   2 cha.Ma. tikādīsu   3 cha.Ma. vattabbayuttakameva

---------------------------------------------------------------------------------------------
page524.
    [446] Adhipatimūlake sahajāte sattāti sahajātādhipativasena kusalamūlāni
tīṇi, akusalamūlāni tīṇi, abyākatamūlamekaṃ. Sahajātena pana saddhiṃ ārammaṇādhipati
ārammaṇādhipatinā ca saddhiṃ sahajātaṃ na labbhati. Aññamaññe tīṇīti sahajātādhipati-
vaseneva. Nissaye aṭṭhāti kusalamūlāni tīṇi, akusalamūlāni tīṇi, abyākatamūlāni
dve. Abyākato hi adhipati abyākatassa sahajātato ceva ārammaṇato ca nissayo
hoti, akusalassa ārammaṇatova. Kusalassa pana ubhayathāpi na hotīti abyākatamūlāni
dveyevāti evaṃ aṭṭha. Upanissaye satta ārammaṇasadisāneva. Purejāte ekanti
abyākatādhipati ārammaṇavasena akusalassa. Vipāke ekaṃ abyākatena abyākataṃ
lokuttaraṃ. Āhārādīsu satta heṭṭhā ekamūlake laddhāneva. Vippayutte cattārīti
kusalena abyākataṃ, tathā akusalena, abyākatena abyākatañca kusalañca.
Atthiavigatesu aṭṭha nissayasadisāneva.
    [447-452] Ghaṭanāni panettha paṭipāṭiyā ārammaṇādīhi ayojetvā
paṭhamaṃ atthiavigatehi yojitāni. Kiṃkāraṇāti? ubhayādhipatimissakattā. Tattha paṭhame
ghaṭane ārammaṇādhipativasena vatthārammaṇaṃ labbhati, dutiye nissayavasena garuṃ katvā
assādentassa vatthumeva, tatiye sahajātādhipativasena kusalādayo rūpānaṃ,
ārammaṇādhipativasena vatthu akusalassa. Tato parāni tīṇi ghaṭanāni ārammaṇādhipativasena
vuttāni. Tattha paṭhame sattāti heṭṭhā vuttāneva. Dutiye ekanti purejātāni
vatthārammaṇāni akusalassa. Tatiye vatthumeva akusalassa. Tato parāni tīṇi ghaṭanāni
vipākāvipākasādhāraṇāni sahajātādhipativasena vuttāni. Tattha paṭhame rūpārūpaṃ
labbhati, dutiye arūpameva, tatiye rūpameva. Tato parāni tīṇi vipākādhipativasena
vuttāni. Tesupi paṭhame rūpārūpaṃ labbhati, dutiye arūpaṃ, tatiye rūpameva. Tato
parāni cha ghaṭanāni āhārindriyayuttāni cittādhipativasena vuttāni. Tattha tīṇi
avipākāni, tīṇi savipākāni. Tesu gaṇanā pākaṭāyeva. Tato parāni cha

---------------------------------------------------------------------------------------------
page525.
Ghaṭanāni tatheva viriyādhipativasena vuttāni. Nanu ca adhipatipaṭipāṭiyā paṭhamaṃ
viriyādhipativasena vattabbāni siyuṃ, kasmā tathā na vuttānīti? parato hetuvasena
vuttaghaṭanehi sadisattā. Parato hi hetuvasena ghaṭanāni amohassa vīmaṃsādhipatittā
vīmaṃsāya ca sammādiṭṭhibhāvato maggayuttāni. Viriyampi ca sammāvāyāmamicchāvāyāma-
bhāvena maggoti tena saddhiṃ ghaṭanāni parato hetuvasena vuttaghaṭanehi sadisānīti
paravattetvā vuttāni. Tesupi gaṇanā pākaṭāyeva.
    [453-456] Anantarasamanantaramūlakesu sattāti kusalo kusalassa abyākatassa
ca, tathā akusalo, abyākato tiṇṇannampīti evaṃ satta. Kamme ekanti kusalā
maggacetanā attano vipākābyākatassa. Ghaṭanāni panetesu tīṇi tīṇiyeva. Tāni
bahuvārapaṭipāṭiyā yuttāni. 1-
    [457-460] Sahajātaaññamaññanissayamūlakesu ye ye dukamūlake paccayā
vuttā, te teyeva ādito ṭhitena sabhāgā. Tasmā dukamūlake gaṇanaṃ ñatvā
ye upari paccayā ghaṭitā, tesu ūnataragaṇanassa vasena sabbattha ghaṭanesu 2-
gaṇanā veditabbā. Tattha sahajātamūlakāni 3- dasa ghaṭanāni. Tesu pañca avipākāni,
pañca savipākāni. Tattha avipākesu tāva paṭhame kusalo kusalassa abyākatassa
kusalābyākatassa kusalābyākato abyākatassāti cattāri, tathā akusalo, abyākato
abyākatassevāti evaṃ nava. Tattha kusalākusalādikesu aṭṭhasu vissajjanesu
arūpañceva cittasamuṭṭhānarūpañca labbhati. Abyākate vatthurūpampi. Dutiye ghaṭane
abyākatavissajjane rūpesu vatthurūpameva 4- labbhati, tatiye tīsupi arūpameva,
catutthe cittasamuṭṭhānarūpameva, pañcame paṭisandhiyaṃ vatthunā saddhiṃ arūpadhammā.
Savipākesu paṭhame vipākā ceva vipākacittasamuṭṭhānarūpañca, dutiye vipākā ceva
@Footnote: 1 cha.Ma. tāni bahutarapaṭipāṭiyā vuttāni    2 cha.Ma. sabbaghaṭanesu
@3 cha.Ma. sahajātamūlake                4 cha.Ma. vatthumeva

---------------------------------------------------------------------------------------------
page526.
Vatthurūpañca, tatiye vipākameva, catutthe vipākacittasamuṭṭhānarūpameva, 1- pañcame
vatthurūpameva labbhati.
     Aññamaññamūlake cha ghaṭanāni. Tesu paṭhamāni tīṇi avipākāni, pacchimāni
tīṇi savipākāni. Tesu gaṇanā pākaṭāyeva.
    [461] Nissayamūlake nissayapaccayā ārammaṇe tīṇīti vatthumārammaṇaṃ
katvā pavattakusalādivasena veditabbāni. Upanissaye ekanti vatthumārammaṇūpanissayaṃ
katvā uppannākusalaṃ. Sesaṃ dumūlake heṭṭhā vuttanayeneva veditabbaṃ.
    [462-464] Imasmiṃ pana nissayapaccaye vīsati ghaṭanāni. Tesu purimāni
cha ghaṭanāni purejātasahajātavasena vuttāni, tato cattāri purejātavaseneva,
tato dasa sahajātavaseneva. Tattha paṭhame ghaṭane terasāti nissayapaccayavibhaṅge
vuttāneva. Dutiye aṭṭhāti sahajātādhipativasena satta, vatthuṃ garuṃ katvā
akusalañcāti aṭṭha. Tatiye satta indriye laddhāneva. Catutthe pañca vippayutte
laddhāneva. 2- Pañcame cattārīti kusalādīni cittasamuṭṭhānānaṃ vatthu ca akusalassa.
Chaṭṭhe tīṇīti kusalādīni cittasamuṭṭhānassa. Purejātavasena catūsu paṭhame tīṇīti
vatthu kusalādīnaṃ cakkhvādīni ca abyākatassa. Dutiye vatthumeva kusalādīnaṃ. Tatiye
ekanti vatthu akusalassa. Catutthe cakkhvādīni viññāṇapañcakassa. Sahajātavasena
dasa savipākāvipākavasena dvidhā bhinditvā sahajātamūlake vuttanayeneva veditabbāni.
    [465] Upanissayamūlake ārammaṇe sattāti ārammaṇūpanissaye
laddhāneva. Adhipatiyā sattāti tāneva. Anantarasamanantaresu anantarūpanissaye
laddhāneva. Nissaye ekanti vatthu akusalassa. Purejāte ekanti tasseva vatthuṃ vā
ārammaṇaṃ vā. Āsevane tīṇi anantarūpanissayavasena. Kamme dve pakatūpanissayavasena.
@Footnote: 1 cha.Ma. vipākacittasamuṭṭhānameva    2 cha.Ma. laddhāni

---------------------------------------------------------------------------------------------
page527.
Lokuttarakusalacetanā pana anantarūpanissayopi hoti. Vippayutte ekaṃ ārammaṇūpanissaya-
vasena, tathā atthiavigatesu. Natthivigatesu satta anantarasamāneva.
    [466] Upanissayamūlakāni pana satta ghaṭanāni  honti. Tattha purimāni
tīṇi ārammaṇūpanissayavasena vuttāni. Tattha paṭhame sattāti kusalo kusalādīnaṃ,
tathā abyākato, akusalo akusalassevāti evaṃ satta. Dutiye ekanti cakkhvādi-
abyākataṃ akusalassa. Tatiye vatthu akusalassa. Tato parāni dve anantarūpanissayavasena
vuttāni. Tesu gaṇanā pākaṭāyeva. Tato dve anantarapakatūpanissayavasena vuttāni.
Tattha paṭhame lokiyakusalākusalacetanā paccayabhāvato gahetabbā, dutiye lokuttarakusalāva.
    [467-468] Purejātamūlake ārammaṇe tīṇīti abyākato kusalādīnaṃ.
Adhipatiyā ekanti abyākato akusalassa. Sesesupi eseva nayo. Ettha pana
satta ghaṭanāni. Tesu paṭhamaṃ vatthārammaṇavasena vuttaṃ, dutiyaṃ vatthuvasena, 1- tatiyaṃ
ārammaṇavasena, catutthaṃ vatthussa ārammaṇakālavasena, pañcamaṃ ārammaṇādhipativasena,
chaṭṭhaṃ vatthuno ārammaṇādhipatikālavasena, sattamaṃ cakkhvādivasena.
    [469-472] Pacchājātamūlake vīsati paccayā na yujjanti, tayova
yojanaṃ labhanti. Ekamevettha ghaṭanaṃ, taṃ kāyassa kusalādīnaṃ vasena veditabbaṃ.
Āsevanamūlakepi ekameva ghaṭanaṃ.
    [473-477] Kammamūlake anantare ekanti maggacetanāvasena vuttaṃ.
Aññamaññe tīṇīti ettha paṭisandhiyaṃ vatthumpi gahetabbaṃ. Upanissaye dveti
anantarapakatūpanissayavasena heṭṭhā vuttāneva. Evaṃ sesānipi heṭṭhā
vuttanayeneva veditabbāni. Ettha pana ekādasa ghaṭanāni. Tattha paṭhamāni dve
@Footnote: 1 cha.Ma. vatthuvaseneva

---------------------------------------------------------------------------------------------
page528.
Pakatūpanissayānantarūpanissayavibhāgato nānākkhaṇikakammavasena vuttāni. Tato parāni
cattāri vipākāvipākato ekakkhaṇikakammavasena vuttāni. Tattha paṭhame arūpena saddhiṃ
cittasamuṭṭhānarūpaṃ labbhati, dutiye arūpena saddhiṃ vatthu, tatiye arūpameva, catutthe
cittasamuṭṭhānarūpameva. Paṭisandhiyaṃ pana kaṭattārūpaṃ 1- labbhati. Tato parāni
pañca savipākāni, tāni heṭṭhā vuttanayāneva. Vipākamūlake pañca ghaṭanāni
uttānatthāneva.
    [478-483] Āhāramūlake sattātiādīni vuttanayāneva. Ghaṭanāni
panettha catuttiṃsa. Tesu paṭhamāni pañca vipākāvipākasāmaññato vuttāni. Tattha
paṭhame cattāropi āhārā labbhanti, dutiye tayo arūpāhārāva. Tatiye vatthumpi
paccayuppannaṃ hoti, catutthe taṃ parihāyati. Pañcame rūpameva paccayuppannaṃ. Tato
parāni pañca ghaṭanāni, 2- tāni heṭṭhā vuttanayāneva. Tato parāni nava
ghaṭanāni cetanāhāravaseneva vuttāni. Tato parāni nava nirādhipativiññāṇāhāravasena.
Tato parāni sādhipativiññāṇāhāravasena cha ghaṭanāni vuttāni. Tattha tīṇi
vipākāvipākasāmaññavasena vuttāni, tīṇi vipākavaseneva. Tattha lokiyavipākānaṃ
abhāvato vatthu parihāyati.
    [484-495] Indriyamūlake purejāte ekanti cakkhundriyādīnaṃ vasena abyākatena
abyākataṃ. Sesaṃ dumūlakaṃ heṭṭhā vuttanayeneva veditabbaṃ. Ghaṭanāni panettha chasattati.
Tattha paṭhame sabbānipi indriyāni paccayaṭṭhena 3- labbhanti. Dutiye rūpajīvi-
tindriyaṃ parihāyati. 4- Na hi tampi nissayo hoti. Tatiye arūpindriyāni rūpānaṃ.
Catutthe cakkhvādīni cakkhuviññāṇādīnaṃ. Tato parāni nava ghaṭanāni sahajātārūpindriya-
vasena vuttāni, tato nava maggabhūtānaṃ indriyānaṃ vasena, tato nava jhānaṅgabhūtānaṃ,
@Footnote: 1 cha.Ma. kaṭattārūpampi   2 cha.Ma. savipākaghaṭanāni
@3 Ma. paccayattena      4 cha.Ma. hāyati

---------------------------------------------------------------------------------------------
page529.
Tato nava jhānamaggabhūtānaṃ, tato nava manindriyavaseneva, tato sādhipatīni cha,
tato viriyavīmaṃsādhipativasena maggayuttāni 1- cha, tato amohahetuvasena nirādhipatīni
nava, sādhipatīni cha. Tesu sabbesu vipākapaccayena ayuttāni ca yuttāni
ca heṭṭhā vuttanayeneva veditabbāni.
    [496-500] Jhānamūlakepi dumūlakaṃ heṭṭhā vuttanayeneva veditabbaṃ.
Ghaṭanāni panettha chattiṃsa. Tesu paṭhamāni nava indriyamaggabhāvaṃ anāmasitvā
sādhāraṇajhānaṅgavasena vuttāni. Tato parāni nava indriyabhūtajhānaṅgavasena, tato
parāni nava maggabhūtajhānaṅgavasena, tato parāni nava indriyamaggabhūtajhānaṅgavasena.
Catūsupi cetesu navakesu ādito cattāri cattāri vipākāvipākasādhāraṇāni. Avasāne
pañca pañca vipākāneva, tāni heṭṭhā vuttanayāneva.
    [501-508] Maggamūlakepi dumūlakaṃ vuttanayeneva veditabbaṃ. Ghaṭanāni
panettha sattapaññāsa. Tesu paṭhamāni nava indriyajhānabhāvaṃ anāmasitvā
suddhikamaggaṅgavaseneva 2- vuttāni. Tato nava indriyabhūtamaggavasena, tato nava
jhānabhūtamaggavasena, tato nava indriyajhānabhūtamaggavasena, tato cha adhipatibhūta-
maggavasena, tato nava nirādhipatimaggahetuvasena, tato cha sādhipatimaggahetuvasena,
tattha navakesu pañca pañca chakkesu tīṇi tīṇi savipākāni. 3- Sesāni sādhāraṇāni,
tāni heṭṭhā vuttanayāneva.
    [509-510] Sampayuttamūlake dumūlakaṃ uttānameva. Ettha pana dveyeva
ghaṭanāni. Tattha ekaṃ sādhāraṇavasena, ekaṃ vipākavasena vuttaṃ.
    [511-514] Vippayuttamūlakepi dumūlakaṃ uttānameva. Ghaṭanāni panettha
terasa. Tattha paṭhame pañcāti kusalo abyākatassa, tathā akusalo, abyākato
pana 4- tiṇṇannampi. Ettha ca ime vippayuttādayo sahajātāpi honti
@Footnote: 1 cha.Ma. vīriyavasena maggasampayuttāni     2 cha.Ma. suddhikamaggavaseneva
@3 cha.Ma. vipākāni                  4 cha.Ma. ayaṃ saddo na dissati

---------------------------------------------------------------------------------------------
page530.
Pacchājātapurejātāpi. Dutiye purejātasahajātāva, tatiye teyeva adhipativasena.
Tattha kusalo abyākatassa, tathā akusalo, abyākato pana abyākatassa ca
ārammaṇādhipativasena akusalassa cāti evaṃ cattāri. Catutthe tīṇīti kusalādīni
abyākatassa. Indriyāni panettha rūpānipi arūpānipi. Pañcame paccayā arūpāva,
chaṭṭhe vatthuvasena rūpāva, sattame kusalābyākatānaṃ vipassanāvasena, akusalassa
assādanavasena hadayavatthumeva. 1- Aṭṭhame tadevākusalassa, navame cakkhvādīni
abyākatassa, dasame kusalādayo cittasamuṭṭhānānaṃ, ekādasame paṭisandhiyaṃ vatthu
khandhānaṃ, dvādasame paṭisandhiyaṃ khandhā kaṭattārūpānaṃ, terasame paṭisandhiyaṃ
khandhā vatthussa.
    [515-518] Atthipaccayamūlake upanissaye ekanti ārammaṇūpanissayavasena
abyākataṃ akusalassa. Sesaṃ dumūlake uttānameva. Ghaṭanāni panettha ekūnattiṃsa. Tesu
paṭhame arūpavatthārammaṇamahābhūtindriyāhārānaṃ vasena  sahajātapurejātapacchājātapaccayā
labbhanti. Dutiye pacchājātakabaḷiṅkārāhārarūpajīvitindriyāni labbhanti. 2-
Paṭhamadutiyaghaṭanāneva adhipatinā saddhiṃ upari tatiyacatutthāni katāni. Puna paṭhamameva catūhi
āhārehi saddhiṃ pañcamaṃ, rūpajīvitindriyehi saddhiṃ chaṭṭhaṃ, rūpārūpindriyehi
saddhiṃ sattamaṃ kataṃ. Dutiyameva vā pana indriyehi saddhiṃ sattamaṃ kataṃ. Paṭhamadutiyāneva
vippayuttena 3- saddhiṃ aṭṭhamanavamāni. Tesu navamaṃ adhipatinā saddhiṃ dasamaṃ kataṃ.
Tato ekādasame paccayavasena vatthu parihāyati. 4- Dvādasame arūpadhammāyeva paccayā,
terasame vatthārammaṇā, cuddasame vatthumeva, paṇṇarasame ārammaṇameva, soḷasame
vatthumeva ārammaṇaṃ, sattarasame pana tadeva ārammaṇādhipatibhāvena, aṭṭhārasamepi
tadevārammaṇūpanissayavasena, ekūnavīsatime cakkhvādayova paccayā. Imāni ekūnavīsati
@Footnote: 1 cha.Ma. vatthumeva           2 cha.Ma. pacchājātakabaḷīkārāhārā na labbhanti
@3 cha.Ma. vippayuttapaccayena     4 cha.Ma. hāyati

---------------------------------------------------------------------------------------------
page531.
Pakiṇṇakaghaṭanāni nāma sahajātaṃ aggahetvā vuttāni. Tato parāni dasa
sahajātavasena vuttāni.
    [519] Natthivigatamūlakesu anantarasamanantaramūlakesu viya upanissayāsevanakammavasena
tīṇeva ghaṭanāni, avigatamūlakaṃ atthimūlakasadisamevāti.
     Yāni panetāni imasmiṃ pañhāvāre ghaṭanāni vuttāni, tāni sabbānipi
duvidhāniyeva pakiṇṇakato sahajātato ca. Tattha sabbesampi ārammaṇamūlakādīnaṃ
ādito sahajātaṃ aggahetvā vuttāni pakiṇṇakāni nāma. Tāni ārammaṇamūlakepi
pañca, adhipatimūlake cha, anantaramūlake tīṇipi, tathā samanantaramūlake, nissayamūlake
dasa, upanissayamūlake satta, purejātamūlake satta, pacchājātamūlake ekameva, tathā
āsevanamūlake, kammamūlake dve, āhāramūlake ekaṃ, indriyamūlake cattāri,
vippayuttamūlake nava, atthimūlake ekūnavīsati, natthimūlake tīṇi, tathā vigatamūlakepi.
Avigatamūlake ekūnavīsatīti sabbānipi satañceva tīṇi ca honti. Sahajātaniyamābhāvena 1-
panetāni pakiṇṇakānīti vuttāni.
     Yāni pana sahajātaṃ labhanti, tāni sahajātaghaṭanāni nāmāti vuccanti. Tāni
ārammaṇamūlake anantarasamanantarūpanissayapurejātapacchājātāsevananatthivigatamūlakesu
na labbhanti. Na hi te paccayā sahajātānaṃ paccayā honti. Yathā ca te 2-
sahajātānaṃ na honti, tathā hetusahajātaaññamaññavipākajhānamaggasampayuttapaccayā 3-
asahajātānanti hetumūlake sabbāni catuvīsatipi ghaṭanāni sahajātaghaṭanāneva.
Tathā adhipatimūlake catuvīsati, sahajātamūlake dasapi, aññamaññamūlake chapi,
nissayamūlake dasapi, kammamūlake navapi, vipākamūlake pañcapi, āhāramūlake
tettiṃsatipi, 4- indriyamūlake dvāsattatipi, jhānamūlake chattiṃsatipi, 5- maggamūlake
@Footnote: 1 cha.Ma. sahajātanissayabhāvena      2 cha.Ma. ayaṃ pāṭho na dissati
@3 Sī......maggasampayuttapaccayānaṃ   4 cha.Ma. tettiṃsa  5 cha.Ma. chattiṃsāpi

---------------------------------------------------------------------------------------------
page532.
Sattapaññāsampi, sampayuttamūlake dvepi, vippayuttamūlake cattāripi, atthimūlake
dasapi, avigatamūlake dasapīti 1- sabbāni tīṇi satāni dvādasa ca honti. Iti
purimāni sataṃ tīṇi ca imāni ca dvādasuttarāni tīṇi satānīti sabbānipi
pañcadasādhikāni cattāri ghaṭanasatāni pañhāvāre āgatāni. Tesu ye ye
paccayadhammā nāmavasena na pākaṭā hutvā paññāyanti, tepi hetumūlakādīnaṃ
nayānaṃ ādito vipākāvipākasāmaññato vuttesu ghaṭanesu dassetabbā. Dvādaseva
hi hetū cha ārammaṇā cattāro adhipatayo cattāro āhārā vīsatindriyāni
satta jhānaṅgāni dvādasa maggaṅgānīti ete paccayadhammā nāma. Tesu ye ye
dhammā ekantena kusalā ekantenevākusalā ekantena kusalavipākā ekantenevā-
kusalavipākā ekanteneva vipākā ekantenevāvipākā, te te sādhukaṃ sallakkhetvā
ye tattha vipākā, tepi 2- vipākaghaṭanesu, ye avipākā, te avipākaghaṭanesu
yathāyogaṃ yojetabbāti.
                 Pañhāvārassa ghaṭane anulomagaṇanā niṭṭhitā.
                           -----------
                         Paccanīyuddhāravaṇṇanā
    [527] Idāni paccanīyaṃ hoti. Tattha yathā paṭiccavārādīsu "akusalaṃ
dhammaṃ paṭicca akusalo dhammo uppajjati nahetupaccayā"tiādinā nayena labbhamānā
pañhā labbhamānānaṃ paccayānaṃ vasena sarūpatova vitthāritā, evaṃ avitthāretvā
ekena lakkhaṇena saṅkhepato paccanīyaṃ dassetuṃ dhammasaṅgāhakehi kusalo dhammo
kusalassa dhammassa ārammaṇapaccayena paccayotiādinā nayena anulomato kusalādīnaṃ
paccayā uddhaṭā. Te ca kho paccayā samūhavasena, no ekekapaccayavasena, tasmā
@Footnote: 1 cha.Ma. dasāti     2 cha.Ma. te

---------------------------------------------------------------------------------------------
page533.
Ye yattha samūhato dassitā, te vibhajitvā veditabbā. Sabbepi hi ime
catuvīsati paccayā aṭṭhasu paccayesu saṅgahaṃ gacchanti. Kataresu aṭṭhasu? ārammaṇe
sahajāte upanissaye purejāte pacchājāte kamme āhāre indriyeti. Kathaṃ?
ṭhapetvā hi ime aṭṭha paccaye sesesu soḷasasu hetupaccayo aññamañña-
vipākajhānamaggasampayuttapaccayoti ime cha paccayā ekantena sahajātā hutvā
sahajātānaññeva paccayabhāvato sahajātapaccaye saṅgahaṃ gacchanti. Anantarapaccayo
samanantarāsevananatthivigatapaccayoti ime pana pañca uppajjitvā niruddhā
attano anantaraṃ uppajjamānānaññeva paccayabhāvato anantarūpanissayalakkhaṇena
upanissaye saṅgahaṃ gacchanti. Nissayapaccayo sahajātapurejātabhedato dubbidho.
Tattha sahajātanissayo sahajātānaññeva nissayabhāvato sahajātapaccaye saṅgahaṃ
gacchati, purejātanissayo purejātapaccaye saṅgahaṃ gacchati.
     Adhipatipaccayopi sahajātādhipatiārammaṇādhipativasena dubbidho. Tattha
sahajātādhipati sahajātānaññeva adhipatipaccayabhāvato sahajātapaccaye saṅgahaṃ
gacchati. Ārammaṇādhipati ārammaṇūpanissayo hotiyevāti ārammaṇūpanissayalakkhaṇena
upanissaye 1- saṅgahaṃ gacchati. Vippayuttapaccayo sahajātapurejātapacchājātabhedato
tividho. Tattha sahajātavippayutto sahajātānaññeva vippayuttapaccayabhāvato
sahajātapaccaye saṅgahaṃ gacchati. Purejātavippayutto pure uppajjitvā pacchā
uppajjamānānaṃ paccayabhāvato purejāte saṅgahaṃ gacchati. 2- Pacchājātavippayutto
pacchā uppajjitvā pure uppannānaṃ upatthambhanavasena paccayabhāvato
pacchājātapaccaye saṅgahaṃ gacchati. Atthipaccayāvigatapaccayā sahajātapurejāta-
pacchājātaāhārindriyānañceva atthiavigatesu ca ekekassa vasena chahi bhedehi
ṭhitā. Tattha sahajātaatthiavigatā sahajātānaññeva atthiavigatapaccayabhāvato
@Footnote: 1 cha.Ma. upanissayapaccaye   2 cha.Ma. saṅgahito

---------------------------------------------------------------------------------------------
page534.
Sahajātapaccaye saṅgahaṃ gacchanti. Purejātā pure uppajjitvā pacchā uppajjamānānaṃ
paccayabhāvato purejātapaccaye saṅgahaṃ gacchanti. Pacchājātā pacchā uppajjitvā
pure uppannānaṃ upatthambhanavasena paccayabhāvato pacchājātapaccaye saṅgahaṃ gacchanti.
Āhārabhūtā kabaḷiṅkārāhārapaccaye saṅgahaṃ gacchanti. Indriyabhūtā rūpajīvitindriya-
paccaye saṅgahaṃ gacchantīti evaṃ ime soḷasapaccayā imesu aṭṭhasu paccayesu
saṅgahaṃ gacchantīti veditabbā.
     Imesampi pana aṭṭhannaṃ paccayānaṃ aññamaññapaccayasaṅgaho 1- atthiyeva.
Ādito niddiṭaṭho hi ārammaṇapaccayo adhipatianadhipatibhedena duvidho. Tattha
adhipatibhūto ārammaṇūpanissayalakkhaṇena upanissaye saṅgahaṃ gacchati. Anadhipatibhūto
suddhārammaṇapaccayova hoti. Kammapaccayopi sahajātanānākkhaṇikavasena duvidho.
Tattha sahajātakammaṃ attanā sahajātānaññeva kammapaccayabhāvato sahajāteyeva
saṅgahaṃ gacchati. Nānākkhaṇikakammaṃ balavadubbalavasena duvidhaṃ. Tattha balavakammaṃ
vipākadhammānaṃ upanissayo hutvā paccayo hotīti upanissaye saṅgahaṃ gacchati.
Balavampi pana rūpānaṃ dubbalañca arūpānaṃ nānākkhaṇikakammapaccayeneva paccayo.
Āhārapaccayopi rūpārūpato duvidho. Tattha arūpāhāro attanā sahajātānaññeva
paccayo hotīti sahajātapaccaye saṅgahaṃ gacchati. Rūpāhāro sahajātapurejāta-
pacchājātānaṃ paccayo na hoti. Attano pana uppādakkhaṇaṃ atikkamitvā
ṭhitippatto āhārapaccayataṃ sādhetīti āhārapaccayova hoti. Indriyapaccayopi
rūpārūpato duvidho. Tattha arūpindriyapaccayo attanā sahajātānaññeva indriya-
paccayataṃ sādhetīti sahajātapaccaye 2- saṅgahaṃ gacchati. Rūpindriyapaccayo pana
ajjhattabahiddhābhedato duvidho. Tattha ajjhattaṃ indriyapaccayo pure uppajjitvā
pacchā uppajjamānānaṃ sasampayuttadhammānaṃ cakkhuviññāṇādīnaṃ indriyapaccayo
@Footnote: 1 cha.Ma. aññamaññaṃ saṅgaho     2 cha.Ma. sahajāteyeva

---------------------------------------------------------------------------------------------
page535.
Hotīti purejāteyeva saṅgahaṃ gacchati. Bāhiro indriyapaccayo nāma
rūpajīvitindriyaṃ, taṃ sahajātānaṃ paccayo hontampi anupālanamattavaseneva hoti, na
janakavasenāti indriyapaccayova hoti. Evaṃ ime aṭṭha paccayā aññamaññampi
saṅgahaṃ gacchantīti veditabbā. Ayantāva aṭṭhasu paccayesu avasesānaṃ soḷasannañceva
tesaññeva ca aṭṭhannaṃ aññamaññavasena saṅgahanayo.
     Idāni imesaṃ aṭṭhannaṃ paccayānaṃ ekekasmiṃ catuvīsatiyāpi paccayesu ye ye
saṅgahaṃ gacchanti, te te veditabbā. Tattha aṭṭhannaṃ tāva sabbapaṭhame ārammaṇapaccaye
ārammaṇapaccayova saṅgahaṃ gacchati, na sesā tevīsati. Dutiye sahajātapaccaye
hetupaccayo sahajātādhipatipaccayo sahajātapaccayo aññamaññapaccayo sahajātanissayapaccayo
sahajātakammapaccayo vipākapaccayo sahajātāhārapaccayo sahajātindriyapaccayo
jhānapaccayo maggapaccayo sampayuttapaccayo sahajātavippayuttapaccayo sahajātatthipaccayo
sahajātāvigatapaccayoti ime paṇṇarasa paccayā saṅgahaṃ gacchanti. Tatiye
upanissayapaccaye adhipatibhūto ārammaṇapaccayo ārammaṇabhūto adhipatipaccayo
anantarasamanantarūpanissayāsevanapaccayā nānākkhaṇiko balavakammapaccayo natthivigata-
paccayāti 1- ime nava paccayā saṅgahaṃ gacchanti. Catutthe purejātapaccaye
purejātanissayapaccayo purejātapaccayo purejātindriyapaccayo purejātavippayutta-
paccayo purejātatthipaccayo purejātāvigatapaccayoti ime cha paccayā saṅgahaṃ
gacchanti. Pañcame pacchājātapaccaye pacchājātapaccayo pacchājātavippayuttapaccayo
pacchājātatthipaccayo pacchājātāvigatapaccayoti ime cattāro paccayā saṅgahaṃ gacchanti.
Chaṭṭhe kammapaccaye nānākkhaṇikakammapaccayova saṅgahito. Sattame āhārapaccaye
kabaḷiṅkārāhāravaseneva āhārapaccayo āhāratthipaccayo āhārāvigatapaccayoti
ime tayo paccayā saṅgahitā. Aṭṭhame indriyapaccaye rūpajīvitindriyapaccayo
indriyatthipaccayo indriyāvigatapaccayoti ime tayo paccayā saṅgahaṃ gacchanti.
@Footnote: 1 cha.Ma. natthipaccayo vigatapaccayoti

---------------------------------------------------------------------------------------------
page536.
Evaṃ imesaṃ aṭṭhannaṃ paccayānaṃ ekekasmiṃ ime cime ca paccayā saṅgahaṃ gatāti
ñatvā ye yattha saṅgahaṃ gatā, te tassa gaṇanena gahitāva hontīti veditabbā.
     Evaṃ sabbapaccayasaṅgāhakānaṃ imesaṃ aṭṭhannaṃ paccayānaṃ vasena ekūnapaññāsāya
pañhesu imasmiṃ paccanīye "kusalo dhammo kusalassa dhammassa ārammaṇapaccayena
paccayo"tiādayo ime paṇṇarasa pañhā uddharitvā vissajjitā. Tattha kusalo
kusalassa, kusalo akusalassa, kusalo abyākatassa, kusalo kusalābyākatassāti
kusalādikā cattāro pañhā, tathā akusalādikā, abyākato pana abyākatassa,
abyākato kusalassa, abyākato akusalassāti abyākatādikā tayo, kusalo ca
abyākato ca kusalassa, tathā abyākatassa, akusalo ca abyākato ca
akusalassa, tathā abyākatassāti dumūlakekāvasānā cattāro honti. Tesu
paṭhame pañhe yehi paccayehi bhavitabbaṃ, te sabbe saṅgahetvā tayo paccayā
vuttā. Dutiye dve. Tatiye pañca. Catutthe ekova. Pañcame tayo. Chaṭṭhe dve.
Sattame pañca. Aṭṭhame ekova. Navame satta. Dasame tayo, ekādasame tayo.
Dvādasame dve. Terasame cattāro. Cuddasame dve. Paṇṇarasamepi cattārova.
Te "sahajātapaccayenā"ti avatvā "sahajātaṃ pacchājātan"ti vuttā. Tattha kāraṇaṃ
parato vaṇṇayissāma. 1-
     Samāsato panettha eko dve tayo cattāro pañca sattāti chaḷeva
paccayaparicchedā honti. Ayaṃ  pañhāvārassa paccanīye ukkaṭṭhavasena
pañhāparicchedo ceva te te paccaye saṅgahetvā dassitapaccayaparicchedo ca.
"na hetupaccayā"tiādīsu hi catuvīsatiyāpi paccayapaccanīyesu ekapaccanīyepi ito
uddhaṃ pañhāvārapaccayā 2- na labbhanti, heṭṭhā pana labbhanti. Tasmā yesu pañhesu
@Footnote: 1 cha.Ma. vakkhāma      2 cha.Ma. pañhā vā paccayā vā

---------------------------------------------------------------------------------------------
page537.
"kusalo dhammo kusalassa ca abyākatassa ca dhammassa sahajātapaccayena paccayo"ti
evaṃ ekova paccayo āgato, tasmiṃ paccaye paṭikkhitte te pañhā parihāyanti.
Yasmiṃ pana pañhe "kusalo dhammo akusalassa dhammassa ārammaṇapaccayena paccayo
upanissayapaccayena paccayo"ti evaṃ dve paccayā āgatā, tattha nārammaṇapaccayāti
evaṃ ekasmiṃ paccaye paṭikkhittepi itarassa paccayassa vasena so pañho
labbhateva. Tesu pana dvīsupi paccayesu paṭikkhittesu so vāro pacchijjati.
Evameva yesu pañhesu tayo cattāro pañca satta vā labbhanti, tesu ṭhapetvā
paṭikkhitte paccaye avasesānaṃ vasena te pañhā labbhantiyeva. Sabbesu pana
paccayesu paṭikkhittesu sabbepi te vārā pacchijjantīti idamevettha 1- lakkhaṇaṃ.
Iminā lakkhaṇena ādito paṭṭhāya tesu tesu pañhesu saṅkhipitvā vuttapaccayānaṃ
pabhedo ca tasmiṃ tasmiṃ paccaye 2- tesaṃ tesaṃ pañhānaṃ parihānāparihāni 3- ca
veditabbā.
     Tatrāyaṃ vitthārakathā:- paṭhamapañhe tāva tīhi paccayehi ekūnavīsati
paccayā dassitā. Kathaṃ? kusalo hi kusalassa purejātapacchājātavipākavippayutteheva
paccayo na hoti, sesehi vīsatiyā hoti. Tesu ārammaṇapaccayo ekova, sahajāte
pana sabbasaṅgāhikavasena paṇṇarasa paccayā saṅgahaṃ gacchantīti vuttā. Te 4-
hetupaccaye paṭikkhitte cuddasa honti. Kusalo pana kusalassa neva vipākapaccayo
na vippayuttapaccayoti te dve apanetvā sese dvādasa sandhāya sahajātapaccayena
paccayoti vuttaṃ. Upanissayapaccayepi sabbasaṅgāhikavasena nava paccayā saṅgahaṃ
gacchantīti vuttā. Tesu adhipatibhūto ārammaṇapaccayo ārammaṇabhūto ca
adhipatipaccayo ārammaṇūpanissayavasena upanissayameva anupaviṭṭho. Kusalo pana
@Footnote: 1 cha.Ma. idameva cettha        2 cha.Ma. paccanīye
@3 cha.Ma. parihāni             4 cha.Ma. tesu

---------------------------------------------------------------------------------------------
page538.
Kusalassa nānākkhaṇikakammapaccayo na hotīti taṃ apanetvā sese cha sandhāya
upanissayapaccayena paccayoti vuttaṃ. Evaṃ paṭhame pañhe tīhi paccayehi ekūnavīsati
paccayā dassitāti veditabbā. Tesu imasmiṃ hetupaccanīye "kusalo dhammo
kusalassa dhammassa nahetupaccayena paccayoti dānaṃ datvā sīlaṃ samādiyitvā
uposathakammaṃ katvā taṃ paccavekkhati, pubbe suciṇṇāni paccavekkhatī"ti evamādinā
ārammaṇapaccayādīsu vuttanayeneva uddharitvā pāli dassetabbā.
     Ārammaṇapaccaye pana paṭikkhitte tassa vitthāraṃ apanetvā hetupaccayavitthāraṃ
pakkhipitvā sāyeva pāli dassetabbā. Sesapaccayapaṭikkhepesupi eseva nayo.
Tasmiṃ pana paccaye paṭikkhitte ye vārā parihāyanti, te parato vaṇṇayissāma. 1-
     Dutiyapañhe pana dvīhi paccayehi tayo paccayā dassitā. Kathaṃ? kusalo
hi akusalassa anantarādivasena paccayo na hoti, tasmā te apanetvā
ārammaṇūpanissayavasena saṅgahitaṃ ārammaṇādhipatiñceva pakatūpanissayañca sandhāya
upanissayapaccayena paccayoti vuttaṃ. Tasmā suddho ārammaṇapaccayo ārammaṇādhipati-
vasena adhipatipaccayo upanissayapaccayoti dutiyapañhe dvīhi paccayehi ime
tayo paccayā dassitāti veditabbā.
     Tatiyapañhe pana pañcahi paccayehi aṭṭhārasa paccayā dassitā. Kathaṃ?
Kusalo hi abyākatassa aññamaññapurejātāsevanavipākasampayuttehiyeva paccayo na
hoti, sesehi ekūnavīsatiyā hoti. Tesu ārammaṇapaccayo eko. Yasmā pana
kusalo abyākatassa aññamaññavipākasampayuttavasena paccayo na hoti, hetupaccayo
paṭikkhitto, kammapaccayo visuṃ gahito, tasmā ime pañca apanetvā sahajātena
dasa paccayā dassitā. Upanissayena heṭṭhā vuttesu chasu ṭhapetvā āsevanaṃ
@Footnote: 1 cha.Ma. vakkhāma

---------------------------------------------------------------------------------------------
page539.
Sesā pañca. Pacchājāto ekova, tathā sahajātanānākkhaṇikakammavasena 1- dubbidhopi
kammapaccayoti evaṃ tatiyapañhe pañcahi paccayehi ime aṭṭhārasa paccayā
dassitāti veditabbā.
     Catutthapañhe pana ekena paccayena daseva. 2- Kathaṃ? kusalo hi kusalābyākatassa
Sahajāte vuttesu paṇṇarasasu aññamaññavipākasampayuttavippayuttehi paccayo
na hoti, hetupaccayo paṭikkhitto. Ime pañca apanetvā sesā dasa paccayā
ettha ekena paccayena dassitāti veditabbā.
    [528] Yathā ca imesu kusalādikesu catūsu, tathā akusalādikesupi catūsu
pañhesu tehi tehi paccayehi te teyeva paccayā dassitāti veditabbā.
    [529] Tato parānaṃ abyākatādīnaṃ tiṇṇaṃ pañhānaṃ paṭhamapañhe sattahi
paccayehi tevīsati paccayā dassitā. Kathaṃ? abyākato hi abyākatassa catuvīsatiyāpi
paccayehi paccayo hoti, hetupaccaye pana paṭikkhitte tevīsati honti. Tesu
ārammaṇapaccayo ekova. Yasmā panettha asahajātānampi saṅgahatthaṃ āhārindriya-
paccayā visuṃ gahitā, tasmā ime tayo apanetvā sahajātena dvādasa paccayā
dassitā, upanissayena heṭṭhā vuttā cha, purejāto ekova, tathā
pacchājātāhārindriyapaccayāti evamettha sattahi paccayehi ime tevīsati paccayā
dassitāti veditabbā. Dutiyepi 3- tīhi paccayehi dvādasa dassitā. Kathaṃ?
ārammaṇapaccayo eko, upanissayena pana ārammaṇūpanissayavasena ārammaṇādhipatianantara-
samanantaranatthivigataupanissayāti cha paccayā dassitā, 4- purejātena purejātanissaya-
vippayuttaatthiavigatā pañcāti evamettha tīhi paccayehi ime dvādasa paccayā
dassitāti veditabbā. Tatiyepi eseva nayo.
@Footnote: 1 cha.Ma. sahajātanānākkhaṇikavasena      2 cha.Ma. dasa
@3 cha.Ma. dutiye                   4 cha.Ma......upanissayapaccayoti cha dassitā

---------------------------------------------------------------------------------------------
page540.
    [530] Tato parānaṃ dukamūlakānaṃ catunnaṃ pañhānaṃ paṭhamapañhe "sahajātapaccayena
purejātapaccayenā"ti avatvā "sahajātaṃ purejātan"ti vuttehi dvīhi
nissayaatthiavigatavasena tayo paccayā dassitā. Kusalā hi khandhā vatthunā saddhiṃ
ekato kusalassa paccayabhāvaṃ sādhayamānā kiñcāpi sahajātā, sahajātapaccayā pana
na honti. Kasmā? vatthumissakattā. Tasmā tesaṃ sahajātānaṃ nissayaatthiavigatānaṃ
vasena sahajātanti vuttaṃ. Vatthumhipi eseva nayo. Tampi hi kiñcāpi purejātaṃ,
khandhamissakattā pana purejātapaccayo na hoti. Kevalaṃ purejātānaṃ nissayādīnaṃ
vasena purejātanti vuttaṃ.
     Dutiyapañhe "sahajātaṃ pacchājātaṃ āhāraṃ indriyan"ti vuttehi catūhi
sahajātanissayaatthiavigatānaṃ vasena cattāro paccayā dassitā. Imasmiñhi vāre
sahajātapaccayo labbhati, pacchājātādayo na labbhanti. Pacchājātānaṃ pana
āhārindriyasaṅkhātānañca atthiavigatānaṃ vasenetaṃ vuttaṃ. Kusalā hi khandhā
abyākatā ca mahābhūtā upādārūpānaṃ sahajātapaccayena nissayapaccayena
atthiavigatapaccayehīti catudhā paccayā honti. Pacchājātā pana kusalā tehiyeva bhūtehi
saddhiṃ tesaññeva upādārūpānaṃ atthiavigatavasena paccayā. 1- Kabaḷiṅkārāhāropi
pacchājātehi kusalehi saddhiṃ purejātassa kāyassa atthiavigatavaseneva paccayo.
Rūpajīvitindriyampi pacchājātehi kusalehi saddhiṃ kaṭattārūpānaṃ atthiavigata-
paccayeneva paccayo. Iti imaṃ catudhā paccayabhāvaṃ sandhāya "sahajātaṃ pacchājātaṃ
āhāraṃ indriyan"ti idaṃ vuttaṃ. Pacchājātāhārindriyā panettha na labbhantiyeva.
Parato akusalamissakapañhādvayepi eseva nayoti. Evamettha tesu tesu pañhesu
saṅkhipitvā vuttapaccayānaṃ pabhedo veditabbo. Tasmiṃ tasmiṃ pana paccaye tesaṃ
tesaṃ pañhānaṃ parihānāparihāniṃ parato āvikarissāmāti.
                   Paccanīyuddhārassa atthavaṇṇanā niṭṭhitā.
                          ------------
@Footnote: 1 cha.Ma. paccayo

---------------------------------------------------------------------------------------------
page541.
                          Paccanīyagaṇanavaṇṇanā
    [532] Idāni ete "kusalo dhammo kusalassa dhammassā"tiādayo
anulomavasena paṇṇarasa vārā dassitā. Yasmā paccanīyepi eteyeva, na ito
uddhaṃ, heṭṭhā pana honti, tasmā yassa yassa paccayassa paccanīye ye ye
vārā labbhanti, te te ādito paṭṭhāya gaṇanavasena dassetuṃ nahetuyā
paṇṇarasātiādi āraddhaṃ.
     Tattha nahetuyā sabbesampi yathādassitānaṃ paccayānaṃ vasena paṇṇarasa
labbhanti. Nārammaṇe sahajāte hetupaccayo pavisati. Tasmiṃ tasmiṃ vāre suddho
ārammaṇapaccayo parihāyati, sesapaccayavasena te vārā vissajjanaṃ labhanti. Yathā
ca nārammaṇe, evaṃ sesesupi. Sahajāte hetupaccayo pavisati. Tasmiṃ tasmiñca
vāre naupanissaye naanantareti evaṃ paccanīyato ṭhitā paccayā parihāyanti,
avasesapaccayavasena te te vārā vissajjanaṃ labhanti. Nasahajāte pana "kusalo
dhammo kusalassa ca abyākatassa ca, akusalo dhammo akusalassa ca abyākatassa
ca, kusalo ca abyākato ca dhammā kusalassa, akusalo ca abyākato ca dhammā
akusalassā"ti ime cattāro vārā parihāyanti. Etesañhi catunnaṃ purimesu dvīsu
sahajātapaccayena paccayoti ekādasannaṃ paccayānaṃ vasena eko paccayasaṅgaho vutto.
Te tasmiṃ paṭikkhitte aññenākārena vissajjanaṃ na labhanti. Pacchimesu dvīsu
nissayaatthiavigatapaccaye sandhāya "sahajātaṃ purejātan"ti vuttaṃ. Te sahajāte
paṭikkhitte avasesānaṃ hetuādīnaṃ purejātānañceva nissayaatthiavigatānañca vasena
vissajjanaṃ na labhanti, tasmā ime cattāropi vārā parihāyanti, avasesānaṃ
vasena "ekādasā"ti vuttaṃ.
     Tattha siyā:- yathā hetumhi paṭikkhitte sesānaṃ adhipatiādīnaṃ vasena
te vārā laddhā, evaṃ sahajāte paṭikkhitte avasesānaṃ hetuādīnaṃ vasena

---------------------------------------------------------------------------------------------
page542.
Kasmā na labbhantīti 1-? nippadesattā. Hetuādayo hi sahajātānaṃ ekadesamattato
sappadesā, tasmā tesu paṭikkhittesu aññesaṃ vasena te vārā labbhanti.
Sahajāto pana nippadeso sabbepi hetuādayo gaṇhāti, tasmā tasmiṃ paṭikkhitte
sabbepi te paṭikkhittā honti. Na hi asahajātā hetupaccayādayo nāma atthi. Iti
sahajātassa nippadesattā tasmiṃ paṭikkhitte sabbepi te ubhopi vārā na labbhanti.
"sahajātaṃ purejātan"ti vissajjitavāresu pana kiñcāpi sahajātapaccayoyeva natthi,
yasmā panettha sahajātāva arūpakkhandhā nissayaatthiavigatavasena paccayā, sahajāte
ca paṭikkhitte ekantena sahajātanissayaatthiavigatā paṭikkhittā honti, tasmā
tassa paṭikkhittattā tepi vārā na labbhantīti evaṃ sabbathāpettha ime cattāro
vārā parihāyanti. Avasesānaññeva vasena ekādasāti vuttaṃ.
     Naaññamaññananissayanasampayuttesupi teyeva vārā parihāyanti. Kasmā?
Sahajātagatikattā. Yatheva hi arūpadhammabhūto sahajātapaccayo nippadesena cattāro
arūpakkhandhe gaṇhāti, tathā aññamaññanissayasampayuttāpīti sahajātagatikattā
etesupi paṭikkhittesu te vārā na labbhantīti veditabbā. Tena vuttaṃ
naaññamaññe ekādasa, nanissaye ekādasa, nasampayutte ekādasāti.
     Tattha siyā:- kiñcāpi ime avisesena kusalādibhedānaṃ catunnaṃ khandhānaṃ
saṅgāhakattā sahajātagatikā, kusalo pana kusalābyākatassa ṭhapetvā sahajātapaccayaṃ
aññathā paccayova na hoti, tasmā tasmiṃ paṭikkhitte so vāro parihāyatu, kusalo
pana kusalābyākatānaṃ neva aññamaññapaccayo hoti, tasmiṃ paṭikkhitte so vāro
kusalo pana kasmā parihāyatīti? aññamaññapaccayadhammavasena pavattisabbhāvato. Yatheva
hi kusalābyākatā kusalassa sahajātapaccayāva na honti, sahajātadhammavasena pana
nissayapaccayādīhi pavattisabbhāvato tasmiṃ paṭikkhitte so vāro parihāyati,
@Footnote: 1 cha.Ma. na labhantīti

---------------------------------------------------------------------------------------------
page543.
Evamidhāpi aññamaññapaccayadhammavasena sahajātādīhi pavattisabbhāvato tasmiṃ
paṭikkhitte sopi 1- vāro parihāyati. Naaññamaññapaccayena paccayoti padassa
hi ayamattho:- ye dhammā aññamaññapaccayasaṅkhyaṃ 2- gatā, na tehi paccayo.
Kusalo pana 3- kusalābyākatānaṃ sahajātādivasena paccayo honto aññamaññapaccaya-
dhammeheva paccayo na 4- hoti, tasmā tasmiṃ paṭikkhitte so vāro parihāyati.
Yathā ca so vāro, tathā sesāpi tayoti cattāropi te vārā parihāyanti.
     Nanissaye ekādasāti etthāpi yasmā tesaṃ vārānaṃ ekantena
sahajātapaccayadhammāva nissayabhūtā, tasmā nissaye paṭikkhitte te 5- parihāyanti.
Napurejāte terasāti sahajātaṃ purejātanti vuttavissajjane dvimūlake dve
apanetvā terasa. Yathā hi te sahajāte paṭikkhitte purejātānaññeva
nissayaatthiavigatānaṃ vasena vissajjanaṃ na labhanti, tathā purejātepi paṭikkhitte
sahajātānaññeva nissayaatthiavigatānaṃ vasena vissajjanaṃ na labhanti, tasmā te
apanetvā terasāti veditabbā.
     Napacchājāte paṇṇadasāti ettha "pacchājātapaccayena paccayo"ti vā
"sahajātaṃ pacchājātaṃ āhāraṃ indriyan"ti vā āgataṭṭhānesu ṭhapetvā
pacchājātaṃ avasesānaṃ vasenapi te pañhā labbhanti, tasmā paṇṇaraseva vuttā.
Nakammetiādīsu yasmā kammavipākaāhāraindriyajhānamaggāpi kusalādibhedānaṃ
catunnaṃ khandhānaṃ ekadesova, tasmā ṭhapetvā te dhamme avasesadhammavasena
sahajātadhammā paccayā hontīti ekampi pañhāvissajjanaṃ na parihīnaṃ. Nasampayutte
ekādasāti yasmā tesu catūsu vāresu sampayuttadhammā sahajātādipaccayadhammavasena 6-
paccayā honti, tasmā sampayuttapaccayapaṭikkhepena teyeva vārā parihāyantīti
@Footnote: 1 cha.Ma. so               2 cha.Ma. aññamaññapaccayasaṅgahaṃ   3 cha.Ma. kusalo ca
@4 cha.Ma. ayaṃ saddo na dissati   5 cha.Ma. ayaṃ pāṭho na dissati
@6 cha.Ma. sahajātādipaccayena

---------------------------------------------------------------------------------------------
page544.
Veditabbā. Navippayutte navāti dumūlakekāvasānā cattāro ekamūlakadumūlakāvasānā 1-
dve cāti ime cha vārā ekantena vippayuttapaccayadhammehi yuttā tehi
sahajātādivasena paccayā honti, tasmā vippayutte paṭikkhitte sabbepi te
vārā parihāyantīti naveva labbhanti. Tena vuttaṃ "navippayutte navā"ti.
Noatthinoavigatesupi teyeva veditabbā. Ekantena hi te vārā atthiavigatapaccaya-
dhammayuttā, tasmā te tesaṃ paṭikkhepena 2- parihāyanti. Yepi labbhanti,
tesu ārammaṇavasena vā anantarādivasena vā vissajjanāni kātabbāni.
Sahajātapurejātapacchājātaāhāraindriyabhedato pañcannaṃ atthiavigatānaṃ
vippayuttadhammānaṃ vā vasena na kātabbānīti.
    [533] Evaṃ paccanīye laddhavāre gaṇanato dassetvā idāni dumūlakādivasena
paccayagaṇanaṃ dassetuṃ nahetupaccayā nārammaṇe paṇṇarasātiādi āraddhaṃ.
Tattha nahetumūlakadukesu atirekagaṇano ūnataragaṇanena saddhiṃ yojito ūnataragaṇanova
hoti.
     Timūlake naupanissaye terasāti kusalo akusalassa, akusalo kusalassāti
dve vārā parihāyanti. Kasmā? nārammaṇena saddhiṃ naupanissayassa ghaṭitattā.
Ārammaṇavasena hi upanissayavasena ca imesaṃ pavatti. Tañca ubhayaṃ paṭikkhittaṃ.
Ārammaṇādhipati ārammaṇūpanissayagaṇanena 3- gahito hotiyeva.
     Chamūlakepi naupanissaye terasāti teyeva terasa. Sattamūlake pana
naupanissaye sattāti nasahajātena saddhiṃ ghaṭitattā tattha parihīnehi catūhi
saddhiṃ "kusalo kusalassa, kusalo akusalassa, akusalo akusalassa, akusalo
kusalassā"ti ime anantarūpanissayapakatūpanissayavasena pavattamānā cattāroti aṭṭha
parihāyanti, tasmā avasesānaṃ vasena sattāti vuttaṃ. Napurejāte ekādasāti
@Footnote: 1 cha.Ma. ekamūlakadukāvasānā   2 cha.Ma. paṭikkhepe  3 cha.Ma. ārammaṇūpanissayaggahaṇena

---------------------------------------------------------------------------------------------
page545.
Nasahajātena saddhiṃ ghaṭitattā ekādasa. Napacchājāte navāti etesu 1-
ekādasasu sahajātaṃ pacchājātaṃ āhāraṃ indriyanti laddhavissajjane 2- dumūlake
abyākatante dve vāre apanetvā. Te hi sahajāte paṭikkhittepi
pacchājātavasena na parihīnā. 3- Sahajātena pana saddhiṃ pacchājāte paṭikkhitte
parihāyantīti sesānaṃ vasena navāti vuttaṃ. Aṭṭhamūlake nanissaye ekādasāti
sabbaṃ heṭṭhā vuttasadisameva. Navamūlake naupanissaye pañcāti kusalattikādayo 4-
abyākatantā tayo dumūlakā abyākatantā dve cāti pañca. Tesu
nānākkhaṇikakammakabaḷiṅkārāhārarūpajīvitindriyapacchājātadhammavasena vissajjanaṃ
veditabbaṃ.
     Dasamūlake napurejāte pañcātiādīsupi teyeva. Napacchājāte tīṇīti
pacchājātavasena labbhamāne dumūlake abyākatante dve apanetvā avasesā.
Navippayuttepi teyeva tayo. Noatthiyā dveti nānākkhaṇikakammavasena kusalañca
akusalañca kaṭattārūpassa. Vipākaṃ panettha naupanissayena saddhiṃ ghaṭitattā na
labbhati. Ekādasamūlake heṭṭhā vuttasadisāva gaṇanā. Dvādasamūlake nakamme
ekanti abyākatena abyākataṃ. Tattha ca āhārindriyavasena vissajjanaṃ veditabbaṃ.
Terasamūlakādīsupi sabbattha ekanti āgataṭṭhāne idameva gahetabbaṃ. Nāhāre pana
indriyavasena vissajjanaṃ veditabbaṃ. Naindriye āhāravasena. Cuddasamūlakādīsu
nakammena saddhiṃ ghaṭitattā noatthinoavigatā na labbhantīti na vuttā.
Nāhārapaccayā najhānapaccayāti naindriyaṃ apanetvā vuttaṃ, tasmā tattha
indriyavasena ekaṃ veditabbaṃ. Navipākapaccayā naindriyapaccayāti nāhāraṃ
apanetvā vuttaṃ, tasmā tattha āhāravasena ekaṃ veditabbaṃ. Imesu pana dvīsu
paccanīyato ṭhitesu gaṇanā nāma natthi, tasmā ekato na dassitāti.
                          Nahetumūlakaṃ niṭṭhitaṃ.
@Footnote: 1 cha.Ma. tesu    2 cha.Ma. laddhavissajjanesu   3 cha.Ma. aparihīnā  4 cha.Ma. kusalādayo

---------------------------------------------------------------------------------------------
page546.
    [534] Nārammaṇamūlakādīsupi paṇṇarasa terasa ekādasa navāti sabbadukesu
cattārova mūlagaṇanaparicchedā. Timūlakādīsu pana bahupaccayasamāyoge itarānipi
satta pañca tīṇi dve ekanti paricchinnagaṇanāni vissajjanāni labbhantiyeva.
Tesu yesaṃ paccayānaṃ samāyoge yaṃ yaṃ labbhati, taṃ taṃ heṭṭhā vuttanayeneva 1-
sādhukaṃ sallakkhetvā uddharitabbaṃ. Sabbesu cetesu nārammaṇamūlakādīsu
nārammaṇādīni padāni atikkantena hetupadena saddhiṃ paṭhamaṃ sambandhitvāva 2-
cakkāni katāni. Yasmā pana tāni nahetumūlake vuttasadisāneva honti,
tasmā vitthārenapi adassetvā saṅkhepaṃ katvā dassitāni. Tattha yathā nahetumūlake
nārammaṇanaupanissayā visuṃ visuṃ paṇṇarasa vāre labhantāpi samāyoge terasa labhiṃsu,
evaṃ sabbattha teraseva labhanti. Yathā ca nārammaṇanasahajātehi saddhiṃ naupanissaye
satta vārā honti, evaṃ naupanissayanārammaṇehi saddhiṃ nasahajātepi satta.
    [538] Nanissayapaccayā naupanissayapaccayā napacchājāte tīṇīti kusalādīni
abyākatantāni. Tesu kaṭattārūpañca āhārasamuṭṭhānañca paccayuppannaṃ.
    [543-544] Nāhāranaindriyamūlakesu catukkesu nakammena saddhiṃ
aghaṭitattā nahetumūlake viya ekantena labbhanti. Naindriyamūlake naupanissaye
ca napurejāte ca ṭhapetvā nāhāre tīṇīti kātabbanti naindriyapaccayato
paṭṭhāya ime dve paccaye ghaṭetvā naindriyapaccayā .pe. Naupanissayapaccayā
nāhāre tīṇi. Naindriyapaccayā .pe. Napurejātapaccayā nāhāre tīṇīti evaṃ
imehi dvīhi paccayehi saddhiṃ nāhārapaccaye gaṇanā kātabbāti attho. Tattha
tīṇīti kusalādīneva abyākatassa. Tattha kusalākusalā kaṭattārūpānaṃ purejātassa
ca kāyassa pacchājātapaccayena paccayo, 3- abyākatā pana cittacetasikā
pacchājātapaccayenevāti imesaṃ vasena tīṇi vissajjanāni kātabbāni. Parato pana
@Footnote: 1 cha.Ma. vuttanayena   2 cha.Ma. bandhitvāva   3 cha.Ma. ayaṃ pāṭho na dissati

---------------------------------------------------------------------------------------------
page547.
Napacchājātena saddhiṃ ghaṭitattā nāhāre dveti vuttaṃ. Tattha kaṭattārūpavasena
kusalaṃ abyākatassa, tathā akusalanti ettakameva labbhati. Āhārassa pana
paṭikkhittattā kabaḷiṅkārāhāro atthiavigatavasenāpi paccayabhāvaṃ na labhati.
    [545] Navippayuttamūlakassa catumūlake naupanissaye pañcāti kusalo
sahajātakusalassa, kusalo kaṭattārūpasaṅkhātassa abyākatassa, akusalo sahajātākusalassa,
tathā kaṭattārūpasaṅkhātassa abyākatassa, abyākato sahajātābyākatassāti evaṃ
pañca. Navippayuttapaccayā .pe. Naupanissaye tīṇīti heṭṭhā vuttanayeneva
kusalādayo tayo abyākatassa.
    [546] Noatthipaccayā nahetuyā navāti nahetupaccayā noatthiyā vuttā
naveva. Sabbepi hi te ekamūlakekāvasānā anantarapakatūpanissayavasena labbhanti.
Ārammaṇe navātipi teyeva nārammaṇe ṭhatvā naupanissaye dve kātabbā. Yāva
nissayampīti noatthimūlake naye "noatthipaccayā nahetupaccayā nārammaṇapaccayā"ti
evaṃ cakkabandhagamanena nārammaṇapaccaye ṭhatvā imehi vā tīhi, ito paresu
nādhipatiādīsu aññatarena 1- vā saddhiṃ yāva nissayapaccayaṃ pāpuṇāti, tāva
gantvā 2- naupanissaye dve vissajjanāni kātabbānīti attho.
     Evaṃ lakkhaṇaṃ ṭhapetvā puna nārammaṇato paṭṭhāya yāva nanissayā 3- satta
paccaye gahetvā naupanissaye dveti āha. Tattha noatthipaccayā nahetupaccayā
nārammaṇapaccayā naupanissaye dve, noatthipaccayā nahetunārammaṇanādhipatipaccayā
naupanissaye dveti evaṃ nārammaṇato purimapacchimehi nanissayapariyo sānehi
sabbapadehi saddhiṃ yojanā kātabbā. Dveti panettha kusalo abyākatassa,
akusalo abyākatassāti nānākkhaṇikakammavasena kaṭattārūpassa paccayavasena
veditabbāni. Naupanissayapadena saddhiṃ napurejātādīsu sabbattha dve. Kammapaccayo
@Footnote: 1 cha.Ma. aññataraññatarena   2 Sī.,Ma. ṭhatvā    3 cha.Ma. nissayā

---------------------------------------------------------------------------------------------
page548.
Panettha na gahito. Tasmiñhi gahite tepi dve vārā chijjanti, vissajjanameva
na labbhati. Evaṃ yena yena saddhiṃ yassa yassa saṃsandane yaṃ labbhati, yañca
parihāyati, taṃ sabbaṃ sādhukaṃ sallakkhetvā sabbapaccanīyesu gaṇanā uddharitabbāti.
                        Paccanīyavaṇṇanā niṭṭhitā.
                            ---------
                         Anulomapaccanīyavaṇṇanā
    [550] Anulomapaccanīye "hetuyā satta, ārammaṇe navā"ti evaṃ anulome
"nahetuyā paṇṇarasa, nārammaṇe paṇṇarasā"ti evaṃ paccanīye ca laddhagaṇanesu
paccayesu yo yo paccayo anulomato ṭhito, tassa tassa anulome laddhavārehi
saddhiṃ ye paccanīyato ṭhitassa paccanīye laddhavāresu sadisavārā, tesaṃ vasena
gaṇanā veditabbā. Anulomasmiñhi hetupaccaye "hetuyā sattā"ti satta vārā
laddhā, paccanīye nārammaṇapaccaye "nārammaṇe paṇṇarasā"ti paṇṇarasa laddhā.
Tesu ye hetuyā satta vuttā, tehi saddhiṃ nārammaṇe vuttesu paṇṇarasasu
"kusalo kusalassa, abyākatassa, kusalābyākatassa, akusalo akusalassa, abyākatassa,
akusalābyākatassa, abyākato abyākatassā"ti ime satta sadisā, te sandhāya
hetupaccayā nārammaṇe sattāti vuttaṃ. Nādhipatiyā sattātiādīsupi eseva nayo.
     Nasahajātassa pana hetupaccayassa abhāvā nasahajāte ekopi na labbhati,
tasmā tena saddhiṃ yojanā na katāti. 1- Naaññamaññe kusalādayo tayo
rūpābyākatassa labbhanti, te sandhāya tīṇīti vuttaṃ. Tathā nasampayutte. Navippayutte
pana kusalo 2- kusalassa, akusalo 3- akusalassa, abyākato 4- abyākatassāti
arūpadhammavasena tīṇi veditabbāni. Nanissayanoatthinoavigatā nasahajāto viya
@Footnote: 1 cha.Ma. na katā   2 cha.Ma. kusalaṃ   3 cha.Ma. akusalaṃ   4 cha.Ma. abyākataṃ

---------------------------------------------------------------------------------------------
page549.
Na labbhantiyevāti tehipi saddhiṃ yojanā na katā. Evamettha satta tīṇīti
dveyeva paricchedā, 1- tesaṃ vasena ūnataragaṇanena saddhiṃ atirekagaṇanassāpi
gaṇanaṃ parihāpetvā paccayaghaṭanesu gaṇanā veditabbā.
    [551] Tattha hetusahajātanissayaatthiavigatanti nārammaṇe sattāti kusalo
dhammo kusalassa dhammassa hetupaccayena paccayo, sahajātanissayaatthiavigatapaccayena
paccayo, nārammaṇapaccayena paccayo. Kusalo hetu 2- sampayuttakānaṃ khandhānaṃ
hetupaccayena paccayo, sahajātanissayaatthiavigatapaccayena paccayo, nārammaṇapaccayena
paccayoti iminā nayena satta vārā uddharitabbā. Nādhipatiyā sattātiādīsupi
eseva nayo. Dutiyaghaṭane aññamaññassa paviṭṭhattā ṭhapetvā nasampayuttaṃ
sesesu tīṇīti vuttaṃ. Nasampayutte pana aññamaññavippayuttaṃ paṭisandhināmarūpaṃ
sandhāya ekanti vuttaṃ. Aññamaññapaccayo cettha anulomaghaṭane paviṭṭhattā
paccanīyato na labbhati, tasmā "naaññamaññe"ti na vuttaṃ. Yathā cettha, evaṃ
sesaghaṭanesupi paviṭṭhapaccayā paccanīyato na labbhantīti na vuttā. Tatiyaghaṭane
sampayuttassa paviṭṭhattā sabbattha tīṇiyeva. Catutthaghaṭane vippayuttassa paviṭṭhattā
tīṇi kusalādīni cittasamuṭṭhānarūpassa. Pañcame vipākassa paviṭṭhattā sabbattha
ekaṃ abyākatena abyākataṃ. Ito paresupi vipākasampayuttesu eseva nayo.
    [552] Hetusahajātanissayaindriyamaggaatthiavigatanti nārammaṇe cattārīti
kusalo kusalassa, kusalo abyākatassa, kusalo kusalābyākatassa, abyākato
abyākatassāti imesaṃ vasena veditabbāni. Sesesupi eseva nayo. Naaññamaññe
dveti 3- kusalo kusalābyākatassa, abyākato abyākatassa. 3- Parato dvīsupi
eseva nayo. Iminā upāyena sabbaghaṭanesu labbhamānavasena gaṇanā veditabbā.
@Footnote: 1 cha.Ma. gaṇanaparicchedā   2 cha.Ma. kusalā hetū
@3-3 cha.Ma. kusalo abyākatassa, tathā abyākato

---------------------------------------------------------------------------------------------
page550.
Sabbānipi cetāni imasmiṃ anulomapaccanīye sahajātavasena ceva pakiṇṇakavasena
ca paṇṇarasādhikāni cattāri ghaṭanasatāni vuttāni. Tesu tasmiṃ tasmiṃ ghaṭane
ye anulomato ṭhitā paccayā, tesaṃ ekopi paccanīyato na labbhati. Hetumūlake
cettha paṭhamaghaṭane anulomato pañcannaṃ paccayānaṃ ṭhitattā paccanīyato ekūnavīsati
paccayā āgatā, evaṃ sesesupi anulomato ṭhitāvasesā paccanīyato āgatā.
Anulomato cettha bahūsupi paccayesu 1- paccanīyato ekekova āgatoti veditabbo.
Yathā ca hetumūlake, evaṃ ārammaṇādimūlakesupi sabbametaṃ vidhānaṃ yathānurūpato
veditabbanti.
                     Anulomapaccanīyavaṇṇanā niṭṭhitā.
                           ----------
                         Paccanīyānulomavaṇṇanā
    [631] Paccanīyānulomepi "hetuyā satta, ārammaṇe navā"ti evaṃ anulome
"nahetuyā paṇṇarasa nārammaṇe paṇṇarasā"ti evaṃ paccanīye ca laddhagaṇanesu
paccayesu yo paccayo 2- paccanīyato ṭhito, tassa paccanīyato laddhavāresu ye
anulomato ṭhitassa anulomato laddhavārehi sadisā vārā, tesaṃ vasena gaṇanā
veditabbā. Paccanīyasmiñhi nahetupaccaye "nahetuyā paṇṇarasā"ti paṇṇarasa
vārā laddhā, anulome ārammaṇapaccaye "ārammaṇe navā"ti nava vārā laddhā.
Tattha ye nahetuyā paṇṇarasa vuttā, tesu ye nava vārā ārammaṇe vuttehi
navahi sadisā, tesaṃ vasena gaṇanā veditabbā. Tattha ye ārammaṇe nava
vuttā, te nahetuyā vuttesu paṇṇarasasu "kusalo kusalākusalābyākatānaṃ, akusalo
akusalakusalābyākatānaṃ, abyākato abyākatakusalākusalānan"ti imehi navahi
@Footnote: 1 cha.Ma. ṭhitesu     2 cha.Ma. ayaṃ pāṭho na dissati

---------------------------------------------------------------------------------------------
page551.
Sadisāva, te sandhāya nahetuyā ārammaṇe navāti vuttaṃ. Adhipatiyā
dasātiādīsupi eseva nayo. Ārammaṇādīnañhi anulomagaṇanāya ye vārā vuttā,
nahetupaccayena saddhiṃ saṃsandanepi te sabbepi 1- labbhantīti veditabbā. "kusalo
dhammo kusalassa dhammassa nahetupaccayena paccayo ārammaṇapaccayena paccayo,
dānaṃ datvā sīlaṃ samādiyitvā uposathakammaṃ katvā taṃ paccavekkhati, pubbe
suciṇṇāni paccavekkhatī"ti iminā pana 2- upāyena tesaṃ pāliddhāro veditabbo. 3-
     Nahetupaccayā adhipatiyā dasāti ettha ṭhapetvā vīmaṃsādhipatiṃ sesā-
dhipativasena anulomavibhaṅge āgatavārā uddharitabbā. Evamettha nava dasa
satta tīṇi terasa ekanti cha gaṇanaparicchedā, tesaṃ vasena ūnataragaṇanena
saddhiṃ atirekagaṇanassāpi gaṇanaṃ parihāpetvā nahetumūlakādīnaṃ nayānaṃ timūlakādīsu
sabbasaṃsandanesu gaṇanā veditabbā. Idantāva sādhāraṇalakkhaṇaṃ. Na panetaṃ
sabbasaṃsandanesu gacchati, yehi pana paccayehi saddhiṃ yesaṃ paccayānaṃ saṃsandane
ye vārā virujjhanti, te apanetvā avasesānaṃ vasenapettha gaṇanā veditabbā.
     Nahetupaccayā nārammaṇapaccayā adhipatiyā sattāti ettha hi kusalo akusalassa,
abyākato kusalassa, abyākato akusalassāti ime ārammaṇādhipativasena labbhamānā
tayo vārā virujjhanti. Kasmā? nārammaṇapaccayāti vuttattā. Tasmā te apanetvā
sahajātādhipatinayenevettha "kusalo kusalassa, abyākatassa, kusalābyākatassa,
akusalo akusalassa, abyākatassa, akusalābyākatassa, abyākato abyākatassā"ti
satta vārā veditabbā. Tepi nahetupaccayāti vacanato ṭhapetvā vīmaṃsādhipatiṃ
sesādhipatīnaṃ vasena. Evaṃ sabbattha ūnataragaṇanapaccayavasena ca avirujjhamānagaṇanavasena
ca gaṇanā veditabbā.
@Footnote: 1 cha.Ma. sabbe    2 cha.Ma. ayaṃ saddo na dissati
@3 pāliyā uddhāro pāliddhāroti yojanā, cha.Ma. pāḷi uddharitabbā

---------------------------------------------------------------------------------------------
page552.
     Yesu ca paccayesu paccanīyato ṭhitesu ye anulomato na tiṭṭhanti, tepi
veditabbā. Seyyathīdaṃ:- anantare paccanīyato ṭhite samanantarāsevananatthivigatā
anulomato na tiṭṭhanti, sahajāte paccanīyato ṭhite hetuaññamaññavipākajhāna-
maggasampayuttā anulomato na tiṭṭhanti, nissaye paccanīyato ṭhite vatthupurejāto
anulomato na tiṭṭhati. Āhāre vā indriye vā paccanīyato ṭhite
hetuaññamaññavipākajhānamaggasampayuttā anulomato na tiṭṭhanti. Ārammaṇe pana
paccanīyato ṭhite adhipatiupanissayā anulomato na tiṭṭhanti, ārammaṇādhipati-
ārammaṇūpanissayā pana na labbhanti. Iminā upāyena sabbattha yaṃ labbhati,
yañca na labbhati, taṃ jānitvā labbhamānavasena vārā uddharitabbā.
     Tattha sabbesupi timūlakādīsu anantare sattātiādayo dumūlake laddhavārāyeva.
Sattamūlakādīsu pana nasahajātapaccayā nissaye tīṇīti purejātavasena vatthunissaye
tīṇi. Kamme dve nānākkhaṇikavasena. 1- Āhāre ekaṃ kabaḷiṅkārāhāravasena.
Indriye ekaṃ rūpajīvitindriyavasena. 2- Kamena gantvā vippayutte tīṇīti
kusalādīni 3- abyākatantāni pacchājātavasena. Atthiavigatesu pañcāti tāni ceva
tīṇi, kusalābyākatā abyākatassa, akusalābyākatā abyākatassāti imāni ca dve
pacchājātindriyavasena. 4- Pacchājātapaccayassa paccanīkabhāvato paṭṭhāya pana
atthiavigatesu ekanti abyākato abyākatassa āhārindriyavasena. Nāhāre
gahite naindriyapaccayāti na gahetabbā. 5- Tathā naindriye gahite
nāhārapaccayāti. Kasmā? dvīsu ekato gahitesu gaṇetabbavārassa abhāvato.
Jhānamaggādīsupi paccanīkato ṭhitesu āhārato vā indriyato vā ekaṃ anulomaṃ
@Footnote: 1 cha.Ma. nānākkhaṇikavaseneva   2 Sī.,Ma. charūpindriyavasena, cha. rūpindriyavasena
@3 cha.Ma. kusalādīnaṃ           4 cha.Ma. pacchājātāhārindriyavasenāti
@5 Sī.,Ma. gahetabbaṃ, cha. na gahetabbaṃ

---------------------------------------------------------------------------------------------
page553.
Akatvāva avasāne indriye ekaṃ, atthiyā ekaṃ, avigate ekaṃ, āhāre ekaṃ,
atthiyā ekaṃ, avigate ekanti vuttaṃ. Sesamettha uttānatthamevāti.
                          Nahetumūlakaṃ niṭṭhitaṃ.
                           ----------
    [636] Nārammaṇamūlakādīsu naaññamaññamūlake naaññamaññapaccayā hetuyā
tīṇīti kusalādīni cittasamuṭṭhānānaṃ. Adhipatiyā aṭṭhāti adhipatiyā vuttesu dasasu
1- "kusalo kusalassa, akusalo akusalassā"ti 1- dve apanetvā sesāni aṭṭha.
Sahajāte pañcāti hetuyā vuttehi tīhi saddhiṃ "kusalo ca abyākato ca
abyākatassa, akusalo abyākato ca abyākatassā"ti ime dve. Nissaye sattāti
tehi pañcahi saddhiṃ "abyākato kusalassa, abyākato akusalassā"ti ime dve
vatthuvasena. Kamme tīṇīti hetuyā vuttāneva. Sesattikesupi eseva nayo.
Adhipatiyā tīṇīti heṭṭhā vuttāneva.
    [644] Nāhāramūlake aññamaññe tīṇīti ṭhapetvā āhāre sesacetasikavasena
veditabbāni. Yathā ca heṭṭhā, tathā idhāpi nāhāranaindriyesu ekekameva
gahitaṃ, na dve ekato.
    [648] Nasampayuttapaccayā hetuyā tīṇīti heṭṭhā naaññamaññe
vuttāneva. Adhipatiyā aṭṭhāti heṭṭhā vuttāneva. Navippayuttamūlake kamme
pañcāti kusalādicetanā sahajātakusalādīnaṃ, nānākkhaṇikā kusalākusalacetanā
vipākānaṃ 2- kammasamuṭṭhānarūpassāti evaṃ pañca. Āhārindriyesu tīṇi
sahajātasadisāni. Jhānamaggādīsu tīṇi hetusadisāni.
@Footnote: 1-1 cha.Ma. kusalo kusalābyākatassa, akusalo akusalābyākatassāti
@2 cha.Ma. ayaṃ pāṭho na dissati

---------------------------------------------------------------------------------------------
page554.
    [650] Noatthimūlake yasmā hetu noatthi nāma na hoti, niyamato
atthiyeva, tasmā taṃ aggahetvā nārammaṇe navāti vuttaṃ. Yathā ca hetu, tathā
aññepi atthipaccayalakkhaṇayuttā ettha anulomato na tiṭṭhanti. Kamme dveti
idaṃ pana nānākkhaṇikakammavasena vuttaṃ. Paccanīyato sabbe labbhanti. Yampana
anulomato labbhamānampi aggahetvā tato paraṃ vārā 1- paccanīyato gayhanti,
so pacchā yojanaṃ labhati. Tenevettha "noatthipaccayā nahetupaccayā .pe.
Noavigatapaccayā kamme dve"ti vuttaṃ. Kasmā panesa sakaṭṭhāneyeva na gahitoti?
Yasmā avasesesu sabbesupi paccanīyato ṭhitesu ekova anulomato labbhati. 2-
Idañhi imasmiṃ paccanīyānulome lakkhaṇaṃ:- yo sabbesu paccanīyato ṭhitesu
ekova anulomato labbhati, so pacchā vuccatīti. Noatthipaccayā nahetupaccayā
.pe. Noavigatapaccayā upanissaye navāti etthāpi eseva nayo. Idampana
pakatūpanissayavasena vuttaṃ. Iminā nayena 3- sabbattha labbhamānālabbhamānaṃ
purevuttaṃ pacchāvuttañca veditabbanti.
                Pañhāvārassa paccanīyānulomavaṇṇanā niṭṭhitā.
                  Niṭṭhitā ca kusalattikapaṭṭhānassa vaṇṇanāti.
                          ------------
                        2. Vedanāttikavaṇṇanā
    [1] Vedanāttike tisso vedanā rūpaṃ nibbānanti ime dhammā na
labbhanti, tasmā ekaṃ khandhaṃ paṭicca dve khandhātiādi vuttaṃ. Paṭisandhikkhaṇe
sukhāya vedanāyāti sahetukapaṭisandhivasena vuttaṃ. Dukkhavedanā pana 4- paṭisandhiyaṃ
@Footnote: 1 cha.Ma. tato puretarā paccayā
@2 tasmā eso sakaṭṭhāne na gahitoti imāni yojetabbānīti yojanā
@3 cha.Ma. upāyena     4 cha.Ma. ayaṃ saddo na dissati

---------------------------------------------------------------------------------------------
page555.
Na labbhatīti dutiyavāre paṭisandhiggahaṇaṃ na kataṃ. Tatiyavāre paṭisandhikkhaṇeti
sahetukapaṭisandhivasena vuttaṃ. Sesamettha ito paresu ca paccayesu yathāpālimeva
niyyāti. Sabbattha tayo tayo vārā vuttā. Tena vuttaṃ hetuyā tīṇi .pe.
Avigate tīṇīti.
    [6] Paccayasaṃsandane pana sahetukāya vipākadukkhavedanāya abhāvato
hetumūlakanaye vipāke dveti vuttaṃ. Adhipatiādīhi saddhiṃ saṃsandane 1- vipāke
dveyeva. Kasmā? vipākadukkhavedanāya adhipatijhānamaggānaṃ abhāvato. Yehi ca
saddhiṃ saṃsandane vipāke dve vārā labbhanti, vipākena saddhiṃ saṃsandane
tesupi dveyeva.
    [10] Paccanīye napurejāte āruppe ca paṭisandhiyañca dukkhavedanāya
abhāvato dve vārā āgatā. Navippayuttepi āruppe dukkhābhāvato dveyeva.
Sabbārūpadhammapariggāhakā pana sahajātādayo paccayā imasmiṃ paccanīyavāre
parihāyanti. Kasmā? vedanāya sampayuttassa dhammassa vedanāsampayuttaṃ dhammaṃ
paṭicca sahajātādīhi vinā anuppattito pacchājātapaccayañca vināva uppattito.
    [17] Paccayasaṃsandane pana napurejāte ekanti āruppe paṭisandhiyañca
ahetukādukkhamasukhavedanāsampayuttaṃ sandhāya vuttaṃ. Nakamme dveti ahetukakiriyā-
sampayuttacetanāvasena vuttaṃ. Sukhāya hi adukkhamasukhāya ca vedanāya sampayutte dhamme
paṭicca tāhi vedanāhi sampayuttā ahetukakiriyācetanā uppajjati. 2- Nahetupaccayā
nakammapaccayā 3- navipākepi eseva nayo. Navippayutte ekanti āruppe
āvajjanavasena vuttaṃ. Iminā upāyena sabbattha saṃsandanesu gaṇanā veditabbā.
    [25-37] Anulomapaccanīye paccanīye laddhapaccayāeva paccanīyato
tiṭṭhanti. Paccanīyānulome sabbā rūpadhammapariggāhakā sahajātādayo anulomatova
@Footnote: 1 cha.Ma. saṃsandanesupi   2 cha.Ma. uppajjanti   3 cha.Ma. ayaṃ pāṭho na dissati

---------------------------------------------------------------------------------------------
page556.
Tiṭṭhanti, na paccanīyato. Ahetukassa pana cittuppādassa adhipati natthīti
adhipatipaccayo anulomato na tiṭṭhati. Paṭiccavārādīsu pana pacchājāto anulomato
na labbhatiyevāti parihīno. Ye cettha anulomato labbhanti, te paccanīyato
labbhamānehi saddhiṃ parivattetvāpi yojitāyeva. Tesu tīṇi dve ekanti tayova
vāraparicchedā, te sabbattha yathānurūpaṃ sallakkhetvā veditabbā. 1- Yo cāyaṃ
paṭiccavāre vutto, sahajātavārādīsupi ayameva vaṇṇanānayo.
    [38] Pañhāvāre pana sampayuttakānaṃ khandhānanti tena saddhiṃ sampayuttakānaṃ
khandhānaṃ tehiyeva vā hetūhi sukhavedanādīhi vā.
    [39] Vippaṭisārissāti dānādīsu tāva "kasmā mayā idaṃ kataṃ, duṭṭhu
me kataṃ, akataṃ seyyo siyā"ti evaṃ vippaṭisārissa. Jhānaparihāniyampana "parihīnaṃ
me jhānaṃ, mahājāniyo vatamhī"ti evaṃ vippaṭisārissa. Moho uppajjatīti
dosasampayuttamohova. Tathā mohaṃ ārabbhāti dosasampayuttamohameva.
    [45] Sukhāya vedanāya sampayuttaṃ bhavaṅgaṃ adukkhamasukhāya vedanāya sampayuttassa
bhavaṅgassāti tadārammaṇasaṅkhātaṃ piṭṭhibhavaṅgaṃ mūlabhavaṅgassa. Vuṭṭhānassāti
tadārammaṇassa vā bhavaṅgassa vā. Ubhayampi hetaṃ kusalākusalajavanato vuṭṭhitattā
vuṭṭhānanti vuccati. Kiriyaṃ vuṭṭhānassāti etthāpi eseva nayo. Phalaṃ
vuṭṭhānassāti phalacittaṃ bhavaṅgassa. Bhavaṅgena hi phalato vuṭṭhito nāma hoti.
Parato "vuṭṭhānan"ti āgataṭṭhānesupi eseva nayo.
    [46] Dukkhāya vedanāya sampayuttā khandhāti domanassasampayuttā akusalā
khandhā. Adukkhamasukhāya vedanāya sampayuttassa vuṭṭhānassāti tadārammaṇasaṅkhātassa
āgantukabhavaṅgassa vā upekkhāsampayuttamūlabhavaṅgassa vā. Sace pana somanassasahagataṃ
mūlabhavaṅgaṃ hoti, tadārammaṇassa ca uppattikāraṇaṃ na hoti, javanassa ārammaṇato
@Footnote: 1 cha.Ma. sallakkhetabbā

---------------------------------------------------------------------------------------------
page557.
Aññasmiṃ ārammaṇe adukkhamasukhavedanaṃ akusalavipākaṃ uppajjateva. Tampi hi
javanato vuṭṭhitattā vuṭṭhānanti vuccati. Sahajātapaccayādiniddesā uttānatthāyeva.
Na hettha kiñci atthi, yaṃ na sakkā siyā heṭṭhā vuttanayena vedetuṃ, tasmā
sādhukaṃ upalakkhetabbaṃ.
    [62] Idāni yasmiṃ yasmiṃ paccaye ye ye vārā laddhā, te sabbe
saṅkhipitvā gaṇanāya dassetuṃ hetuyā tīṇītiādi vuttaṃ. Tattha sabbāni tīṇi
suddhānaṃ tiṇṇaṃ padānaṃ vasena veditabbāni. Ārammaṇe nava ekamūlakekāvasānāni.
Adhipatiyā pañca sahajātādhipativasena asammissakāni 1- tīṇi, ārammaṇādhipativasena ca
"sukhāya sampayutto sukhāya sampayuttassa, adukkhamasukhāya sampayutto adukkhamasukhāya
sampayuttassā"ti dve, tāni na gaṇetabbāni. Sukhāya pana sampayutto
adukkhamasukhāya, adukkhamasukhāya sampayutto sukhāyāti imāni dve gaṇetabbānīti
evaṃ pañca. Anantarasamanantaresu sattāti sukhā dvinnaṃ, tathā dukkhā, adukkhamasukhā
tiṇṇampīti evaṃ satta. Upanissaye navāti sukhasampayutto sukhasampayuttassa tīhipi
upanissayehi, dukkhasampayuttassa pakatūpanissayeneva, upekkhāsampayuttassa tīhipi,
dukkhasampayutto dukkhasampayuttassa anantarapakatūpanissayehi, sukhasampayuttassa
pakatūpanissayena, adukkhamasukhasampayuttassa dvidhāpi, adukkhamasukhasampayutto
adukkhamasukhasampayuttassa tidhāpi, tathā sukhasampayuttassa, tathā sukhasampayuttassa,
dukkhasampayuttassa anantarapakatūpanissayehīti evaṃ nava. Paccayabhedato panettha
pakatūpanissayā nava, anantarūpanissayā satta, ārammaṇūpanissayā cattāroti vīsati
upanissayā. Purejātapacchājātā panettha chijjanti. Na hi purejātā pacchājātā
vā arūpadhammā arūpadhammānaṃ paccayā honti.
@Footnote: 1 cha.Ma. amissāni

---------------------------------------------------------------------------------------------
page558.
     Kamme aṭṭhāti sukhasampayutto sukhasampayuttassa dvidhāpi, dukkhasampayuttassa
nānākkhaṇikatova, tathā itarassa. Dukkhasampayutto dukkhasampayuttassa duvidhāpi,
sukhasampayuttassa natthi, itarassa nānākkhaṇikatova, adukkhamasukhasampayutto
adukkhamasukhasampayuttassa dvidhāpi, itaresaṃ nānākkhaṇikatoti evaṃ aṭṭha. Paccayabhedato
panettha nānākkhaṇikā aṭṭha, sahajātā tīṇīti ekādasa kammapaccayā. Yathā ca
purejātapacchājātā, evaṃ vippayuttopettha chijjati. Arūpadhammā hi arūpadhammānaṃ
vippayuttapaccayā na honti. Natthivigatesu satta anantarasamanantarasadisāva. 1-
Evamettha tīṇi pañca satta aṭṭha navāti pañca gaṇanaparicchedā. Tesaṃ vasena
paccayasaṃsandane ūnataragaṇanena saddhiṃ saṃsandanesu atirekañca alabbhamānañca
apanetvā gaṇanā veditabbā.
    [63-64] Hetuyā saddhiṃ ārammaṇaṃ na labbhati, tathā anantarādayo.
Adhipatiyā dveti dukkhapadaṃ ṭhapetvā sesāni dve. Dukkhasampayutto hi hetu
adhipati nāma natthi, tasmā so na labbhatīti apanīto. Sesadvayesupi eseva
nayo. Iti hetumūlake dve tīṇīti dveyeva gaṇanaparicchedā, tesaṃ vasena cha
ghaṭanāni vuttāni. Tesu paṭhamaṃ avipākabhūtānaṃ ñāṇavippayuttanirādhipatidhammānaṃ
vasena vuttaṃ, dutiyaṃ tesaññeva vipākabhūtānaṃ, tatiyacatutthāni tesaññeva
ñāṇasampayuttānaṃ, pañcamaṃ avipākabhūtasādhipatiamohavasena, chaṭṭhaṃ vipākabhūtasādhipati-
amohavasena. Paṭhamaṃ vā sabbahetuvasena, dutiyaṃ sabbavipākahetuvasena, tatiyaṃ sabbāmoha-
hetuvasena, catutthaṃ sabbavipākāmohahetuvasena. Pañcamaṃ sabbasādhipatiamohavasena,
chaṭṭhaṃ sabbasādhipativipākāmohavasena.
    [66] Ārammaṇamūlake adhipatiyā cattārīti ārammaṇādhipativasena sukhaṃ sukhassa,
adukkhamasukhassa, adukkhamasukhaṃ adukkhamasukhassa, sukhassāti evaṃ cattāri. Upanissayepi
@Footnote: 1 cha.Ma. anantarasadisāva

---------------------------------------------------------------------------------------------
page559.
Ārammaṇūpanissayavasena cattārova vuttā. Ghaṭanaṃ 1- panettha ekameva. Adhipatimūlakādīsupi
heṭṭhā vuttanayeneva yaṃ labbhati yañca na labbhati, taṃ sabbaṃ sādhukaṃ sallakkhetvā
saṃsandanaghaṭanagaṇanā veditabbā.
    [83-87] Paccanīyanayamhi kusalattike vuttanayeneva anulomato paccaye
uddharitvā tattha laddhānaṃ vārānaṃ vasena paccanīyato gaṇanavasena nahetuyā navāti
sabbapaccayesu nava vārā dassitā. Te ekamūlakekāvasānānaṃ navannaṃ vissajjanānaṃ
vasena "sukhāya vedanāya sampayutto dhammo sukhāya vedanāya sampayuttassa dhammassa
nahetupaccayena paccayo, sukhāya vedanāya sampayuttena cittena dānaṃ datvā"tiādinā
nayena pāliṃ uddharitvā dassetabbā. Paccayasaṃsandane panettha nahetupaccayā
.pe. Naupanissaye aṭṭhāti nānākkhaṇikakammapaccayavasena veditabbā. Dubbalakammañhi
upanissayapaccayo na hoti. 2- Kevalaṃ pana nānākkhaṇikakammapaccayeneva
paccayo hoti. Sesamettha anulomapaccanīyapaccanīyānulomesu ca tesaṃ tesaṃ paccayānaṃ
yoge laddhavāravasena sakkā heṭṭhā vuttanayeneva gaṇetuṃ, tasmā na vitthāritanti.
                      Vedanāttikavaṇṇanā niṭṭhitā.
                           -----------
                         3. Vipākattikavaṇṇanā
    [1-23] Vipākattike vipākaṃ dhammaṃ paṭicca vipāko dhammo uppajjati
hetupaccayāti ye hetupaccaye terasa vārā vuttā, te saṅkhipitvā gaṇanāya
dassetuṃ hetuyā terasāti vuttaṃ. Ārammaṇe pañcātiādīsupi eseva nayo.
Evamettha terasa pañca nava satta tīṇi dveti cha gaṇanaparicchedā, tesaṃ vasena
paccayasaṃsandane heṭṭhā vuttanayeneva gaṇanā veditabbā.
@Footnote: 1 cha.Ma. ghaṭanāni     2 cha.Ma. vipākassa na upanissayo hoti

---------------------------------------------------------------------------------------------
page560.
    [24-52] Paccanīye hi 1- vipākaṃ dhammaṃ paṭicca vipāko dhammo
uppajjati nahetupaccayāti ye nahetupaccaye dasa vārā vuttā, te saṅkhipitvā
gaṇanāya dassetuṃ nahetuyā dasāti vuttaṃ. Naārammaṇe pañcātiādīsupi eseva
nayo. Evamettha dasa pañca terasa dvādasa dve ekaṃ nava tīṇīti aṭṭha
gaṇanaparicchedā, tesaṃ vasena paccayasaṃsandane heṭṭhā vuttanayeneva vitthārato
gaṇanā veditabbā. Pāli pana saṅkhittā, etesaññeva pana laddhagaṇanaparicchedānaṃ
vasena saṃsandetvā 2- anulomapaccanīyaṃ paccanīyānulomañca veditabbaṃ.
     Sahajātavāro iminā ekagatikova. Paccayanissayasaṃsaṭṭhasampayuttavārā
yathāpālimeva niyyanti.
    [92] Pañhāvāre kusalākusale niruddheti etasmiṃ vipassanāvasena
pavatte kusale sārajjanādivasena pavatte akusale ca niruddhe. Vipāko
tadārammaṇatā uppajjatīti kāmāvacaravipāko tadārammaṇatā 3- uppajjati. Ye
pana "vipassanājavanānaṃ vicikicchuddhaccānañca pariyosāne tadārammaṇaṃ natthī"ti
vadanti, te imāya tantiyā paṭisedhetabbā. Ākāsānañcāyatanakusalaṃ
viññāṇañcāyatanakiriyassa ārammaṇapaccayena paccayoti arahattaṃ patvā
asamāpannapubbā samāpattiyo paṭilomato samāpajjantassa vasenetaṃ vuttaṃ.
Iminā upāyena sabbavissajjanesu sādhukaṃ pāliṃ upaparikkhitvā attho
veditabbo.
    [120] Hetuyā satta, ārammaṇe nava, adhipatiyā dasātiādīsupi
sahajātādhipativasena ārammaṇādhipativasena sahajātanissayavasena purejātanissayavasena
anantarūpanissayavasena  ārammaṇūpanissayavasena pakatūpanissayavasena
@Footnote: 1 cha.Ma. paccanīyepi   2 cha.Ma. vārānaṃ vasena saṃsanditvā  3 cha.Ma. tadārammaṇatāya

---------------------------------------------------------------------------------------------
page561.
Sahajātavippayuttavasena purejātavippayuttavasenāti 1- yattha yattha yathā yathā yattakāni
vissajjanāni labbhanti, tattha tattha tathā tathā tāni sabbāni sallakkhetabbāni.
Tathā paccanīyādīsu anulomavasena vāruddharaṇaṃ, anulomato laddhavārānaṃ paccanīyato
gaṇanā, paccayasaṃsandanaṃ, anulomapaccanīye paccanīyānulome ca suddhikesu ceva
saṃsandanavasena ca pavattesu 2- hetumūlakādīsu labbhamānavāragaṇanānaṃ labbhamānatā,
alabbhamānānaṃ alabbhamānatāti 2- sabbaṃ heṭṭhā vuttanayavasena 3- veditabbaṃ.
     Yathā cettha, evaṃ ito paresupi tikadukesu. Paṭṭhānappakaraṇañhi pālitova
anantamapparimāṇaṃ, tassa padapaṭipāṭiyā atthaṃ vaṇṇayissāmīti paṭipannassa
atidīghāyukassāpi āyu nappahoti. Na cassa ekadesaṃ vaṇṇetvā sesamhi nayato
dassiyamāne na sakkā attho jānituṃ, tasmā ito paraṃ ettakampi avatvā
sesesu tikadukesu heṭṭhā avuttappakārattā yaṃ yaṃ avassaṃ vattabbaṃ, taṃ tadeva
vakkhāma. Yampana avatvā gamissāma, taṃ pālinayeneva veditabbanti.
                       Vipākattikavaṇṇanā niṭṭhitā.
                          ------------
                        4. Upādinnattikavaṇṇanā
    [51] Upādinnupādāniyattikassa pañhāvāre vatthu upādāniyānaṃ khandhānaṃ
purejātapaccayena paccayoti pavattiṃ sandhāya vuttaṃ. Paṭisandhiyampana taṃ purejātaṃ
na hoti.
    [72] Upādinnupādāniyo kabaḷiṅkārāhāro upādinnupādāniyassa
kāyassa āhārapaccayena paccayoti ettha upādinnupādāniyo kabaḷiṅkārāhāro
@Footnote: 1 cha.Ma. purejātapacchājātavippayuttavasenāti
@2-2 cha.Ma. hetumūlakādīsu labbhamānavāragaṇanā alabbhamānānaṃ alabbhamānatāti
@3 cha.Ma. vuttanayeneva

---------------------------------------------------------------------------------------------
page562.
Nāma kammasamuṭṭhānānaṃ rūpānaṃ abbhantare gatā ojā. Upādinnupādāniyassa
kāyassāti tasseva kammasamuṭṭhānarūpakāyassa āhārapaccayena paccayo. Rūpajīvitindriyaṃ
viya kaṭattārūpānaṃ anupālanaupatthambhanavasena paccayo, na janakavasena. Yampana
maṇḍūkādayo gilitvā ṭhitānaṃ ahiādīnaṃ kāyassa jīvamānamaṇḍūkādisarīre ojā
āhārapaccayena paccayoti vadanti, taṃ na gahetabbaṃ. Na hi jīvamānakasarīre ojā
aññassa sarīrassa āhārapaccayataṃ sādheti. Anupādinnupādāniyassa kāyassāti ettha
pana janakavasenāpi labbhati. Upādinnupādāniyassa ca anupādinnupādāniyassa
cāti ettha ekassa upatthambhakavasena, ekassa janakavasena, ubhinnampi vā
upatthambhakavaseneva vutto. Dve pana āhārā ekato paccayā hontā
upatthambhakāva honti, na janakā. Sesamettha pālimeva sādhukaṃ oloketvā
veditabbaṃ.
                      Upādinnattikavaṇṇanā niṭṭhitā.
                           -----------
                     5-22. Saṅkiliṭṭhattikādivaṇṇanā
     saṅkiliṭṭhasaṅkilesattike sabbaṃ kusalattike vuttanayānusāreneva veditabbaṃ.
    [79] Vitakkattike yathākammūpagañāṇassa parikammanti dibbacakkhuparikammameva
tassa uppādanatthāya parikammaṃ. Uppannassa pana vaḷañjanakāle parikammaṃ
sandhāyetaṃ vuttaṃ. Sesamettha yathāpālimeva niyyāti.
    [27] Pītittike sukhasahagataṃ bhavaṅgaṃ upekkhāsahagatassa bhavaṅgassa anantara-
paccayenāti tadārammaṇabhavaṅgamūlabhavaṅgānaṃ vasena vuttaṃ. Sesamettha sabbaṃ
pālivaseneva veditabbaṃ.

---------------------------------------------------------------------------------------------
page563.
     Dassanattike dassanena pahātabbo rāgo uppajjatītiādīsu dassanena
pahātabbo puthujjanassa uppajjati, bhāvanāya pahātabbo sotāpannassāpīti
evaṃ uparimassa uparimassa heṭṭhimā heṭṭhimā nuppajjantīti veditabbā. Dassanena
pahātabbo dhammo bhāvanāya pahātabbassa dhammassa ekenapi paccayena paccayo
na hoti. Sesamettha pāliṃ anugantvā kusalattike vuttalakkhaṇavaseneva veditabbaṃ.
     Dassanenapahātabbahetukattike dassanenapahātabbahetukādīnaṃ vibhāgo
aṭṭhakathākaṇḍe vuttanayeneva veditabbo. Vicikicchuddhaccasahagato moho ahetukattā
tatiyarāsiṃ 1- paviṭṭho. Evamettha yesaṃ dassanabhāvanāhi pahātabbo hetu atthi,
te pahātabbahetukā. Yesaṃ so natthi, te nevadassanenanabhāvanāyapahātabbahetukāti
imaṃ pahātabbahetukanapahātabbahetukavibhāgaṃ 2- ñatvā sesaṃ dassanenapahātabbattike
ceva kusalattike ca dassitalakkhaṇānusāreneva veditabbaṃ.
     Ācayagāmittike paṭiccavārasaṃsaṭṭhavāresu anulomaṃ kusalattikasadisameva. Sesaṃ
vissajjanato gaṇanato ca yathāpālimeva niyyāti.
     Sekkhattike asekkho dhammo sekkhassa dhammassa na kenaci paccayena
paccayo, sekkho asekkhassa anantarapakatūpanissayo pana hoti. Sesamettha
yathāpālimeva niyyāti, tathā parittattike.
     Parittārammaṇattike appamāṇārammaṇā cetanāti sekkhānaṃ gotrabhūcetanā,
paccavekkhaṇacetanātipi vattuṃ vaṭṭati. Vipākānaṃ parittārammaṇānanti paṭisandhiyaṃ
kammaṃ ārammaṇaṃ katvā, pavatte cakkhuviññāṇādivasena rūpādiārammaṇaṃ tadārammaṇa-
vasena javanena gahitaparittārammaṇañca ārammaṇaṃ katvā uppannānaṃ. Ye pana
"gotrabhūcittena natthi paṭisandhī"ti vadanti, te iminā suttena paṭisedhetabbā.
Sesamettha pālinayeneva veditabbaṃ. Hīnattiko saṅkiliṭṭhattikasadiso.
@Footnote: 1 cha.Ma. tatiyapade     2 cha.Ma. pahātabbahetukavibhāgaṃ

---------------------------------------------------------------------------------------------
page564.
     Micchattattike micchattaniyato sammattaniyatassa  sammattaniyato vā micchatta-
niyatassa na kenaci paccayena paccayo hoti. Micchattaniyato vā sammattaniyato
vā sahajātādhipativirahito nāma natthi. Sammattaniyate ekantato vatthupurejātaṃ 1-
natthi, micchattaniyate siyā ārammaṇapurejātaṃ. Aniyataṃ cittaṃ ārabbha niyatā
micchādiṭṭhi uppajjeyya. Sesaṃ 2- niyataṃ ārabbha niyataṃ nuppajjati,
micchattaniyataṃ garuṃ katvā na koci dhammo uppajjati. Kusalo micchattassa
upanissayapaccayo na hoti. Sesamettha pāliyaṃ vuttanayeneva veditabbaṃ.
     Maggārammaṇattike paṭiccavārassa anulome vipākapaccayo natthi. Kammapaccayepi
imasmiṃ tike nānākkhaṇikaṃ na labbhati. Tathā uppannattikaatītattikesu. Paccanīye
ahetukaṃ maggārammaṇanti ahetukaṃ maggārammaṇaṃ, āvajjanaṃ sandhāyetaṃ vuttaṃ.
Sesamettha pālianusāreneva veditabbaṃ.
     Uppannattike ca atītattike ca paṭiccavārādayo natthi, pañhāvāramattameva
labbhati. Kasmā? paṭiccavārādayo hi sahajātapurejātānaññeva honti, ime ca
tikā atītānāgatamissakā. Uppannattike cettha anantarabhāgiyāpi paccayā na
labbhanti. Kasmā? uppannattike atītassa abhāvato. Uppanno ca anuppanno
cāti ime cettha dve dhammā uppannassa ca anuppannassa cāti imesaṃ
dvinnaṃ na kenaci paccayena paccayo. Anuppanno ca uppādī cāti ime pana
dve uppannassa ārammaṇūpanissayavasena dvīhi paccayehi paccayā. 3- Sesamettha
pāliyaṃ āgatanayeneva veditabbaṃ.
     Atītattike paccuppannaṃ atītānāgatassa atītānāgataṃ vā 4- atītānāgatassa
na kenaci kenaci paccayo. Nibbānampana dvīsupi imesu tikesu neva paccayato
na paccayuppannato labbhati. Sesamidhāpi pāliyaṃ āgatanayeneva veditabbaṃ.
@Footnote: 1 cha.Ma. ārammaṇapurejātaṃ  2 cha.Ma. sesā   3 cha.Ma. paccayo  4 cha.Ma. atītānāgatañca

---------------------------------------------------------------------------------------------
page565.
     Ajjhattattike ajjhattabahiddhāpadaṃ na gahitaṃ. Ajjhattabahiddhāsaṅkhātā hi
ubho rāsayo neva ekato paccayā honti, na paccayuppannā, tasmā hatthatale
ṭhapitasāsapassa vaṇṇopi hatthatalavaṇṇena saddhiṃ ekato ārammaṇaṃ na hotīti
veditabbo. Yathā ca ajjhattabahiddhāpadaṃ, evamettha ajjhattārammaṇattikepi
ajjhattabahiddhārammaṇapadaṃ na labbhati. Sesaṃ yathāpālimeva niyyāti.
     Sanidassanattikepi pālivaseneva attho gahetabbo. Gaṇanā cettha 1- pāliyaṃ
āgatavārepi saṅkhipitvā heṭṭhā vuttanayeneva saṃsandanesu saṃsanditvā veditabbāti.
                  Dhammānulome tikapaṭṭhānavaṇṇanā niṭṭhitā.
                           ----------
                         2. Dukapaṭṭhānavaṇṇanā
     dukapaṭṭhānepi sabbadukesu pañhāvissajjanāni ceva gaṇanā ca pāliyaṃ
āgatanayeneva veditabbā. Apicettha sahetukahetusampayuttadukānaṃ vissajjanaṃ
hetudukavissajjanasadisaṃ. Tathā hetu ceva sahetukahetu ca hetusampayuttadukānaṃ.
Tathā sappaccayasaṅkhatadukānaṃ. Idaṃ dukaṃ yathā sappaccayadukaṃ, evaṃ kātabbanti idaṃ
yasmā sappaccayo viya appaccayena, saṅkhatopi asaṅkhatena saddhiṃ yojanaṃ na
labbhati, tasmā vuttaṃ. Sārammaṇacittasampayuttasaṃsaṭṭhadukāpi sadisavissajjanāyeva.
Tathā āsavaoghayogagocchakā. Etepi 2- hi tayo aññamaññasadisavissajjanāyeva.
Apica lokiyasāsavasaññojaniyaganthaniyanīvaraṇiyaparāmaṭṭhasaṅkilesikadukā āsavavippayutta-
sāsavasaññojanavippayuttasaññojaniyaganthavippayuttaganthaniyanīvaraṇavippayuttanīvaraṇiya-
parāmāsavippayuttaparāmaṭṭhakilesavippayuttasaṅkilesikapariyāpariyāpannasauttaradukāti
imepi dukā samānā.
@Footnote: 1 cha.Ma. gaṇanāpettha     2 cha.Ma. ete

---------------------------------------------------------------------------------------------
page566.
     Kilesadukaṃ saññojanadukasadisaṃ. Saṅkiliṭṭhakilesasampayuttanīvaraṇasampayutta-
dassanenapahātabbasaraṇadukāpi samānā. Tathā kilesā ceva saṅkiliṭṭhanīvaraṇā ceva
nīvaraṇasampayuttakilesā ceva kilesasampayuttadukā. Iminā nayena sabbesaṃ atthato
sadisānaṃ dukānaṃ vissajjanāni sadisāneva hontīti veditabbāni. Sabbasmimpi
pana paṭṭhāne kenaciviññeyyadukaṃ na labbhati. Āsavā ceva āsavasampayuttā ca,
saññojanā ceva saññojanasampayuttā ca, ganthā ceva ganthasampayuttā ca, nīvaraṇā
ceva nīvaraṇasampayuttā ca, kilesā ceva saṅkiliṭṭhā cāti evarūpesu dukesu
vipākapaccayo ceva nānākkhaṇikakammapaccayo ca na labbhati. Nahetusahetukanahetuka-
ahetukadukesu 1- hetupaccayo natthi. Hetū ceva hetusampayuttā ca, āsavā ceva
āsavasampayuttā ca, ganthā ceva ganthasampayuttā cāti imesu dukesu
nahetunajhānanamaggā na labbhanti, saññojanā ceva saññojanasampayuttā ca, nīvaraṇā
ceva nīvaraṇasampayuttā ca, kilesā ceva kilesasampayuttā ca, kilesā ceva saṅkiliṭṭhā
cāti imesu pana vicikicchuddhaccasahagatassa mohassa vasena nahetupaccayo labbhati,
najhānanamaggapaccayā na labbhantīti evaṃ sabbadukesu labbhamānālabbhamānaṃ
upaparikkhitvā pālivaseneva vāragaṇanā veditabbāti.
                       Dukapaṭṭhānavaṇṇanā niṭṭhitā.
                           -----------
                        3. Dukatikapaṭṭhānavaṇṇanā
     dukatikapaṭṭhāne hetuṃ kusalaṃ dhammaṃ paṭicca hetu kusalo dhammo uppajjati
hetupaccayāti evaṃ pañhāmattuddhāravaseneva saṅkhepato desanā katā. "kusalaṃ
alobhaṃ paṭicca adoso amoho"tiādinā pana nayena vitthāro vattabbo siyā,
@Footnote: 1 cha.Ma......ahetukesu

---------------------------------------------------------------------------------------------
page567.
So heṭṭhā dassitanayeneva sakkā avuttopi jānitunti ekapadepi ekapaccayo vā
na vutto. Yā panesā saṅkhepato desanā katā, sā evaṃ katāti veditabbā.
Hetudukena hi saddhiṃ kusalapadaṃ yojetvā paṭiccavāre anulomassa ceva paccanīyassa
ca vasena sabbe labbhamānakapaccayā dassitā, anulomapaccanīyapaccanīyānulomanayā ceva
sahajātavārādayo ca na dassitā, kevalaṃ "paṭiccavārasadisaṃyeva vitthāretabban"ti
vuttaṃ. Pañhāvāre pañhampi avissajjetvā kevalaṃ paccayuddhāramattaṃ 1- katvā
anulomapaccanīyavaseneva labbhamānapaccayā dassitā. Yathā ca kusalapadaṃ, evaṃ
akusalābyākatapadānipi hetudukena saddhiṃ yojetvā hetukusaladukatikaṃ niddisitabbanti
vuttaṃ.
     Tato paraṃ hetuṃ sukhāya vedanāya sampayuttaṃ dhammantiādinā nayena
hetuvedanādukatikādīni ekavīsati dukatikāni dassitāni. Yasmā pana hetu nāma
sanidassanasappaṭigho anidassanasappaṭigho vā natthi, tasmā hetupadena saddhiṃ
sanidassanasappaṭighaanidassanasappaṭighapadāni na yojitāni. Evaṃ hetudukena saddhiṃ
labbhamānavasena dvāvīsati tike yojetvā puna te sahetukadukādīhi saraṇadukapariyosānehi
sabbadukehi saddhiṃ yojitā. Tattha yaṃ yaṃ padaṃ yena yena padena saddhiṃ yojanaṃ
na gacchati, taṃ taṃ pāliyaṃyeva na labbhatīti vuttaṃ. Evamettha ekena dukena saddhiṃ
bāvīsati tike yojetvā puna aparena bāvīsati, aparena bāvīsatīti paṭipāṭiyā
dukasate labbhamānadukapadehi saddhiṃ bāvīsati tikā yojitāti bāvīsati tike gahetvā
dukasate pakkhipitvā dukatikapaṭṭhānaṃ nāma desitaṃ. Tattha yesu yesu ṭhānesu nayaṃ
dassetvā pāliyā saṅkhepo kato, tesu tesu ṭhānesu dassitanayānurūpena tassā
vitthāro veditabboti.
                     Dukatikapaṭṭhānavaṇṇanā niṭṭhitā.
                         -----------
@Footnote: 1 cha.Ma. pañhuddhāramattaṃ

---------------------------------------------------------------------------------------------
page568.
                        4. Tikadukapaṭṭhānavaṇṇanā
     tikadukapaṭṭhānepi kusalaṃ hetuṃ dhammaṃ paṭicca kusalo hetu dhammo uppajjati
hetupaccayāti pañhāmattuddhāravaseneva desanā katā. Tattha yathā heṭṭhā
hetudukena saddhiṃ kusalapadaṃ yojetvā sabbapaccayavasena sabbavāresu saṅkhepato desanā
katā, evamidha kusalattikena saddhiṃ hetupadaṃ yojetvā sabbapaccayavasena sabbavāresu
saṅkhepato desanā katā. Yathā ca hetupadaṃ, evaṃ nahetupadampi kusalattikena saddhiṃ
yojetvā kusalattikahetudukaṃ niṭṭhāpitaṃ. Tato paraṃ sukhāya vedanāya sampayuttaṃ
hetuṃ dhammantiādinā nayena vedanāttikahetudukādīni ekavīsati tikadukāni dassitāni.
     Evaṃ bāvīsatiyā tikehi saddhiṃ hetudukaṃ yojetvā puna tehiyeva saddhiṃ
sahetukadukādayo saraṇadukapariyosānā labbhamānavasena sabbadukā yojitā. Idhāpi
yaṃ yaṃ padaṃ yojanaṃ na gacchati, taṃ tadeva 1- pāliyaṃyeva paṭikkhittaṃ. Evaṃ dukasataṃ
gahetvā dvāvīsatiyā tikesu pakkhipitvā tikadukapaṭṭhānaṃ nāma desitaṃ. Tatrāpi
yena yena nayena pāli saṅkhittā, so so nayo vitthārato veditabboti.
                      Tikadukapaṭṭhānavaṇṇanā niṭṭhitā.
                           ----------
                        5. Tikatikapaṭṭhānavaṇṇanā
     tikatikapaṭṭhānepi kusalaṃ sukhāya vedanāya sampayuttaṃ dhammaṃ paṭicca kusalo
sukhāya vedanāya sampayutto dhammo uppajjati hetupaccayāti pañhuddhāravaseneva
saṅkhepato desanā katā. Ettha ca kusalattikaṃ vedanāttikādīhi, vedanāttikādayo
ca kusalattikenāti evaṃ tikesuyeva tikā pakkhittā. Yena yena ca padena saddhiṃ
yaṃ yaṃ padaṃ yojanaṃ na gacchati, taṃ taṃ hāpetvā labbhamānavaseneva sabbapaccayesu
vārā ca gaṇananayā ca dassitā, tasmā te sādhukaṃ pāliṃ upaparikkhitvā veditabbā.
@Footnote: 1 cha.Ma. taṃ taṃ

---------------------------------------------------------------------------------------------
page569.
Yathā ca kusalattikaṃ vedanāttikādīhi vedanāttikādayo ca tena saddhiṃ yojetvā
veditabbā, tathā ekekaṃ tikaṃ sesehi sesā ca tehi saddhiṃ yojetvā veditabbāti.
                      Tikatikapaṭṭhānavaṇṇanā niṭṭhitā.
                          ------------
                        6. Dukadukapaṭṭhānavaṇṇanā
     dukadukapaṭṭhānepi hetusahetukaṃ dhammaṃ paṭicca hetusahetuko dhammo uppajjati
hetupaccayāti pañhuddhāravaseneva saṅkhepato desanā katā. Tattha hetudukaṃ
sahetukadukādīhi sahetukadukādayo 1- ca tena saddhiṃ yojitā. 2- Ekekaṃ pana dukaṃ
sesehi sesā ca tehi saddhiṃ paṭipāṭiyā yojetabbā. Idañhi dukadukapaṭṭhānaṃ nāma
dukesuyeva duke pakkhipitvā desitaṃ. Tenettha sabbadukehi saddhiṃ sabbadukānaṃ
yojanā veditabbā. Pāli pana saṅkhittā. Yena yena ca padena saddhiṃ yaṃ yaṃ
padaṃ yojanaṃ na gacchati, taṃ taṃ hāpetvāva desanā katāti.
                      Dukadukapaṭṭhānavaṇṇanā niṭṭhitā.
                           ----------
                         Anulomapaṭṭhānavaṇṇanā
     ettāvatā:-
                      tikañca paṭṭhānavaraṃ dukuttamaṃ
                      dukaṃ tikañceva tikaṃ dukañca
                      tikaṃ tikañceva dukaṃ dukañca
                      cha anulomamhi nayā sugambhīrāti
@Footnote: 1 cha.Ma. sahetukadukādīni    2 cha.Ma. yojitāni

---------------------------------------------------------------------------------------------
page570.
Aṭṭhakathāyaṃ vuttagāthāya dīpitā dhammānulomapaṭṭhāne cha nayā niddiṭṭhā honti.
Paccayavasena panettha ekekasmiṃ paṭṭhāne anulomādayo cattāro cattāro nayāti
ekena pariyāyena catuvīsatinayapaṭimaṇḍitaṃ anulomapaṭṭhānaṃyeva veditabbanti. 1-
                     Anulomapaṭṭhānavaṇṇanā niṭṭhitā.
                          ------------
                      7-12. Paccanīyapaṭṭhānavaṇṇanā
    [1] Idāni kusalādīnaṃ padānaṃ paṭikkhepavasena dhammapaccanīyatāya laddhanāmaṃ
paccanīyapaṭṭhānaṃ dassetuṃ nakusalaṃ dhammaṃ paṭicca nakusalo dhammo uppajjati
hetupaccayātiādi āraddhaṃ. Tattha nakusalaṃ dhammaṃ paṭiccāti kusalassa paccayabhāvaṃ
vāreti. Nakusalo dhammo uppajjatīti kusalassa uppattiṃ vāreti, tasmā
"akusalābyākataṃ ekaṃ khandhaṃ paṭicca akusalābyākatā tayo khandhā cittasamuṭṭhānañca
rūpan"ti evamādinā nayenettha pañhāvissajjanaṃ veditabbaṃ. 2- Tasmiṃ tasmiṃ
paccaye laddhagaṇanā pana pāliyaṃ vuttāyeva. Yepi vārā sadisavissajjanā, tepi
tattheva dassitā. Tasmā sabbamettha heṭṭhā vuttanayānusāreneva pāliṃ
upaparikkhitvā veditabbaṃ. Yathā cettha, evaṃ dukapaṭṭhāne dukatikapaṭṭhāne
tikadukapaṭṭhāne tikatikapaṭṭhāne dukadukapaṭṭhāne ca.
     Ettāvatā:-
                    tikañca paṭṭhānavaraṃ dukuttamaṃ
                    dukaṃ tikañceva tikaṃ dukañca
                    tikaṃ tikañceva dukaṃ dukañca
                    cha paccanīyamhi nayā sugambhīrāti
@Footnote: 1 cha.Ma. veditabbaṃ    2 cha.Ma. pañhaṃ vissajjitabbaṃ

---------------------------------------------------------------------------------------------
page571.
Aṭṭhakathāyaṃ vuttagāthāya dīpitā dhammapaccanīyapaṭṭhāne cha nayā niddiṭṭhā honti.
Paccayavasena panettha ekekasmiṃ paṭṭhāne anulomādayo cattāro cattāro
nayāti ekena pariyāyena catuvīsatinayapaṭimaṇḍitaṃ paccanīyapaṭṭhānaññeva
veditabbanti.
                     Paccanīyapaṭṭhānavaṇṇanā niṭṭhitā.
                           -----------
                   13-18. Anulomapaccanīyapaṭṭhānavaṇṇanā
    [1] Idāni kusalādīsu dhammesu paccayadhammaṃ appaṭikkhipitvā paccayuppannassa
kusalādibhāvappaṭikkhepavasena dhammānaṃ anulomapaccanīyatāya laddhanāmaṃ anuloma-
paccanīyapaṭṭhānaṃ dassetuṃ kusalaṃ dhammaṃ paṭicca nakusalo dhammo uppajjati
hetupaccayātiādi āraddhaṃ. Tattha kusalaṃ dhammaṃ paṭiccāti kusalassa paccayabhāvaṃ
anujānāti, nakusalo dhammo uppajjatīti kusalassa uppattiṃ vāreti. Tasmā
"kusale khandhe paṭicca cittasamuṭṭhānaṃ rūpan"tiādinā nayena vissajjanaṃ dassitaṃ,
taṃ sabbaṃ pāliṃ oloketvā sādhukaṃ sallakkhetabbaṃ. Yañhi 1- yena sadisaṃ, yañca
yattha labbhati, yo ca yesaṃ vissajjanānaṃ yesu paccayesu gaṇanaparicchedo, so
sabbo pāliyaṃ dassito, tasmā pāliyevettha attho. Yathā cettha, evaṃ
dukapaṭṭhānādīsupīti.
     Ettāvatā:-
                    tikañca paṭṭhānavaraṃ dukuttamaṃ
                    dukaṃ tikañceva tikaṃ dukañca
                    tikaṃ tikañceva dukaṃ dukañca
                    cha anulomapaccanīyamhi nayā sugambhīrāti
@Footnote: 1 cha.Ma. yampi

---------------------------------------------------------------------------------------------
page572.
Aṭṭhakathāyaṃ vuttagāthāya dīpitā dhammānulomapaccanīyapaṭṭhāne cha nayā niddiṭṭhā
honti. Paccayavasena panettha ekekasmiṃ paṭṭhāne anulomādayo cattāro
cattāro nayāti ekena pariyāyena catuvīsatinayapaṭimaṇḍitaṃ anulomapaccanīya-
paṭṭhānaññeva veditabbanti.
                   Anulomapaccanīyapaṭṭhānavaṇṇanā niṭṭhitā.
                           ----------
                   19-24 Paccanīyānulomapaṭṭhānavaṇṇanā
    [1] Idāni kusalādīsu dhammesu paccayadhammaṃ paṭikkhipitvā paccayuppannassa
akusalādibhāvaṃ appaṭikkhepavasena dhammānaṃ paccanīyānulomatāya laddhanāmaṃ paccanīyānuloma-
paṭṭhānaṃ dassetuṃ nakusalaṃ dhammaṃ paṭicca akusalo dhammo uppajjati hetupaccayātiādi
āraddhaṃ. Tattha nakusalaṃ dhammaṃ paṭiccāti kusalassa paccayabhāvaṃ vāreti,
akusalo dhammo uppajjatīti akusalassa uppattiṃ anujānāti. Nakusalañhi akusalaṃ
abyākataṃ vā, tañca sahajātapaccayaṃ katvā uppajjamāno kusalo nāma natthi, tasmā
akusalābyākatavasena desanā katā. Tattha 1- "cittasamuṭṭhānañca rūpan"ti  1- evaṃ
nakusalaṃ dhammaṃ paṭicca vissajjanaṃ veditabbaṃ. Abyākato dhammo uppajjati
hetupaccayāti ayampana pañho "vipākābyākataṃ kiriyābyākataṃ ekaṃ khandhaṃ paṭicca tayo
khandhā cittasamuṭṭhānañca rūpan"ti vissajjitova. Iti sabbapañhesu avissajjitassa
atthānurūpaṃ vissajjanaṃ vissajjitassa ca pāliāgatameva vissajjanaṃ. Ekekasmiñca
tikaduke vārappabhedapaccayagaṇanāvidhānaṃ sabbaṃ heṭṭhā vuttanayānusāreneva veditabbaṃ.
     Ettāvatā ca:-
                     tikañca paṭṭhānavaraṃ dukuttamaṃ
                     dukaṃ tikañceva tikaṃ dukañca
@Footnote: 1-1 cha.Ma. akusalaṃ ekaṃ khandhaṃ paṭicca tayo khandhāti

---------------------------------------------------------------------------------------------
page573.
                     Tikaṃ tikañceva dukaṃ dukañca
                     cha paccanīyānulomamhi nayā sugambhīrāti
aṭṭhakathāyaṃ vuttagāthāya dīpitā dhammapaccanīyānulomapaṭṭhāne cha nayā niddiṭṭhā
honti. Paccayavasena panettha ekekasmiṃ paṭṭhāne anulomādayo cattāro cattāro
nayāti ekena pariyāyena catuvīsatinayapaṭimaṇḍitaṃ paccanīyānulomapaṭṭhānaññeva
veditabbanti.
                   Paccanīyānulomapaṭṭhānavaṇṇanā niṭṭhitā.
                         --------------
                          Pariyosānavaṇṇanā
     evaṃ dhammānulomādivasena catūsu paṭṭhānesu 1- ekekasmiṃ catuvīsatiyā catuvīsatiyā
nayānaṃ vasena channavuti nayā honti. Tattha paccayanaye aggahetvā ekekasmiṃ
paṭṭhāne tikadukādīnaṃyeva channaṃ channaṃ nayānaṃ vasenetaṃ catuvīsatinayapaṭimaṇḍitaṃ
samantapaṭṭhānamahāpakaraṇaṃ veditabbaṃ. Keci pana "kusalārammaṇo dhammo akusalārammaṇo
dhammo"tiādinā nayena ārammaṇamātikaṃ nāma ṭhapetvā "kusalārammaṇo dhammo
kusalārammaṇassa dhammassa hetupaccayena paccayo"tiādinā nayena ārammaṇapaṭṭhānaṃ
nāma dassetvā aparampi phassādīnaṃ vasenapi phassapaṭṭhānaṃ nāma uddharitvā
dassenti, tampana 2- neva pāliyaṃ na aṭṭhakathāsu sandissatīti idha na vicāritaṃ.
Saṅgītiāruḷhapālivaseneva panettha vaṇṇanā katāti veditabbā.
     Ettāvatā ca:-
            sammuḷhā yattha pajā       tantākulādibhāvamāpannā
            nekavidhadukkhaggahaṇaṃ         saṃsāraṃ nātivattanti.
@Footnote: 1 cha.Ma. vāresu      2 cha.Ma. taṃ

---------------------------------------------------------------------------------------------
page574.
            Paccayabhedakusalo 1-        lokagarutampi paccayākāraṃ
            atinippuṇagambhīraṃ            javanabbhūmiṃ buddhañāṇassa.
            Kusalādidhammabhedaṃ           nissāya nayehi vividhagaṇanehi
            vitthārento sattama-       mabhidhammappakaraṇaṃ satthā.
            Suvihitasanniṭṭhāno          paṭṭhānaṃ nāma yaṃ pakāsesi
            saddhāyesā 2- samāraddhā   yā aṭṭhakathā mayā tassa.
            Ācariyānaṃ vādampi 3-      avihāya vibhajjavādisīhānaṃ 4-
            atibahuvidhantarāye          lokamhi anantarāyena.
            Sā esā ajja yathā 5-    cuddasamattehi bhāṇavārehi
            atthaṃ pakāsayantī           paṭṭhānavarassa sakalassa.
            Sanniṭṭhānaṃ pattā          yatheva niṭṭhaṃ tathā bahujanassa
            sampāpuṇantu sīghaṃ           kalyāṇā sabbasaṅkappā.
     Ettāvatā:-
            sattappakaraṇaṃ nātho         abhidhammamadesayi
            devātidevo devānaṃ       devalokamhi yaṃ pure.
            Tassa aṭṭhakathā esā       sakalassāpi niṭṭhitā
            ciraṭṭhitatthaṃ dhammassa         niṭṭhapentena taṃ mayā.
            Yaṃ pattaṃ kusalaṃ tassa         ānubhāvena pāṇino
            sabbe saddhammarājassa       ñatvā dhammaṃ sukhāvahaṃ.
@Footnote: 1 cha.Ma. paccayabhede kusalo      2 cha.Ma. saddhāya    3 cha.Ma. vādaṃ
@4 cha.Ma. vibhajjavādisissānaṃ       5 cha.Ma. sā evaṃ ajja katā

---------------------------------------------------------------------------------------------
page575.
            Pāpuṇantu visuddhāya         sukhāya paṭipattiyā
            asokamanupāyāsaṃ           nibbānasukhamuttamaṃ.
            Ciraṃ tiṭṭhatu saddhammo        dhamme hontu sagāravā
            sabbepi sattā kālena      sammā devo pavassatu.
            Yathā rakkhiṃsu porāṇā       surājāno tathevimaṃ
            rājā rakkhatu dhammena       attanova pajaṃ pajanti.
                     Paṭṭhānappakaraṇaṭṭhakathā  niṭṭhitā.
                  Niṭṭhitā ca dhātukathādipañcapakaraṇaṭṭhakathā.
                          -------------

---------------------------------------------------------------------------------------------
page576.
                             Nigamanakathā
     paramavisaddhasuddhābuddhiviriyapaṭimaṇḍitena sīlācārajjavamaddavādiguṇasamudaya-
samuditena sakasamayasamayantaragahanajjhogāhaṇasamatthena paññāveyyattiyasamannāgatena
tipiṭakapariyattippabhede sāṭṭhakathe satthusāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamutta-
vādinā vādivarena mahākavinā pabhinnapaṭisambhidāparivāre chaḷabhiññāpaṭisambhidādip-
pabhedaguṇapaṭimaṇḍite uttarimanussadhamme suppatiṭṭhitabuddhīnaṃ theravaṃsappadīpānaṃ
therānaṃ mahāvihāravāsīnaṃ vaṃsālaṅkārabhūtena suvipulavisuddhabuddhinā 1- buddhaghosoti
garūhi gahitanāmadheyyena therena katā ayaṃ sakalassāpi abhidhammapiṭakassa aṭṭhakathā:-
           tāva tiṭṭhatu lokasmiṃ          lokanittharaṇesinaṃ
           dassentī kulaputtānaṃ          nayaṃ paññāvisuddhiyā.
           Yāva buddhoti nāmampi         suddhacittassa tādino
           lokamhi lokajeṭṭhassa         pavattati mahesinoti.
                      Abhidhammapiṭakaṭṭhakathā niṭṭhitā.
                            ---------