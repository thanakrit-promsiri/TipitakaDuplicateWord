AṬṬHAKATHĀ Book     PĀḶI ROMAN 
 Vinaya A   samanta    
  
 page   
                      Samantapāsādikā nāma vinayaṭṭhakathā 
                      mahāvibhaṅgavaṇṇanāya paṭhamabhāgo 
                             
                            ārambhakathā 
                      yo kappakoṭīhipi appameyyaṃ 
                      kālaṃ karonto atidukkarāni 
                      khedaṃ gato lokahitāya nātho 
                      namo mahākaruṇikassa tassa  
                      Asambudhaṃ buddhanisevitaṃ yaṃ 
                      bhavābhavaṃ gacchati jīvaloko 
                      namo avijjādikilesajāla 
                      viddhaṃsino dhammavarassa tassa  
                      Guṇehi yo sīlasamādhipaññā 
                      vimuttiñāṇappabhutīhi yutto 
                      khettañjanānaṃ kusalatthikānaṃ 
                      tamariyasaṅghaṃ sirasā namāmi  
                      Iccevamaccantanamassaneyyaṃ 
                      namassamāno ratanattayaṃ yaṃ 
                      puññābhisandaṃ vipulaṃ alatthaṃ 
                      tassānubhāvena hatantarāyo  
  
  
 page   
                      Yasmiṃ ṭhite sāsanamaṭṭhitassa 
                      patiṭṭhitaṃ hoti susaṇṭhitassa 
                      taṃ vaṇṇayissaṃ vinayaṃ amissaṃ 
                      nissāya pubbācariyānubhāvaṃ  
                      Kāmañca pubbācariyāsabhehi 
                      ñāṇambuniddhotamalāsavehi 
                      visuddhavijjāpaṭisambhidehi 
                      saddhammasaṃvaṇṇanakovidehi 
                      sallakkhiye no sulabhūpamehi 
                      mahāvihārassa dhajūpamehi 
                      saṃvaṇṇitoyaṃ vinayo nayehi 
                      cittehi sambuddhavaranvayehi  
                      Saṃvaṇṇanā sīhaladīpakena 
                      vākyena esā pana saṅkhatattā 
                      na kiñci atthaṃ abhisambhuṇāti 
                      dīpantare bhikkhujanassa yasmā 
                      tasmā imaṃ pālinayānurūpaṃ 
                      saṃvaṇṇanaṃdāni samārabhissaṃ 
                      ajjhesanaṃ buddhasirivhayassa 
                      therassa sammāsamanussaranto  
                      Saṃvaṇṇanaṃ tañca samārabhanto 
  
  
 page   
                      Tassā mahāaṭṭhakathaṃ sarīraṃ 
                      katvā mahāpaccariyaṃ tatheva 
                      kurundināmādisu vissutāsu 
                      vinicchayo aṭṭhakathāsu vutto 
                      yo yuttamatthaṃ apariccajanto 
                      tatopi antogadhatheravādaṃ 
                      saṃvaṇṇanaṃ sammasamārabhissaṃ  
                      Tamme nisāmentu pasannacittā 
                      therā ca bhikkhū navamajjhimā ca 
                      dhammappadīpassa tathāgatassa 
                      sakkacca dhammaṃ paṭimānayantā  
                      Buddhena dhammo vinayo ca vutto 
                      yo tassa puttehi tatheva ñāto 
                      so yehi tesaṃ matimaccajantā 
                      yasmā pure aṭṭhakathā akaṃsu 
                      tasmā hi yaṃ aṭṭhakathāsu vuttaṃ 
                      taṃ vajjayitvāna pamādalekhaṃ 
                      sabbampi sikkhāsu sagāravānaṃ 
                      yasmā pamāṇaṃ idha paṇḍitānaṃ 
                      tato ca bhāsantarameva hitvā 
                      vitthāramaggañca samāsayitvā 
  
  
 page   
                      Vinicchayaṃ sabbamasesayitvā 
                      tantikkamaṃ kiñci avokkamitvā 
                      suttantikānaṃ vacanānamatthaṃ 
                      suttānurūpaṃ paridīpayantī 
                      yasmā ayaṃ hessati vaṇṇanāpi 
                      sakkacca tasmā anusikkhitabbāti  
      Tattha taṃ vaṇṇayissaṃ vinayanti vuttattā vinayo tāva 
 vavaṭṭhapetabbo ko so vinayoti  Tenetaṃ vuccati vinayo nāma 
 idha sakalaṃ vinayapiṭakaṃ adhippetanti  Saṃvaṇṇanatthaṃ panassa 
 ayaṃ mātikā 
          vuttaṃ yena yadā yasmā           dhāritaṃ yena cābhaṭaṃ 
          yatthappatiṭṭhitañceta             metaṃ vatvā vidhintato 
          tenātiādipāṭhassa              atthaṃ nānappakārato 
          dassayanto karissāmi             vinayassatthavaṇṇananti  
      Tattha vuttaṃ yena yadā yasmāti idantāva vacanaṃ tena 
 samayena buddho bhagavā verañjāyaṃ viharatīti evamādivacanaṃ sandhāya 
 vuttaṃ  Idaṃ hi buddhassa bhagavato attapaccakkhavacanaṃ na hoti  
 Tasmā vattabbametaṃ idaṃ vacanaṃ kena vuttaṃ kadā kasmā ca 
 vuttanti  Āyasmatā upālittherena vuttaṃ  Tañca pana 
 paṭhamamahāsaṅgītikāle  Paṭhamamahāsaṅgīti nāma cesā kiñcāpi 
  
  
 page   
 Pañcasatikasaṅgītikkhandhake   vuttā nidānakosallatthaṃ pana idhāpi 
 iminā nayena veditabbā  
                      Bāhiranidānavaṇṇanā 
     dhammacakkappavattanaṃ hi ādiṃ katvā yāva subhaddaparibbājakavinayanā 
 katabuddhakicce kusinārāyaṃ upavattane mallānaṃ sālavane 
 yamakasālānamantare visākhapuṇṇamīdivase paccūsasamaye anupādisesāya 
 nibbānadhātuyā parinibbute bhagavati lokanāthe bhagavato parinibbāne 
 sannipatitānaṃ sattannaṃ bhikkhusatasahassānaṃ saṅghatthero āyasmā 
 mahākassapo sattāhaparinibbute bhagavati subhaddena vuḍḍhapabbajitena alaṃ 
 āvuso mā socittha mā paridevittha sumuttā mayaṃ tena 
 mahāsamaṇena upaddutā ca homa idaṃ vo kappati idaṃ vo na kappatīti 
 idāni pana mayaṃ yaṃ icchissāma taṃ karissāma yaṃ na icchissāma taṃ 
 na karissāmāti vuttavacanamanussaranto ṭhānaṃ kho panetaṃ vijjati yaṃ 
 pāpabhikkhū atītasatthukaṃ pāvacananti maññamānā pakkhaṃ labhitvā 
 nacirasseva saddhammaṃ antaradhāpeyyuṃ yāva ca dhammavinayo tiṭṭhati 
 tāva anatītasatthukameva pāvacanaṃ hoti vuttaṃ hetaṃ bhagavatā yo vo 
 ānanda mayā dhammo ca vinayo ca desito paññatto so vo 
 mamaccayena satthāti   yannūnāhaṃ dhammañca vinayañca saṅgāyeyyaṃ yathayidaṃ 
 sāsanaṃ addhaniyaṃ assa ciraṭṭhitikaṃ yañcāhaṃ bhagavatā dhāressasi pana 
  Footnote     vi  cul           dī  mahā         
  
  
 page   
 Me tvaṃ kassapa sāṇāni paṃsukūlāni nibbasanānīti   vatvā cīvare 
 sādhāraṇaparibhogena ahaṃ bhikkhave yāvadeva ākaṅkhāmi vivicceva 
 kāmehi  pe  Paṭhamaṃ jhānaṃ upasampajja viharāmi kassapopi bhikkhave 
 yāvadeva ākaṅkhati vivicceva kāmehi  pe  Paṭhamaṃ jhānaṃ upasampajja 
 viharatīti   evamādinā nayena navānupubbavihārachaḷabhiññāpabhede 
 uttarimanussadhamme attanā samasamaṭṭhapanena ca anuggahito tassa 
 me kimaññaṃ ānaṇyaṃ bhavissati nanu maṃ bhagavā rājā viya 
 sakakavacaissariyānuppadānena attano kulavaṃsapatiṭṭhāpakaṃ puttaṃ 
 saddhammavaṃsapatiṭṭhāpako me ayaṃ bhavissatīti mantvā iminā asādhāraṇena 
 anuggahena anuggahesīti cintayanto dhammavinayasaṅgāyanatthaṃ bhikkhūnaṃ 
 ussāhaṃ janesi  Yathāha  Athakho āyasmā mahākassapo bhikkhū 
 āmantesi ekamidāhaṃ āvuso samayaṃ pāvāya kusināraṃ 
 addhānamaggapaṭipanno mahatā bhikkhusaṅghena saddhiṃ pañcamattehi 
 bhikkhusatehīti   sabbaṃ subhaddakaṇḍaṃ vitthārato veditabbaṃ  Tato paraṃ 
 āha handa mayaṃ āvuso dhammañca vinayañca saṅgāyāma pure 
 adhammo dippati dhammo paṭibāhiyati avinayo dippati vinayo 
 paṭibāhiyati pure adhammavādino balavanto honti dhammavādino 
 dubbalā honti avinayavādino balavanto honti vinayavādino 
 dubbalā hontīti    Bhikkhū āhaṃsu tenahi bhante thero bhikkhū 
 uccinatūti  Thero sakalanavaṅgasatthusāsanapariyattidhare 
  Footnote     saṃ  ni            saṃ  ni             vi  cul           
  
  
 page   
 Puthujjanasotāpannasakadāgāmianāgāmisukkhavipassakakhīṇāsavabhikkhū anekasate 
 anekasahasse ca vajjetvā tipiṭakasabbapariyattippabhedadhare 
 paṭisambhidappatte mahānubhāve yebhuyyena bhagavatā etadaggaṃ āropite 
 tevijjādibhede khīṇāsavabhikkhūyeva ekūnapañcasate pariggahesi  Ye 
 sandhāya idaṃ vuttaṃ athakho āyasmā mahākassapo ekenūnapañca 
 arahantasatāni uccinīti  Kissa pana thero ekenūnamakāsīti  
 Āyasmato ānandattherassa okāsakaraṇatthaṃ  Tena hāyasmatā 
 sahāpi vināpi na sakkā dhammasaṅgīti kātuṃ  So hāyasmā 
 sekkho sakaraṇīyo tasmā saha na sakkā  Yasmā panassa kiñci 
 dasabaladesitaṃ suttageyyādikaṃ bhagavato asammukhāpaṭiggahitaṃ nāma natthi 
 tasmā vinā na sakkā  Yadi evaṃ sekkhopi samāno 
 dhammasaṅgītiyā bahukārattā therena uccinitabbo assa atha kasmā na 
 uccinitoti  Parūpavādaṃ vivajjanato  Thero hi āyasmante 
 ānande ativiya vissattho ahosi  Tathāhi naṃ sirasmiṃ palitesu 
 jātesupi na vāyaṃ kumārako mattamaññāsīti   kumārakavādena vadati  
 Sakyakulappasūto cāyamāyasmā ānando tathāgatassa bhātā 
 cūḷapituputto tatra hi bhikkhū chandāgamanaṃ viya maññamānā bahū 
 asekkhapaṭisambhidappatte bhikkhū ṭhapetvā ānandaṃ sekkhapaṭisambhidappattaṃ 
 thero uccinīti upavadeyyuṃ taṃ parūpavādaṃ parivajjento ānandaṃ 
 vinā saṅgīti na sakkā kātuṃ bhikkhūnaṃyeva anumatiyā gahessāmīti taṃ 
 na uccini  Atha sayameva bhikkhū ānandassatthāya theraṃ yāciṃsu  
  Footnote     saṃ  ni         
  
  
 page   
 Yathāha  Bhikkhū āyasmantaṃ mahākassapaṃ etadavocuṃ ayaṃ bhante 
 āyasmā ānando kiñcāpi sekkho abhabbo chandā dosā mohā 
 bhayā agatiṃ gantuṃ bahu cānena bhagavato santike dhammo ca vinayo 
 ca pariyatto tenahi bhante thero āyasmantaṃpi ānandaṃ uccinatūti  
 Athakho āyasmā mahākassapo āyasmantaṃpi ānandaṃ uccini  
 Evaṃ bhikkhūnaṃ anumatiyā uccinitena tenāyasmatā saddhiṃ pañca 
 therasatāni ahesuṃ  Athakho therānaṃ bhikkhūnaṃ etadahosi kattha nukho 
 mayaṃ dhammañca vinayañca saṅgāyeyyāmāti  Athakho therānaṃ bhikkhūnaṃ 
 etadahosi rājagahaṃ kho mahāgocaraṃ pahutasenāsanaṃ yannūna mayaṃ 
 rājagahe vassaṃ vasantā dhammañca vinayañca saṅgāyeyyāma na aññe 
 bhikkhū rājagahe vassaṃ upagaccheyyunti  Kasmā pana nesaṃ etadahosi  
 Idaṃ amhākaṃ thāvarakammaṃ koci visabhāgapuggalo saṅghamajjhaṃ pavisitvā 
 ukkoṭeyyāti  Athāyasmā mahākassapo ñattidutiyena kammena 
 sāvesi  Taṃ saṅgītikkhandhake   vuttanayeneva ñātabbaṃ  
     Atha tathāgatassa parinibbānato sattasu sādhukīḷanadivasesu 
 sattasu ca dhātupūjādivasesu vītivattesu aḍḍhamāso atikkanto 
 idāni gimhānaṃ diyaḍḍho māso seso upakaṭṭhā vassūpanāyikāti 
 mantvā mahākassapatthero rājagahaṃ āvuso gacchāmāti upaḍḍhaṃ 
 bhikkhusaṅghaṃ gahetvā ekaṃ maggaṃ gato  Anuruddhatthero upaḍḍhaṃ 
 gahetvā ekaṃ maggaṃ gato  Ānandatthero bhagavato pattacīvaraṃ 
  Footnote     vi  cul        
  
  
 page   
 Gahetvā bhikkhusaṅghaparivuto sāvatthiṃ gantvā rājagahaṃ gantukāmo yena 
 sāvatthī tena cārikaṃ pakkāmi  Ānandattherena gatagataṭṭhāne 
 mahāparidevo ahosi bhante ānanda kuhiṃ satthāraṃ ṭhapetvā 
 āgatosīti  Anupubbena pana sāvatthimanuppatte there bhagavato 
 parinibbānadivase viya mahāparidevo ahosi  Tatra sudaṃ āyasmā 
 ānando aniccatādipaṭisaṃyuttāya dhammiyā kathāya taṃ mahājanaṃ 
 saññāpetvā jetavanaṃ pavisitvā dasabalena vasitagandhakuṭiyā dvāraṃ 
 vivaritvā mañcapīṭhaṃ nīharitvā papphoṭetvā gandhakuṭiṃ sammajjitvā 
 milātamālākacavaraṃ chaḍḍetvā mañcapīṭhaṃ atiharitvā puna yathāṭṭhāne 
 ṭhapetvā bhagavato ṭhitakāle viya karaṇīyaṃ vattaṃ sabbamakāsi  Atha 
 thero bhagavato parinibbānato pabhūti ṭhānanisajjabahulattā ussannadhātukaṃ 
 kāyaṃ samassāsetuṃ dutiyadivase khīravirecanaṃ pivitvā vihāreyeva 
 nisīdi yaṃ sandhāya subhena māṇavena pahitaṃ māṇavakaṃ etadavoca 
 akālo kho māṇavaka atthi me ajja bhesajjamattā pītā 
 appevanāma svepi upasaṅkameyyāmāti  Dutiyadivase cetakattherena 
 pacchāsamaṇena gantvā subhena māṇavena puṭṭho dīghanikāye 
 subhasuttaṃ   nāma dasamaṃ suttamabhāsi  Atha thero jetavanavihāre 
 khaṇḍaphullapaṭisaṅkharaṇaṃ kārāpetvā upakaṭṭhāya vassūpanāyikāya rājagahaṃ 
 gato  Tathā mahākassapatthero ca anuruddhatthero ca sabbaṃ bhikkhusaṅghaṃ 
 gahetvā rājahameva gato  
     Tena kho pana samayena rājagahe aṭṭhārasa mahāvihārā 
  Footnote     dī  Sī        
  
  
 page    
 Honti  Te sabbepi chaḍḍitapatitauklāpā ahesuṃ  Bhagavato hi 
 parinibbāne sabbe bhikkhū attano attano pattacīvaraṃ gahetvā 
 vihāre ca pariveṇe ca chaḍḍetvā agamaṃsu  Tattha therā bhagavato 
 vacanapūjanatthaṃ titthiyavādaparimocanatthañca paṭhamaṃ māsaṃ khaṇḍaphullapaṭisaṅkharaṇaṃ 
 karomāti cintesuṃ  Titthiyā hi vadeyyuṃ samaṇassa gotamassa 
 sāvakā satthari ṭhiteyeva vihāre paṭijaggiṃsu parinibbute chaḍḍesunti  
 Tesaṃ vādaparimocanatthañca cintesunti vuttaṃ hoti  Vuttampi cetaṃ 
 athakho therānaṃ bhikkhūnaṃ etadahosi bhagavatā kho āvuso 
 khaṇḍaphullapaṭisaṅkharaṇaṃ vaṇṇitaṃ handa mayaṃ āvuso paṭhamaṃ māsaṃ 
 khaṇḍaphullapaṭisaṅkharaṇaṃ karoma majjhimaṃ māsaṃ sannipatitvā dhammañca vinayañca 
 saṅgāyissāmāti  Te dutiyadivase gantvā rājadvāre aṭṭhaṃsu  
 Ajātasattu rājā āgantvā vanditvā kiṃ bhante āgatatthāti attanā 
 kattabbakiccaṃ paṭipucchi  Therā aṭṭhārasamahāvihārapaṭisaṅkharaṇatthāya 
 hatthakammaṃ paṭivedesuṃ  Sādhu bhanteti rājā hatthakammakārake manusse 
 adāsi  Therā paṭhamamāsaṃ sabbavihāre paṭisaṅkharāpetvā rañño 
 ārocesuṃ niṭṭhitaṃ mahārāja vihārapaṭisaṅkharaṇaṃ idāni dhammavinayasaṅgahaṃ 
 karomāti  Sādhu bhante vissatthā karotha mayhaṃ āṇācakkaṃ tumhākaṃ 
 dhammacakkaṃ hotu āṇāpetha maṃ bhante kiṃ karomīti  Saṅgahaṃ 
 karontānaṃ bhikkhūnaṃ sannisajjanaṭṭhānaṃ mahārājāti  Kattha karomi 
 bhanteti  Vebhārapabbatapasse sattapaṇṇaguhādvāre kātuṃ yuttaṃ 
 mahārājāti  Sādhu bhanteti kho rājā ajātasattu vissakammunā 
  
  
 page    
 Nimmitasadisaṃ suvibhattabhittitthambhasopānaṃ nānāvidhamālākamma 
 latākammavicittaṃ abhibhavantamiva rājabhavanavibhūtiṃ avahasantamiva devavimānasiriṃ 
 siriyā niketamiva ekanipātatitthamiva ca devamanussanayanavihaṅgānaṃ 
 lokarāmaṇeyyakamiva sampiṇḍitaṃ daṭṭhabbasāramaṇḍaṃ maṇḍapaṃ kārāpetvā 
 vividhakusumadāmaolambakaviniggalantacāruvitānaṃ ratanavicittamaṇikoṭimatalamiva 
 ca naṃ nānāpupphūpahāravicittaṃ supariniṭṭhitabhūmikammaṃ brahmavimānasadisaṃ 
 alaṅkaritvā tasmiṃ mahāmaṇḍape pañcasatānaṃ bhikkhūnaṃ 
 anagghāni pañcakappiyapaccattharaṇasatāni paññāpetvā dakkhiṇabhāgaṃ 
 nissāya uttarābhimukhaṃ therāsanaṃ maṇḍapamajjhe puratthābhimukhaṃ buddhassa 
 bhagavato āsanārahaṃ dhammāsanaṃ paññāpetvā dantakhacittaṃ   vījaniṃ cettha 
 ṭhapetvā bhikkhusaṅghassa ārocāpesi niṭṭhitaṃ bhante mama kiccanti  
     Bhikkhū āyasmantaṃ ānandaṃ āhaṃsu sve āvuso sannipāto 
 tvañca sekkho sakaraṇīyo tena te na yuttaṃ sannipātaṃ gantuṃ 
 appamatto hohīti  Athakho āyasmā ānando sve sannipāto 
 na kho pana me taṃ paṭirūpaṃ yvāhaṃ sekkho samāno sannipātaṃ 
 gaccheyyanti bahumeva rattiṃ kāyagatāsatiyā vītināmetvā rattiyā 
 paccūsasamayaṃ caṅkamā orohitvā vihāraṃ pavisitvā nipajjissāmīti 
 kāyaṃ āvaṭṭesi  Dve pādā bhūmito muttā asampattañca sīsaṃ 
 bimbohanaṃ   etasmiṃ antare anupādāya āsavehi cittaṃ vimucci  Ayaṃ 
 hi āyasmā caṅkamena bahi vītināmetvā visesaṃ nibbattetumasakkonto 
  Footnote     dantakhacitanti yuttataraṃ  khac bandhaneti dhātu       bibbohanantipi pāṭho  
  
  
 page    
 Cintesi nanu maṃ bhagavā etadavoca katapuññosi tvaṃ 
 ānanda padhānamanuyuñja khippaṃ hohisi anāsavoti buddhānañca 
 kathādoso nāma natthi mama accāraddhaṃ viriyaṃ tena me cittaṃ 
 uddhaccāya saṃvattati handāhaṃ viriyasamattaṃ yojemīti caṅkamā 
 orohitvā pādadhovanaṭṭhāne ṭhatvā pāde dhovitvā vihāraṃ 
 pavisitvā mañcake nisīditvā thokaṃ vissamissāmīti kāyaṃ mañcake 
 upanāmesi  Dve pādā bhūmito muttā sīsaṃ bibbohanamasampattaṃ 
 etasmiṃ antare anupādāya āsavehi cittaṃ vimuttaṃ  
 Catuiriyāpathavirahitaṃ therassa arahattaṃ  Tena imasmiṃ sāsane 
 anipanno anisinno aṭṭhito acaṅkamanto ko bhikkhu arahattaṃ 
 pattoti vutte ānandattheroti vattuṃ vaṭṭati  
     Atha therā bhikkhū dutiyadivase katabhattakiccā pattacīvaraṃ 
 paṭisāmetvā dhammasabhāyaṃ sannipatitā  Ānandatthero pana 
 attano arahattappattiṃ ñāpetukāmo bhikkhūhi saddhiṃ na gato  
 Bhikkhū yathāvuḍḍhaṃ attano attano āsane nisīdantā ānandat 
 therassāsanaṃ ṭhapetvā nisinnā  Tattha kehici etamāsanaṃ kassāti 
 vutte ānandassāti  Ānando pana kuhiṃ gatoti  Tasmiṃ 
 samaye thero cintesi idāni mayhaṃ gamanakāloti tato attano 
 ānubhāvaṃ dassento paṭhaviyaṃ nimujjitvā attano āsaneyeva 
 attānaṃ dassesi  Ākāsenāgantvā nisīdītipi eke  
     Evaṃ nisinne tasmiṃ āyasmante mahākassapatthero bhikkhū 
  
  
 page    
 Āmantesi āvuso kiṃ paṭhamaṃ saṅgāyāma dhammaṃ vā vinayaṃ vāti  
 Bhikkhū āhaṃsu bhante mahākassapa vinayo nāma buddhasāsanassa 
 āyu vinaye ṭhite buddhasāsanaṃ ṭhitaṃ hoti tasmā paṭhamaṃ vinayaṃ 
 saṅgāyāmāti  Kaṃ dhuraṃ katvāti  Āyasmantaṃ upālinti  Kiṃ 
 ānando nappahotīti  No nappahoti apica kho pana 
 sammāsambuddho dharamānoyeva vinayapariyattiṃ nissāya āyasmantaṃ 
 upāliṃ etadagge ṭhapesi etadaggaṃ bhikkhave mama sāvakānaṃ 
 bhikkhūnaṃ vinayadharānaṃ yadidaṃ upālīti   tasmā upālittheraṃ pucchitvā 
 vinayaṃ saṅgāyāmāti  Tato thero vinayaṃ pucchanatthāya attanāva 
 attānaṃ sammanni  Upālittheropi visajjanatthāya sammanni  
 Tatrāyaṃ pāli athakho āyasmā mahākassapo saṅghaṃ ñāpesi suṇātu 
 me āvuso saṅgho yadi saṅghassa pattakallaṃ ahaṃ upāliṃ vinayaṃ 
 puccheyyanti  Āyasmāpi upāli saṅghaṃ ñāpesi suṇātu me 
 bhante saṅgho yadi saṅghassa pattakallaṃ ahaṃ āyasmatā mahākassapena 
 vinayaṃ puṭṭho visajjeyyanti  Evaṃ attānaṃ sammannitvā 
 āyasmā upāli uṭṭhāyāsanā ekaṃsaṃ cīvaraṃ katvā there bhikkhū 
 vanditvā dhammāsane nisīdi dantakhacittaṃ vījaniṃ gahetvā  Tato 
 mahākassapo therāsane nisīditvā āyasmantaṃ upāliṃ vinayaṃ pucchi 
 paṭhamaṃ āvuso upāli pārājikaṃ kattha paññattanti  Vesāliyaṃ 
 bhanteti  Kaṃ ārabbhāti  Sudinnaṃ kalandaputtaṃ ārabbhāti  
  Footnote     aṅ  eka        
  
  
 page    
 Kismiṃ vatthusminti  Methunadhammeti  Athakho āyasmā 
 mahākassapo āyasmantaṃ upāliṃ paṭhamassa pārājikassa vatthumpi pucchi 
 nidānampi pucchi puggalampi pucchi paññattimpi pucchi 
 anuppaññattimpi pucchi āpattimpi pucchi anāpattimpi pucchi  
 Yathā ca paṭhamassa tathā dutiyassa yathā tatiyassa tathā catutthassa 
 pārājikassa vatthumpi pucchi  pe  Anāpattimpi pucchi  
 Puṭṭho puṭṭho upālitthero visajjesi  Tato imāni cattāri 
 pārājikāni pārājikakaṇḍaṃ nāma idanti saṅgahaṃ āropetvā 
 terasa saṅghādisesāni terasakaṇḍanti ṭhapesuṃ dve sikkhāpadāni 
 aniyatānīti ṭhapesuṃ tiṃsa sikkhāpadāni nissaggiyapācittiyānīti 
 ṭhapesuṃ dvenavuti sikkhāpadāni pācittiyānīti ṭhapesuṃ cattāri 
 sikkhāpadāni pāṭidesanīyānīti ṭhapesuṃ pañcasattati sikkhāpadāni 
 sekkhiyānīti ṭhapesuṃ satta dhamme adhikaraṇasamathāti ṭhapesuṃ  
 Evaṃ mahāvibhaṅgaṃ saṅgahaṃ āropetvā bhikkhunīvibhaṅge aṭṭha 
 sikkhāpadāni pārājikakaṇḍaṃ nāma idanti ṭhapesuṃ sattarasa 
 sikkhāpadāni sattarasakaṇḍanti ṭhapesuṃ tiṃsa sikkhāpadāni nissaggiya 
 pācittiyānīti ṭhapesuṃ chasaṭṭhisatasikkhāpadāni   pācittiyānīti ṭhapesuṃ 
 aṭaṭha sikkhāpadāni pāṭidesanīyānīti ṭhapesuṃ pañcasattati sikkhāpadāni 
 sekkhiyānīti ṭhapesuṃ satta dhamme adhikaraṇasamathāti ṭhapesuṃ  Evaṃ 
 bhikkhunīvibhaṅgaṃ saṅgahaṃ āropetvā eteneva upāyena khandhakaparivārepi 
 āropesuṃ  Evametaṃ saubhatovibhaṅgakkhandhaparivāraṃ vinayapiṭakaṃ 
  Footnote     porāṇapotthake chasaṭṭhisatānītipi dissati  
  
  
 page    
 Saṅgahamāruḷhaṃ  Sabbaṃ mahākassapatthero pucchi  Upālitthero 
 visajjesi  Pucchāvisajjanapariyosāne pañca arahantasatāni saṅgahaṃ 
 āropitanayeneva gaṇasajjhāyamakaṃsu  Vinayasaṅgahāvasāne upālitthero 
 dantakhacittaṃ vījaniṃ nikkhipitvā dhammāsanā orohitvā vuḍḍhe bhikkhū 
 vanditvā attano pattāsane nisīdi  
     Vinayaṃ saṅgāyitvā dhammaṃ saṅgāyitukāmo āyasmā mahākassapo 
 bhikkhū pucchi dhammaṃ saṅgāyantehi kaṃ puggalaṃ dhuraṃ katvā dhammo 
 saṅgāyitabboti  Bhikkhū ānandattheraṃ katvāti āhaṃsu  Athakho 
 āyasmā mahākassapo saṅghaṃ ñāpesi suṇātu me āvuso saṅgho 
 yadi saṅghassa pattakallaṃ ahaṃ ānandaṃ dhammaṃ puccheyyanti  Athakho 
 āyasmā ānando saṅghaṃ ñāpesi suṇātu me bhante saṅgho yadi 
 saṅghassa pattakallaṃ ahaṃ āyasmatā mahākassapena dhammaṃ puṭṭho 
 visajjeyyanti  Athakho āyasmā ānando uṭṭhāyāsanā 
 ekaṃsaṃ cīvaraṃ katvā there bhikkhū vanditvā dhammāsane nisīdi 
 dantakhacittaṃ vījaniṃ gahetvā  Mahākassapatthero ānandattheraṃ 
 dhammaṃ pucchi brahmajālaṃ āvuso ānanda kattha bhāsitanti  
 Antarā ca bhante rājagahaṃ antarā ca nāḷandaṃ rājāgārake 
 ambalaṭṭhikāyanti  Kaṃ ārabbhāti  Suppiyañca paribbājakaṃ 
 brahmadattañca māṇavakanti  Athakho āyasmā mahākassapo 
 āyasmantaṃ ānandaṃ brahmajālassa nidānampi pucchi puggalampi 
 pucchi  Sāmaññaphalaṃ panāvuso ānanda kattha bhāsitanti  
  
  
 page    
 Rājagahe bhante jīvakambavaneti  Kena saddhinti  Ajātasattunā 
 vedehīputtena saddhinti  Athakho āyasmā mahākassapo 
 āyasmantaṃ ānandaṃ sāmaññaphalassa nidānampi pucchi puggalampi 
 pucchi  Eteneva upāyena pañca nikāye pucchi  
     Pañcanikāyā nāma dīghanikāyo majjhimanikāyo saṃyuttanikāyo 
 aṅguttaranikāyo khuddakanikāyoti  Tattha khuddakanikāyo nāma 
 cattāro nikāye ṭhapetvā avasesaṃ buddhavacanaṃ  Tattha vinayo 
 āyasmatā upālittherena visajjito  Seso khuddakanikāyo cattāro 
 ca nikāyā ānandattherena  
     Tadetaṃ sabbampi buddhavacanaṃ rasavasena ekavidhaṃ dhammavinayavasena 
 duvidhaṃ hoti paṭhamamajjhimapacchimavasena tividhaṃ tathā piṭakavasena 
 nikāyavasena pañcavidhaṃ aṅgavasena navavidhaṃ dhammakkhandhavasena 
 caturāsītisahassavidhanti veditabbaṃ  
     Kathaṃ rasavasena ekavidhaṃ  Yaṃ hi bhagavatā anuttaraṃ sammāsambodhiṃ 
 abhisambujjhitvā yāva anupādisesāya nibbānadhātuyā parinibbāyantena 
 etthantare cattāḷīsavassāni devamanussanāgayakkhādayo anusāsantena 
 paccavekkhantena vā vuttaṃ sabbantaṃ ekarasaṃ vimuttirasameva 
 hoti  Evaṃ rasavasena ekavidhaṃ  
     Kathaṃ dhammavinayavasena duvidhaṃ  Sabbameva cetaṃ dhammo ceva 
 vinayo cāti saṅkhyaṃ gacchati  Tattha vinayapiṭakaṃ vinayo  Avasesaṃ 
 buddhavacanaṃ dhammo  Tenevāha yannūna mayaṃ āvuso dhammañca 
  
  
 page    
 Vinayañca saṅgāyeyyāma ahaṃ upāliṃ vinayaṃ puccheyyaṃ ānandaṃ 
 dhammaṃ puccheyyanti ca  Evaṃ dhammavinayavasena duvidhaṃ  
     Kathaṃ paṭhamamajjhimapacchimavasena tividhaṃ  Sabbameva hīdaṃ paṭhamabuddhavacanaṃ 
 majjhimabuddhavacanaṃ pacchimabuddhavacananti tippabhedaṃ hoti  Tattha 
              anekajātisaṃsāraṃ              sandhāvissaṃ anibbisaṃ 
              gahakāraṃ gavesanto         dukkhā jāti punappunaṃ 
              gahakāraka diṭṭhosi             puna gehaṃ na kāhasi 
              sabbā te phāsukā bhaggā   gahakūṭaṃ visaṅkhataṃ 
              visaṅkhāragataṃ cittaṃ        taṇhānaṃ khayamajjhagāti   
     idaṃ paṭhamabuddhavacanaṃ  Keci yadā have pātubhavanti dhammāti   
 khandhake udānagāthaṃ āhu  Esā pana pāṭipadadivase 
 sabbaññubhāvappattassa somanassamayañāṇe paccayākāraṃ paccavekkhantassa 
 uppannā udānagāthāti veditabbā  Yaṃ pana parinibbānakāle 
 abhāsi handadāni bhikkhave āmantayāmi vo vayadhammā saṅkhārā 
 appamādena sampādethāti   idaṃ pacchimabuddhavacanaṃ  Ubhinnamantare yaṃ 
 vuttametaṃ majjhimabuddhavacanaṃ  Evaṃ paṭhamamajjhimapacchimavasena tividhaṃ  
     Kathaṃ piṭakavasena tividhaṃ  Sabbampi hetaṃ vinayapiṭakaṃ suttantapiṭakaṃ 
 abhidhammapiṭakanti tippabhedameva hoti  Tattha paṭhamasaṅgītiyaṃ 
 saṅgītañca anusaṅgītañca sabbampi samodhānetvā ubhayāni pāṭimokkhāni 
 dve vibhaṅgāni dvāvīsatikkhandhakā soḷasa parivārāti idaṃ vinayapiṭakaṃ 
  Footnote     khu  dha            vi  mahā          dī  mahā         
  
  
 page    
 Nāma  Brahmajālādi catuttiṃsasuttasaṅgaho dīghanikāyo  
 Mūlapariyāyasuttādidiyaḍḍhasatadvesuttasaṅgaho majjhimanikāyo  Oghataraṇa 
 suttādi sattasuttasahassa sattasata dvāsaṭṭhisuttasaṅgaho saṃyuttanikāyo  
 Cittapariyādānasuttādinavasuttasahassapañcasatasattapaññāsasuttasaṅgaho 
 aṅguttaranikāyo  Khuddakapāṭhadhammapadaudānaitivuttakasuttanipāta 
 vimānavatthupetavatthutheragāthātherīgāthājātakaniddesapaṭisambhidāapadāna 
 buddhavaṃsacariyāpiṭakavasena paṇṇarasabhedo khuddakanikāyoti idaṃ suttantapiṭakaṃ 
 nāma  Dhammasaṅgaṇi vibhaṅgo dhātukathā puggalapaññatti 
 kathāvatthu yamakaṃ paṭṭhānanti idaṃ abhidhammapiṭakaṃ nāma  Tattha 
     vividhavisesanayattā vinayanato ceva kāyavācānaṃ 
     vinayatthavidūhi ayaṃ vinayo vinayoti akkhāto  
 Vividhā hi ettha pañcavidhapāṭimokkhuddesapārājikādisattaāpattik 
 khandhamātikāvibhaṅgādippabhedanayā visesabhūtā ca daḷhīkamma 
 sithilakaraṇappayojanā anuppaññattinayā  Kāyikavācasikaajjhācāra 
 nisedhanato cesa kāyaṃ vācañca vineti  Tasmā vividhanayattā 
 visesanayattā kāyavācānaṃ ca vinayanato cesa vinayoti akkhāto  
 Tenetametassa vacanatthakosallatthaṃ vuttaṃ 
     vividhavisesanayattā vinayanato ceva kāyavācānaṃ 
     vinayatthavidūhi ayaṃ vinayo vinayoti akkhātoti  
 Itaraṃ pana 
  
  
 page    
     Atthānaṃ sūcanato suvuttato savanatotha sūdanato 
     suttāṇā suttasabhāgato ca suttaṃ suttanti akkhātaṃ  
 Taṃ hi attatthaparatthādibhede atthe sūceti  Suvuttā cettha atthā 
 veneyyajjhāsayānulomena vuttattā  Savati cetaṃ atthe sassamiva 
 phalaṃ savatīti vuttaṃ hoti  Sūdati ca te dhenu viya khīraṃ paggharatīti vuttaṃ 
 hoti  Suṭṭhu ca ne tāyati rakkhatīti vuttaṃ hoti  Suttasabhāgañcetaṃ  
 Yathā hi tacchakānaṃ suttaṃ pamāṇaṃ hoti evametampi viññūnaṃ  
 Yathā ca suttena saṅgahitāni pupphāni na vikīriyanti na viddhaṃsiyanti 
 evametena saṅgahitā atthā  Tenetametassa vacanatthakosallatthaṃ vuttaṃ 
     atthānaṃ sūcanato suvuttato savanatotha sūdanato 
     suttāṇā suttasabhāgato ca suttaṃ suttanti akkhātanti  
 Itaro pana 
     yaṃ ettha vuḍḍhimanto salakkhaṇā   pūjitā paricchinnā 
     vuttādhikā ca dhammā abhidhammo tena akkhāto  
 Ayaṃ hi abhisaddo vuḍḍhisalakkhaṇapūjitaparicchinnādhikesu dissati  
 Tathā hesa bāḷhā me dukkhā vedanā abhikkamantītiādīsu   vuḍḍhiyaṃ 
 āgato  Yā tā rattiyo abhiññātā abhilakkhitātiādīsu   
 salakkhaṇe    Rājābhirājā manujindotiādīsu   pūjite  Paṭibalo vinetuṃ 
 abhidhamme abhivinayetiādīsu   paricchinne  Aññamaññasaṅkaravirahite 
 dhamme ca vinaye cāti vuttaṃ hoti  Abhikkantena vaṇṇenātiādīsu   
  Footnote     sallakkhaṇātipi  evamuparipi     saṃ  mahā             Ma  mū        
     sallakkhaṇe     khu  su             vi  mahā           khu  vimāna        
  
  
 page    
 Adhike  Ettha ca rūpūpapattiyā maggaṃ bhāveti   mettāsahagatena 
 cetasā ekaṃ disaṃ pharitvā viharatītiādinā   nayena vuḍḍhimantopi 
 dhammā vuttā  Rūpārammaṇaṃ vā saddārammaṇaṃ vātiādinā   nayena 
 ārammaṇādīhi sallakkhaṇīyattā sallakkhaṇāpi  Sekkhā dhammā 
 asekkhā dhammā lokuttarā dhammātiādinā   nayena pūjitāpi  
 Pūjārahāti adhippāyo  Phasso hoti vedanā hotītiādinā   nayena 
 sabhāvaparicchinnattā paricchinnāpi  Mahaggatā dhammā appamāṇā 
 dhammā   anuttarā dhammātiādinā   nayena adhikāpi dhammā vuttā  
 Tenetametassa vacanatthakosallatthaṃ vuttaṃ 
      yaṃ ettha vuḍḍhimanto salakkhaṇā pūjitā paricchinnā 
      vuttādhikā ca dhammā abhidhammo tena akkhātoti  
 Yaṃ panettha avisiṭṭhaṃ taṃ 
      piṭakaṃ piṭakatthavidū pariyattibhājanatthato āhu 
      tena samodhānetvā tayopi vinayādayo ñeyyā  
 Pariyattipi hi mā piṭakasampadānenātiādīsu   piṭakanti vuccati  Atha 
 puriso āgaccheyya kuddālapiṭakamādāyātiādīsu   yaṅkiñci bhājanampi  
 Tasmā piṭakaṃ piṭakatthavidū pariyattibhājanatthato āhu  Idāni tena 
 samodhānetvā tayopi vinayādayo ñeyyāti  Tena evaṃ duvidhatthena 
 piṭakasaddena saha samāsaṃ katvā vinayo ca so piṭakañca 
  Footnote     abhi  saṅ            abhi  vi             abhi  saṅ       
     abhi  saṅ           abhi  saṅ           abhi  saṅ       
     aṅ  catuk             saṃ  ni         
  
  
 page    
 Pariyattibhāvato tassa tassa atthassa bhājanato cāti vinayapiṭakaṃ yathāvutteneva 
 nayena suttañca taṃ piṭakañcāti suttapiṭakaṃ abhidhammo ca so 
 piṭakañcāti abhidhammapiṭakanti evamete tayopi vinayādayo ñeyyā  
 Evaṃ ñatvā ca punapi tesveva piṭakesu nānappakārakosallatthaṃ 
      desanāsāsanakathā        bhedantesu yathārahaṃ 
      sikkhāpahānagambhīra        bhāvañca paridīpaye  
      Pariyattibhedaṃ sampattiṃ       vipattiñcāpi yaṃ yahiṃ 
      pāpuṇāti yathā bhikkhu       tampi sabbaṃ vibhāvaye  
 Tatrāyaṃ paridīpanā vibhāvanā ca  Etāni hi tīṇi piṭakāni 
 yathākkamaṃ āṇāvohāraparamatthadesanāyathāparādhayathānulomayathā 
 dhammasāsanāni saṃvarāsaṃvaradiṭṭhiviniveṭhananāmarūpaparicchedakathā cāti 
 vuccanti  Ettha hi vinayapiṭakaṃ āṇārahena bhagavatā āṇābāhullato 
 desitattā āṇādesanā suttapiṭakaṃ vohārakusalena bhagavatā 
 vohārabāhullato desitattā vohāradesanā abhidhammapiṭakaṃ paramatthakusalena 
 bhagavatā paramatthabāhullato desitattā paramatthadesanāti vuccati  Tathā 
 paṭhamaṃ ye te pacurāparādhā sattā te yathāparādhaṃ ettha sāsitāti 
 yathāparādhasāsanaṃ dutiyaṃ anekajjhāsayānusayacariyādhimuttikā sattā 
 yathānulomaṃ ettha sāsitāti yathānulomasāsanaṃ tatiyaṃ dhammapuñjamatte 
 ahaṃ mamāti saññino sattā yathādhammaṃ ettha sāsitāti yathādhammasāsananti 
 vuccati  Tathā paṭhamaṃ ajjhācārapaṭipakkhabhūto saṃvarāsaṃvaro 
 ettha kathitoti saṃvarāsaṃvarakathā dutiyaṃ dvāsaṭṭhidiṭṭhipaṭipakkhabhūtā 
  
  
 page    
 Diṭṭhiviniveṭhanā ettha kathitāti diṭṭhiviniveṭhanakathā tatiyaṃ rāgādipaṭipakkhabhūto 
 nāmarūpaparicchedo ettha kathitoti nāmarūpaparicchedakathāti 
 vuccati  Tīsupi ca etesu tisso sikkhā tīṇi pahānāni 
 catubbidho gambhīrabhāvo veditabbo  Tathāhi vinayapiṭake visesena 
 adhisīlasikkhā vuttā  Suttapiṭake  adhicittasikkhā  Abhidhammapiṭake 
 adhipaññāsikkhā  Vinayapiṭake ca vītikkamappahānaṃ kilesānaṃ 
 vītikkamapaṭipakkhattā sīlassa  Suttapiṭake pariyuṭṭhānappahānaṃ 
 pariyuṭṭhānapaṭipakkhattā samādhissa  Abhidhammapiṭake anusayappahānaṃ 
 anusayapaṭipakkhattā paññāya  Paṭhame ca tadaṅgappahānaṃ kilesānaṃ  
 Itaresu vikkhambhanasamucchedappahānāni  Paṭhame ca duccaritasaṅkilesassa 
 pahānaṃ  Itaresu taṇhādiṭṭhisaṅkilesānaṃ  Ekamekasmiṃ cettha 
 catubbidhopi dhammatthadesanāpaṭivedhagambhīrabhāvo veditabbo  Tattha 
 dhammoti pāli  Atthoti tassāyeva attho  Desanāti tassā 
 manasā vavaṭṭhāpitāya pāliyā desanā  Paṭivedhoti pāliyā 
 pāliatthassa ca yathābhūtāvabodho  Tīsupi cetesu ete dhammatthadesanā 
 paṭivedhā yasmā sasādīhi viya mahāsamuddo mandabuddhīhi dukkhogāḷhā 
 alabbhaneyyapatiṭṭhā ca tasmā gambhīrā  Evamekekasmiñcettha 
 catubbidho gambhīrabhāvo veditabbo  Aparo nayo  Dhammoti 
 hetu  Vuttaṃ hetaṃ hetumhi ñāṇaṃ dhammapaṭisambhidāti    Atthoti 
 hetuphalaṃ  Vuttaṃ hetaṃ hetuphale ñāṇaṃ atthapaṭisambhidāti    Desanāti 
  Footnote      abhi  vi         
  
  
 page    
 Paññatti yathādhammaṃ dhammābhilāpoti adhippāyo  Paṭivedhoti 
 abhisamayo  So ca lokiyalokuttaro  Visayato asammohato ca 
 atthānurūpaṃ dhammesu dhammānurūpaṃ atthesu paññattipathānurūpaṃ paññattīsu 
 avabodho  Idāni yasmā etesu piṭakesu yaṃ yaṃ dhammajātamatthajātaṃ vā 
 yo cāyaṃ yathā yathā ñāpetabbo attho sotūnaṃ ñāṇassa abhimukho hoti 
 tathā tathā tadatthajotikā desanā yo cettha aviparītāvabodhasaṅkhāto 
 paṭivedho sabbampetaṃ anupacitakusalasambhārehi duppaññehi sasādīhi 
 mahāsamuddo viya dukkhogāḷhaṃ alabbhaneyyapatiṭṭhañca tasmā evampi 
 ekamekasmiṃ ettha catubbidhopi gambhīrabhāvo veditabbo  Ettāvatā ca 
      desanāsāsanakathā         bhedantesu yathārahaṃ 
      sikkhāpahānagambhīra         bhāvañca paridīpaye 
 iti ayaṃ gāthā vuttatthā hoti  
      Pariyattibhedaṃ sampattiṃ        vipattiñcāpi yaṃ yahiṃ 
      pāpuṇāti yathā bhikkhu        tampi sabbaṃ vibhāvaye 
 iti ettha pana tīsu piṭakesu tidhā pariyattibhedo daṭṭhabbo  Tisso 
 hi pariyattiyo alagaddūpamā nissaraṇatthā bhaṇḍāgāriyapariyattīti  
 Tattha duggahitā upārambhādihetupariyāputā alagaddūpamā yaṃ sandhāya 
 vuttaṃ seyyathāpi bhikkhave puriso alagaddatthiko  pe  So 
 passeyya mahantaṃ alagaddaṃ tamenaṃ bhoge vā naṅguṭṭhe vā 
 gaṇheyya tassa so alagaddo parivattitvā hatthe vā bāhāyaṃ vā 
 aññatarasmiṃ vā aṅgapaccaṅge ḍaṃseyya so tatonidānaṃ maraṇaṃ vā 
  
  
 page    
 Nigaccheyya maraṇamattaṃ vā dukkhaṃ taṃ kissahetu duggahitattā bhikkhave 
 alagaddassa evameva kho bhikkhave idhekacce moghapurisā dhammaṃ 
 pariyāpuṇanti suttaṃ  pe  Vedallaṃ te taṃ dhammaṃ pariyāpuṇitvā 
 tesaṃ dhammānaṃ paññāya atthaṃ na upaparikkhanti tesaṃ te dhammā 
 paññāya atthaṃ anupaparikkhataṃ na nijjhānaṃ khamanti te upārambhānisaṃsā 
 ceva dhammaṃ pariyāpuṇanti itivādappamokkhānisaṃsā ca yassa 
 catthāya dhammaṃ pariyāpuṇanti tañcassa atthaṃ nānubhonti tesaṃ te 
 dhammā duggahitā dīgharattaṃ ahitāya dukkhāya saṃvattanti taṃ kissahetu 
 duggahitattā bhikkhave dhammānanti    Yā pana sugahitā 
 sīlakkhandhādipāripūriṃyeva ākaṅkhamānena pariyāputā na upārambhādihetu 
 ayaṃ nissaraṇatthā nāma  Yaṃ sandhāya vuttaṃ tesaṃ te dhammā sugahitā 
 dīgharattaṃ hitāya sukhāya saṃvattanti taṃ kissahetu sugahitattā bhikkhave 
 dhammānanti    Yaṃ pana pariññātakkhandho pahīnakileso bhāvitamaggo 
 paṭividdhākuppo sacchikatanirodho khīṇāsavo kevalaṃ paveṇipālanatthāya 
 vaṃsānurakkhaṇatthāya pariyāpuṇāti ayaṃ bhaṇḍāgārikapariyattīti  
 Vinaye pana supaṭipanno bhikkhu sīlasampattiṃ nissāya tisso vijjā 
 pāpuṇāti tāsaṃyeva ca tattha pabhedavacanato  Sutte supaṭipanno 
 samādhisampadaṃ nissāya chaḷabhiññā pāpuṇāti tāsaṃyeva ca tattha 
 pabhedavacanato  Abhidhamme supaṭipanno  paññāsampadaṃ nissāya 
 catasso paṭisambhidā pāpuṇāti tāsañca tattheva pabhedavacanato  
  Footnote      Ma  mū            
  
  
 page    
 Evametesu supaṭipanno yathākkamena imaṃ vijjāttayachaḷabhiññā 
 catuppaṭisambhidābhedaṃ sampattiṃ pāpuṇāti  Vinaye pana duppaṭipanno 
 anuññātasukhasamphassaattharaṇapāpuraṇādisamaphassasāmaññato 
 paṭikkhittesu upādinnaphassādīsu anavajjasaññī hoti  Vuttampi hetaṃ 
 tathāhaṃ bhagavatā dhammaṃ desitaṃ ājānāmi yathā yeme antarāyikā 
 dhammā vuttā bhagavatā te paṭisevato nālaṃ antarāyāyāti    
 Tato dussīlabhāvaṃ pāpuṇāti  Sutte duppaṭipanno cattāro me 
 bhikkhave puggalā santo saṃvijjamānātiādīsu   adhippāyaṃ ajānanto 
 duggahitaṃ gaṇhāti  Yaṃ sandhāya vuttaṃ attanā duggahitena amhe 
 ceva abbhācikkhati attānañca khanati bahuñca apuññaṃ pasavatīti    
 Tato micchādiṭṭhitampāpuṇāti  Abhidhamme duppaṭipanno dhammacintaṃ 
 atidhāvanto acinteyyānipi cinteti  tato cittakkhepaṃ pāpuṇāti  
 Vuttaṃ hetaṃ cattārīmāni bhikkhave acinteyyāni na cintetabbāni 
 yāni cintento ummādassa vighātassa bhāgī assāti evametesu 
 duppaṭipanno yathākkamena imaṃ dussīlabhāva micchādiṭṭhitācittakkhepabhedaṃ 
 vipattiṃ pāpuṇāti  Ettāvatā 
      pariyattibhedaṃ sampattiṃ       vipattiñcāpi yaṃ yahiṃ 
      pāpuṇāti yathā bhikkhu       tampi sabbaṃ vibhāvaye 
 iti ayampi gāthā vuttatthā hoti  Evaṃ nānappakārato piṭakāni 
 ñatvā tesaṃ vasenetaṃ buddhavacanaṃ tividhanti ñātabbaṃ  
  Footnote     vi  mahā              ṭīkānayena aṅ  catuk            Ma  mū         
     catuk         
  
  
 page    
      Kathaṃ nikāyavasena pañcavidhaṃ  Sabbameva cetaṃ dīghanikāyo 
 majjhimanikāyo saṃyuttanikāyo aṅguttaranikāyo khuddakanikāyoti 
 pañcappabhedaṃ hoti  Tattha katamo dīghanikāyo  Tivaggasaṅgahāni 
 brahmajālādīni catuttiṃsa suttāni  
      Catuttiṃseva suttantā      tivaggo yassa saṅgaho 
      esa dīghanikāyoti        paṭhamo anulomiko  
 Kasmā panesa dīghanikāyoti vuccati  Dīghappamāṇānaṃ suttānaṃ 
 samūhato nivāsato ca  Samūhanivāsā hi nikāyoti vuccanti  Nāhaṃ 
 bhikkhave aññaṃ ekanikāyampi samanupassāmi evañcittaṃ yathayidaṃ 
 bhikkhave tiracchānagatā pāṇā poṇikanikāyo cikkhallikanikāyoti 
 evamādīni cettha sādhakāni sāsanato ca lokato ca  Evaṃ 
 sesānampi nikāyabhāve vacanattho veditabbo  Katamo 
 majjhimanikāyo  Majjhimappamāṇāni pañcadasavaggasaṅgahāni 
 mūlapariyāyasuttādīni diyaḍḍhasataṃ dve ca suttāni  
      Diyaḍḍhasatasuttantā      dve ca suttāni yattha so 
      nikāyo majjhimo pañca   dasavaggapariggaho  
 Katamo saṃyuttanikāyo  Devatāsaṃyuttādivasena ṭhitāni 
 oghataraṇasuttādīni satta suttasahassāni satta ca suttasatāni dvāsaṭṭhi 
 ceva suttāni  
      Satta suttasahassāni      satta suttasatāni ca 
      dvāsaṭṭhi ceva suttantā  eso saṃyuttasaṅgaho  
  
  
 page    
 Katamo aṅguttaranikāyo  Ekekaaṅgātirekavasena ṭhitā 
 cittapariyādānādīni nava suttasahassāni pañca suttasatāni sattapaṇṇāsa 
 ca suttāni  
        Nava suttasahassāni         pañcasuttasatāni ca 
        sattapaññāsa suttāni       saṅkhā aṅguttare ayaṃ  
 Katamo khuddakanikāyo  Sakalaṃ vinayapiṭakaṃ abhidhammapiṭakaṃ khuddakapāṭhādayo 
 ca pubbe nidassitā pañcadasabhedā ṭhapetvā cattāro 
 nikāye avasesaṃ buddhavacananti  
        Ṭhapetvā caturopete      nikāye dīghaādike 
        tadaññaṃ buddhavacanaṃ          nikāyo khuddako matoti  
 Evaṃ nikāyavasena pañcavidhaṃ  
      Kathaṃ aṅgavasena navavidhaṃ  Sabbameva hīdaṃ suttaṃ geyyaṃ 
 veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti 
 navappabhedaṃ hoti  Tattha ubhatovibhaṅganiddesakkhandhakaparivārā 
 suttanipāte maṅgalasuttaratanasuttanālakasuttatuvaṭakasuttādīni aññampi 
 ca suttantanāmakaṃ tathāgatavacanaṃ suttanti veditabbaṃ  Sabbampi 
 sagāthakaṃ suttaṃ geyyanti veditabbaṃ  Visesena saṃyuttake sakalopi 
 sagāthakavaggo  Sakalaṃ abhidhammapiṭakaṃ niggāthakasuttaṃ yañca aññampi 
 aṭṭhahi aṅgehi asaṅgahitaṃ buddhavacanaṃ taṃ veyyākaraṇanti veditabbaṃ  
 Dhammapadatheragāthātherīgāthā suttanipāte nosuttanāmikā suddhikagāthā 
 ca gāthāti veditabbaṃ  Somanassañāṇamayikagāthāpaṭisaṃyuttā 
  
  
 page    
 Dveasītisuttantā udānanti veditabbaṃ  Vuttaṃ hetaṃ bhagavatāti ādinayap 
 pavattā dasuttarasatasuttantā itivuttakanti veditabbaṃ  Apaṇṇakajātakādīni 
 paññāsādhikāni pañcajātakasatāni jātakanti veditabbaṃ  Cattārome 
 bhikkhave acchariyā abbhutadhammā ānandetiādinayappavattā sabbepi 
 acchariyabbhutadhammapaṭisaṃyuttantā suttantā abbhutadhammanti veditabbaṃ  
 Cūḷavedallamahāvedallasammādiṭṭhisakkapañhasaṅkhārabhājanīyamahāpuṇṇamasuttādayo 
 sabbepi vedañca tuṭṭhiñca laddhā laddhā pucchitasuttantā 
 vedallanti veditabbaṃ  Evaṃ aṅgavasena navavidhaṃ  
      Kathaṃ dhammakkhandhavasena caturāsītisahassavidhaṃ  Sabbameva cetaṃ 
 buddhavacanaṃ 
        dvāsīti buddhato gaṇhiṃ      dve sahassāni bhikkhuto 
        caturāsītisahassāni         ye me dhammā pavattinoti 
 evaṃ paridīpitadhammakkhandhavasena caturāsītisahassappabhedaṃ hoti  Tattha 
 ekānusandhikaṃ suttaṃ eko dhammakkhandho  Yaṃ anekānusandhikaṃ 
 tattha anusandhivasena dhammakkhandhagaṇanā  Gāthābandhesu pañhapucchanaṃ 
 eko dhammakkhandho visajjanaṃ eko  Abhidhamme ekamekaṃ 
 tikadukabhājanaṃ ekamekañca cittavārabhājanaṃ eko dhammakkhandho  
 Vinaye atthi vatthu atthi mātikā atthi padabhājanīyaṃ atthi 
 antarāpatti atthi āpatti atthi anāpatti atthi tikacchedo  
 Tattha ekameko koṭṭhāso ekameko dhammakkhandhoti veditabbo   
 Evaṃ dhammakkhandhavasena caturāsītisahassavidhaṃ  
  
  
 page    
      Evametaṃ abhedato rasavasena ekavidhaṃ bhedato dhammavinayādivasena 
 duvidhādibhedaṃ buddhavacanaṃ saṅgāyantena mahākassapappamukhena vasigaṇena 
 ayaṃ dhammo ayaṃ vinayo idaṃ paṭhamabuddhavacanaṃ idaṃ majjhimabuddhavacanaṃ 
 idaṃ pacchimabuddhavacanaṃ idaṃ vinayapiṭakaṃ idaṃ suttantapiṭakaṃ idaṃ 
 abhidhammapiṭakaṃ ayaṃ dīghanikāyo  pe  Ayaṃ khuddakanikāyo imāni 
 suttādīni navaṅgāni imāni caturāsītidhammakkhandhasahassānīti imaṃ 
 pabhedaṃ vavaṭṭhapetvāva saṅgītaṃ  Na kevalañca imameva aññampi 
 udānasaṅgahavaggasaṅgahapeyyālasaṅgahaekanipātadukanipātādinipātasaṅgaha 
 saṃyuttasaṅgahapaṇṇāsakasaṅgahādimanekavidhaṃ tīsu piṭakesu sandissamānaṃ 
 saṅgahappabhedaṃ vavaṭṭhapetvā evaṃ sattahi māsehi saṅgītaṃ  
 Saṅgītipariyosāne cassa idaṃ mahākassapattherena dasabalassa sāsanaṃ 
 pañcavassasahassappamāṇakālaṃ pavattanasamatthaṃ katanti sañjātappamodā 
 sādhukāraṃ viya dadamānā ayaṃ mahāpaṭhavī udakapariyantaṃ katvā 
 anekappakāraṃ saṅkampi sampakampi sampavedhi  Anekāni ca acchariyāni 
 pāturahesunti  Ayaṃ paṭhamamahāsaṅgīti nāma yā loke 
        satehi pañcahī katā      tena pañcasatāti ca 
        thereheva katattā ca    therikāti pavuccatīti  
      Imissā paṭhamamahāsaṅgītiyā vattamānāya vinayaṃ pucchantena 
 āyasmatā mahākassapena paṭhamaṃ āvuso upāli pārājikaṃ kattha 
 paññattanti evamādivacanapariyosāne vatthumpi pucchi nidānampi pucchi 
 puggalampi pucchīti ettha nidāne pucchite taṃ nidānaṃ ādito pabhūti 
  
  
 page    
 Vitthāretvā yena ca paññattaṃ yasmā ca paññattaṃ sabbametaṃ 
 kathetukāmena āyasmatā upālittherena vuttaṃ  Tena samayena 
 buddho bhagavā verañjāyaṃ viharatīti sabbaṃ vattabbaṃ evamidaṃ āyasmatā 
 upālittherena vuttaṃ  Tañca pana paṭhamamahāsaṅgītikāle vuttanti 
 veditabbaṃ  Ettāvatā ca idaṃ vacanaṃ kena vuttaṃ kadā ca vuttanti 
 etesaṃ padānaṃ attho pakāsito hoti  Idāni kasmā vuttanti 
 ettha vuccate  Yasmā ayamāyasmā mahākassapattherena nidānaṃ 
 puṭṭho tasmā tena taṃ nidānaṃ ādito pabhūti vitthāretuṃ vuttanti  
 Evamidaṃ āyasmatā upālittherena paṭhamamahāsaṅgītikāle vadantenāpi 
 iminā kāraṇena vuttanti veditabbaṃ  Ettāvatā ca vuttaṃ yena 
 yadā yasmāti imesaṃ mātikāpadānaṃ attho pakāsito hoti  
 Idāni dhāritaṃ yena cābhaṭaṃ yattha patiṭṭhitañcetametaṃ vatvā vidhinti 
 etesaṃ atthappakāsanatthaṃ idaṃ vuccati  Taṃ panetaṃ tena samayena 
 buddho bhagavā verañjāyaṃ viharatīti evamādivacanapaṭimaṇḍitanidānaṃ 
 vinayapiṭakaṃ kena dhāritaṃ kenābhaṭaṃ kattha patiṭṭhitanti  Vuccate  
 Ādito tāva idaṃ bhagavato sammukhā āyasmatā upālittherena 
 dhāritaṃ  Tassa sammukhato aparinibbuteva tathāgate chaḷabhiññādibhedehi 
 anekehi bhikkhusahassehi parinibbute tathāgate mahākassapappamukhehi 
 dhammasaṅgāhakattherehi  Kenābhaṭanti  Jambudīpe tāva upālittheramādiṃ 
 katvā ācariyaparamparāya yāva tatiyasaṅgīti tāva ābhaṭaṃ  
 Tatrāyaṃ ācariyaparamparā  
  
  
 page    
        Upāli dāsako ceva       soṇako siggavo tathā 
        tisso moggaliputto ca     pañcete vijitāvino 
        paramparāya vinayaṃ          dīpe jambusirivhaye 
        acchijjamānaṃ ānesuṃ      tatiyo yāva saṅgaho  
      Āyasmā hi upāli imaṃ vinayavaṃsaṃ vinayatantiṃ vinayappaveṇiṃ bhagavato 
 sammukhā uggahetvā bahūnaṃ hadaye patiṭṭhāpesi  Tassa hāyasmato 
 santike vinayavaṃsaṃ uggahetvā vinaye pakataññutaṃ pattesu puggalesu 
 puthujjanasotāpannasakadāgāmianāgāmino gaṇanapathaṃ vītivattā  
 Khīṇāsavānaṃ sahassamekaṃ ahosi  Dāsakattheropi tasseva saddhivihāriko 
 ahosi  So upālittherassa sammukhā uggahetvā tatheva vinayaṃ 
 vācesi  Tassāpi āyasmato santike uggahetvā vinaye pakataññutaṃ 
 pattā puthujjanādayo gaṇanapathaṃ vītivattā  Khīṇāsavānaṃ sahassamekaṃ 
 ahosi  Soṇakatthero pana dāsakattherassa saddhivihāriko ahosi  
 Sopi attano upajjhāyassa dāsakattherassa sammukhā uggahetvā 
 tatheva vinayaṃ vācesi  Tassāpi āyasmato santike uggahetvā 
 vinaye pakataññutaṃ pattā puthujjanādayo gaṇanapathaṃ vītivattā  
 Khīṇāsavānaṃ sahassameva ahosi  Siggavattheropi soṇakattherassa 
 saddhivihāriko therassa santike vinayaṃ uggahetvā arahantasahassassa 
 dhuraggāho ahosi  Tassa panāyasmato santike uggahetvā vinaye 
 pakataññutaṃ pattā puthujjanasotāpannasakadāgāmianāgāminopi khīṇāsavāpi 
 ettakāni satānīti vā ettakāni sahassānīti vā aparicchinnā 
  
  
 page    
 Ahesuṃ  Tadā kira jambudīpe atimahābhikkhusamudayo ahosi  
 Moggalīputtatissattherassa ānubhāvo tatiyasaṅgītiyaṃ pākaṭo bhavissati  
 Evamidaṃ vinayapiṭakaṃ jambudīpe tāva imāya ācariyaparamparāya yāva 
 tatiyasaṅgīti tāva ābhaṭanti veditabbaṃ  
      Dutiyasaṅgītivijānanatthaṃ pana ayamanukkamo veditabbo  Yadā hi 
        saṅgāyitvāna saddhammaṃ        jotayitvā ca sabbadhi 
        yāvajīvitapariyantaṃ            ṭhatvā pañcasatāpi te 
        khīṇāsavā jutimanto          therā kassapaādayo 
        khīṇasnehā padīpāva          nibbāyiṃsu anālayā  
      Athānukkamena gacchantesu rattindivesu vassasataparinibbute bhagavati 
 vesālikā vajjiputtā bhikkhū vesāliyaṃ kappati siṅgiloṇakappo 
 kappati dvaṅgulakappo kappati gāmantarakappo kappati āvāsakappo 
 kappati anumatikappo kappati āciṇṇakappo kappati amathitakappo 
 kappati jalogiṃ pātuṃ kappati adasakaṃ nisīdanaṃ kappati jātarūparajatanti   
 imāni dasa vatthūni dīpesuṃ  Tesaṃ susūnāgaputto kāḷāsoko nāma 
 rājā pakkho ahosi  Tena kho pana samayena āyasmā yaso 
 kākaṇḍakaputto vajjīsu cārikañcaramāno vesālikā kira vajjiputtakā 
 bhikkhū vesāliyaṃ dasa vatthūni dīpentīti sutvā na kho pana me taṃ 
 paṭirūpaṃ yvāhaṃ dasabalassa sāsanavipattiṃ sutvā appossukko bhaveyyaṃ 
 handāhaṃ adhammavādino niggahetvā dhammaṃ dīpemīti cintento yena 
  Footnote     vi  cul        
  
  
 page    
 Vesālī tadavasari  Tatra sudaṃ āyasmā yaso kākaṇḍakaputto 
 vesāliyaṃ viharati mahāvane kūṭāgārasālāyaṃ  Tena kho pana samayena 
 vesālikā vajjiputtakā bhikkhū tadahuposathe kaṃsapātiṃ udakena pūretvā 
 majjhe bhikkhusaṅghassa ṭhapetvā āgatāgate vesālike upāsake evaṃ 
 vadenti dethāvuso saṅghassa kahāpaṇampi aḍḍhampi pādampi 
 māsakarūpampi bhavissati saṅghassa parikkhārena karaṇīyanti  Sabbantāva 
 vattabbaṃ yāva imāya pana vinayasaṅgītiyā satta bhikkhusatāni 
 anūnāni anadhikāni ahesuṃ tasmāyaṃ vinayasaṅgīti sattasatikāti 
 vuccatīti  Etasmiñca sannipāte dvādasa bhikkhusatasahassāni sannipatiṃsu 
 āyasmatā yasena kākaṇḍakaputtena samussāhitāni  Tesaṃ majjhe 
 āyasmatā revatena puṭṭhena sabbakāmittherena vinayaṃ visajjentena 
 tāni dasavatthūni vinicchitāni adhikaraṇaṃ vūpasamitaṃ  Atha therā 
 puna dhammañca vinayañca saṅgāyissāmāti tipiṭakadhare pattapaṭisambhide 
 sattasate bhikkhū uccinitvā vesāliyaṃ vālikārāme sannisīditvā 
 mahākassapattherena saṅgāyitasadisameva sabbaṃ sāsanamalaṃ sodhetvā 
 puna piṭakavasena nikāyavasena aṅgavasena dhammakkhandhavasena ca sabbaṃ 
 dhammañca vinayañca saṅgāyiṃsu  Ayaṃ saṅgīti aṭṭhahi māsehi 
 niṭṭhitā yā loke 
        satehi sattahī katā       tena sattasatāti ca 
        pubbe kataṃ upādāya      dutiyāti ca vuccatīti  
 Sā panāyaṃ 
  
  
 page    
        Yehi therehi saṅgītā          saṅgīti te   suvissutā 
        sabbakāmī ca sāḷho ca         revato khujjasobhito 
        yaso ca sāṇasambhūto           ete saddhivihārikā 
        therā ānandatherassa          diṭṭhapubbā tathāgataṃ  
        Sumano vāsabhagāmī ca           ñeyyā saddhivihārikā 
        dve ime anuruddhassa          diṭṭhapubbā tathāgataṃ  
        Dutiyo pana saṅgīto            yehi therehi saṅgaho 
        sabbepi pannabhārā te         katakiccā anāsavāti  
                      Ayaṃ dutiyasaṅgīti  
      Evamimaṃ dutiyasaṅgītiṃ  saṅgāyitvā te therā uppajjissati 
 nu kho anāgatepi sāsanassa evarūpaṃ abbudanti olokayamānā idaṃ 
 addasaṃsu ito vassasatassa upari aṭṭhārasame vasse pāṭaliputte 
 dhammāsoko nāma rājā uppajjitvā sakalajambudīpe rajjaṃ kāressati 
 so buddhasāsane pasīditvā mahantaṃ lābhasakkāraṃ pavattayissati tato 
 titthiyā lābhasakkāraṃ paṭṭhayamānā sāsane pabbajitvā sakaṃ sakaṃ 
 diṭṭhiṃ paridīpessanti evaṃ sāsane mahantaṃ abbudaṃ uppajjissatīti  
 Atha tesaṃ etadahosi kinnukho mayaṃ etasmiṃ abbude uppanne 
 sammukhā bhavissāma na bhavissāmāti  Atha sabbeva tadā attano 
 asammukhībhāvaṃ ñatvā ko nu kho taṃ adhikaraṇaṃ vūpasametuṃ samattho 
 bhavissatīti sakalaṃ manussalokañca chakāmāvacaradevalokañca olokentā 
 na kañci disvā brahmaloke tissaṃ nāma mahābrahmānaṃ addasaṃsu 
  Footnote     ṭīkāyañceva yojanāyañca tesūti dissati sukāro vibhattivasena kato na upasaggavasena  
  
  
 page    
 Parittāyukaṃ uparibrahmalokūpapattiyā bhāvitamaggaṃ  Disvāna nesaṃ 
 etadahosi sace mayaṃ etassa brahmuno manussaloke nibbattanatthāya 
 ussāhaṃ kareyyāma addhā esa moggalībrāhmaṇassa gehe 
 paṭisandhiṃ gahessati tato ca mantehi palobhito nikkhamitvā 
 pabbajissati so evaṃ pabbajitvā sakalaṃ buddhavacanaṃ uggahetvā 
 adhigatapaṭisambhido hutvā titthiye madditvā taṃ adhikaraṇaṃ vinicchinitvā 
 sāsanaṃ paggaṇhissatīti  Te brahmalokaṃ gantvā tissaṃ mahābrahmānaṃ 
 etadavocuṃ samma mārisa ito vassasatassa upari aṭṭhārasame 
 vasse sāsane mahantaṃ abbudaṃ uppajjissati mayañca sakalaṃ manussalokaṃ 
 chakāmāvacaradevalokañca olokayamānā kañci sāsanaṃ paggahetuṃ 
 samatthaṃ adisvā brahmalokaṃ vicinantā bhavantaṃ addasāma sādhu 
 sappurisa manussaloke nibbattitvā dasabalassa sāsanaṃ paggahetuṃ 
 paṭiññaṃ dehīti  Evaṃ vutte mahābrahmā ahaṃ kira sāsane uppannaṃ 
 abbudaṃ sodhetvā sāsanaṃ paggahetuṃ samattho bhavissāmīti haṭṭhappahaṭṭho 
 udaggudaggo hutvā sādhūti paṭissuṇitvā paṭiññaṃ adāsi  Therā 
 brahmaloke taṃ karaṇīyaṃ tīretvā puna paccāgamiṃsu  Tena kho pana 
 samayena siggavatthero ca caṇḍavajjitthero ca dvepi navakā 
 honti  Te therā daharabhikkhū tipiṭakadharā pattapaṭisambhidā khīṇāsavā 
 soṇakassa saddhivihārikā  Te taṃ adhikaraṇaṃ na sampāpuṇiṃsu  Therā 
 tumhe āvuso amhākaṃ imasmiṃ adhikaraṇe no sahāyakā ahuvattha 
 tena vo idaṃ daṇḍakammaṃ hotu tisso nāma mahābrahmā 
  
  
 page    
 Moggalībrāhmaṇassa gehe paṭisandhiṃ gaṇhissati taṃ tumhākaṃ 
 eko nīharitvā pabbājetu eko buddhavacanaṃ uggaṇhāpetūti 
 vatvā sabbepi yāvatāyukaṃ ṭhatvā 
        sabbakāmippabhūtayo         tepi therā mahiddhikā 
        aggikkhandhāva lokamhi      jalitvā parinibbutā  
        Dutiyasaṅgahaṃ katvā         visodhetvāna sāsanaṃ 
        anāgatepi katvāna        hetuṃ saddhammavuḍḍhiyā 
        khīṇāsavā vasippattā       pabhinnapaṭisambhidā 
        aniccatāvasaṃ therā        tepi nāma upāgatā  
        Evaṃ aniccataṃ jammiṃ        ñatvā durabhisambhavaṃ 
        taṃ pattuṃ vāyame dhīro     yaṃ niccaṃ amataṃ padanti  
      Ettāvatā sabbākārena dutiyasaṅgītivaṇṇanā niṭṭhitā hoti  
 Tissopi kho mahābrahmā brahmalokā cavitvā moggalībrāhmaṇassa 
 gehe paṭisandhiṃ aggahesi  Siggavattheropi tassa paṭisandhigahaṇato 
 pabhūti satta vassāni brāhmaṇassa gehaṃ piṇḍāya pāvisi  
 Ekadivasampi uḷuṅkamattaṃ vā yāguṃ kaṭacchumattaṃ vā bhattaṃ nālattha  
 Sattannaṃ pana vassānaṃ accayena ekadivasaṃ aticchatha bhanteti vacanamattaṃ 
 alattha  Taṃdivasameva brāhmaṇopi bahiddhā kiñci karaṇīyaṃ katvā 
 āgacchanto paṭipathe theraṃ disvā bho pabbajita amhākaṃ gehaṃ 
 āgamitthāti āha  Āma brāhmaṇa agamimhāti  Api kiñci 
 labhitthāti  Āma brāhmaṇa labhimhāti  So gehaṃ gantvā 
  
  
 page    
 Pucchi api tassa pabbajitassa kiñci adatthāti  Na kiñci 
 adamhāti  Brāhmaṇo dutiyadivase gharadvāreyeva nisīdi ajja 
 pabbajitaṃ musāvādena niggahessāmīti  Thero dutiyadivase brāhmaṇassa 
 gharadvāraṃ sampatto  Brāhmaṇo theraṃ disvāva evamāha tumhe 
 hiyyo amhākaṃ gehe kiñci aladdhāyeva labhimhāti avocuttha vaṭṭati 
 nukho tumhākaṃ musāvādoti  Thero āha mayaṃ brāhmaṇa 
 tumhākaṃ gehe satta vassāni aticchathāti vacanamattampi alabhitvā 
 hiyyo aticchathāti vacanamattaṃ labhimhā athetaṃ paṭisanthāraṃ   upādāya 
 evamavocumhāti  Brāhmaṇopi cintesi ime paṭisanthāramattampi 
 labhitvā labhimhāti pasaṃsanti aññaṃ kiñci khādanīyaṃ bhojanīyaṃ 
 labhitvā kasmā na pasaṃsantīti   evaṃ pasīditvā attano atthāya 
 paṭiyāditabhattato kaṭacchubhikkhaṃ tadupiyañca byañjanaṃ dāpetvā imaṃ 
 bhikkhaṃ sabbakālaṃ tumhe labhissathāti āha  So punadivasato pabhūti 
 upasaṅkamantassa therassa upasamaṃ disvā bhiyyoso mattāya pasīditvā 
 theraṃ niccakālaṃ attano ghare bhattavissaggakaraṇatthāya yāci  Thero 
 adhivāsetvā divase divase bhattakiccaṃ katvā gacchanto thokaṃ thokaṃ 
 buddhavacanaṃ kathetvā gacchati  Sopi kho māṇavako soḷasavassuddesikoyeva 
 tiṇṇaṃ vedānaṃ pāragū ahosi  Brahmalokato āgatassa 
 suddhasattassa āsane vā sayane vā añño koci nisajjitā vā 
 nipajjitā vā natthi  So yadā ācariyagharaṃ gacchati tadāssa mañcapīṭhaṃ 
  Footnote     porāṇapotthakesu paṭisaṇṭhārantipi likhiyati       na pasaṃsissantīti  
  
  
 page    
 Setena vatthena paṭicchādetvā laggetvā ṭhapenti  Thero cintesi 
 samayodāni māṇavakaṃ pabbājetuṃ cirañca me idhāgacchantassa na 
 ca kāci māṇavakena saddhiṃ kathā uppajjati handadāni iminā 
 upāyena pallaṅkaṃ nissāya uppajjissatīti  Gehaṃ gantvā yathā 
 tasmiṃ gehe ṭhapetvā māṇavakassa pallaṅkaṃ aññaṃ na kiñci āsanaṃ 
 dissati tathā adhiṭṭhāsi  Brāhmaṇassa gehajano theraṃ disvā 
 aññaṃ kiñci āsanaṃ apassanto māṇavakassa pallaṅkaṃ attharitvā 
 therassa adāsi  Nisīdi thero pallaṅke  Māṇavakopi kho 
 taṃkhaṇaṃyeva ācariyagharā āgamma theraṃ attano pallaṅke nisinnaṃ disvā 
 kupito anattamano ko mama pallaṅkaṃ samaṇassa paññāpesīti āha  
 Thero bhattakiccaṃ katvā vūpasante māṇavakassa caṇḍikabhāve evamāha 
 kiṃ pana tvaṃ māṇavaka kiñci mantaṃ jānāsīti  Māṇavo bho 
 pabbajita mayidāni mante ajānante aññe ke jānissantīti 
 vatvā theraṃ pucchi tumhe pana mantaṃ jānāthāti  Puccha māṇava 
 pucchitvā sakkā jānitunti  Athakho māṇavo tīsu vedesu 
 sanighaṇḍukeṭubhesu sākkharappabhedesu itihāsapañcamesu yāni 
 gaṇṭhiṭṭhānāni yesaṃ nayaṃ neva attanā passati nāpissa ācariyo 
 addasa tesu theraṃ pucchi  Thero pakatiyāpi tiṇṇaṃ vedānaṃ pāragū 
 idāni pana paṭisambhidappatto tenassa natthi tesaṃ pañhānaṃ visajjane 
 bhāroti tāvadeva te pañhe visajjetvā māṇavaṃ āha māṇava 
 ahaṃ tayā bahū pucchito ahampidāni taṃ ekaṃ pañahaṃ pacchāni 
  
  
 page    
 Byākarissasi meti  Āma bho pabbajita puccha byākarissāmīti  
 Thero cittayamake imaṃ pañhaṃ pucchi yassa cittaṃ uppajjati na 
 nirujjhati tassa cittaṃ nirujjhissati nuppajjissati yassa vā pana 
 cittaṃ nirujjhissati nuppajjissati tassa cittaṃ uppajjati na 
 nirujjhatīti  Māṇavo uddhaṃ vā adho vā harituṃ asakkonto kinnāma 
 bho pabbajita idanti āha  Buddhamanto nāmāyaṃ māṇavāti  
 Sakkā panāyaṃ bho mayhampi dātunti  Sakkā māṇava amhehi 
 gahitapabbajjaṃ gaṇhantassa dātunti  Tato māṇavo mātāpitaro 
 upasaṅkamitvā āha ayaṃ pabbajito buddhamante nāma jānāti 
 na ca attano santike apabbajitassa deti ahaṃ etassa santike 
 pabbajitvā mantaṃ uggaṇhissāmīti  Athassa mātāpitaro 
 pabbajitvāpi no putto mante gaṇhātu gahetvā punāgamissatīti 
 maññamānā gaṇha puttāti anujāniṃsu  Thero dārakaṃ pabbājetvā 
 dvattiṃsākārakammaṭṭhānaṃ tāva ācikkhi  So tattha parikammaṃ 
 karonto nacirasseva sotāpattiphale patiṭṭhāsi  Tato thero cintesi 
 sāmaṇero sotāpattiphale patiṭṭhito abhabbodāni sāsanato 
 nivattituṃ sace panassāhaṃ kammaṭṭhānaṃ vaḍḍhetvā katheyyaṃ 
 arahattaṃ pāpuṇeyya appossukko bhaveyya buddhavacanaṃ gahetuṃ   
 samayodāni naṃ caṇḍavajjittherassa santikaṃ pesetunti  Tato naṃ 
 āha ehi tvaṃ sāmaṇera therassa santikaṃ gantvā buddhavacanaṃ 
  Footnote     uggahituṃ  
  
  
 page    
 Uggaṇha mama vacanena ārogyaṃ puccha evañca vadehi upajjhāyo 
 maṃ bhante tumhākaṃ santikaṃ pahiṇīti ko nāma te upajjhāyoti ca 
 vutte siggavatthero nāma bhanteti vadeyyāsi ahaṃ ko nāmāti 
 vutte evaṃ vadeyyāsi mama upajjhāyo bhante tumhākaṃ nāmaṃ 
 jānātīti  Evaṃ bhanteti kho tisso sāmaṇero theraṃ abhivādetvā 
 padakkhiṇaṃ katvā anupubbena caṇḍavajjittherassa santikaṃ gantvā 
 vanditvā ekamantaṃ aṭṭhāsi  Thero sāmaṇera kuto āgatosīti 
 āha  Upajjhāyo maṃ bhante tumhākaṃ santikaṃ pahiṇīti  Ko 
 nāma te upajjhāyoti  Siggavatthero nāma bhanteti  Ahaṃ 
 ko nāmāti  Mama upajjhāyo bhante tumhākaṃ nāmaṃ jānātīti  
 Pattacīvaraṃdāni paṭisāmehīti  Sādhu bhanteti  Sāmaṇero 
 pattacīvaraṃ paṭisāmetvā punadivase pariveṇaṃ sammajjitvā 
 udakadantapoṇaṃ upaṭṭhāpesi  Thero sammajjanaṭṭhānaṃ puna sammajji taṃ 
 udakaṃ chaḍḍetvā aññaṃ udakaṃ āhari tañca dantakaṭṭhaṃ apanetvā 
 aññaṃ dantakaṭṭhaṃ gaṇhi  Evaṃ satta divasāni katvā sattame 
 divase puna pucchi  Sāmaṇero punapi pubbe kathitasadisameva 
 kathesi  Thero suvaco vatāyaṃ brāhmaṇoti sañjānitvā kimatthaṃ 
 āgatosīti āha  Buddhavacanaṃ uggaṇhaṇatthāya bhanteti  Thero 
 uggaṇhadāni sāmaṇerāti vatvā punadivasato pabhūti buddhavacanaṃ 
 paṭṭhapesi  Tisso sāmaṇerova hutvā ṭhapetvā vinayapiṭakaṃ sabbaṃ 
 buddhavacanaṃ uggaṇhi saddhiṃ aṭṭhakathāya  Upasampannakāle pana 
  
  
 page    
 Avassikova samāno tipiṭakadharo ahosi  Ācariyūpajjhāyā moggalī 
 puttatissattherassa hatthe sakalaṃ buddhavacanaṃ patiṭṭhāpetvā yāvatāyukaṃ 
 ṭhatvā parinibbāyiṃsu  Moggalīputtatissattheropi aparena samayena 
 kammaṭṭhānaṃ vaḍḍhetvā arahattaṃ patto bahūnaṃ dhammavinayaṃ vācesi  
      Tena kho pana samayena bindusārassa ekasataṃ puttā 
 ahesuṃ  Te sabbe asoko attanā saddhiṃ ekamātikaṃ tissakumāraṃ 
 ṭhapetvā ghātesi  Ghātento cattāri vassāni anabhisittova 
 rajjaṃ kāretvā catunnaṃ vassānaṃ accayena tathāgatassa parinibbānato 
 dvinnaṃ vassasatānaṃ upari aṭṭhārasame vasse sakalajambudīpe 
 ekarajjābhisekaṃ pāpuṇi  Abhisekānubhāvena cassa imā rājiddhiyo 
 āgatā  Mahāpaṭhaviyā heṭṭhā yojanappamāṇe āṇā pavattati 
 tathā upari ākāse  Anottattadahato aṭṭhahi kājehi soḷasa 
 pānīyaghaṭe divase divase devatā āharanti yato sāsane 
 uppannasaddho hutvā aṭṭha ghaṭe bhikkhusaṅghassa adāsi  Dve 
 ghaṭe saṭṭhimattānaṃ tipiṭakadharānaṃ bhikkhūnaṃ  Dve ghaṭe aggamahesiyā 
 asandhimittāya  Dve ghaṭe soḷasannaṃ nāṭakitthīsahassānaṃ  Dve 
 ghaṭe attanā paribhuñji  Devatāeva himavante nāgalatādantakaṭṭhannāma 
 atthi siniddhaṃ mudukaṃ rasavantaṃ taṃ divase divase āharanti 
 yena rañño ca mahesiyā ca soḷasannañca nāṭakitthīsahassānaṃ 
 saṭṭhimattānañca bhikkhusahassānaṃ devasikaṃ dantapoṇakiccaṃ nippajjati  
 Devasikameva cassa devatā agadāmalakaṃ agadaharītakaṃ suvaṇṇavaṇṇañca 
  
  
 page    
 Gandharasasampannaṃ ambapakkaṃ āharanti  Tathā chandantadahato 
 pañcavaṇṇaṃ nivāsanapārupanaṃ pītakavaṇṇaṃ hatthapuñchanapaṭakaṃ dibbañca 
 pānakaṃ āharanti  Devasikameva panassa sīsanahānagandhaṃ anulepanagandhaṃ 
 pārupanatthāya asuttamayikaṃ sumanapupphapaṭaṃ mahārahañca añjanaṃ 
 nāgabhavanato nāgarājāno āharanti  Chaddantadaheva uṭṭhitassa 
 sālino nava vāhasahassāni divase divase suvakā āharanti  
 Mūsikā nitthusakaṇe karonti  Ekopi khaṇḍataṇḍulo na hoti  
 Rañño sabbaṭṭhānesu ayameva taṇḍulo paribhogaṃ gacchati  
 Madhumakkhikā madhuṃ karonti  Kammārasālāsu acchā kaṭṭhaṃ 
 paharanti  Karavikasakuṇā āgantvā madhurassaraṃ vikūjantā rañño 
 balikammaṃ karonti  
      Imāhi iddhīhi samannāgato rājā ekadivasaṃ suvaṇṇasaṅkhalikabandhanaṃ 
 pesetvā catunnaṃ buddhānaṃ adhigatarūpadassanaṃ kappāyukaṃ 
 kāḷanāgarājānaṃ ānayitvā setacchattassa heṭṭhā mahārahe pallaṅke 
 nisīdāpetvā anekasatavaṇṇehi jalajathalajapupphehi ca suvaṇṇapupphehi 
 ca pūjaṃ katvā sabbālaṅkārapaṭimaṇḍitehi ca soḷasanāṭakitthīsahassehi 
 samantato parikkhipitvā anantañāṇassa tāva me saddhammavaracakkappavattino 
 sammāsambuddhassa rūpaṃ imesaṃ akkhīnaṃ āpāthaṃ karohīti 
 vatvā tena nimmitaṃ sakalasarīravippakiṇṇapuññappabhāvanibbattāsītyānubyañjana 
 paṭimaṇḍitadvattiṃsamahāpurisalakkhaṇasassirikatāya vikasitakamaluppalapuṇḍarīkapaṭimaṇḍitamiva 
 salilatalaṃ 
  
  
 page    
 Tārāgaṇaraṃsijālavisaravipphuritasobhāsamujjalitamiva gagaṇatalaṃ nīlapītalohitādibheda 
 vicitravaṇṇaraṃsivinaddhabyāmappabhāparikkhepavilāsitāya sajjhappabhānurāga 
 indadhanuvijjulatāparikkhittamiva kanakagirisikharaṃ nānāvirāgavimalaketumālā 
 samujjalitacārumatthakasobhaṃ nayanarasāyanamiva brahmadevamanujanāgayakkhagaṇānaṃ 
 buddharūpaṃ passanto satta divasāni akkhipūjaṃ nāma akāsi  
 Rājā kira abhisekaṃ pāpuṇitvā tīṇiyeva saṃvaccharāni bāhirapāsaṇḍaṃ 
 pariggaṇhi  Catutthe saṃvacchare buddhasāsane pasīdi  Tassa kira 
 pitā bindusāro brāhmaṇabhatto ahosi  So brāhmaṇānañca 
 brāhmaṇajātiyapāsaṇḍānañca paṇḍaraṅgaparibbājakādīnaṃ saṭṭhisahassamattānaṃ 
 niccabhattaṃ paṭṭhapeti  Asokopi pitarā pavattitaṃ dānaṃ 
 attano antepure tatheva dadamāno ekadivasaṃ sīhapañjare 
 ṭhito te upasamaparibāhirena ācārena bhuñjamāne asaṃyatindriye 
 avinītairiyāpathe disvā cintesi īdisaṃ dānaṃ upaparikkhitvā 
 yuttaṭṭhāne dātuṃ vaṭṭatīti evaṃ cintetvā amacce āha 
 gacchatha bhaṇe attano attano sādhusammate samaṇabrāhmaṇe 
 antepuraṃ atiharatha dānaṃ dassāmāti  Amaccā sādhu devāti 
 rañño paṭissuṇitvā te te paṇḍaraṅgaparibbājakājīvakaniggaṇṭhādayo 
 ānetvā ime mahārāja amhākaṃ arahantoti āhaṃsu  Atha 
 rājā antepure uccāvacāni āsanāni paññāpetvā āgacchantūti 
 vatvā āgatāgate āha attano attano paṭirūpe āsane 
 nisīdathāti  Tesu ekacce bhaddapīṭhakesu ekacce phalakapīṭhakesu 
  
  
 page    
 Nisīdiṃsu  Taṃ disvā rājā natthi tesaṃ antosāroti ñatvā 
 tesaṃ anurūpaṃ khādanīyaṃ bhojanīyaṃ datvā uyyojesi  Evaṃ 
 gacchante kāle ekadivasaṃ sīhapañjare ṭhito addasa nigrodhasāmaṇeraṃ 
 rājaṅgaṇena gacchantaṃ dantaṃ guttaṃ santindriyaṃ iriyāpathasampannaṃ  
      Ko panāyaṃ nigrodho nāma  Bindusārarañño jeṭṭhaputtassa 
 sumanarājakumārassa putto  Tatrāyaṃ anupubbīkathā  
 Bindusārarañño kira dubbalakāleyeva asokakumāro attanā laddhaṃ 
 ujjenīrajjaṃ pahāya āgantvā sabbaṃ nagaraṃ attano hatthagataṃ 
 katvā sumanaṃ rājakumāraṃ aggahesi  Taṃ divasameva sumanassa 
 rājakumārassa sumanā nāma devī paripuṇṇagabbhā ahosi  
 Sā aññātakavesena nikkhamitvā avidūre aññataraṃ caṇḍālagāmaṃ 
 sandhāya gacchantī jeṭṭhakacaṇḍālassa  gehato avidūre aññatarasmiṃ 
 nigrodharukkhe adhivatthāya devatāya ito ehi sumaneti vadantiyā 
 saddaṃ sutvā tassā samīpaṃ gatā  Devatā attano ānubhāvena 
 ekaṃ sālaṃ nimminitvā ettha vasāhīti adāsi  Sā taṃ sālaṃ 
 pāvisi  Gatadivaseyeva puttaṃ vijāyi  Sā tassa nigrodhadevatāya 
 pariggahitattā nigrodhotveva nāmaṃ akāsi  Jeṭṭhacaṇḍālo 
 diṭṭhadivasato pabhūti taṃ attano sāmidhītaraṃ viya maññamāno 
 nibaddhavattaṃ paṭṭhapesi  Rājadhītā tattha satta vassāni vasi  
 Nigrodhakumāropi sattavassiko jāto  Tadā mahāvaruṇatthero 
 nāma eko arahā dārakassa hetusampadaṃ disvā vicāramāno 
  
  
 page    
 Sattavassikodāni dārako kālo naṃ pabbājetunti cintetvā 
 rājadhītāya ārocāpetvā nigrodhakumāraṃ pabbājesi  Kumāro 
 khuraggeyeva arahattaṃ pāpuṇi  So ekadivasaṃ pātova sarīraṃ 
 paṭijaggitvā ācariyūpajjhāyavattaṃ katvā pattacīvaramādāya mātu 
 upāsikāya gehadvāraṃ gacchāmīti nikkhami  Mātu nivāsaṭṭhānañcassa 
 dakkhiṇadvārena nagaraṃ pavisitvā nagaramajjhena gantvā pācīnadvārena 
 nikkhamitvā gantabbaṃ hoti  Tena ca samayena asoko dhammarājā 
 pācīnadisābhimukho sīhapañjare caṅkamati  Taṃkhaṇaṃyeva nigrodho 
 rājaṅgaṇaṃ sampāpuṇi santindriyo santamānaso yuggamattaṃ   
 pekkhamāno  Tena vuttaṃ ekadivasaṃ sīhapañjare ṭhito addasa 
 nigrodhasāmaṇeraṃ rājaṅgaṇena gacchantaṃ dantaṃ guttaṃ santindriyaṃ 
 iriyāpathasampannanti  
      Disvānassa etadahosi ayaṃ jano sabbopi vikkhittacitto 
 bhantamigapaṭibhāgo ayaṃ pana dārako avikkhittacitto ativiyassa 
 ālokitaṃ vilokitaṃ sammiñjitaṃ pasāraṇañca   sobhati addhā 
 etassa abbhantare lokuttaradhammo bhavissatīti  Rañño saha 
 dassaneneva sāmaṇere cittaṃ pasīdi pemaṃ saṇṭhahi  Kasmā  
 Pubbepi kira puññakaraṇakāle esa rañño jeṭṭhabhātā vāṇijako 
 ahosi  Vuttampi hetaṃ   
  Footnote     porāṇapotthakepi īdisameva dissati  yugamattanti pana yuttataraṃ sabbattha tatheva 
  dissamānattā         pasāritañca         khu  jā        tadaṭṭhakathā       
  
  
 page    
        Pubbeva sannivāsena      paccuppannahitena vā 
        evantaṃ jāyate pemaṃ     uppalaṃva yathodaketi  
      Atha rājā sañjātapemo sambahumāno etaṃ sāmaṇeraṃ 
 pakkosathāti amacce pesesi  Te aticirāyantīti puna dve tayo 
 pesesi turitaṃ āgacchatūti  Sāmaṇero attano pakatiyāeva agamāsi  
 Rājā paṭirūpamāsanaṃ ñatvā nisīdathāti āha  So itocitoca 
 viloketvā natthidāni aññe bhikkhūti samussitasetacchattaṃ rājapallaṅkaṃ 
 upasaṅkamitvā pattaggahaṇatthāya rañño ākāraṃ dassesi  
 Rājā taṃ pallaṅkasamīpaṃ upagacchantaṃyeva disvā cintesi ajjeva 
 dāni ayaṃ sāmaṇero imassa gehassa sāmiko bhavissatīti  
 Sāmaṇero rañño hatthe pattaṃ datvā pallaṅkaṃ abhiruhitvā nisīdi  
 Rājā attano atthāya sampāditaṃ sabbaṃ yāgukhajjakabhattavikatiṃ 
 upanāmesi  Sāmaṇero attano yāpanīyamattakameva sampaṭicchi  
 Bhattakiccāvasāne rājā āha satthārā tumhākaṃ dinnaṃ ovādaṃ 
 jānāthāti  Jānāmi mahārāja ekadesenāti  Tāta mayhampi naṃ 
 kathehīti  Sādhu mahārājāti rañño anurūpaṃ dhammapade appamādavaggaṃ 
 anumodanatthāya abhāsi  Rājā 
      appamādo amataṃ padaṃ pamādo maccuno padanti 
 sutvāva aññātaṃ tāta pariyosāpehīti āha  Anumodanāvasāne 
 ca aṭṭha te tāta dhuvabhattāni dammīti āha  Sāmaṇero 
 āha etāni ahaṃ upajjhāyassa dammi mahārājāti  Ko ayaṃ 
 tāta upajjhāyo nāmāti  Vajjāvajjaṃ disvā codetā sāretā 
  
  
 page    
 Ca mahārājāti  Aññānipi te tāta aṭṭha dammīti  Etāni 
 ācariyassa dammi mahārājāti  Ko ayaṃ tāta ācariyo nāmāti  
 Imasmiṃ sāsane sikkhitabbadhammesu patiṭṭhāpetā mahārājāti  Sādhu 
 tāta aññānipi te aṭṭha dammīti  Etāni bhikkhusaṅghassa dammi 
 mahārājāti  Ko ayaṃ tāta bhikkhusaṅgho nāmāti  Yaṃ nissāya 
 mahārāja amhākaṃ ācariyūpajjhāyānañca mamañca pabbajjā ca 
 upasampadā cāti  Rājā bhiyyoso mattāya tuṭṭhacitto āha 
 aññānipi te tāta aṭṭha dammīti  Sāmaṇero sādhūti 
 sampaṭicchitvā punadivase dvattiṃsa bhikkhū gahetvā rājantepuraṃ 
 pavisitvā bhattakiccaṃ akāsi  Rājā aññepi dvattiṃsa bhikkhū 
 tumhehi saddhiṃ sve bhikkhaṃ gaṇhantūti eteneva upāyena divase 
 divase vaḍḍhāpento saṭṭhisahassānaṃ brāhmaṇaparibbājakādīnaṃ bhattaṃ 
 upacchinditvā antonivesane saṭṭhisahassānaṃ bhikkhūnaṃ niccabhattaṃ 
 paṭṭhapesi nigrodhattheragateneva pasādena  Nigrodhattheropi 
 rājānaṃ saparisaṃ tīsu saraṇesu pañcasu ca sīlesu patiṭṭhāpetvā 
 buddhasāsane pothujjanikena pasādena acalappasādaṃ katvā patiṭṭhāpesi  
 Puna rājā asokārāmaṃ nāma mahāvihāraṃ kārāpetvā saṭṭhisahassānaṃ 
 bhikkhūnaṃ bhattaṃ paṭṭhapesi  Sakalajambudīpe ca caturāsītiyā nagarasahassesu 
 caturāsīti vihārasahassāni kārāpesi caturāsītisahassacetiyapaṭimaṇḍitāni 
 dhammeneva no adhammena  
      Ekadivasaṃ kira rājā asokārāme mahādānaṃ datvā 
  
  
 page    
 Saṭṭhisahassasaṅkhayassa bhikkhusaṅghassa majjhe nisajja saṅghaṃ catūhi paccayehi 
 pavāretvā imaṃ pañhaṃ pucchi bhante bhagavatā desitadhammo nāma 
 kittako hotīti  Aṅgato mahārāja navaṅgāni khandhato 
 caturāsītidhammakkhandhasahassānīti  Rājā dhamme pasīditvā ekekaṃ 
 dhammakkhandhaṃ ekekavihārena pūjessāmīti ekadivasameva channavutikoṭidhanaṃ 
 visajjetvā amacce āṇāpesi etha bhaṇe ekamekasmiṃ nagare 
 ekamekaṃ vihāraṃ kārāpentā caturāsītiyā nagarasahassesu caturāsīti 
 vihārasahassāni kārāpethāti sayañca asokārāme asokamahāvihāratthāya 
 kammaṃ paṭṭhapesi  Saṅgho indaguttattherannāma mahiddhiyaṃ mahānubhāvaṃ 
 khīṇāsavaṃ navakammādhiṭṭhāyakaṃ adāsi  Thero yaṃyaṃ na niṭṭhāti 
 taṃ taṃ attano ānubhāvena niṭṭhāpesi  Evampi tīhi saṃvaccharehi 
 vihārakammaṃ niṭṭhāpesi  
      Ekadivasameva sabbanagarehi paṇṇāni āgamiṃsu  Amaccā 
 rañño ārocesuṃ niṭṭhitāni deva caturāsītivihārasahassānīti  
 Rājā nagare bheriñcārāpesi ito sattannaṃ divasānaṃ accayena 
 vihāramaho bhavissati sabbe aṭṭha sīlaṅgāni samādiyitvā antonagare 
 bahinagare ca vihāramahaṃ paṭiyādentūti  Tato sattannaṃ divasānaṃ 
 accayena sabbālaṅkāravibhūsitāya anekasatasahassasaṅkhāya caturaṅginiyā 
 senāya parivuto rājā devaloke amaravatiyā rājadhāniyā sirito 
 adhikatarasassirikaṃ viya nagaraṃ kātukāmena ussāhajātena mahājanena 
 alaṅkatapaṭiyattaṃ nagaraṃ anuvicaranto vihāraṃ gantvā bhikkhusaṅghassa majjhe 
  
  
 page    
 Aṭṭhāsi  Tasmiñca khaṇe sannipatitā asīti bhikkhukoṭiyo ahesuṃ  
 Bhikkhunīnañca pana channavutisatasahassāni  Tattha khīṇāsavabhikkhūyeva 
 satasahassasaṅkhā ahesuṃ  Tesaṃ etadahosi sace rājā attano 
 adhikāraṃ anavasesaṃ passeyya ativiya buddhasāsane pasīdeyyāti tato 
 lokavivaraṇaṃ nāma pāṭihāriyaṃ akaṃsu  Rājā asokārāme ṭhitova 
 catuddisā anuvilokento samantato samuddapariyantaṃ jambudīpaṃ passati 
 caturāsītiñca vihārasahassāni uḷārāya vihāramahapūjāya virocamānāni  
 So taṃ vibhūtiṃ passamāno uḷārena pītipāmujjena samannāgato atthi 
 pana aññassapi kassaci evarūpaṃ pītipāmujjaṃ uppannapubbanti cintento 
 bhikkhusaṅghaṃ pucchi bhante amhākaṃ lokanāthassa dasabalassa sāsane 
 ko mahāpariccāgaṃ pariccaji kassa pariccāgo mahantoti  Bhikkhusaṅgho 
 moggalīputtatissattherassa bhāraṃ akāsi  Thero āha 
 mahārāja dasabalassa sāsane paccayadāyako nāma tayā sadiso 
 dharamānepi tathāgate na koci ahosi taveva pariccāgo mahāti  Rājā 
 therassa vacanaṃ sutvā uḷārena pītipāmujjena nirantaraṃ phuṭṭhasarīro 
 hutvā cintesi natthi kira mayā sadiso paccayadāyako mayhaṃ kira 
 pariccāgo mahā ahaṃ kira deyyadhammena sāsanaṃ paggaṇhāmi 
 kiṃ panāhaṃ evaṃ sati sāsanassa dāyādo homi na homīti  Tato 
 bhikkhusaṅghaṃ pucchi bhavāmi nu kho ahaṃ bhante sāsanassa dāyādoti  
 Tato moggalīputtatissatthero rañño idaṃ vacanaṃ sutvā rājaputtassa 
 mahindassa upanissayasampattiṃ sampassamāno sace ayaṃ rājakumāro 
  
  
 page    
 Pabbajissati sāsanassa ativiya vuḍḍhi bhavissatīti cintetvā rājānaṃ 
 etadavoca na kho mahārāja ettāvatā sāsanassa dāyādo hoti 
 apica kho paccayadāyakoti vā upaṭṭhākoti vā saṅkhyaṃ gacchati 
 yopi hi mahārāja paṭhavito yāvabrahmalokaparimāṇaṃ paccayarāsiṃ 
 dadeyya sopi sāsane dāyādoti saṅkhyaṃ na gacchatīti  Atha 
 kathañcarahi bhante sāsanassa dāyādo hotīti  Yo hi koci 
 mahārāja aḍḍho vā daliddo vā attano orasaṃ puttaṃ pabbājeti 
 ayaṃ vuccati mahārāja dāyādo sāsanassāti  Evaṃ vutte asoko 
 dhammarājā ahaṃ kira evarūpaṃ pariccāgaṃ katvāpi neva sāsanassa 
 dāyādabhāvaṃ pattoti sāsane dāyādabhāvaṃ paṭṭhayamāno itocitoca 
 viloketvā addasa mahindaṃ kumāraṃ avidūre ṭhitaṃ  Disvānassa 
 etadahosi kiñcāpi ahaṃ imaṃ kumāraṃ tissakumārassa pabbajitakālato 
 pabhūti uparajje ṭhapetukāmo athayo uparajjatopi pabbajjāva 
 uttamāti  Tato kumāraṃ āha sakkasi tvaṃ tāta pabbajitunti  
 Kumāro pakatiyāpi tissakumārassa pabbajitakālato pabhūti pabbajitukāmova 
 rañño vacanaṃ sutvā ativiya pāmujjajāto hutvā āha 
 pabbajāmi deva maṃ pabbājetvā tumhe sāsane dāyādā hothāti  
 Tena ca samayena rājadhītā saṅghamittāpi tasmiṃyeva ṭhāne ṭhitā 
 hoti  Tassāva sāmiko aggibrahmā nāma kumāro uparājena 
 tissakumārena saddhiṃ pabbajito hoti  Rājā taṃ disvā āha 
 tvampi amma pabbajituṃ sakkasīti  Sādhutāta sakkomīti  Rājā 
  
  
 page    
 Puttānaṃ manaṃ labhitvā pahaṭṭhacitto bhikkhusaṅghaṃ etadavoca bhante ime 
 dārake pabbājetvā maṃ sāsane dāyādaṃ karothāti  Saṅgho rañño 
 vacanaṃ sampaṭicchitvā kumāraṃ moggalīputtatissattherena upajjhāyena 
 mahādevattherena ca ācariyena pabbajāpesi   majjhantikattherena 
 ācariyena upasampādesi  Tadā kira kumāro paripuṇṇavīsativasso 
 hoti  So tasmiṃyeva upasampadamaṇḍale saha paṭisambhidāhi 
 arahattaṃ pāpuṇi  Saṅghamittāyapi rājadhītāya ācariyā āyupālittherī 
 nāma upajjhāyā pana dhammapālittherī nāma ahosi  Tadā 
 kira saṅghamittā aṭṭhārasavassā hoti  Taṃ pabbajitamattaṃ tasmiṃyeva 
 sīmāmaṇḍale sikkhāya patiṭṭhapesuṃ  Ubhinnaṃ pabbajitakāle rājā 
 chavassābhiseko hoti  Atha mahindatthero upasampannakālato pabhūti 
 attano upajjhāyasseva santike dhammañca vinayañca pariyāpuṇanto 
 dvepi saṅgītiyo āruḷhaṃ tipiṭakasaṅgahitaṃ sāṭṭhakathaṃ sabbaṃ theravādaṃ 
 tiṇṇaṃ vassānaṃ abbhantare uggahetvā attano upajjhāyassa 
 antevāsikānaṃ sahassamattānaṃ bhikkhūnaṃ pāmokkho ahosi  Tadā 
 asoko dhammarājā  navavassābhiseko hoti  
      Rañño pana aṭṭhavassābhisekakāleyeva kontaputtatissatthero 
 byādhipaṭikammatthaṃ bhikkhācāravattena āhiṇḍitvā pasatamattaṃ sappī 
 alabhitvā byādhibalena parikkhīṇāyusaṅkhāro bhikkhusaṅghaṃ appamādena 
 ovaditvā ākāse pallaṅkena nisīditvā tejodhātuṃ samāpajjitvā 
  Footnote     pabbājesi  
  
  
 page    
 Parinibbāyi  Rājā taṃ pavuttiṃ sutvā therassa sakkāraṃ katvā 
 mayi nāma rajjaṃ kārente evaṃ bhikkhūnaṃ paccayā dullabhāti nagarassa 
 catūsu dvāresu pokkharaṇiyo kāretvā bhesajjassa pūrāpetvā 
 dāpesi  Tena kira samayena pāṭaliputtassa catūsu dvāresu cattāri 
 satasahassāni sabhāyaṃ satasahassanti divase divase pañca satasahassāni 
 rañño uppajjanti  Tato rājā nigrodhattherassa devasikaṃ 
 satasahassaṃ visajjesi  Buddhassa cetiye gandhamālādīhi pūjanatthāya 
 satasahassaṃ dhammassa satasahassaṃ  Taṃ dhammadharānaṃ bahussutānaṃ 
 catuppaccayatthāya upanīyati  Saṅghassa satasahassaṃ  Catūsu dvāresu 
 bhesajjatthaṃ satasahassaṃ  Evaṃ sāsane uḷāro lābhasakkāro 
 nibbatti  Titthiyā parihīnalābhasakkārā antamaso ghāsacchādanamattampi 
 alabhantā lābhasakkāraṃ paṭṭhayamānā sāsane pabbajitvā sakāni 
 sakāni diṭṭhigatāni ayaṃ dhammo ayaṃ vinayoti dīpenti  
 Pabbajjaṃ alabhamānāpi sayameva muṇḍetvā kāsāyāni acchādetvā 
 vihāresu vicarantā uposathampi pavāraṇampi saṅghakammampi gaṇakammampi 
 pavisanti  Bhikkhū tehi saddhiṃ uposathaṃ  na karonti  Tadā 
 moggalīputtatissatthero uppannaṃdāni adhikaraṇaṃ taṃ nacirasseva kakkhaḷaṃ 
 bhavissati na kho panetaṃ sakkā imesaṃ majjhe vasantena vūpasametunti 
 mahindattherassa gaṇaṃ niyyādetvā attanā phāsukavihārena viharitukāmo 
 adhogaṅgaṃ pabbataṃ agamāsi  Tepi kho titthiyā bhikkhusaṅghena dhammena 
 vinayena satthu sāsanena niggayhamānāpi dhammavinayānulomāya 
  
  
 page    
 Paṭipattiyā asaṇṭhahantā anekarūpaṃ sāsanassa abbudañca malañca 
 kaṇṭakañca samuṭṭhāpesuṃ  Keci aggiṃ paricaranti  Keci 
 pañcātape tappanti  Keci ādiccaṃ anuparivattanti  Keci dhammañca 
 vinayañca vo bhindissāmāti   paggaṇhiṃsu  Tadā bhikkhusaṅgho na 
 tehi saddhiṃ uposathaṃ vā pavāraṇaṃ vā akāsi  Asokārāme 
 satta vassāni uposatho upacchijji  Raññopi etamatthaṃ ārocesuṃ  
 Rājā ekaṃ amaccaṃ āṇāpeti vihāraṃ gantvā adhikaraṇaṃ 
 vūpasametvā uposathaṃ kārāpehīti  Amacco rājānaṃ paṭipucchituṃ 
 avisahanto aññe amacce upasaṅkamitvā āha rājā maṃ vihāraṃ 
 gantvā adhikaraṇaṃ vūpasametvā uposathaṃ karohīti pahiṇi kathannukho 
 adhikaraṇaṃ vūpasammatīti  Te āhaṃsu mayaṃ evaṃ sallakkhema yathā 
 nāma paccantaṃ vūpasamentā core ghātenti evameva ye uposathaṃ 
 na karonti te mārāpetukāmo rājā bhavissatīti  Atha so 
 amacco vihāraṃ gantvā bhikkhusaṅghaṃ sannipātetvā āha ahaṃ raññā 
 uposathaṃ kārāpehīti pesito karotha dāni bhante uposathakammanti  
 Bhikkhū na mayaṃ titthiyehi saddhiṃ uposathaṃ karomāti āhaṃsu  
 Amacco therāsanato paṭṭhāya asinā sīsāni pātetuṃ āraddho  
 Addasā kho tissatthero taṃ amaccaṃ tathā vipaṭipannaṃ  
      Tissatthero nāma na yo so rañño ekamātiko bhātā 
 tissakumāro nāma  Taṃ kira rājā pattābhiseko uparajje ṭhapesi  
 So ekadivasaṃ vanacaraṃ gato addasa mahantaṃ migasaṅghaṃ cittāya kīḷikāya 
  Footnote     vobhindissāma  
  
  
 page    
 Kīḷantaṃ  Disvānassa etadahosi ime tāva tiṇabhakkhā migā evaṃ 
 kīḷanti ime pana samaṇā rājakule paṇītāni bhojanāni bhuñjitvā 
 mudukāsu seyyāsu sayamānā kiṃva manāpaṃ kīḷitaṃ na kiḷissantīti  
 So tato āgantvā imaṃ attano vitakkaṃ rañño ārocesi  
 Rājā aṭṭhāne kukkuccāyitaṃ kumārena handa naṃ evaṃ saññāpessāmīti 
 ekadivasaṃ kenaci kāraṇena kuddho viya ehi satta divase 
 rajjaṃ sampaṭiccha tato taṃ ghātessāmīti maraṇabhayena tajjetvā 
 tamatthaṃ saññāpesi  So kira kumāro sattame divase maṃ 
 mārāpessatīti na cittarūpaṃ nahāyi na bhuñji na supi ativiya lūkhasarīro 
 ahosi  Tato naṃ rājā pucchi kissa tvaṃ evarūpo jātoti  
 Maraṇabhayena devāti  Are tvaṃ nāma paricchinnamaraṇaṃ sampassamāno 
 vissattho na kīḷasi bhikkhū assāsappassāsūpanibaddhaṃ maraṇaṃ pekkhamānā 
 kathaṃ kīḷissantīti  Tato pabhūti kumāro sāsane pasīdi  
 So punekadivasaṃ migavaṃ nikkhamitvā araññe anuvicaramāno addasa 
 yonakamahādhammarakkhittattheraṃ aññatarena hatthināgena sālasākhaṃ gahetvā 
 vījiyamānaṃ nisinnaṃ  Disvāna pāmujjajāto cintesi kadā nukho 
 ahampi ayaṃ mahāthero viya pabbajeyyaṃ siyā nukho so divasoti  
 Thero tassa ajjhāsayaṃ viditvā tassa passantasseva ākāse 
 uppatitvā asokārāme pokkharaṇiyā udakatale ṭhatvā cīvarañca 
 uttarāsaṅgañca ākāse laggetvā nahāyituṃ āraddho  Kumāro 
 therassānubhāvaṃ disvā ativiya pasanno ajjeva pabbajissāmīti 
  
  
 page    
 Nivattitvā rañño ārocesi pabbajissāmahaṃ devāti  Rājā 
 anekappakāraṃ yācitvā taṃ nivattetuṃ asakkonto asokārāmagamanīyaṃ 
 maggaṃ alaṅkārāpetvā kumāraṃ chaṇavesaṃ gāhāpetvā alaṅkatāya 
 senāya parivārāpetvā vihāraṃ nesi  Yuvarājā kira pabbajissatīti 
 sutvā bahū bhikkhū pattacīvarāni paṭiyādesuṃ  Kumāro padhānagharaṃ 
 gantvā mahādhammarakkhitattherasseva santike pabbaji saddhiṃ 
 purisasatasahassena  Kumārassa pana anupabbajitakānaṃ gaṇanaparicchedo 
 natthi  Kumāro rañño catuvassābhisekakāle pabbajito  Atha 
 añño rañño bhāgineyyo saṅghamittāya sāmiko aggibrahmā 
 nāma kumāro atthi  Saṅghamittā tassa ekameva puttaṃ vijāyi  
 Sopi yuvarājā pabbajitoti sutvā rājānaṃ upasaṅkamitvā ahampi 
 deva pabbajissāmīti yāci  Pabbaja tātāti ca raññā anuññāto 
 taṃ divasameva pabbaji  Evaṃ anupabbajito uḷāravibhavena khattiyajanena 
 rañño kaniṭṭhabhātā tissattheroti viññeyyo  
      So taṃ amaccaṃ tathā vipaṭipannaṃ disvā cintesi na rājā 
 there māretuṃ pahiṇeyya addhā imassevetaṃ amaccassa duggahitaṃ 
 bhavissatīti gantvā sayaṃ tassa āsanne āsane nisīdi  So 
 theraṃ sañjānitvā satthaṃ nipātetuṃ avisahanto gantvā rañño 
 ārocesi ahaṃ deva uposathaṃ kātuṃ anicchantānaṃ ettakānannāma 
 bhikkhūnaṃ sīsāni pātesiṃ atha ayyassa tissattherassa paṭipāṭi 
 sampattā kinti karomīti  Rājā sutvāva are kimpana tvaṃ 
  
  
 page    
 Mayā bhikkhū ghātetuṃ pesitoti tāvadeva sarīre uppannadāho hutvā 
 vihāraṃ gantvā there bhikkhū pucchi ayaṃ bhante amacco mayā 
 anāṇattova evaṃ akāsi kassa nukho iminā pāpena 
 bhavitabbanti  Ekacce therā ayaṃ tava vacanena akāsi tuyhametaṃ 
 pāpanti āhaṃsu  Ekacce ubhinnampi vo etaṃ pāpanti 
 āhaṃsu  Ekacce evamāhaṃsu kiṃ pana te mahārāja atthi cittaṃ 
 ayaṃ gantvā bhikkhū ghātetūti  Natthi bhante kusalādhippāyo 
 ahaṃ pesesiṃ samaggo bhikkhusaṅgho uposathaṃ karotūti  Sace tvaṃ 
 kusalādhippāyo natthi tuyhaṃ pāpaṃ amaccassevetaṃ pāpanti  
 Rājā dveḷhakajāto āha atthi nukho bhante koci bhikkhu 
 mametaṃ dveḷhakaṃ chinditvā sāsanaṃ paggahetuṃ  samatthoti  Atthi 
 mahārāja moggalīputtatissatthero nāma so te imaṃ dveḷhakaṃ 
 chinditvā sāsanaṃ paggaṇhituṃ samatthoti  Rājā tadaheva cattāro 
 dhammakathike ekekaṃ bhikkhusahassaparivāraṃ cattāro ca amacce 
 ekekapurisasahassaparivāraṃ   theraṃ gaṇhitvā āgacchathāti pesesi  Te 
 gantvā rājā tumhe pakkosatīti āhaṃsu  Thero na āgañchi  
 Dutiyampikho rājā aṭṭha dhammakathike aṭṭha ca amacce 
 sahassasahassaparivāreyeva pesesi rājā bhante pakkosatīti vatvā 
 gaṇhitvāva āgacchathāti  Te tatheva āhaṃsu  Dutiyampikho thero 
 nāgañchi  Rājā there pucchi ahaṃ bhante dvikkhattuṃ pahiṇiṃ 
 kasmā thero nāgacchatīti  Rājā pakkosatīti vuttattā mahārāja 
  Footnote     ekekaṃ purisasahassaparivāraṃ  
  
  
 page    
 Nāgacchati evaṃ pana vutte āgaccheyya sāsanaṃ bhante osīdati 
 amhākaṃ sāsanaṃ paggaṇhaṇatthāya sahāyakā hothāti  Atha rājā 
 tathā vatvā soḷasa dhammakathike soḷasa ca amacce sahassasahassaparivāre 
 pesesi  Bhikkhū puna paṭipucchi mahallako nukho bhante thero 
 daharo nukhoti  Mahallako mahārājāti  Vayhaṃ vā sivikaṃ vā 
 abhiruhissati bhanteti  Nābhiruhissati mahārājāti  Kuhiṃ bhante 
 thero vasatīti  Upari gaṅgāya mahārājāti  Rājā āha tenahi 
 bhaṇe nāvāsaṅghāṭaṃ bandhitvā tattheva theraṃ nisīdāpetvā dvīsupi 
 tīresu ārakkhaṃ saṃvidhāya theraṃ ānethāti  Bhikkhū ca amaccā ca 
 therassa santikaṃ gantvā rañño sāsanaṃ ārocesuṃ  Thero sutvā 
 yaṃ kho ahaṃ mūlato paṭṭhāya sāsanaṃ  paggaṇhissāmīti pabbajitomhi 
 ayaṃ dāni me so kālo anuppattoti cammakhaṇḍaṃ gahetvā 
 uṭṭhahi  Atha thero sve pāṭaliputtaṃ sampāpuṇissatīti rattibhāge 
 rājā supinaṃ addasa  Evarūpo supino ahosi sabbaseto 
 hatthināgo āgantvā rājānaṃ sīsato paṭṭhāya parāmasitvā 
 dakkhiṇahatthe aggahesi  Punadivase rājā supinajjhāyake pucchi 
 mayā evarūpo supino diṭṭho kiṃ me bhavissatīti  Eko 
 taṃ mahārāja samaṇanāgo dakkhiṇahatthe gaṇhissatīti  Atha 
 rājā tāvadeva thero āgatoti sutvā gaṅgātīraṃ gantvā nadiṃ 
 otaritvā abbhuggacchanto jānumatte udake theraṃ sampāpuṇitvā 
 therassa nāvāto otarantassa hatthaṃ adāsi  Thero rājānaṃ 
  
  
 page    
 Dakkhiṇahatthe aggahesi  Taṃ disvā asiggāhā therassa 
 sīsampātessāmāti kosato asiṃ abbāhiṃsu  Kasmā  Etaṃ 
 kira cārittaṃ rājakulesu yo rājānaṃ hatthe gaṇhāti tassa 
 asinā sīsampātetabbanti  Rājā chāyaṃyeva disvā āha pubbepi 
 ahaṃ bhikkhūsu viruddhakāraṇā assādaṃ na vindāmi mākho there 
 virujjhitthāti  Thero pana kasmā rājānaṃ hatthe aggahesīti  
 Yasmā raññā pañhaṃ pucchanatthāya pakkosāpito tasmā antevāsiko 
 me ayanti aggahesi  Rājā theraṃ attano uyyānaṃ 
 netvā bāhirato tikkhattuṃ parivārāpetvā ārakkhaṃ ṭhapetvā sayameva 
 therassa pāde dhovitvā telena makkhetvā therassa santike nisīditvā 
 paṭibalo nukho thero mama kaṅkhaṃ chinditvā uppannaṃ adhikaraṇaṃ 
 vūpasametvā sāsanaṃ paggaṇhitunti vīmaṃsanatthāya ahaṃ bhante ekaṃ 
 pāṭihāriyaṃ daṭṭhukāmoti āha  Kataraṃ pāṭihāriyaṃ daṭṭhukāmosi 
 mahārājāti  Paṭhavīkampanaṃ daṭṭhukāmo bhanteti  Sakalaṃ paṭhavīkampanaṃ 
 daṭṭhukāmosi mahārāja padesapaṭhavīkampananti  Kataraṃ panettha bhante 
 dukkaranti  Kinnukho mahārāja kaṃsapātiyā udakapuṇṇāya sabbaṃ 
 udakaṃ kampetuṃ dukkaraṃ udāhu upaḍḍhanti  Upaḍḍhaṃ bhanteti  
 Evameva kho mahārāja padesapaṭhavīkampanaṃ dukkaranti  Tenahi bhante 
 padesapaṭhavīkampanaṃ passissāmīti  Tenahi mahārāja samantato yojane 
 yojane puratthimāya disāya ekena cakkena sīmaṃ akkamitvā ratho 
 tiṭṭhatu dakkhiṇāya disāya dvīhi pādehi sīmaṃ akkamitvā asso 
  
  
 page    
 Tiṭṭhatu pacchimāya disāya ekena pādena sīmaṃ akkamitvā puriso 
 tiṭṭhatu uttarāya disāya upaḍḍhabhāgena akkamitvā ekā udakapātī 
 tiṭṭhatūti  Rājā tathā kārāpesi  Thero abhiññāpādakaṃ 
 catutthajjhānaṃ samāpajjitvā vuṭṭhāya rājā passatūti yojanappamāṇaṃ 
 paṭhavīcalanaṃ adhiṭṭhahi  Puratthimadisāya rathassa antosīmāya ṭhitova 
 pādo cali itaro na cali  Evaṃ dakkhiṇapacchimadisāsu assapurisānaṃ 
 antosīmāya ṭhitapādāyeva caliṃsu upaḍḍhūpaḍḍhaṃ sarīrañca  
 Uttaradisāya udakapātiyāpi antosīmāya ṭhitaṃ upaḍḍhabhāgagatameva 
 udakaṃ cali avasesaṃ niccalamahosīti  Rājā taṃ pāṭihāriyaṃ disvā 
 sakkati dāni   thero sāsanaṃ paggahitunti niṭṭhaṃ gantvā attano 
 kukkuccaṃ pucchi ahaṃ bhante ekaṃ amaccaṃ vihāraṃ gantvā adhikaraṇaṃ 
 vūpasametvā uposathaṃ kārehīti pahiṇiṃ so vihāraṃ gantvā ettake 
 bhikkhū jīvitā voropesi etaṃ pāpaṃ kassa hotīti  Kiṃ pana te 
 mahārāja atthi cittaṃ ayaṃ vihāraṃ gantvā bhikkhū ghātetūti  
 Natthi bhanteti  Sace te mahārāja natthi evarūpaṃ cittaṃ natthi 
 tuyhaṃ pāpanti  Atha thero rājānaṃ etamatthaṃ iminā suttena 
 saññāpesi cetanāhaṃ bhikkhave kammaṃ vadāmi cetayitvā kammaṃ 
 karoti kāyena vācāya manasāti    Tamevatthaṃ paridīpetuṃ tittirajātakaṃ   
 āhari atīte mahārāja dīpakatittiro tāpasaṃ pucchi 
        ñātako no nisinnoti   bahu āgacchatī jano 
  Footnote     sakkhatītipi dissati        aṅ  chakka               jā  catukka        
  
  
 page    
      Paṭicca kammaṃ phussati   tasmiṃ me saṅkatī manoti  
 Tāpaso āha atthi pana te cittaṃ mama saddena ca rūpadassanena 
 ca āgantvā ete pakkhino bajjhantu vā haññantu vāti  
 Natthi bhanteti tittiro āha  Tato naṃ tāpaso saññāpesi 
 sace te natthi cittaṃ natthi pāpaṃ cetayantameva hi kammaṃ 
 phussati nācetayanti 
      na paṭicca kammaṃ phussati mano ca nappadussati 
      appossukkassa bhadrassa na pāpamupalippatīti  
 Evaṃ thero rājānaṃ saññāpetvā tattheva rājuyyāne satta divasāni 
 vasanto rājānaṃ samayaṃ uggaṇhāpesi  Rājā sattame divase 
 asokārāme bhikkhusaṅghaṃ santipātāpetvā sāṇipākāraṃ parikkhipāpetvā 
 sāṇipākārantare nisinno ekaladdhike ekaladdhike bhikkhū ekato 
 ekato kārāpetvā ekamekaṃ bhikkhusamūhaṃ pakkosāpetvā pucchi 
 kiṃvādī sammāsambuddhoti  Tato sassatavādino sassatavādīti 
 āhaṃsu  Ekaccasassatikā antānantikā amarāvikkhepikā 
 adhiccasamuppannikā saññivādā asaññivādā nevasaññināsaññivādā 
 ucchedavādā diṭṭhadhammanibbānavādā diṭṭhadhammanibbānavādīti āhaṃsu  
 Rājā paṭhamameva samayassa uggahitattā na ime bhikkhū aññatitthiyā 
 imeti ñatvā tesaṃ setakāni vatthāni datvā uppabbājesi  
 Te sabbepi saṭṭhisahassā ahesuṃ  Athaññe bhikkhū pakkosāpetvā 
 pucchi kiṃvādī bhante sammāsambuddhoti  Vibhajjavādī mahārājāti  
  Footnote     paṭiccakammaṃ phusatītipi dissati  
  
  
 page    
 Evaṃ vutte rājā theraṃ pucchi vibhajjavādī bhante sammāsambuddhoti  
 Āma mahārājāti  Tato rājā suddhaṃdāni bhante sāsanaṃ 
 karotu bhikkhusaṅgho uposathanti ārakkhaṃ datvā nagaraṃ pāvisi  
 Samaggo saṅgho sannipatitvā uposathaṃ akāsi  Tasmiṃ sannipāte 
 saṭṭhibhikkhusatasahassāni ahesuṃ  
      Tasmiṃ samāgame moggalīputtatissatthero parappavādaṃ maddanto 
 kathāvatthuppakaraṇaṃ akāsi  Tato saṭṭhisatasahassasaṅkhyesu bhikkhūsu 
 uccinitvā tipiṭakapariyattidharānaṃ pabhinnapaṭisambhidānaṃ tevijjādibhedānaṃ 
 bhikkhūnaṃ sahassamekaṃ gahetvā yathā mahākassapatthero ca yasatthero 
 ca dhammañca vinayañca saṅgāyiṃsu evameva dhammañca vinayañca 
 saṅgāyanto sabbaṃ sāsane malaṃ visodhetvā tatiyasaṅgītiṃ akāsi  
 Saṅgītipariyosāne anekappakāraṃ paṭhavī akampittha  Ayaṃ saṅgīti 
 navahi māsehi niṭṭhitā yā loke 
            katā bhikkhusahassena        tasmā sahassikāti ca 
            purimā dve upādāya      tatiyāti ca vuccatīti  
                      Ayaṃ tatiyasaṅgīti  
      Ettāvatā ca kenābhaṭanti etassa pañhassa visajjanatthaṃ 
 yamavocumhā jambudīpe tāva upālittheraṃ ādiṃ katvā ācariyaparamparāya 
 yāva tatiyasaṅgīti tāva ābhaṭaṃ tatrāyaṃ ācariyaparamparā 
            upāli dāsako ceva       soṇako siggavo tathā 
            tisso moggaliputto ca     pañcete vijitāvino 
  
  
 page    
        Paramparāya vinayaṃ          dīpe jambusirivhaye 
        acchijjamānaṃ ānesuṃ       tatiyo yāva saṅgahoti 
 tassattho  pakāsito hoti  
      Tatiyasaṅgahato pana uddhaṃ imaṃ dīpaṃ mahindādīhi ābhaṭaṃ 
 mahindato uggahetvā kañci kālaṃ ariṭṭhattherādīhi ābhaṭaṃ tato 
 yāva ajjatanā tesaṃyeva antevāsikaparamparabhūtāya ācariyaparamparāya 
 ābhaṭanti veditabbaṃ  Yathāhu porāṇā  
        Tato mahindo iṭṭiyo      uttiyo sambalo tathā 
                            Bhaddanāmo ca paṇḍito 
        ete nāgā mahāpaññā    jambudīpā idhāgatā 
        vinayaṃ te vācayiṃsu         piṭakaṃ tambapaṇṇiyā 
        nikāye pañca vācesuṃ      satta ceva pakāraṇe  
        Tato ariṭṭho medhāvī      tissadatto ca paṇḍito 
        visārado kāḷasumano       thero ca dīghanāmako 
                            Dīghasumano ca paṇḍito 
        punareva kāḷasumano        nāgatthero buddharakkhito 
        tissatthero ca medhāvī     devatthero ca paṇḍiro 
        punareva sumano medhāvī     vinaye ca visārado 
        bahussuto cūḷanāgo        gajova duppadhaṃsiyo 
        dhammapālitanāmo ca        rohaṇe sādhupūjito 
  Footnote     ayaṃ visamapādo naṭṭho paññāyati  
  
  
 page    
        Tassa sisso mahāpañño      khemanāmo tipeṭako 
        dīpe tārakarājāva         paññāya atirocatha 
        upatisso ca medhāvī        pussadevo mahākavi 
        punareva sumano medhāvī      pupphanāmo bahussuto 
        mahākavi mahāsīvo          piṭake sabbattha kovido 
        punareva upāli medhāvī      vinaye ca visārado 
        mahānāgo mahāpañño       saddhammavaṃsakovido 
        punareva abhayo medhāvī      piṭake sabbattha kovido 
        tissatthero ca medhāvī      vinaye ca visārado 
        tassa sisso mahāpañño      pupphanāmo bahussuto 
        sāsanaṃ anurakkhanto         jambudīpe  patiṭṭhito 
        cūḷābhayo ca medhāvī        vinaye ca visārado 
        tissatthero ca medhāvī      saddhammavaṃsakovido 
        cūḷadevo ca medhāvī        vinaye ca visārado 
        sīvatthero ca medhāvī       vinaye sabbattha kovido 
        ete nāgā mahāpaññā     vinayaññū maggakovidā 
        vinayaṃ dīpe pakāsesuṃ       piṭakaṃ tambapaṇṇiyāti  
      Tatrāyaṃ anupubbīkathā  Moggalīputtatissatthero kira imaṃ 
 tatiyasaṅgītiṃ katvā evaṃ cintesi tattha nukho anāgate sāsanaṃ 
 suppatiṭṭhitaṃ bhaveyyāti  Athassa upaparikkhato etadahosi 
 paccantimesu janapadesu suppatiṭṭhitaṃ bhavissatīti  So tesaṃ bhikkhūnaṃ 
  
  
 page    
 Bhāraṃ katvā te te bhikkhū tattha tattha pesesi  Majjhantikattheraṃ 
 kasmīragandhāraraṭṭhaṃ pesesi tvaṃ etaṃ raṭṭhaṃ gantvā ettha sāsanaṃ 
 patiṭṭhāpehīti  Mahādevattheraṃ tatheva vatvā mahisakamaṇḍalaṃ pesesi  
 Rakkhitattheraṃ vanavāsiṃ  Yonakadhammarakkhitattheraṃ aparantakaṃ  
 Mahādhammarakkhitattheraṃ mahāraṭṭhaṃ  Mahārakkhitattheraṃ yonakalokaṃ  
 Majjhimattheraṃ himavantappadesabhāgaṃ  Soṇakattherañca uttarattherañca 
 suvaṇṇabhūmiṃ  Attano saddhivihārikaṃ mahindattheraṃ iṭṭiyattherena 
 uttiyattherena sambalattherena bhaddasālattherena saddhiṃ tambapaṇṇidīpaṃ 
 pesesi tumhe tambapaṇṇidīpaṃ gantvā ettha sāsanaṃ patiṭṭhāpethāti  
 Sabbepi taṃ taṃ disābhāgaṃ gacchantā attapañcamā agamaṃsu paccantimesu 
 janapadesu pañcavaggo gaṇo alaṃ upasampadakammāyāti maññamānā  
      Tena kho pana samayena kasmīragandhāraraṭṭhe sassapākasamaye 
 āravāḷo nāma nāgarājā karakavassaṃ nāma vassaṃ vassāpetvā 
 sassaṃ harāpetvā mahāsamuddaṃ pāpeti  Majjhantikatthero 
 pāṭaliputtato vehāsaṃ abbhuggantvā hamavati āravāḷadahassa 
 upari otaritvā āravāḷadahapiṭṭhiyaṃ caṅkamatipi tiṭṭhatipi nisīdatipi 
 seyyampi kappeti  Nāgamāṇavikā taṃ disvā āravāḷassa 
 nāgarājassa ārocesuṃ mahārāja eko chinnabhinnapaṭadharo bhaṇḍu 
 kāsāvavasano amhākaṃ udakaṃ dūsetīti  Nāgarājā taṃ sutvā 
 tāvadeva kodhābhibhūto nikkhamitvā theraṃ disvā makkhaṃ asahamāno 
 antalikkhe anekāni bhiṃsanakāni nimmini  Tato tato bhusā vātā 
  
  
 page    
 Vāyanti  Rukkhā bhijjanti  Pabbatakūṭāni patanti  Meghā 
 gajjanti  Vijjulatā niccharanti  Asaniyo phalanti  Bhinnaṃ viya 
 gagaṇaṃ udakaṃ paggharati  Bhayānakarūpā nāgakumārā sannipatanti  
 Sayampi dhūmāyati pajjalati paharaṇavuṭṭhiyo visajjeti ko ayaṃ 
 muṇḍako chinnabhinnapaṭadharotiādīhi pharusavacanehi theraṃ santajjeti  
 Etha gaṇhatha hanatha niddamathaṃ   imaṃ samaṇanti nāgabalaṃ āṇāpesi  
 Thero sabbantaṃ bhiṃsanakaṃ nāgabalaṃ attano iddhibalena paṭibāhitvā 
 nāgarājānaṃ āha 
        sadevakopi ce loko       āgantvā tāsayeyya maṃ 
        na me paṭibalo assa        janetuṃ bhayabheravaṃ  
        Sacepi tvaṃ mahiṃ sabbaṃ        sasamuddaṃ sapabbataṃ 
        ukkhipitvā mahānāga        khipeyyāsi mamūpari 
        neva me sakkuṇeyyāsi      janetuṃ bhayabheravaṃ  
        Aññadatthuṃ tavevassa         vighāto uragādhipāti  
 Evaṃ vutte nāgarājā vihatānubhāvo nipphalavāyāmo dukkhī 
 dummano pajjhāyanto ahosi  Taṃ thero taṃkhaṇānurūpāya dhammiyā 
 kathāya sandassetvā samādapetvā samuttejetvā sampahaṃsetvā 
 tīsu saraṇesu pañcasu sīlesu ca patiṭṭhāpesi saddhiṃ caturāsītiyā 
 nāgasahassehi  Aññepi bahū himavantavāsino yakkhā ca 
 gandhabbā ca kumbhaṇḍā ca therassa dhammakathaṃ sutvā saraṇesu ca 
  Footnote     niddhamathātipi dissati  
  
  
 page    
 Sīlesu ca patiṭṭhahiṃsu  Pañcakopi yakkho saddhiṃ hāritiyā 
 yakkhiniyā pañcahi ca puttasatehi paṭhame phale patiṭṭhito  
 Athāyasmā majjhantikatthero sabbepi nāgayakkharakkhase āmantetvā 
 evamāha 
        mā dāni kodhaṃ janayittha       ito uddhaṃ yathā pure 
        sassaghātañca mākattha         sukhakāmā hi pāṇino 
        karotha mettaṃ sattesu        vasantu manujā sukhanti  
 Te sabbe sādhu bhanteti therassa paṭissuṇitvā yathānusiṭṭhaṃ 
 paṭipajjiṃsu  Taṃdivasameva ca nāgarājassa pūjāsamayo hoti  
 Atha nāgarājā attano ratanamayaṃ pallaṅkaṃ āharāpetvā therassa 
 paññāpesi  Nisīdi thero pallaṅke  Nāgarājāpi theraṃ 
 vījayamāno samīpe aṭṭhāsi  Tasmiṃ khaṇe kasmīragandhāraraṭṭhavāsino 
 manussā āgatā theraṃ disvā amhākaṃ nāgarājatopi thero 
 mahiddhikataroti therameva vanditvā nisinnā  Thero tesaṃ 
 āsivisopamasuttantaṃ   kathesi  Suttapariyosāne asītiyā pāṇasahassānaṃ 
 dhammābhisamayo ahosi  Kulasatasahassaṃ pabbaji  Tato pabhūti ca 
 kasmīragandhārā yāvajjatanā kāsāvappajjotā isivātapaṭivātāeva  
        Gantvā kasmīragandhāraṃ       isi majjhantiko tadā 
        duṭṭhaṃ nāgaṃ pasādetvā      mocesi bandhanā bahūti  
 Mahādevattheropi mahisakamaṇḍalaṃ gantvā devadūtasuttaṃ kathesi  
 Suttapariyosāne cattāḷīsapāṇasahassāni dhammacakkhuṃ paṭilabhiṃsu  
  Footnote     alagaddūpamasuttaṃ bhavitabbaṃ  
  
  
 page    
 Cattāḷīsaṃyeva pāṇasahassāni pabbajiṃsu  
        Gantvāna raṭṭhaṃ mahisaṃ        mahādevo mahiddhiko 
        codetvā devadūtehi       mocesi bandhanā bahūti  
      Rakkhitatthero pana vanavāsiṃ gantvā ākāse ṭhatvā 
 anamataggapariyāyakathāya vanavāsike pasādesi  Kathāpariyosāne 
 panassa saṭṭhisahassānaṃ dhammābhisamayo ahosi  Sattattiṃsasahassamattā 
 pabbajiṃsu  Pañca vihārasatāni patiṭṭhahiṃsu  Evaṃ so 
 tattha sāsanaṃ patiṭṭhāpesi  
        Gantvāna rakkhitatthero      vanavāsiṃ mahiddhiko 
        antalikkhe ṭhito tattha       desesi anamataggiyanti  
      Yonakadhammarakkhitattheropi aparantakaṃ gantvā 
 aggikkhandhūpamasuttantakathāya aparantake pasādetvā sattattiṃsapāṇasahassāni 
 dhammāmataṃ pāyesi  Khattiyakulatoyeva purisasahassaṃ pabbaji  
 Samadhikāni ca cha itthīsahassāni  Evaṃ so tattha sāsanaṃ 
 patiṭṭhāpesi  
        Aparantakaṃ vigāhitvā        yonako dhammarakkhito 
        aggikkhandhūpamenettha        pasādesi jane bahūti  
      Mahādhammarakkhitatthero pana mahāraṭṭhaṃ  gantvā mahānārada 
 kassapajātakakathāya mahāraṭṭhake pasādetvā caturāsītipāṇasahassāni 
 maggaphalesu patiṭṭhāpesi  Terasa sahassāni pabbajiṃsu  Evaṃ so 
 tattha sāsanaṃ patiṭṭhāpesi  
  
  
 page    
        Mahāraṭṭhaṃ isi gantvā       so mahādhammarakkhito 
        jātakaṃ kathayitvāna          pasādesi mahājananti  
      Mahārakkhitattheropi yonakaraṭṭhaṃ gantvā kāḷakārāmasuttantakathāya 
 yonakalokaṃ pasādetvā sattattiṃsasahassādhikassa pāṇasatasahassassa 
 maggaphalālaṅkāraṃ adāsi  Santike cassa dasa sahassāni pabbajiṃsu  
 Evaṃ sopi tattha sāsanaṃ patiṭṭhāpesi  
        Yonakaraṭṭhaṃ tadā gantvā     so mahārakkhito isi 
        kāḷakārāmasuttena         te pasādesi yonaketi  
      Majjhimatthero pana kassapagottattherena aḷakadevattherena 
 dundubhissarattherena sahassadevattherena ca saddhiṃ himavantappadesabhāgaṃ 
 gantvā dhammacakkappavattanasuttantakathāya taṃ padesaṃ pasādetvā 
 asītipāṇakoṭiyo maggaphalaratanāni paṭilābhesi  Pañcapi cete 
 therā pañca raṭṭhāni pasādesuṃ  Ekamekassa santike 
 satasahassamattā pabbajiṃsu  Evaṃ te tattha sāsanaṃ patiṭṭhāpesuṃ  
         Gantvāna majjhimatthero     himavantaṃ pasādayi 
         yakkhasenaṃ pakāsento      dhammacakkappavattanti  
      Soṇakattheropi saddhiṃ uttarattherena suvaṇṇabhūmiṃ agamāsi  
 Tena ca samayena tattha ekā rakkhasī samuddato nikkhamitvā 
 rājakule jāte jāte dārake khādati  Taṃdivasameva rājakule 
 eko dārako jāto hoti  Manussā theraṃ disvā rakkhasānaṃ 
 sahāyako esoti maññamānā āvudhāni gahetvā theraṃ paharitukāmā 
  
  
 page    
 Gacchanti  Thero kiṃ tumhe āvudhahatthā āgacchathāti āha  
 Te āhaṃsu rājakule jāte jāte dārake rakkhasā khādanti 
 tesaṃ tumhe sahāyakāti  Thero na mayaṃ rakkhasasahāyakā 
 samaṇā nāma mayaṃ viratā pāṇātipātā  pe  Viratā majjapānā 
 ekabhattikā sīlavanto brahmacārino kalyāṇadhammāti āha  
 Tasmiṃyeva ca khaṇe sā rakkhasī saparivārā samuddato nikkhami 
 rājakule dārako jāto taṃ khādissāmāti  Manussā taṃ 
 disvā esā bhante rakkhasī āgacchatīti bhītā viraviṃsu  Thero 
 rakkhasehi dviguṇe attabhāve nimminitvā tehi attabhāvehi 
 taṃ rakkhasiṃ saparisaṃ majjhe katvā ubhosu passesu parikkhipi  
 Tassā saparisāya etadahosi addhā imehi idaṃ ṭhānaṃ laddhaṃ 
 bhavissati mayaṃ pana imesaṃ bhakkhā bhavissāmāti  Sabbe rakkhasā 
 vegasā palāyiṃsu  Theropi te yāva adassanaṃ tāva palāpetvā 
 dīpassa samantato ārakkhaṃ ṭhapesi  Tasmiṃ pana samaye sannipatitaṃ 
 mahājanakāyaṃ brahmajālasuttantakathāya pasādetvā saraṇesu ca 
 sīlesu ca patiṭṭhāpesi  Saṭṭhisahassānaṃ panettha dhammābhisamayo 
 ahosi  Kuladārakānaṃ aḍḍhuḍḍhāni sahassāni pabbajiṃsu  
 Kuladhītānaṃ diyaḍḍhasahassaṃ  Evaṃ so tattha sāsanaṃ patiṭṭhāpesi  
 Tato pabhūti rājakule jātadārakānaṃ soṇuttaranāmameva karonti  
        Suvaṇṇabhūmiṃ gantvāna         soṇuttarā mahiddhikā 
        pisāce niddhamitvāna        brahmajālaṃ adesisunti  
  
  
 page    
 Mahindatthero pana tambapaṇṇidīpaṃ gantvā sāsanaṃ patiṭṭhāpehīti 
 upajjhāyena ca bhikkhusaṅghena ca ajjhiṭṭho cintesi kālo nukho me 
 tambapaṇṇidīpaṃ gantuṃ hoti  Athassa vīmaṃsato na tāva kāloti 
 ahosi  Kiṃ panassa disvā etadahosi  Muṭasīvarañño 
 mahallakabhāvaṃ    tato cintesi ayaṃ rājā mahallako na sakkā imaṃ 
 gaṇhitvā sāsanaṃ paggahetuṃ idāni panassa putto devānaṃpiyatisso 
 rajjaṃ kāressati taṃ gaṇhitvā sakkā bhavissati sāsanaṃ paggahetuṃ 
 handa yāva so samayo āgacchati tāva ñātake olokema puna 
 dāni mayaṃ imaṃ janapadaṃ āgaccheyyāma vā na vāti  So evaṃ 
 cintetvā upajjhāyañca bhikkhusaṅghañca vanditvā asokārāmato 
 nikkhamma tehi iṭṭiyādīhi catūhi therehi saṅghamittāya puttena 
 sumanasāmaṇerena bhaṇḍakena ca upāsakena saddhiṃ rājagahanagaraparivattakena 
 dakkhiṇāgirijanapadena cārikañcaramāno ñātake olokento cha māse 
 atikkāmesi  Athānupubbena mātu nivāsanaṭṭhānaṃ vedisanagarannāma   
 sampatto  Asoko kira kumārakāle janapadaṃ labhitvā ujjeniṃ 
 gacchanto vedisanagaraṃ patvā vedisaseṭṭhissa dhītaraṃ aggahesi  
 Sā taṃdivasameva gabbhaṃ gahetvā ujjeniyaṃ mahindakumāraṃ vijāyi  
 Kumārassa cuddasavassakāle rājā abhisekaṃ pāpuṇi  Sā tassa 
 mātā tena samayena ñātighare vasati  Tena vuttaṃ anupubbena 
 mātu nivāsanaṭṭhānaṃ vedisanagarannāma sampattoti  Sampattañca 
  Footnote     veṭisanagarannāmātipi dissati  
  
  
 page    
 Pana theraṃ disvā theramātā devī pāde sirasā vanditvā bhikkhaṃ 
 datvā theraṃ attanā kataṃ vedisagirimahāvihāraṃ nāma āropesi  
 Thero tasmiṃ vihāre nisinno cintesi amhākaṃ idha kattabbakiccaṃ 
 niṭṭhitaṃ samayo nukho idāni laṅkādīpaṃ gantunti  Tato cintesi 
 anubhavatu tāva me pitarā pesitaṃ abhisekaṃ devānaṃpiyatisso 
 ratanattayaguṇañca suṇātu chaṇatthañca nagarato nikkhamitvā missakapabbataṃ 
 abhiruhatu tadā taṃ tattha dakkhissāmāti  Athāparaṃ ekamāsaṃ 
 tattheva vāsaṃ kappesi  Māsātikkamena ca jeṭṭhamūlamāsapuṇṇamāyaṃ 
 uposathadivase sannipatitā sabbepi kālo nukho amhākaṃ tambapaṇṇidīpaṃ 
 gamanāya udāhu noti mantayiṃsu  Tenāhu porāṇā 
        mahindo nāma nāmena        saṅghatthero tadā ahu 
        iṭṭiyo uttiyo thero       bhaddasālo ca sambalo 
        sāmaṇero ca sumano         chaḷabhiñño mahiddhiko 
        bhaṇḍako sattamo tesaṃ        diṭṭhasacco upāsako 
        iti hete mahānāgā        mantayiṃsu rahogatāti  
 Tadā sakko devānamindo mahindattheraṃ upasaṅkamitvā etadavoca 
 kālakato bhante muṭasīvarājā idāni devānaṃpiyatissamahārājā rajjaṃ 
 kāresi sammāsambuddhena ca tumhe byākatā anāgate mahindo nāma 
 bhikkhu tambapaṇṇidīpaṃ pasādessatīti tasmātiha vo bhante kālo 
 dīpavaraṃ gamanāya ahampi vo sahāyo bhavissāmīti  Kasmā pana 
 sakko evamāha  Bhagavā kirassa bodhimūleeva buddhacakkhunā lokaṃ 
  
  
 page    
 Voloketvā anāgate imassa dīpassa sampattiṃ disvā etamatthaṃ 
 ārocesi tadā tvaṃpi sahāyo bhaveyyāsīti ca āṇāpesi  
 Tasmā evamāha  Thero tassa vacanaṃ sampaṭicchitvā attasattamo 
 vedisapabbatā vehāsaṃ uppatitvā anurādhapurassa puratthimadisāya 
 missakapabbate patiṭṭhahi yaṃ etarahi cetiyapabbatotipi sañjānanti  
 Tenāhu porāṇā 
        vedisagirimhi rājagahe        vasitvā tiṃsarattiyo 
        kālova gamanassāti          gacchāma dīpamuttamaṃ 
        paḷīnā jambudīpāto          haṃsarājāva ambare 
        evamuppatitā therā         nipatiṃsu naguttame 
        purato puraseṭṭhassa          pabbate meghasannibhe 
        patiṭṭhahiṃsu piḷakūṭamhi          haṃsāva nagamuddhanīti  
 Evaṃ iṭṭiyādīhi saddhiṃ āgantvā patiṭṭhahanto ca āyasmā 
 mahindatthero sammāsambuddhassa parinibbānato dvinnaṃ vassasatānaṃ 
 upari chattiṃsatime vasse imasmiṃ dīpe patiṭṭhahīti veditabbo  
      Ajātasattussa hi aṭṭhame vasse sammāsambuddho parinibbāyi  
 Tasmiṃyeva vasse sīhakumārassa putto tambapaṇṇidīpassa ādirājā 
 vijayakumāro imaṃ dīpamāgantvā manussāvāsaṃ akāsi  Jambudīpe 
 udayabhaddassa cuddasame vasse idha vijayo kālamakāsi  Udayabhaddassa 
 pañcadasame vasse paṇḍuvāsudevo nāma imasmiṃ dīpe rajjaṃ pāpuṇi  
 Tattha nāgadassakarañño vīsatime vasse idha paṇḍuvāsudevo 
  
  
 page    
 Kālamakāsi  Tasmiṃyeva vasse abhayo nāma rājakumāro imasmiṃ 
 dīpe rajjaṃ pāpuṇi  Tattha susūnāgarañño sattarasame vasse idha 
 abhayarañño vīsativassāni paripūriṃsu  Atha abhayassa vīsatime vasse 
 pakuṇḍakābhayo nāma dāmariko rajjaṃ aggahesi  Tattha kāḷāsokassa 
 soḷasame vasse idha pakuṇḍakassa sattarasa vassāni paripūriṃsu  Tāni 
 heṭṭhā ekena vassena saha aṭṭhārasa honti  Tattha candaguttassa 
 cuddasame vasse idha pakuṇḍakābhayo kālamakāsi  Muṭasīvarājā 
 rajjaṃ pāpuṇi  Tattha asokadhammarājassa sattarasame vasse idha 
 muṭasīvarājā kālamakāsi  Devānaṃpiyatisso rajjaṃ pāpuṇi  
 Parinibbute ca sammāsambuddhe ajātasattu catuvīsati vassāni rajjaṃ 
 kāresi  Udayabhaddo ca soḷasa  Anuruddho ca muṇḍo ca 
 aṭṭha  Nāgadassako catuvīsati  Susūnāgo aṭṭhārasa  Tasseva 
 putto asoko aṭṭhavīsati  Asokassa puttā dasabhātukarājāno 
 dvevīsativassāni rajjaṃ kāresuṃ  Tesaṃ pacchato nava nandā 
 dvevīsatimeva  Candagutto catuvīsati  Vindusāro   aṭṭhavīsati  
 Tassāvasāne asoko rajjaṃ pāpuṇi  Tassa pure abhisekā cattāri  
 Abhisekato aṭṭhārasame vasse imasmiṃ dīpe mahindatthero patiṭṭhito  
 Evametena rājavaṃsānusārena veditabbametaṃ sammāsambuddhassa 
 parinibbānato dvinnaṃ vassasatānaṃ upari chattiṃsatime vasse imasmiṃ 
 dīpe patiṭṭhahīti  
      Tasmiñca divase tambapaṇṇidīpe jeṭṭhamūlanakkhattannāma hoti  
  Footnote     bindusārotipi  
  
  
 page    
 Rājā nakkhattaṃ ghosāpetvā chaṇaṃ karothāti amacce āṇāpetvā 
 cattāḷīsapurisasahassaparivāro nagaramhā nikkhamitvā yena 
 missakapabbato tena pāyāsi migavaṃ kīḷitukāmo  Atha tasmiṃ pabbate 
 adhivatthā ekā devatā rañño there dassessāmīti rohitamigarūpaṃ 
 gahetvā avidūre tiṇapaṇṇāni khādamānā viya carati  Rājā taṃ 
 disvā ayuttandāni pamattaṃ vijjhitunti jiyaṃ pothesi  Migo 
 ambatthalamaggaṃ gahetvā palāyituṃ ārabhi  Rājā piṭṭhito piṭṭhito 
 anubandhanto ambatthalameva abhiruhi  Migopi therānaṃ avidūre 
 antaradhāyi  Mahindatthero rājānaṃ avidūre āgacchantaṃ disvā 
 mamaṃyeva rājā passatu mā itareti adhiṭṭhahitvā tissa tissa 
 ito ehīti āha  Rājā sutvā cintesi imasmiṃ dīpe jāto 
 maṃ tissoti nāmaṃ gahetvā ālapituṃ samattho nāma natthi ayaṃ 
 pana chinnabhindapaṭadharo bhaṇḍu kāsāvavasano maṃ nāmena ālapati 
 ko nukho ayaṃ bhavissati manusso vā amanusso vāti  Thero āha 
        samaṇā mayaṃ mahārāja        dhammarājassa sāvakā 
        taveva anukampāya          jambudīpā idhāgatāti  
      Tena samayena devānaṃpiyatissamahārājā ca asokadhammarājā ca 
 adiṭṭhasahāyakā honti  Devānaṃpiyatissamahārājassa ca puññānubhāvena 
 chātakapabbatapāde ekamhi veḷugumbe tisso veḷuyaṭṭhiyo 
 rathayaṭṭhippamāṇā uppajjiṃsu  Ekā latāyaṭṭhināma ekā pupphayaṭṭhi 
 nāma ekā sakuṇayaṭṭhināma  Tāsu latāyaṭṭhi sayaṃ rajatavaṇṇā 
  
  
 page    
 Hoti  Taṃ alaṅkaritvā uppannalatā kañcanavaṇṇā khāyati  
 Pupphayaṭṭhiyaṃ pana nīlapītalohitodātakāchavaṇṇāni pupphāni 
 suvibhattavaṇṭapattakiñjakkhāni hutvā khāyanti  Sakuṇayaṭṭhiyaṃ pana 
 haṃsakukkuṭajīvañjīvakādayo sakuṇā nānappakārāni ca catuppadāni   
 sajīvāni viya khāyanti  Vuttampi cetaṃ dīpavaṃse 
        chātapabbatapādamhi         veḷuyaṭṭhī tayo ahu 
        setā rajatayaṭṭhī ca        latā kañcanasannibhā 
        nīlādi yādisaṃ pupphaṃ        pupphayaṭṭhimhi tādisaṃ 
        sakuṇā sakuṇayaṭṭhimhi        sarūpeneva saṇṭhitāti  
 Samuddatopissa muttāmaṇiveḍuriyādi anekavihitaṃ ratanaṃ uppajji  
 Tambapaṇṇiyaṃ pana aṭṭha muttā uppajjiṃsu hayamuttā gajamuttā 
 rathamuttā āmalakamuttā valayamuttā aṅguliveṭhakamuttā kakudhaphalamuttā 
 pākatikamuttāti  So tā ca yaṭṭhiyo tā ca muttā aññañca 
 bahuṃ ratanaṃ asokassa dhammarañño paṇṇākāratthāya pesesi  
 Asoko pasīditvā tassa pañcarājakakudhabhaṇḍāni pahiṇi chattaṃ cāmaraṃ 
 khaggaṃ moliratanaṃ pādukaṃ aññañca abhisekatthāya bahuvidhaṃ 
 paṇṇākāraṃ  Seyyathīdaṃ  Saṅkhaṃ gaṅgodakaṃ   vaḍḍhamānaṃ vaṭaṃsakaṃ 
 bhiṅgāraṃ nandiyāvaṭaṃ sivikaṃ kaññaṃ adhovimaṃ dussayugaṃ hatthapuñchanaṃ 
 haricandanaṃ aruṇavaṇṇamattikaṃ añjanaṃ harītakaṃ āmalakanti  Vuttampi 
  Footnote     idaṃ padaṃ savisesanaṃ puṃliṅgikaṃ kattabbaṃ  
     anotattodakameva gaṅgodakanti vuttanti sāratthadīpanī  
  
  
 page    
 Cetaṃ dīpavaṃse 
        vālavījaniṃ uṇhissaṃ         chattaṃ khaggañca pādukaṃ 
        veṭhanaṃ sārapāmaṅgaṃ        bhiṅgāraṃ nandivaṭṭakaṃ 
        sivikaṃ saṅkhaṃ vaṭaṃsakañca       adhovimaṃ vatthakoṭikaṃ 
        sovaṇṇapātiṃ kaṭacchuṃ        mahagghaṃ hatthapuñchanaṃ 
        anotattodakaṃ kājaṃ        uttamaṃ haricandanaṃ 
        aruṇavaṇṇamattikaṃ           añjanaṃ nāgamāhaṭaṃ 
        harītakaṃ āmalakaṃ           mahagghaṃ amatosadhaṃ 
        saṭṭhivāhasataṃ sāliṃ         sugandhaṃ suvakāhaṭaṃ 
        puññakammābhinibbattaṃ        pāheti   asokavhayoti  
 Na kevalañca etaṃ āmisapaṇṇākāraṃ  imaṃ kira dhammapaṇṇākārampi 
 pesesi 
        ahaṃ buddhañca dhammañca       saṅghañca saraṇaṃ gato 
        upāsakattaṃ desesiṃ        sakyaputtassa sāsane 
        imesu tīsu vatthūsu         uttamesu naruttama 
        tvampi cittaṃ pasādehi      saddhā saraṇamupehīti  
 Svāyaṃ rājā taṃ divasaṃ asokaraññā pesitena abhisekena 
 ekamāsābhisitto hoti  Visākhapuṇṇamāyaṃ hissa abhisekamakaṃsu  
      So acirassutaṃ taṃ sāsanappavuttiṃ anussaramāno taṃ therassa 
 samaṇā mayaṃ mahārāja dhammarājassa sāvakāti vacanaṃ sutvā 
 ayyā nukho āgatāti tāvadeva āvudhaṃ nikkhipitvā ekamantaṃ nisīdi 
  Footnote     pāhesītipi dissati  
  
  
 page    
 Sammodanīyaṃ kathaṃ kathayamāno  Yathāha  
        Āvudhaṃ nikkhipitvāna          ekamantaṃ upāvisi 
        nisajja rājā sammodi        bahuṃ atthūpasaṃhitanti  
 Sammodanīyaṃ kathañca kurumāneyeva tasmiṃ tānipi cattāḷīsapurisasahassāni 
 āgantvā taṃ parivāresuṃ  Tadā thero itarepi cha jane 
 dassesi  Rājā disvā ime kadā āgatāti āha  Mayā 
 saddhiṃyeva mahārājāti  Idāni pana jambudīpe aññepi evarūpā 
 samaṇā santīti  Santi mahārāja etarahi jambudīpo kāsāvappajjoto 
 isivātapaṭivāto tasmiṃ 
        tevijjā iddhipattā ca       cetopariyāyakovidā 
        khīṇāsavā arahanto          bahū buddhassa sāvakāti  
 Bhante kena āgatatthāti  Neva mahārāja udakena na thalenāti  
 Rājā ākāsena āgatāti aññāsi  Thero atthi nukho rañño 
 paññāveyyattikanti vīmaṃsanatthāya āsannaṃ ambarukkhaṃ ārabbha 
 pañhaṃ pucchi kiṃnāmo ayaṃ mahārāja rukkhoti  Ambarukkho 
 nāma bhanteti  Imaṃ pana mahārāja ambaṃ muñcitvā añño ambo 
 atthi natthīti  Atthi bhante aññepi bahū ambarukkhāti  
 Imañca ambaṃ te ca ambe muñcitvā atthi nukho mahārāja 
 aññe rukkhāti  Atthi bhante te pana na ambarukkhāti  
 Aññe ambe ca anambe ca muñcitvā atthi pana añño 
 rukkhoti  Ayameva bhante ambarukkhoti  Sādhu mahārāja 
  
  
 page    
 Paṇḍitosi atthi pana te mahārāja ñātakāti  Atthi me bhante 
 bahū janāti  Te muñcitvā aññe keci aññātakāpi atthi 
 mahārājāti  Aññātakā bhante ñātakehi bahutarāti  Tava ñātake 
 ca aññātake ca muñcitvā atthi añño koci mahārājāti  
 Ahaṃ bhanteti  Sādhu mahārāja attā nāma attano neva ñātako 
 na aññātakoti  Atha thero paṇḍito rājā sakkissati   dhammaṃ 
 aññātunti cūḷahatthipadopamasuttantaṃ kathesi  Kathāpariyosāne 
 rājā tīsu saraṇesu patiṭṭhahi saddhiṃ cattāḷīsāya pāṇasahassehi  
 Taṃ khaṇaṃyeva ca rañño bhattaṃ āhariyittha  Rājā ca suttantaṃ 
 suṇanto evaṃ aññāsi na imesaṃ imasmiṃ kāle bhojanaṃ 
 kappatīti  Apucchitvā pana bhuñjituṃ ayuttanti cintetvā 
 bhuñjissatha bhanteti pucchi  Na mahārāja amhākaṃ imasmiṃ kāle 
 bhojanaṃ kappatīti  Kasmiṃ kāle bhante kappatīti  Aruṇuggamanato 
 paṭṭhāya yāva majjhantikasamayā mahārājāti  Gacchāma bhante 
 nagaranti  Alaṃ mahārāja idheva vasissāmāti  Sace bhante 
 tumhe vasatha ayaṃ dārako āgacchatūti  Mahārāja ayaṃ dārako 
 āgataphalo viññātasāsano pabbajjāpekkho idāni pabbajissatīti  
 Rājā tenahi bhante sve rathaṃ pesissāmi taṃ abhiruhitvā 
 āgaccheyyāthāti vatvā vanditvā pakkāmi  Thero acirapakkantassa 
 rañño sumanasāmaṇeraṃ āmantesi ehi tvaṃ sumana dhammassavanakālaṃ 
 ghosehīti  Bhante kittakaṃ ṭhānaṃ sāvento ghosemīti  
  Footnote     sakkhissatītipi  
  
  
 page    
 Sakalatambapaṇṇidīpanti  Sādhu bhanteti sāmaṇero abhiññāpādakaṃ 
 catutthajjhānaṃ samāpajjitvā vuṭṭhāya adhiṭṭhahitvā samāhitena cittena 
 sakalatambapaṇṇidīpaṃ sāvento tikkhattuṃ dhammassavanakālaṃ ghosesi  
 Rājā taṃ saddaṃ sutvā therānaṃ santikaṃ pesesi kiṃ bhante atthi 
 koci upaddavoti  Natthamhākaṃ koci upaddavo dhammassavanakālaṃ 
 ghosāpayimhā buddhavacanaṃ kathetukāmamhāti  Tañca pana sāmaṇerassa 
 saddaṃ sutvā bhummā devā saddamanussāvesuṃ  Etenūpāyena 
 yāva brahmalokā saddo abbhuggañchi  Tena saddena 
 mahādevatāsannipāto ahosi  Thero mahantaṃ devatāsannipātaṃ 
 disvā samacittasuttantaṃ kathesi  Kathāpariyosāne asaṅkheyyānaṃ 
 devānaṃ dhammābhisamayo ahosi  Bahū nāgā ca supaṇṇā ca 
 saraṇesu patiṭṭhahiṃsu  Yādiso ca sārīputtattherassa imaṃ suttantaṃ 
 kathayato devatānaṃ sannipāto ahosi tādiso mahindattherassāpi 
 jāto  Atha tassā rattiyā accayena rājā therānaṃ rathaṃ 
 pesesi  Sārathi rathaṃ ekamante ṭhapetvā therānaṃ ārocesi 
 āgato bhante ratho abhiruhatha gacchissāmāti  Therā na mayaṃ 
 rathaṃ abhiruhāma gaccha tvaṃ pacchā mayaṃ gacchissāmāti vatvā 
 vehāsaṃ abbhuggantvā anurādhapurassa puratthimadisāya paṭhamacetiyaṭṭhāne 
 otariṃsu  Taṃ hi cetiyaṃ therehi paṭhamaṃ otiṇṇaṭṭhāne katattāyeva 
 paṭhamacetiyanti vuccati  Rājāpi sārathiṃ pesetvā antonivesane 
 maṇḍapaṃ paṭiyādethāti amacce āṇāpesi  Tāvadeva sabbe 
  
  
 page    
 Haṭṭhatuṭṭhā ativiya pāsādikaṃ maṇḍapaṃ paṭiyādesuṃ  Puna rājā cintesi 
 hīyo thero sīlakkhandhaṃ kathayamāno uccāsayanamahāsayanaṃ na kappatīti 
 āha nisīdissanti nukho ayyā āsanesu na nisīdissantīti  Tassevaṃ 
 cintayantasseva so sārathi nagaradvāraṃ sampatto  Tato addasa 
 there paṭhamataraṃ āgantvā kāyabandhanaṃ bandhitvā cīvaraṃ pārupante  
 Disvā ativiya pasannacitto hutvā āgantvā rañño ārocesi 
 āgatā deva therāti  Rājā rathaṃ āruḷhāti pucchi  
 Na āruḷhā deva apica mama pacchato nikkhamitvā paṭhamataraṃ 
 āgantvā pācīnadvāre ṭhitāti  Rājā rathampi nābhiruhiṃsūti 
 sutvā na dāni ayyā uccāsayanaṃ sādiyissantīti cintetvā 
 tenahi bhaṇe therānaṃ bhummattharaṇasaṅkhepena āsanāni paññāpethāti 
 vatvā paṭipathaṃ agamāsi  Amaccā paṭhaviyaṃ taṭṭikaṃ paññāpetvā 
 upari kojavakādīni citrattharaṇāni paññāpesuṃ  Uppādapāṭhakā 
 disvā gahitādāni imehi ayaṃ paṭhavī ime tambapaṇṇidīpassa 
 sāmikā bhavissantīti byākariṃsu  Rājāpi gantvā there vanditvā 
 mahindattherassa hatthato pattaṃ gahetvā mahatiyā pūjāya ca 
 sakkārena ca there nagaraṃ pavesetvā antonivesanaṃ pavesesi  Thero 
 āsanappaññattaṃ disvā amhākaṃ sāsanaṃ sakalalaṅkādīpe paṭhavī viya 
 patthaṭaṃ niccalañca hutvā patiṭṭhahissatīti cintento nisīdi  Rājā there 
 paṇītena khādanīyena bhojanīyena sahatthā santappetvā sampavāretvā 
 anuḷādevīpamukhāni pañcaitthīsatāni therānaṃ abhivādanaṃ pūjāsakkārañca 
  
  
 page    
 Karontūti pakkosāpetvā ekamantaṃ nisīdi  Thero bhattakiccāvasāne 
 rañño saparijanassa dhammaratanavassaṃ vassanto petavatthuṃ vimānavatthuṃ 
 saccasaṃyuttañca kathesi  Taṃ therassa dhammadesanaṃ sutvā tāni 
 pañcapi itthīsatāni sotāpattiphalaṃ sacchākaṃsu  Yepi te 
 manussā purimadivase missakapabbate there addasaṃsu te tesu tesu 
 ṭhānesu therānaṃ guṇe kathenti  Tesaṃ sutvā mahājanakāyo rājaṅgaṇe 
 sannipatitvā mahāsaddamakāsi  Rājā kiṃ eso saddoti pucchi  
 Nāgarā deva there daṭṭhuṃ na labhāmāti viravantīti  Rājā sace 
 idha pavisissanti okāso na bhavissatīti cintetvā gacchatha bhaṇe 
 hatthisālaṃ paṭijaggitvā vālukaṃ ākīritvā pañcavaṇṇāni pupphāni 
 vikīritvā celavitānaṃ bandhitvā maṅgalahatthiṭṭhāne therānaṃ āsanāni 
 paññāpethāti āha  Rājaamaccā tathā akaṃsu  Thero tattha 
 gantvā nisīditvā devadūtasuttantaṃ kathesi  Kathāpariyosāne pāṇasahassaṃ 
 sotāpattiphale patiṭṭhahi  Tato hatthisālā atisambādhāti 
 dakkhiṇadvāre nandanavanuyyāne āsanaṃ paññāpesuṃ  Thero tattha 
 nisīditvā āsivisopamasuttantaṃ kathesi  Tampi sutvā pāṇasahassaṃ 
 sotāpattiphalaṃ paṭilabhi  Evaṃ āgatadivasato dutiyadivase aḍḍhateyyānaṃ 
 pāṇasahassānaṃ dhammābhisamayo ahosi  Therassa nandanavanuyyāne 
 āgatāgatāhi kulitthīhi kulasuṇhāhi kulakumārīhi saddhiṃ sammodamānasseva 
 sāyaṇhasamayo jāto   Thero kālaṃ sallakkhetvā gacchāmadāni 
 missakapabbatanti uṭṭhahi  Amaccā kattha bhante gacchathāti  
  
  
 page    
 Amhākaṃ nivāsanaṭṭhānanti  Te rañño saṃviditaṃ katvā rājānumatena 
 āhaṃsu akālo bhante idāni tattha gantuṃ idameva nandanavanuyyānaṃ 
 ayyānaṃ āvāsanaṭṭhānaṃ hotūti  Alaṃ gacchāmāti  Puna rañño 
 vacanenāhaṃsu rājā bhante āha etaṃ meghavanaṃ nāma uyyānaṃ mama 
 pitu santakaṃ nagarato nātidūraṃ nāccāsannaṃ gamanāgamanasampannaṃ 
 ettha therā vāsaṃ kappentūti  Vasiṃsu therā meghavanuyyāne  Rājāpi 
 kho tassā rattiyā accayena therassa samīpaṃ gantvā sukhasayitabhāvaṃ 
 pucchitvā kappati bhante bhikkhusaṅghassa ārāmoti pucchi  Thero 
 kappati mahārājāti vatvā imaṃ suttaṃ āhari anujānāmi bhikkhave 
 ārāmanti  Rājā tuṭṭho suvaṇṇabhiṅgāraṃ gahetvā therassa hatthe 
 udakaṃ pātetvā mahāmeghavanaṃ uyyānaṃ adāsi  Saha udakapātena 
 paṭhavī kampi  Ayaṃ mahāvihāre paṭhamo paṭhavīkampo ahosi  
 Rājā bhīto theraṃ pucchi kasmā bhante paṭhavī kampatīti  
 Mā bhāyi mahārāja imasmiṃ dīpe dasabalassa sāsanaṃ patiṭṭhahissati 
 idañca paṭhamaṃ mahāvihāraṭṭhānaṃ bhavissati tassetaṃ pubbanimittanti  
 Rājā bhiyyoso mattāya pasīdi  Thero punadivasepi rājageheyeva 
 bhuñjitvā nandanavane anamataggiyāni kathesi  Punadivase 
 aggikkhandhopamasuttaṃ kathesi  Eteneva upāyena sattadivasāni 
 kathesi  Aḍḍhanavamānaṃ pāṇasahassānaṃ dhammābhisamayo ahosi  
 Tato paṭṭhāya nandanavanaṃ sāsanassa jotipātubhāvaṭṭhānanti katvā 
 jotivananti nāmaṃ labhi  Sattame pana divase therā antepure 
  
  
 page    
 Rañño appamādasuttaṃ kathayitvā cetiyagirimeva agamaṃsu  Athakho 
 rājā amacce pucchi thero amhe gāḷhena ovādena ovadi 
 gaccheyya nukhoti  Amaccā tumhehi deva thero ayācito sayameva 
 āgato tasmā tassa anāpucchāva gamanampi bhaveyyāti āhaṃsu  
 Tato rājā rathaṃ abhiruhitvā dve ca deviyo āropetvā 
 cetiyagiriṃ agamāsi mahaccarājānubhāvena  Gantvā deviyo 
 ekamantaṃ apakkamāpetvā sayaṃ therānaṃ samīpaṃ upasaṅkanto ativiya 
 kilantarūpo hutvā upasaṅkami  Tato naṃ thero āha kasmā 
 tvaṃ mahārāja evaṃ kilamamānova āgatoti  Tumhe mama gāḷhaṃ 
 ovādaṃ datvā idāni gantukāmā nukhoti jānanatthaṃ bhanteti  
 Na mayaṃ mahārāja gantukāmā apica vassūpanāyikakālonāmāyaṃ 
 mahārāja tatra samaṇena vassūpanāyikaṃ ṭhānaṃ ñātuṃ vaṭṭatīti  
 Taṃ divasameva ariṭṭho nāma amacco pañcapaññāsāya 
 jeṭṭhakaniṭṭhabhātukehi saddhiṃ rañño samīpe ṭhito āha acchāmahaṃ deva 
 therānaṃ santike pabbajitunti  Sādhu bhaṇe pabbajassūti  
 Rājā anujānitvā theraṃ sampaṭicchāpesi  Thero tadaheva pabbājesi  
 Sabbe khuraggeyeva arahattaṃ pāpuṇiṃsu  Rājāpi kho taṃ khaṇaṃyeva 
 kaṇṭakehi cetiyaṅgaṇaṃ parikkhipitvā aṭṭhasaṭṭhiyā leṇesu kammaṃ 
 paṭṭhapetvā nagarameva agamāsi  Tepi therā dasabhātikasamākulaṃ 
 rājakulaṃ pasādetvā mahājanaṃ ovadamānā cetiyagirimhi vassaṃ 
 vasiṃsu  Tadāpi cetiyagirimhi paṭhamavassaṃ upagatā dvāsaṭṭhī 
  
  
 page    
 Arahanto ahesuṃ  
      Athāyasmā mahāmahindo vuṭṭhavasso pavāretvā kattikapuṇṇamāyaṃ 
 uposathadivase rājānaṃ etadavoca mahārāja amhehi ciraṃ 
 diṭṭho sammāsambuddho anāthavāsaṃ vasimhā icchāma jambudīpaṃ 
 gantunti  Rājā āha bhante tumhe catūhi paccayehi 
 upaṭṭhahāmi ayañca mahājano tumhe nissāya tīsu saraṇesu 
 patiṭṭhito kasmā tumhe ukkaṇṭhathāti  Ciraṃ diṭṭho no mahārāja 
 sammāsambuddho abhivādanapaccuṭṭhānañjalikammasāmīkammakaraṇaṭṭhānaṃ 
 natthi tenamhā ukkaṇṭhitāti  Nanu bhante tumhe avocuttha 
 parinibbuto sammāsambuddhoti  Kiñcāpi mahārāja parinibbuto 
 athakhvassa sarīradhātuyo tiṭṭhantīti  Aññātaṃ bhante thūpapatiṭṭhānaṃ 
 tumhe ākaṅkhathāti karomi bhante thūpaṃ bhūmibhāgaṃdāni vicinātha 
 apica bhante dhātuyo kuto lacchāmāti  Sumanena saddhiṃ mantehi 
 mahārājāti  Sādhu bhanteti rājā sumanaṃ upasaṅkamitvā pucchi 
 kutodāni bhante dhātuyo lacchāmāti  Sumano āha appossukko 
 tvaṃ mahārāja vīthiyo sodhāpetvā dhajapaṭākapuṇṇaghaṭādīhi 
 alaṅkārāpetvā saparijano uposathaṅgāni samādiyitvā sabbatālāvacare 
 upaṭṭhapetvā maṅgalahatthiṃ sabbālaṅkārapaṭimaṇḍitaṃ kārāpetvā 
 upari cassa setacchattaṃ ussāpetvā sāyaṇhasamaye mahānāgavanuyyānābhimukho 
 yāhi addhā tasmiṃ ṭhāne dhātuyo lacchasīti  Rājā 
 sādhūti sampaṭicchi  Therā cetiyagirimeva agamaṃsu  Tatrāyasmā 
  
  
 page    
 Mahindatthero sumanaṃ sāmaṇeramāha gaccha tvaṃ sāmaṇera jambudīpe 
 tava ayyakaṃ asokaṃ dhammarājānaṃ upasaṅkamitvā mama vacanena evaṃ 
 vadehi sahāyo te mahārāja devānaṃ piyatisso buddhasāsane pasanno 
 thūpaṃ patiṭṭhāpetukāmo tumhākaṃ kira hatthe dhātu atthi taṃ 
 me dethāti taṃ gahetvā sakkaṃ devarājānaṃ upasaṅkamitvā evaṃ 
 vadehi tumhākaṃ kira mahārāja hatthe dve dhātuyo atthi 
 dakkhiṇadāḍhañca dakkhiṇakkhakañca tato tumhe dakkhiṇadāḍhaṃ pūjetha 
 dakkhiṇakkhakaṃ pana mayhaṃ dethāti evañca naṃ vadehi kasmā 
 tvaṃ mahārāja amhe tambapaṇṇidīpaṃ pahiṇitvā pamajjasīti  Sādhu 
 bhanteti kho sumano therassa vacanaṃ samapaṭicchitvā tāvadeva 
 pattacīvaramādāya vehāsaṃ abbhuggantvā pāṭaliputtadvāre oruyha rañño 
 santikaṃ gantvā etamatthaṃ ārocesi  Mahārājā tuṭṭho sāmaṇerassa 
 hatthato pattaṃ gahetvā gandhehi ubbaṭṭetvā varamuttasadisānaṃ 
 dhātūnaṃ pūretvā adāsi  So taṃ gahetvā sakkaṃ devarājānaṃ 
 upasaṅkami  Sakko devarājā sāmaṇeraṃ disvā kiṃ bhante sumana 
 āhiṇḍasīti āha  Tvaṃ mahārāja amhe tambapaṇṇidīpaṃ pesetvā 
 kasmā pamajjasīti  Nappamajjāmi bhante vadehi kiṃ karomīti  
 Tumhākaṃ kira hatthe dve dhātuyo atthi dakkhiṇadāḍhañca 
 dakkhiṇakkhakañca tato tumhe dakkhiṇadāḍhaṃ pūjetha dakkhiṇakkhakampana 
 mayhaṃ dethāti  Sādhu bhanteti kho sakko devānamindo 
 yojanappamāṇaṃ maṇithūpaṃ ugghāṭetvā dakkhiṇakkhakaṃ dhātuṃ nīharitvā 
  
  
 page    
 Sumanassa adāsi  So taṃ gahetvā cetiyagirimhiyeva patiṭṭhāsi  Athakho 
 mahindappamukhā sabbepi te mahānāgā asokadhammarājena dinnadhātuyo 
 cetiyagirimhiyeva patiṭṭhapetvā dakkhiṇakkhakaṃ ādāya vaḍḍhamānakacchāyāya 
 mahānāgavanuyyānaṃ agamaṃsu  Rājāpi kho sumanena vuttappakāraṃ 
 pūjāsakkāraṃ katvā hatthikkhandhavaragato sayaṃ maṅgalahatthimatthake 
 setacchattaṃ dhārayamāno mahānāgavanuyyānaṃ sampāpuṇi  Athassa 
 etadahosi sace ayaṃ sammāsambuddhassa dhātu chattaṃ apanamatu 
 maṅgalahatthī jannukehi bhūmiyaṃ patiṭṭhahatu dhātucaṅkoṭakaṃ mayhaṃ matthake 
 patiṭṭhātūti  Saha rañño cittuppādena chattaṃ apanami hatthī 
 jannukehi bhūmiyaṃ patiṭṭhahi dhātucaṅkoṭakaṃ rañño matthake patiṭṭhahi  
 Rājā amateneva abhisittagatto viya paramena pītipāmujjena samannāgato 
 pucchi dhātuṃ bhante kiṃ karomāti  Hatthikumbhamhiyeva tāva mahārāja 
 ṭhapehīti  Rājā dhātucaṅkoṭakaṃ gahetvā hatthikumbhe ṭhapesi  
 Pamudito nāgo koñcanādaṃ nadi  Mahāmegho uṭṭhahitvā 
 pokkharavassaṃ vassi  Udakapariyantaṃ katvā mahābhūmicālo ahosi 
 paccantepi nāma sammāsambuddhassa dhātu patiṭṭhahissatīti  Devamanussā 
 pamodiṃsu  Evaṃ iddhānubhāvasiriyā devamanussānaṃ pītiṃ janayanto 
      puṇṇamāyaṃ mahāvīro        cātummāsiniyā idha 
      āgantvā devalokamhā    hatthikumbhe patiṭṭhitoti  
 Atha so hatthināgo anekatālāvacaraparivārito ativiya uḷārena 
 pūjāsakkārena sakkariyamāno pacchimadisābhimukho hutvā apasakkanto 
  
  
 page    
 Yāva nagarassa puratthimadvāraṃ tāva gantvā puratthimadvārena nagaraṃ 
 pavisitvā sakalanāgarehi uḷārāya pūjāya kariyamānāya dakkhiṇadvārena 
 nikkhamitvā thūpārāmassa pacchimadisābhāge mahejavatthu nāma kira 
 atthi tattha gantvā puna thūpārāmābhimukhoyeva paṭinivatti  Tena 
 ca samayena thūpārāme purimakānaṃ tiṇṇaṃ sammāsambuddhānaṃ paribhogacetiyaṭṭhānaṃ 
 hoti  
      Atīte kira ayaṃ dīpo ojadīpo nāma ahosi  Rājā abhayo 
 nāma  Nagaraṃ abhayapurannāma  Cetiyapabbato devakūṭapabbato 
 nāma  Thūpārāmo paṭiyārāmo nāma  Tena kho pana samayena 
 kakusandho bhagavā loke uppanno hoti  Tassa sāvako mahādevo 
 nāma bhikkhusahassena saddhiṃ devakūṭe patiṭṭhāsi mahindatthero viya 
 cetiyapabbate  Tena samayena ojadīpe sattā pajjarakena 
 anayabyasanaṃ āpajjanti    addasā kho kakusandho bhagavā buddhacakkhunā 
 lokaṃ volokento te satte anayabyasanamāpajjante  Disvā 
 cattāḷīsāya bhikkhusahassena parivuto agamāsi  Tassānubhāvena 
 tāvadeva pajjarako vūpasanto  Roge vūpasante bhagavā dhammaṃ 
 desesi  Caturāsītiyā pāṇasahassānaṃ dhammābhisamayo ahosi  
 Bhagavā dhammakarakaṃ datvā pakkāmi  Taṃ anto pakkhipitvā 
 paṭiyārāme cetiyaṃ akaṃsu  Mahādevo dīpaṃ anusāsanto vihāsi  
 Konāgamanassa pana bhagavato kāle ayaṃ dīpo varadīpo nāma ahosi  
 Rājā samiddhi nāma  Nagaraṃ vaḍḍhamānaṃ nāma  Pabbato 
  
  
 page    
 Suvaṇṇakūṭo nāma  Tena kho pana samayena varadīpe dubbuṭṭhikā hoti 
 dubbhikkhaṃ dussassaṃ  Sattā chātakarogena anayabyasanaṃ āpajjanti  
 Addasā kho konāgamano bhagavā buddhacakkhunā lokaṃ volokento 
 te satte anayabyasanaṃ āpajjante  Disvā tiṃsabhikkhusahassaparivuto 
 agamāsi  Buddhānubhāvena devo sammādhāraṃ anuppavecchi  Subhikkhaṃ 
 ahosi  Bhagavā dhammaṃ desesi  Caturāsītiyā pāṇasahassānaṃ 
 dhammābhisamayo ahosi  Bhagavā bhikkhusahassaparivāraṃ mahāsumanaṃ nāma 
 theraṃ dīpe ṭhapetvā kāyabandhanaṃ datvā pakkāmi  Taṃ anto 
 pakkhipitvā cetiyamakaṃsu  Kassapassa pana bhagavato kāle ayaṃ 
 dīpo maṇḍadīpo nāma ahosi  Rājā jayanto nāma  Nagaraṃ 
 visālaṃ nāma  Pabbato subhakūṭo nāma  Tena kho pana samayena 
 maṇḍadīpe mahāvivādo hoti  Bahū sattā kalahaviggahajātā 
 anayabyasanaṃ āpajjanti  Addasā kho kassapo bhagavā buddhacakkhunā 
 lokaṃ volokento te satte anayabyasanaṃ āpajjante  Disvā 
 vīsatibhikkhusahassaparivuto āgantvā vivādaṃ vūpasametvā dhammaṃ desesi  
 Caturāsītiyā pāṇasahassānaṃ dhammābhisamayo ahosi  Bhagavā 
 bhikkhusahassaparivāraṃ sabbanandiṃ nāma theraṃ dīpe patiṭṭhāpetvā udakasāṭikaṃ 
 datvā pakkāmi  Taṃ anto pakkhipitvā cetiyamakaṃsu  Evaṃ 
 thūpārāme purimakānaṃ tiṇṇaṃ sammāsambuddhānaṃ paribhogacetiyāni 
 patiṭṭhahiṃsu  Tāni sāsanantaradhānena nassanti  Ṭhānamattaṃ 
 avasissati  Tasmā vuttaṃ tena ca samayena thūpārāme purimakānaṃ 
  
  
 page    
 Tiṇṇaṃ sammāsambuddhānaṃ paribhogacetiyaṭṭhānaṃ hotīti  
      Tadetaṃ vinaṭṭhesu cetiyesu devatānubhāvena kaṇṭakasamākiṇṇasākhehi 
 nānāgacchehi parivutaṃ tiṭṭhati mā naṃ koci ucchiṭṭhāsucimalakacavarehi 
 sandūsesīti  Atha tassa hatthino purato gantvā rājapurisā 
 sabbagacche chinditvā bhūmiṃ sodhetvā taṃ hatthatalasadisamakaṃsu  Hatthināgo 
 gantvā taṃ ṭhānaṃ purato katvā tassa pacchimadisābhāge bodhirukkhaṭṭhāne 
 aṭṭhāsi  Athassa matthakato dhātuṃ oropetuṃ ārabhiṃsu  Nāgo oropetuṃ 
 na deti  Rājā theraṃ pucchi kasmā bhante nāgo dhātuṃ oropetuṃ 
 na detīti  Āruḷhaṃ mahārāja oropetuṃ na vaṭṭatīti  Tasmiñca 
 kāle abhayavāpiyā udakaṃ chinnaṃ hoti  Samantā bhūmi phalitā hoti  
 Suuddharā mattikāpiṇḍā  Tato mahājano sīghaṃ sīghaṃ mattikaṃ 
 āharitvā hatthikumbhappamāṇaṃ vatthumakāsi  Tāvadeva thūpakaraṇatthaṃ 
 iṭṭhakā kātuṃ ārabhiṃsu  Yāva iṭṭhakā pariniṭṭhanti tāva hatthināgo 
 katipāhaṃ divā bodhirukkhaṭṭhāne hatthisālāyaṃ tiṭṭhati rattiṃ 
 thūpapatiṭṭhānabhūmiṃ pariyāyati  Atha vatthuṃ cināpetvā rājā theraṃ 
 pucchi kīdiso bhante thūpo kātabboti  Vīhirāsisadiso 
 mahārājāti    sādhu bhanteti rājā jaṅghappamāṇaṃ thūpaṃ cināpetvā 
 dhātuṃ oropanatthāya mahāsakkāraṃ kāresi  Sakalanagarañca janapado 
 ca dhātumahadassanatthaṃ sannipati  Sannipatite ca tasmiṃ mahājanakāye 
 dasabalassa dhātu hatthikumbhato sattatālappamāṇaṃ vehāsaṃ abbhuggantvā 
 yamakapāṭihāriyaṃ dassesi  Tehi tehi dhātuppadesehi channaṃ vaṇṇānaṃ 
  
  
 page    
 Udakadhārā ca aggikkhandhā ca pavattanti  Sāvatthiyaṃ gaṇḍāmbamūle 
 bhagavato   dassitapāṭihāriyasadisameva pāṭihāriyaṃ ahosi  Tañca kho neva 
 therānubhāvena na devatānubhāvena apica kho buddhānubhāveneva  
 Bhagavā kira dharamānova adhiṭṭhāsi mayi parinibbute tambapaṇṇidīpe 
 anurādhapurassa dakkhiṇabhāge purimakānaṃ tiṇṇaṃ buddhānaṃ paribhogacetiyaṭṭhāne 
 mama dakkhiṇakkhakadhātupatiṭṭhānadivase yamakapāṭihāriyaṃ 
 hotūti  
        Evaṃ acintiyā buddhā      buddhadhammā acintiyā 
        acintiye pasannānaṃ        vipāko hotyacintiyoti  
      Sammāsambuddho kira imaṃ dīpaṃ dharamānakālepi tikkhattuṃ 
 agamāsi  Paṭhamaṃ yakkhadamanatthaṃ ekakova  āgantvā yakkhe dametvā 
 mayi parinibbute imasmiṃ dīpe mama sāsanaṃ patiṭṭhahissatīti tambapaṇṇidīpe 
 rakkhaṃ karonto tikkhattuṃ dīpaṃ āvijjhi  Dutiyaṃ mātulabhāgineyyānaṃ 
 nāgarājūnaṃ damanatthāya ekakova āgantvā te dametvā 
 agamāsi  Tatiyaṃ pañcasatabhikkhuparivāro āgantvā mahācetiyaṭṭhāne 
 ca thūpārāmacetiyaṭṭhāne ca mahābodhippatiṭṭhāne ca mutiṅgaṇacetiyaṭṭhāne 
 ca dīghavāpīcetiyaṭṭhāne ca kalyāṇiyacetiyaṭṭhāne ca 
 nirodhasamāpattiṃ samāpajjitvā nisīdi  Idamassa catutthaṃ dhātusarīrena 
 āgamanaṃ  Dhātusarīrato ca panassa nikkhantaudakaphusitehi sakale 
 tambapaṇṇitthale na koci phuṭṭhokāso   nāma ahosi  Evamassa taṃ 
 dhātusarīraṃ udakaphusitehi tambapaṇṇitthalassa pariḷāhaṃ vūpasametvā 
  Footnote     bhagavatātipi dissati         aphuṭṭhokāsoti yojanāpāṭho  
  
  
 page    
 Mahājanassa pāṭihāriyaṃ dassetvā otaritvā rañño matthake 
 patiṭṭhāsi  Rājā saphalaṃ manussapaṭilābhaṃ maññamāno mahantaṃ sakkāraṃ 
 karitvā dhātuṃ patiṭṭhāpesi  Saha dhātupatiṭṭhānena mahābhūmicālo 
 ahosi  Tasmiñca pana dhātupāṭihāriye cittaṃ pasādetvā rañño 
 bhātā abhayo nāma rājakumāro purisasahassena saddhiṃ pabbaji  
 Vetāligāmato pañca dārakasatāni pabbajiṃsu  Tathā dvāramaṇḍalādīhi 
 gāmakehi nikkhamitvā pañca pañca dārakasatāni  Sabbānipi antonagarato 
 ca bahinagarato ca pabbajitāni tiṃsa bhikkhusahassāni ahesuṃ  
 Niṭṭhite pana thūpasmiṃ rājā ca rājabhattikā ca deviyo ca 
 devanāgayakkhānampi vimhayakaraṃ paccekaṃ paccekaṃ pūjamakaṃsu  Niṭṭhitāya 
 pana dhātupūjāya patiṭṭhite dhātuvare mahindatthero meghavanuyyānameva 
 gantvā vāsaṃ kappesi  
      Tasmiṃ kho pana samaye anuḷā devī pabbajitukāmā hutvā 
 rañño ārocesi  Rājā tassā vacanaṃ sutvā therametadavoca 
 anuḷā bhante devī pabbajitukāmā pabbājetha nanti  Na mahārāja 
 amhākaṃ mātugāmaṃ pabbājetuṃ kappati pāṭaliputte pana mayhaṃ 
 bhaginī saṅghamittattherī nāma atthi taṃ pakkosāpehi imasmiṃ ca 
 pana mahārāja dīpe purimakānaṃ tiṇṇaṃ sammāsambuddhānaṃ bodhi 
 patiṭṭhāsi amhākaṃpi bhagavato sarasaraṃsijālavisajjanakena bodhinā idha 
 patiṭṭhātabbaṃ tasmā tathā sāsanaṃ pahiṇeyyāsi yathā saṅghamittā 
 bodhiṃ gahetvā āgaccheyyāti  Sādhu bhanteti rājā therassa 
  
  
 page    
 Vacanaṃ sampaṭicchitvā amaccehi saddhiṃ mantetvā ariṭṭhaṃ nāma attano 
 bhāgineyyaṃ āha sakkissasi tvaṃ pāṭaliputtaṃ gantvā mahābodhinā 
 saddhiṃ ayyaṃ saṅghamittattheriṃ ānetunti  Sakkissāmi deva sace me 
 pabbajjaṃ anujānissasīti  Gaccha tāta theriṃ ānetvā pabbajāhīti  
 So rañño ca therassa ca sāsanaṃ gahetvā therassa adhiṭṭhānabalena 
 ekadivaseneva jambukolapaṭṭanaṃ gantvā nāvaṃ abhiruhitvā samuddaṃ 
 atikkamitvā pāṭaliputtameva agamāsi  Anuḷāpi kho devī pañcahi 
 kaññāsatehi pañcahi ca antepurikāsatehi saddhiṃ dasa sīlāni samādayitvā 
 kāsāyāni vatthāni acchādetvā nagarassa ekadese upassayaṃ kārāpetvā 
 nivāsaṃ kappesi  Ariṭṭhopi taṃdivasameva gantvā rañño sāsanaṃ appesi 
 evañca avoca putto te deva mahindatthero evamāha sahāyakassa 
 kira te devānaṃpiyatissassa bhātu jāyā anuḷā nāma devī 
 pabbajitukāmā taṃ pabbājetuṃ ayyaṃ saṅghamittattheriṃ pahiṇatha ayyāyeva 
 ca saddhiṃ mahābodhinti  Therassa sāsanaṃ ārocetvā saṅghamittattheriṃ 
 upasaṅkamitvā evamāha ayye tumhākaṃ bhātā mahindatthero maṃ 
 tumhākaṃ santike pesesi devānaṃpiyatissarañño bhātu jāyā anuḷā 
 devī pañcahi kaññāsatehi pañcahi ca antepurikāsatehi saddhiṃ 
 pabbajitukāmā taṃ kira āgantvā pabbājethāti  Sā tāvadeva 
 turitaturitā rañño santikaṃ gantvā evamāha mahārāja mayhaṃ bhātā 
 mahindatthero evaṃ pahiṇi rañño kira bhātu jāyā anuḷā nāma 
 devī pañcahi kaññāsatehi pañcahi ca antepurikāsatehi saddhiṃ 
  
  
 page    
 Pabbajitukāmā mayhaṃ āgamanaṃ udikkhati icchāmahaṃ mahārāja 
 tambapaṇṇidīpaṃ gantunti  Rājā āha amma puttopi me 
 mahindatthero nattā ca sumanasāmaṇero maṃ chinnahatthaṃ viya karontā 
 tambapaṇṇidīpaṃ gatā tassa mayhaṃ tepi apassantassa uppanno 
 soko tava mukhaṃ passantassa vūpasamati alaṃ amma mā agamāsīti  
 Bhāriyaṃ me mahārāja bhātuno vacanaṃ anuḷāpi khattiyā 
 itthīsahassaparivutā pabbajjāpurekkhārā maṃ paṭimāneti gacchāmahaṃ 
 mahārājāti  Tenahi amma mahābodhiṃ gahetvā gacchāhīti  
      Kuto raññā laddho mahābodhīti  Rājā kira tato pubbe eva 
 dhātuggahaṇatthāya anāgate sumane laṅkādīpaṃ mahābodhiṃ pesetukāmo 
 kathannukho asatthaghātārahaṃ mahābodhiṃ pesessāmīti upāyaṃ apassanto 
 mahādevaṃ nāma amaccaṃ pucchi  So āha santi deva bahū 
 paṇḍitā bhikkhūti  Taṃ sutvā rājā bhikkhusaṅghassa bhattaṃ 
 paṭiyādetvā bhattakiccāvasāne saṅghaṃ pucchi gantabbaṃ nu kho bhante 
 bhagavato mahābodhinā laṅkādīpannoti  Saṅgho moggalīputtatissattherassa 
 bhāraṃ akāsi  Thero gantabbaṃ mahārāja mahābodhinā 
 laṅkādīpanti vatvā bhagavato pañca mahāadhiṭṭhānāti kathesi  
 Katamāni pañca  Bhagavā kira parinibbānamañce nipanno laṅkādīpe 
 mahābodhippatiṭṭhāpanatthāya asokamahārājā mahābodhiṃ gahaṇatthaṃ 
 gamissati tadā mahābodhissa dakkhiṇasākhā sayameva chijjitvā 
 suvaṇṇakaṭāhe patiṭṭhātūti adhiṭṭhāsi  Idamekamadhiṭṭhānaṃ  Tattha 
  
  
 page    
 Patiṭṭhānakāle ca mahābodhi himavalāhakagabbhaṃ pavisitvā tiṭṭhatūti 
 adhiṭṭhāsi  Idaṃ dutiyamadhiṭṭhānaṃ  Sattame divase himavalāhakagabbhato 
 oruyha suvaṇṇakaṭāhe patiṭṭhahanto pattehi ca phalehi ca chabbaṇṇaraṃsiyo 
 muñcatūti adhiṭṭhāsi  Idaṃ tatiyamadhiṭṭhānaṃ  Thūpārāme 
 dakkhiṇakkhakadhātu cetiyamhi patiṭṭhānadivase yamakapāṭihāriyaṃ karotūti 
 adhiṭṭhāsi  Idaṃ catutthamadhiṭṭhānaṃ  Laṅkādīpamhiyeva me 
 doṇamattā dhātuyo mahācetiyamhi patiṭṭhānakāle buddhavesaṃ gahetvā 
 ākāsaṃ abbhuggantvā yamakapāṭihāriyaṃ karontūti adhiṭṭhāsi  Idaṃ 
 pañcamamadhiṭṭhānaṃ  Rājā imāni pañca mahāadhiṭṭhānāni sutvā 
 pasannacitto pāṭaliputtato yāva mahābodhi tāva maggaṃ 
 paṭijaggāpetvā suvaṇṇakaṭāhatthāya bahuṃ suvaṇṇaṃ nīharāpesi  Tāvadeva 
 rañño cittaṃ ñatvā vissukammadevaputto kammāravaṇṇaṃ nimminitvā 
 purato aṭṭhāsi  Rājā taṃ disvā tāta imaṃ suvaṇṇaṃ gahetvā 
 kaṭāhaṃ karohīti āha  Pamāṇaṃ deva jānāthāti  Tvameva tāta 
 ñatvā pamāṇaṃ karohīti  Sādhu deva karissāmīti suvaṇṇaṃ gahetvā 
 attano ānubhāvena hatthena parimajjitvā suvaṇṇakaṭāhaṃ nimmini 
 navahatthaparikkhepaṃ pañcahatthubbedhaṃ tihatthavikkhambhaṃ aṭṭhaṅgulabahalaṃ 
 hatthisoṇḍamūlappamāṇamukhavaṭṭiṃ  Atha rājā sattayojanāyāmāya 
 tiyojanavitthārāya mahatiyā senāya pāṭaliputtato nikkhamitvā 
 ariyasaṅghaṃ ādāya mahābodhisamīpaṃ agamāsi  Senā samussitaddhajapaṭākaṃ 
 nānāratanavicittaṃ anekālaṅkārapaṭimaṇḍitaṃ nānāvidhakusumasamākiṇṇaṃ 
  
  
 page    
 Anekaturiyasaṅghuṭṭhaṃ mahābodhiṃ parikkhipi  Rājā sahassamatte 
 gaṇapāmokkhe mahāthere gahetvā sakalajambudīpe pattābhisekānaṃ rājūnaṃ 
 sahassena attānañca mahābodhiñca parivārāpetvā mahābodhimūle ṭhatvā 
 mahābodhiṃ olokesi  Mahābodhissa khandhañca dakkhiṇamahāsākhāya 
 catuhatthappamāṇaṃ padesañca ṭhapetvā avasesaṃ adassanaṃ agamāsi  
 Rājā taṃ pāṭihāriyaṃ disvā uppannapītipāmujjo ahaṃ bhante 
 imaṃ pāṭihāriyaṃ disvā tuṭṭho mahābodhiṃ dīparajjena pūjemīti 
 bhikkhusaṅghassa vatvā abhisekaṃ adāsi  Tato pupphagandhādīhi pūjetvā 
 tikkhattuṃ padakkhiṇaṃ katvā aṭṭhasu ṭhānesu vanditvā uṭṭhāya 
 añjaliṃ paggayha ṭhatvā saccavacanakiriyāya mahābodhiṃ gaṇhitukāmo 
 bhūmito yāva mahābodhissa dakkhiṇasākhā tāva uccaṃ katvā 
 ṭhapitassa sabbaratanamayapīṭhassa upari suvaṇṇakaṭāhaṃ ṭhapāpetvā ratanapīṭhaṃ 
 āruyha suvaṇṇatulikaṃ gahetvā manosilāya lekhaṃ katvā yadi 
 mahābodhinā laṅkādīpe patiṭṭhātabbaṃ yadi cāhaṃ buddhasāsane 
 nibbematiko bhaveyyaṃ mahābodhi sayameva imasmiṃ suvaṇṇakaṭāhe 
 patiṭṭhātūti saccavacanakiriyamakāsi  Saha saccavacanakiriyāya bodhisākhā 
 manosilāya paricchinnaṭṭhāne chijjitvā gandhakalalapūrassa suvaṇṇakaṭāhassa 
 upari aṭṭhāsi  Tassa ubbedhena dasahattho khandho hoti  
 Catuhatthā pañcamahāsākhā pañcahiyeva phalehi paṭimaṇḍitā  
 Khuddakasākhānaṃ pana sahassaṃ  Atha rājā mūlalekhāya upari tivaṅgule 
 padese aññaṃ lekhaṃ paricchindi  Tato tāvadeva bubbuḷakā hutvā 
  
  
 page    
 Dasa mahāmūlāni nikkhamiṃsu  Puna uparupari tivaṅgule tivaṅgule aññā 
 nava lekhā paricchindi  Tāhipi dasa dasa bubbuḷakā hutvā navutimūlāni 
 nikkhamiṃsu  Paṭhamakā dasa mahāmūlā caturaṅgulamattaṃ nikkhantā  
 Itarepi gavakkhajālasadisaṃ anusibbantā nikkhantā  Ettakaṃ 
 pāṭihāriyaṃ rājā ratanapīṭhamatthake ṭhitoyeva disvā añjaliṃ paggayha 
 mahānādaṃ nadi  Anekāni bhikkhusahassāni sādhukāramakaṃsu  
 Sakalarājasenā unnādinī ahosi  Celukkhepasatasahassāni pavattiṃsu  
 Bhummaṭṭhakadeve ādiṃ katvā yāva brahmakāyikā devā tāva 
 sādhukāraṃ pavattayiṃsu  Rañño imaṃ pāṭihāriyaṃ passantassa pītiyā 
 nirantaraṃ phuṭṭhasarīrassa añjaliṃ paggahetvā ṭhitasseva mahābodhi mūlasatena 
 suvaṇṇakaṭāhe patiṭṭhāsi  Dasa mahāmūlā suvaṇṇakaṭāhatalaṃ 
 āhacca aṭṭhaṃsu  Avasesā navuti anupubbena vaḍḍhanakā hutvā 
 gandhakalale oruyha ṭhitā  Evaṃ suvaṇṇakaṭāhe patiṭṭhitamatte 
 mahābodhimhi mahāpaṭhavī cali  Ākāse devadundubhiyo   phaliṃsu  
 Pabbatānaṃ naccehi devatānaṃ sādhukārehi yakkhānaṃ hiṅkārehi 
 asurānaṃ thutijappehi brahmānaṃ apphoṭanehi meghānaṃ gajjitehi 
 catuppadānaṃ ravehi pakkhīnaṃ virutehi sabbatālāvacarānaṃ sakasakapaṭibhāṇehi 
 paṭhavītalato yāva brahmalokā tāva ekakolāhalamekaninnādaṃ 
 ahosi  Pañcasu sākhāsu phalato phalato chabbaṇṇaraṃsiyo nikkhamitvā 
 sakalacakkavāḷaṃ ratanagopānasīvinaddhaṃ viya kurumānā yāva brahmalokā 
 abbhuggacchiṃsu  Taṃ khaṇato ca pana pabhūti satta divasāni mahābodhi 
  Footnote     devadundubhiyotipi  
  
  
 page    
 Himavalāhakagabbhaṃ pavisitvā aṭṭhāsi  Na koci mahābodhiṃ passati  
 Rājā ratanapīṭhato oruyha satta divasāni mahābodhipūjaṃ kāresi  
 Sattame divase sabbadisāhi himañca raṃsiyo ca āvattitvā 
 mahābodhimeva pavisiṃsu  Vigatahimavalāhake vippasanne cakkavāḷagabbhe 
 mahābodhi paripuṇṇakhandhasākhāpasākho pañcaphalapaṭimaṇḍito 
 suvaṇṇakaṭāhe patiṭṭhitova paññāyittha  Rājā mahābodhiṃ disvā tehi 
 pāṭihāriyehi sañjanitapītipāmujjo sakalajambudīparajjena taruṇamahābodhiṃ 
 pūjessāmīti abhisekaṃ datvā satta divasāni mahābodhiṭṭhāneyeva 
 aṭṭhāsi  Mahābodhi pubbakattikapavāraṇadivase sāyaṇhasamaye paṭhamaṃ 
 suvaṇṇakaṭāhe patiṭṭhahi  Tato himagabbhasattāhaṃ abhisekasattāhañca 
 vītināmetvā kāḷapakkhassa uposathadivase rājā ekadivaseneva 
 pāṭaliputtaṃ pavisitvā kattikajuṇhapakkhassa pāṭipadadivase mahābodhiṃ 
 pācīnamahāsālamūle ṭhapesi  Suvaṇṇakaṭāhe patiṭṭhitadivasato 
 sattarasame divase mahābodhissa abhinavaṅkurā pāturahesuṃ  Te disvāpi 
 pasanno rājā puna mahābodhiṃ rajjena pūjento 
 sakalajambudīpābhisekamadāsi  Sumanasāmaṇero kattikapuṇṇamīdivase dhātuggahaṇatthaṃ 
 gato mahābodhissa kattikacchaṇabhūtaṃ pūjaṃ addasa  
      Evaṃ mahābodhimaṇḍato ānetvā pāṭaliputte ṭhapitaṃ 
 mahābodhiṃ sandhāya āha tenahi amma mahābodhiṃ gahetvā yāhīti  
 Sā sādhūti sampaṭicchi  Rājā mahābodhirakkhaṇatthāya aṭṭhārasa 
 devatākulāni aṭṭha amaccakulāni aṭṭha brāhmaṇakulāni aṭṭha 
  
  
 page    
 Kuṭumbiyakulāni aṭṭha gopakakulāni aṭṭha taracchakulāni aṭṭha ca 
 kāliṅgakulāni datvā udakāsiñcanatthāya aṭṭha suvaṇṇaghaṭe aṭṭha 
 ca rajataghaṭe datvā iminā parivārena mahābodhiṃ gaṅgāya nāvaṃ 
 āropetvā sayaṃpi nagarato nikkhamitvā vijjhāṭaviṃ samatikkamma 
 anupubbena sattahi divasehi tāmbalittiṃ anuppatto  Antarāmagge 
 devanāgamanussā uḷāraṃ mahābodhipūjaṃ akaṃsu  Rājāpi samuddatīre 
 satta divasāni mahābodhiṃ ṭhapetvā sakalajambudīpe mahārajjaṃ adāsi  
 Idamassa tatiyaṃ jambudīparajjasampadānaṃ hoti  Evaṃ mahārajjena 
 pūjetvā migasirassa paṭhamapāṭipadadivase asoko dhammarājā mahābodhiṃ 
 ukkhipitvā galappamāṇaṃ udakaṃ oruyha nāvāyaṃ patiṭṭhapetvā 
 saṅghamittatherimpi saparivāraṃ nāvaṃ āropetvā ariṭṭhaṃ amaccaṃ etadavoca 
 ahaṃ tāta mahābodhiṃ tikkhattuṃ sakalajambudīparajjena pūjetvā 
 galappamāṇaṃ udakaṃ oruyha mama sahāyassa pesesiṃ sopi evameva 
 mahābodhiṃ pūjetūti  Evaṃ sahāyassa sāsanaṃ datvā gacchati vata re 
 dasabalassa sarasaraṃsijālaṃ vimuñcamāno mahābodhirukkhoti kanditvā 
 añjaliṃ paggahetvā assūni pavattayamāno aṭṭhāsi  Sāpi kho 
 mahābodhisamāruḷhā nāvā passato passato mahājanassa mahāsamuddatalaṃ 
 pakkhantā  Mahāsamudde samantā yojanaṃ vīciyo vūpasantā  
 Pañcavaṇṇāni padumāni pupphitāni  Antalikkhe dibbāni turiyāni 
 pavajjiṃsu  Ākāsajalathalarukkhādisannissitāhi devatāhi pavattitā 
 ativiya uḷārā pūjā ahosi  Saṅghamittattherī supaṇṇarūpena 
  
  
 page    
 Mahāsamudde nāgakulāni santāsesi  Te cutrastarūpā nāgā 
 āgantvā taṃ vibhūtiṃ passitvā theriṃ yācitvā mahābodhiṃ nāgabhavanaṃ 
 atiharitvā satta divasāni nāgarajjena pūjetvā puna nāvāya 
 patiṭṭhāpesuṃ  Taṃdivasameva nāvā jambukoḷapaṭṭanaṃ agamāsi  
 Asokamahārājāpi mahābodhiviyogadukkhito kanditvā roditvā yāva 
 dassanavisayaṃ oloketvā paṭinivatti  Devānaṃpiyatisso mahārājāpi kho 
 sumanasāmaṇerassa vacanena migasiramāsassa paṭhamapāṭipadadivasato pabhūti 
 uttaradvārato paṭṭhāya yāva jambukoḷapaṭṭanaṃ tāva maggaṃ sodhāpetvā 
 alaṅkārāpetvā nagarato nikkhamanadivase uttaradvārasamīpe 
 samuddasālavatthusmiṃ ṭhitoyeva tāya vibhūtiyā mahāsamudde 
 āgacchantaṃyeva mahābodhiṃ therassa ānubhāvena disvā tuṭṭhamānaso 
 hutvā nikkhamitvā sabbaṃ maggaṃ pañcavaṇṇehi pupphehi okīrāpento 
 antarantarā pupphaagghiyāni ṭhapento ekāheneva jambukoḷapaṭṭanaṃ 
 gantvā sabbatālāvacaraparivuto pupphadhūpagandhādīhi pūjayamāno 
 galappamāṇaṃ udakaṃ oruyha āgato vata re dasabalassa 
 sarasaraṃsijālavisajjanako mahābodhirukkhoti pasannacitto mahābodhiṃ ukkhipitvā 
 uttamaṅge sirasmiṃ patiṭṭhapetvā mahābodhiṃ parivāretvā āgatehi 
 soḷasahi jātisampannakulehi saddhiṃ samuddato paccuttaritvā samuddatīre 
 mahābodhiṃ ṭhapetvā tīṇi divasāni sakalatambapaṇṇidīparajjena pūjesi  
 Soḷasannaṃ jātisampannakulānaṃ rajjaṃ vicāresi  Atha catutthe divase 
 mahābodhiṃ ādāya uḷāraṃ pūjaṃ kurumāno anupubbena anurādhapuraṃ 
  
  
 page     
 Sampatto  Anurādhapurepi mahāsakkāraṃ katvā cātuddasīdivaseyeva 
 vaḍḍhamānakacchāyāya mahābodhiṃ uttaradvāre pavesetvā nagaramajjhena 
 atiharanto dakkhiṇadvārena nikkhamitvā dakkhiṇadvārato pañcadhanusatike 
 ṭhāne yattha amhākaṃ sammāsambuddho nirodhasamāpattiṃ samāpajjitvā 
 nisīdi purimakā ca tayo sammāsambuddhā samāpattiṃ appetvā nisīdiṃsu 
 yattha kakusandhassa bhagavato mahāsirisabodhi konāgamanassa bhagavato 
 udumbarabodhi kassapasammāsambuddhassa ca nigrodhabodhi patiṭṭhāsi tasmiṃ 
 mahāmeghavanuyyānassa tilakabhūte sumanasāmaṇerassa vacanena paṭhamameva 
 katabhūmiparikamme rājavatthudvārakoṭṭhakaṭṭhāne mahābodhiṃ patiṭṭhāpesi  
 Kathaṃ  Katāni kira bodhiṃ parivāretvā āgatāni soḷasa jātisampannakulāni 
 rājavesaṃ gaṇhiṃsu  Rājā dovārikavesaṃ gaṇhi  Soḷasa 
 kulāni mahābodhiṃ gahetvā oropayiṃsu  Mahābodhi tesaṃ hatthato 
 muttasamanantarameva asītihatthappamāṇaṃ vehāsaṃ abbhuggantvā 
 chabbaṇṇaraṃsiyo muñci  Raṃsiyo sakaladīpaṃ pattharitvā upari brahmalokaṃ 
 āhacca aṭṭhaṃsu  Mahābodhipāṭihāriyaṃ disvā sañjātappasādāni dasa 
 purisasahassāni anupubbavipassanaṃ paṭṭhapetvā arahattaṃ patvā pabbajiṃsu  
 Yāva suriyassatthaṅgamā mahābodhi antalikkhe aṭṭhāsi  Atthamite   pana 
 suriye rohiṇīnakkhattena paṭhaviyaṃ patiṭṭhahi  Saha mahābodhipatiṭṭhānā 
 udakapariyantaṃ katvā mahāpaṭhavī akampi  Patiṭṭhahitvā ca pana 
 mahābodhi satta divasāni himagabbhe sannisīdi  Lokassa adassanaṃ 
 agamāsi  Sattame divase vigatavalāhakaṃ nabhaṃ ahosi  Chabbaṇṇaraṃsiyo 
  Footnote     atthaṅgamitetipi dissati  
  
  
  
 page     
 Jalantā vippharantā nicchariṃsu  Mahābodhissa khandho ca sākhāyo ca 
 pattāni ca pañca phalāni ca dassiṃsu  Mahindatthero ca saṅghamittattherī 
 ca rājā ca saparivārā mahābodhiṭṭhānameva agamaṃsu  
 Yebhuyyena ca sabbe dīpavāsino sannipatiṃsu  Tesaṃ passantānaṃyeva 
 uttarasākhato ekaṃ phalaṃ pacitvā sākhato mucci  Thero hatthaṃ 
 upanāmesi  Phalaṃ therassa hatthe patiṭṭhāsi  Taṃ thero ropaya 
 mahārājāti rañño adāsi  Rājā gahetvā suvaṇṇakaṭāhe 
 madhurapaṃsuṃ ākīritvā gandhakalalaṃ pūretvā ropetvā mahābodhiāsannaṭṭhāne 
 ṭhapesi  Sabbesaṃ passantānaṃyeva catuhatthappamāṇā 
 aṭṭha taruṇabodhirukkhā uṭṭhahiṃsu  Rājā taṃ acchariyaṃ disvā 
 aṭṭha taruṇabodhirukkhe setacchattena pūjetvā abhisekaṃ adāsi  
 Tato ekaṃ bodhirukkhaṃ āgamanakāle mahābodhinā paṭhamapatiṭṭhitokāse 
 jambukoḷapaṭṭane ropayiṃsu  Ekaṃ gavakkabrāhmaṇassa gāmadvāre 
 ekaṃ thūpārāme ekaṃ issaranimmānavihāre ekaṃ  paṭhamacetiyaṭṭhāne 
 rohaṇajanapadamhiyeva candanagāme  Itaresaṃ catunnaṃ phalānaṃ bījehi 
 jāte dvattiṃsa bodhitaruṇe yojaniyaārāmesu patiṭṭhapesuṃ  
      Evaṃ puttanattaparamparāya samantā dīpavāsīnaṃ hitāya sukhāya 
 patiṭṭhite dasabalassa saddhammaddhajabhūte mahābodhimhi anuḷā devī 
 pañcahi kaññāsatehi pañcahi ca antepurikāsatehīti mātugāmasahassena 
 saddhiṃ saṅghamittattheriyā santike pabbajitvā nacirasseva 
  
  
 page     
 Saparivārā arahatte patiṭṭhāsi  Ariṭṭhopi kho rañño bhāgineyyo 
 pañcahi purisasatehi saddhiṃ therassa santike pabbajitvā nacirasseva 
 saparivāro arahatte patiṭṭhāsi  
      Athekadivasaṃ rājā mahābodhiṃ vanditvā therena saddhiṃ thūpārāmaṃ 
 gacchati  Tassa lohapāsādaṭṭhānaṃ sampattassa purisā pupphāni 
 abhihariṃsu  Rājā therassa pupphāni adāsi  Thero pupphehi 
 lohapāsādaṭṭhānaṃ pūjesi  Pupphesu bhūmiyaṃ patitamattesu 
 mahābhūmicālo ahosi  Rājā kasmā bhante bhūmi calitthāti pucchi  
 Imasmiṃ mahārāja okāse saṅghassa anāgate uposathāgāraṃ bhavissati 
 tassetaṃ pubbanimittanti  Rājā puna therena saddhiṃ gacchanto 
 ambaṅgaṇaṭṭhānaṃ sampatto  Tatthassa vaṇṇagandhasampannaṃ 
 atimadhurarasamekaṃ ambapakkaṃ āharīyittha  Rājā taṃ therassa paribhogatthāya 
 adāsi  Thero tattheva paribhuñjitvā idaṃ ettheva ropethāti 
 āha  Rājā taṃ ambaṭṭhiṃ gahetvā tattheva ropetvā udakaṃ 
 āsiñci  Saha ambabījaropanena paṭhavī saṅkampi  Rājā kasmā 
 bhante paṭhavī kampitthāti pucchi  Imasmiṃ mahārāja okāse 
 saṅghassa anāgate ambaṅgaṇannāma sannipātaṭṭhānaṃ bhavissati tassetaṃ 
 pubbanimittanti  Rājā tattha aṭṭha pupphamuṭṭhiyo okīritvā 
 vanditvā puna therena saddhiṃ gacchanto mahācetiyaṭṭhānaṃ patto  
 Tatthassa campakapupphāni abhihariṃsu  Tāni rājā therassa adāsi  
 Thero mahācetiyaṭṭhānaṃ pupphehi pūjetvā vandi  Tāvadeva 
  
  
 page     
 Mahāpaṭhavī saṅkampi  Rājā kasmā bhante paṭhavī kampitthāti 
 pucchi  Imasmiṃ mahārāja okāse anāgate buddhassa bhagavato 
 asadiso mahāthūpo bhavissati tassetaṃ pubbanimittanti  Rājā 
 ahameva karomi bhanteti  Alaṃ mahārāja tumhākaṃ aññaṃ bahu 
 kammaṃ atthi tumhākaṃ pana nattā duṭṭhagāmaṇī abhayo nāma 
 kāressatīti  Atha rājā sace bhante  mayhaṃ nattā karissati 
 kataṃyeva mayāti dvādasahatthaṃ pāsāṇatthambhaṃ āharāpetvā 
 devānaṃpiyatissarañño nattā duṭṭhagāmaṇī abhayo nāma imasmiṃ padese 
 thūpaṃ karotūti akkharāni likhāpetvā patiṭṭhāpetvā theraṃ pucchi 
 patiṭṭhitaṃ nu kho bhante tambapaṇṇidīpe sāsananti  Patiṭṭhitaṃ 
 mahārāja sāsanaṃ mūlāni panassa na tāva otarantīti  Kadā pana 
 bhante mūlāni otiṇṇāni nāma bhavissantīti  Yadā mahārāja 
 tambapaṇṇidīpakānaṃ mātāpitūnaṃ tambapaṇṇidīpe jāto dārako 
 tambapaṇṇidīpe pabbajitvā tambapaṇṇidīpamhiyeva vinayaṃ uggahetvā 
 tambapaṇṇidīpe vācessati tadā sāsanassa mūlāni otiṇṇāni 
 nāma bhavissantīti  Atthi pana bhante īdiso bhikkhūti  Atthi 
 mahārāja mahāariṭṭho bhikkhu paṭibalo etasmiṃ kammeti  Mayā ettha 
 bhante kiṃ kattabbanti  Maṇḍapaṃ mahārāja kātuṃ vaṭṭatīti  
 Sādhu bhanteti rājā meghavaṇṇābhayassa amaccassa pariveṇaṭṭhāne 
 mahāsaṅgītikāle ajātasattumahārājena katamaṇḍapappakāraṃ 
 rājānubhāvena maṇḍapaṃ kāretvā sabbatālāvacare sakasakasippesu 
  
  
 page     
 Payojetvā sāsanassa mūlāni otarantāni passissāmīti 
 anekapurisasahassaparivuto thūpārāmaṃ anuppatto  Tena kho pana samayena 
 thūpārāme aṭṭhasaṭṭhi bhikkhusahassāni sannipatiṃsu  Mahāmahindattherassa 
 āsanaṃ dakkhiṇābhimukhaṃ paññattaṃ hoti  Mahāariṭṭhattherassa 
 dhammāsanaṃ uttarābhimukhaṃ paññattaṃ hoti  Athakho mahāariṭṭhatthero 
 mahindattherena ajjhiṭṭho attano anurūpena pattānukkamena 
 dhammāsane nisīdi  Mahindattherappamukhā aṭṭhasaṭṭhi mahātherā 
 dhammāsanaṃ parivāretvā nisīdiṃsu  Raññopi kaniṭṭhabhātā mattābhayatthero 
 nāma dhuraggāho hutvā vinayaṃ uggaṇhissāmīti pañcahi bhikkhusatehi 
 saddhiṃ mahāariṭṭhattherassa dhammāsanameva parivāretvā nisīdi  
 Avasesāpi bhikkhū sarājikā ca parisā attano attano pattāsane 
 nisīdiṃsu  Athāyasmā mahāariṭṭhatthero tena samayena buddho 
 bhagavā verañjāyaṃ viharati naḷerupucimandamūleti vinayanidānaṃ abhāsi  
 Bhāsite ca panāyasmatā ariṭṭhattherena vinayanidāne ākāsaṃ 
 mahāviravaṃ viravi  Akālavijjulatā nicchariṃsu  Devatā sādhukāraṃ 
 adaṃsu  Mahāpaṭhavī udakapariyantaṃ katvā saṅkampi  Evaṃ anekesu 
 pāṭihāriyesu vattamānesu āyasmā ariṭṭhatthero mahāmahindappamukhehi 
 aṭaṭhasaṭṭhiyā paccekagaṇīhi khīṇāsavamahātherehi tadaññehi ca 
 saṭṭhisahassehi bhikkhūhi parivuto paṭhamakattikapavāraṇādivase 
 thūpārāmamahāvihāramajjhe satthukaruṇādiguṇaparidīpakaṃ bhagavato anusaṭṭhikarānaṃ 
 kāyakammavacīkammavipphanditavinayanaṃ vinayapiṭakaṃ pakāsesi  Pakāsetvā 
  
  
 page     
 Ca yāvatāyukaṃ tiṭṭhamāno bahūnaṃ vācetvā bahūnaṃ hadaye patiṭṭhāpetvā 
 anupādisesāya nibbānadhātuyā parinibbāyi  Tepi kho mahāmahindappamukhā 
 tasmiṃ samāgame 
        aṭṭhasaṭṭhi mahātherā       dhuraggāhā samāgatā 
        paccekagaṇino sabbe       dhammarājassa sāvakā 
        khīṇāsavā vasippattā       tevijjā iddhikovidā 
        uttamatthamabhiññāya         anusāsiṃsu rājino  
        Ālokaṃ dassayitvāna       obhāsetvā mahiṃ imaṃ 
        jalitvā aggikhandhāva       parinibbiṃsu mahesayo  
 Tesaṃ parinibbānato aparabhāge aññepi tesaṃ therānaṃ antevāsikā 
 tissadattakāḷasumanadīghasumanādayo ca mahāariṭṭhattherassa antevāsikānaṃ 
 antevāsikā cāti evaṃ pubbe vuttappakārā ācariyaparamparā imaṃ 
 vinayapiṭakaṃ yāva ajjatanā ānesuṃ  Tena vuttaṃ tatiyasaṅgahato 
 pana uddhaṃ imaṃ dīpaṃ mahindādīhi ābhaṭaṃ mahindato uggahetvā 
 kañci kālaṃ ariṭṭhattherādīhi ābhaṭaṃ tato yāva ajjatanā tesaṃyeva 
 antevāsikaparamparabhūtāya ācariyaparamparāya ābhaṭanti  
      Kattha patiṭṭhitanti  Yesaṃ pālito ca atthato ca anūnaṃ 
 vattati maṇighaṭe pakkhittatelamiva īsakampi na paggharati evarūpesu 
 adhimattasatigatidhitimantesu lajjīsu kukkuccakesu sikkhākāmesa puggalesu 
 patiṭṭhitanti veditabbaṃ  
      Tasmā vinayapatiṭṭhāpanatthaṃ vinayapariyattiyā ānisaṃsaṃ sallakkhetvā 
  
  
 page     
 Sikkhākāmena bhikkhunā vinayo pariyāpuṇitabbo  Tatrāyaṃ 
 vinayapariyattiyā ānisaṃso  Vinayapariyattikusalo hi puggalo sāsane 
 paṭiladdhasaddhānaṃ kulaputtānaṃ mātāpituṭṭhāniyo hoti  Tadāyattā 
 hi nesaṃ pabbajā upasampadā vattānuvattapaṭipatti ācāragocarakusalatā  
 Apicassa vinayapariyattiṃ nissāya attano sīlakkhandho 
 sugutto hoti surakkhito kukkuccappakatānaṃ paṭissaraṇaṃ hoti 
 visārado saṅghamajjhe voharati paccatthike sahadhammena suniggahitaṃ 
 niggaṇhāti saddhammaṭṭhitiyā paṭipanno hoti  Tenāha bhagavā 
 pañcime bhikkhave ānisaṃsā vinayadhare puggale attano sīlakkhandho 
 sugutto hoti surakkhito  pe  Saddhammaṭṭhitiyā paṭipanno 
 hotīti    Ye cāpi saṃvaramūlakā kusalā dhammā vuttā bhagavatā vinayadharo 
 puggalovesaṃ dāyādo vinayamūlakattā tesaṃ dhammānaṃ  Vuttampi 
 hetaṃ bhagavatā vinayo saṃvaratthāya saṃvaro avipaṭisāratthāya 
 avipaṭisāro pāmujjatthāya pāmujjaṃ pītatthāya pīti passaddhatthāya 
 passaddhi sukhatthāya sukhaṃ samādhatthāya samādhi yathābhūtañāṇadassanatthāya 
 yathābhūtañāṇadassanaṃ nibbidatthāya nibbidā virāgatthāya 
 virāgo vimuttatthāya vimatti vimuttiñāṇadassanatthāya vimuttiñāṇadassanaṃ 
 anupādāparinibbānatthāya etadatthā kathā etadatthā 
 mantanā etadatthā upanisā etadatthaṃ sotāvadhānaṃ yadidaṃ 
 anupādā cittassa vimokkhoti    Tasmā vinayapariyattiyā āyogo 
  Footnote     naYu  vi  parivāra             vi  parivāra        
  
  
 page     
 Karaṇīyoti  
      Ettāvatā yā sā vinayasaṃvaṇṇanatthaṃ mātikā ṭhapitā tattha 
            vuttaṃ yena yadā yasmā    dhāritaṃ yena cābhaṭaṃ 
            yattha patiṭṭhitañceta      metaṃ vatvā vidhintatoti 
 imissā tāva gāthāya attho pakāsito  Vinayassa ca 
 bāhiranidānasaṃvaṇṇanā yathādhippāyaṃ saṃvaṇṇitā hotīti  
                       
  
  
 page     
                  Verañjakaṇḍavaṇṇanā 
      { } idāni tenātiādipāṭhassa           atthaṃ nānappakārato 
                    dassayanto karissāmi     vinayassatthavaṇṇananti 
      vuttattā tena samayena buddho bhagavātiādīnaṃ atthavaṇṇanaṃ 
 karissāmi  Seyyathīdaṃ  
      Tenāti aniyamaniddesavacanaṃ  Tassa sarūpena avuttenāpi 
 aparabhāge atthato siddhena yenāti iminā vacanena paṭiniddeso 
 veditabbo  Aparabhāge hi vinayappaññattiyācanahetubhūto āyasmato 
 sārīputtassa parivitakko siddho  Tasmā yena samayena so 
 parivitakko udapādi tena samayena buddho bhagavā verañjāyaṃ viharatīti 
 evamettha sambandho veditabbo  Ayaṃ hi sabbasmiṃpi vinaye yutti 
 yadidaṃ yattha yattha tenāti vuccati tattha tattha pubbe vā 
 pacchā vā atthato siddhena yenāti iminā vacanena paṭiniddeso 
 kātabboti  Tatrīdaṃ mukhamattanidassanaṃ  Tena hi bhikkhave bhikkhūnaṃ 
 sikkhāpadaṃ paññāpessāmi yena sudinno methunaṃ dhammaṃ paṭisevi 
 yasmā paṭisevi tasmā paññāpessāmīti vuttaṃ hoti  Evantāva 
 pubbe atthato siddhena yenāti iminā vacanena paṭiniddeso 
 yujjati  Tena samayena buddho bhagavā rājagahe viharati yena 
 samayena dhaniyo kumbhakāraputto rañño dārūni   adinnaṃ ādiyīti 
 evaṃ pacchā atthato siddhena yenāti iminā vacanena paṭiniddeso 
  Footnote     porāṇaācariyakamatiyā dāranīti padaṃ sarūpavisesanantipi vuccati  
  
  
 page     
 Yujjatīti  Vutto tenāti vacanassa attho  
         Samayenāti ettha pana samayasaddo tāva 
         samavāye khaṇe kāle      samūhe hetudiṭṭhisu 
         paṭilābhe pahāne ca       paṭivedhe ca dissati  
 Tathāhissa appeva nāma svepi upasaṅkameyyāma kālañca samayañca 
 upādāyāti   evamādīsu samavāyo attho  Eko ca kho bhikkhave 
 khaṇo ca samayo ca brahmacariyavāsāyāti   evamādīsu khaṇo 
 attho  Uṇhasamayo pariḷāhasamayoti   evamādīsu kālo  
 Mahāsamayo pavanasminti   evamādīsu samūho  Samayopi kho te 
 bhaddāli apaṭividdho ahosi bhagavāpi kho sāvatthiyaṃ viharati sopi 
 maṃ jānissati bhaddāli nāma bhikkhu satthu sāsane sikkhāya 
 aparipūrīkārīti ayampi kho te bhaddāli samayo apaṭividdho ahosīti   
 evamādīsu hetu  Tena kho pana samayena uggāhamāno paribbājako 
 samaṇamuṇḍikāputto samayappavādake tiṇḍukācire ekasālake mallikāya 
 ārāme paṭivasatīti   evamādīsu diṭṭhi  
         Diṭṭhe dhammeva yo cattho    yo cattho samparāyiko 
         atthābhisamayā dhīro         paṇḍitoti pavuccatīti   
 evamādīsu paṭilābho  Sammāmānābhisamayā antamakāsi dukkhassāti   
  Footnote     dī  Sī             aṅ  aṭṭhaka            vi  mahāvibhaṅga           dī  
  mahā             Ma  Ma                Ma  Ma            saṃ  sa        
  diṭṭhe dhamme ca yo atthoti pāliyaṃ dissati     aṅ  catukka         
  
  
 page     
 Evamādīsu pahānaṃ  Dukkhassa pīḷanaṭṭho saṅkhataṭṭho santāpaṭṭho 
 vipariṇāmaṭṭho abhisamayaṭṭhoti   evamādīsu paṭivedho attho  Idha 
 panassa kālo attho  Tasmā yena kālena āyasmato 
 sārīputtassa vinayappaññattiyācanahetubhūto parivitakko udapādi 
 tena kālenāti evamettha attho daṭṭhabbo  Etthāha atha 
 kasmā yathā suttante ekaṃ samayanti upayogavacanena niddeso kato 
 abhidhamme ca yasmiṃ samaye kāmāvacaranti bhummavacanena tathā 
 akatvā idha tena samayenāti karaṇavacanena niddeso katoti  
 Tattha tathā idha ca aññathā atthasambhavato  Kathaṃ  Suttante 
 tāva accantasayogattho sambhavati  Yaṃ hi samayaṃ bhagavā brahmajālādīsu 
 suttantāni desesi accantameva taṃ samayaṃ karuṇāvihārena 
 vihāsi  Tasmā tadatthajotanatthaṃ tattha upayoganiddeso kato  
 Abhidhamme ca adhikaraṇattho bhāvena bhāvalakkhaṇattho ca sambhavati  
 Adhikaraṇaṃ hi kālattho samūhattho ca samayo tattha vuttānaṃ 
 phassādidhammānaṃ khaṇasamavāyahetusaṅkhātassa samayassa bhāvena tesaṃ 
 bhāvo lakkhiyati  Tasmā tadatthajotanatthaṃ tattha bhummavacanena 
 niddeso kato  Idha pana hetuattho karaṇattho ca sambhavati  
 Yo hi so sikkhāpadappaññattisamayo sārīputtādīhi dūviññeyyo 
 tena samayena hetubhūtena karaṇabhūtena ca sikkhāpadāni paññāpayanto 
 sikkhāpadappaññattihetuñca avekkhamāno bhagavā tattha 
  Footnote     khu  paṭi         
  
  
 page     
 Tattha vihāsi  Tasmā tadatthajotanatthaṃ idha karaṇavacanena niddeso 
 katoti veditabbo  Hoti cettha 
         upayogena bhummena      taṃ taṃ atthamavekkhiya 
         aññattha samayo vutto    karaṇeneva so idhāti  
 Porāṇā pana vaṇṇayanti taṃ samayanti vā tasmiṃ samayeti vā 
 tena samayenāti vā abhilāpamattabhedo esa sabbattha bhummameva 
 atthoti  Tasmā tesaṃ laddhiyā tena samayenāti vuttepi tasmiṃ 
 samayeti attho veditabbo  
      Buddho bhagavāti imesaṃ padānaṃ parato atthaṃ vaṇṇayissāmi  
      Verañjāyaṃ viharatīti ettha pana verañjāti aññatarassa 
 nagarassetaṃ adhivacanaṃ  Tassaṃ verañjāyaṃ  Samīpatthe bhummavacanaṃ  
 Viharatīti avisesena iriyāpathadibbabrahmaariyavihāresu 
 aññataravihārasamaṅgiparidīpanametaṃ  Idha pana ṭhānagamanāsanasayanappabhedesu 
 iriyāpathesu aññatarairiyāpathasamāyogaparidīpanaṃ  Tena ṭhitopi 
 gacchantopi nisinnopi sayānopi bhagavā viharaticceva veditabbo  So hi 
 ekaṃ iriyāpathabādhanaṃ aññena iriyāpathena vicchinditvā aparipatantaṃ 
 attabhāvaṃ harati pavatteti tasmā viharatīti vuccati  
      Naḷerupucimandamūleti ettha naḷeru nāma yakkho  
 Pucimandoti nimbarukkho  Mūlanti samīpaṃ  Ayaṃ hi mūlasaddo mūlāni 
 uddhareyya antamaso usīranāḷamattānipītiādīsu mūlamūle dissati  
 Lobho akusalamūlantiādīsu asādhāraṇahetumhi  Yāva majjhantike 
  
  
 page     
 Kāle chāyā pharati nivāte paṇṇāni patanti ettāvatā 
 rukkhamūlantiādīsu samīpe  Idha pana samīpe adhippeto  Tasmā 
 naḷeruyakkhena adhigahitassa pucimandassa samīpeti evamettha attho 
 daṭṭhabbo  So kira pucimando rammaṇīyo pāsādiko anekesaṃ 
 rukkhānaṃ adhipaccaṃ viya kurumāno tassa nagarassa avidūre gamanāgamanasampanne 
 ṭhāne ahosi  Athakho bhagavā verañjaṃ gantvā paṭirūpe 
 ṭhāne viharanto tassa rukkhassa samīpe heṭṭhābhāge vihāsi  Tena 
 vuttaṃ verañjāyaṃ viharati naḷerupucimandamūleti  Tattha siyā yadi 
 tāva bhagavā verañjāyaṃ viharati naḷerupucimandamūleti na vattabbaṃ 
 atha tattha viharati verañjāyanti na vattabbaṃ na hi sakkā 
 ubhayattha teneva samayena apubbaṃ acarimaṃ viharitunti  Nakhopanetaṃ 
 evaṃ daṭṭhabbaṃ nanu avocumhā samīpatthe bhummavacananti tasmā 
 yathā gaṅgāyamunādīnaṃ samīpe goyūthāni carantāni gaṅgāya caranti 
 yamunāya carantīti vuccanti evamidhāpi yadidaṃ verañjāya samīpe 
 naḷerupucimandamūlaṃ tattha viharanto vuccati verañjāyaṃ viharati 
 naḷerupucimandamūleti  Gocaragāmanidassanatthaṃ hissa verañjāvacanaṃ  
 Pabbajitānurūpanivāsanaṭṭhānanidassanatthaṃ naḷerupucimandamūlavacanaṃ  Tattha 
 verañjākittanena āyasmā upālitthero bhagavatā   gahaṭṭhānuggahakaraṇaṃ 
 dasseti  Naḷerupucimandamūlakittanena pabbajitānuggahakaraṇaṃ  
 Tathā purimena paccayaggahaṇato attakilamathānuyogavivajjanaṃ pacchimena 
 vatthukāmappahānato kāmasukhallikānuyogavivajjanupāyanidassanaṃ  Purimena 
  Footnote     bhagavatotipi dissati  
  
  
 page     
 Ca dhammadesanābhiyogaṃ pacchimena vivekādhimuttiṃ  Purimena karuṇāya 
 upagamanaṃ pacchimena paññāya apagamanaṃ  Purimena sattānaṃ 
 hitasukhanipphādanādhimuttataṃ pacchimena parahitasukhakaraṇe nirupalepanaṃ  
 Purimena dhammikasukhāpariccāganimittaṃ phāsuvihāraṃ pacchimena 
 uttarimanussadhammānuyoganimittaṃ  Purimena manussānaṃ upakārabahulataṃ pacchimena 
 devatānaṃ  Purimena loke jātassa loke saṃvaḍḍhabhāvaṃ pacchimena loke 
 anupalittataṃ  Purimena ekapuggalo bhikkhave loke uppajjamāno 
 uppajjati bahujanahitāya bahujanasukhāya lokānukampāya atthāya 
 hitāya sukhāya devamanussānaṃ katamo ekapuggalo tathāgato arahaṃ 
 sammāsambuddhoti   vacanato yadatthaṃ bhagavā uppanno tadatthaparinipphādanaṃ 
 pacchimena yattha uppanno tadanurūpaṃ vihāraṃ  Bhagavā hi paṭhamaṃ 
 lumbinīvane dutiyaṃ bodhimaṇḍeti lokiyalokuttarāya uppattiyā vaneyeva 
 uppanno tenassa vaneyeva vihāraṃ dassetītievamādinā nayenettha 
 atthayojanā veditabbā  
      Mahatā bhikkhusaṅghena saddhinti ettha mahatāti guṇamahattenapi 
 mahatā saṅkhyāmahattenapi mahatā  So hi bhikkhusaṅgho guṇehipi 
 mahā ahosi yasmā yo tattha pacchimako so sotāpanno  
 Saṅkhyāyapi mahā pañcasatasaṅkhyattā  Bhikkhūnaṃ saṅgho bhikkhusaṅgho  
 Tena bhikkhusaṅghena  Diṭṭhisīlasāmaññasaṅkhātasaṅghāṭena samaṇagaṇenāti 
 attho  Saddhinti ekato  Pañcamattehi bhikkhusatehīti pañca 
  Footnote     aṅ  tika        
  
  
 page     
 Mattā etesanti pañcamattā  Mattāti pamāṇaṃ vuccati  
 Tasmā yathā bhojane mañtaññūti vutte bhojane mattaṃ jānāti 
 pamāṇaṃ jānātīti attho hoti evamidhāpi tesaṃ bhikkhusatānaṃ 
 pañca mattā pañca pamāṇanti evamattho daṭṭhabbo  Bhikkhūnaṃ 
 satāni bhikkhusatāni  Tehi pañcamattehi bhikkhusatehi  Etena yaṃ 
 vuttaṃ mahatā bhikkhusaṅghena saddhinti ettha tassa mahato bhikkhusaṅghassa 
 saṅkhyāmahattaṃ dassitaṃ hoti  Parato panassa nirabbudo hi 
 sārīputta bhikkhusaṅgho nirādīnavo apagatakāḷako suddho sāre 
 patiṭṭhito imesaṃ hi sārīputta pañcannaṃ bhikkhusatānaṃ yo 
 pacchimako so sotāpannoti vacanena guṇamahattaṃ āvibhavissati  
      Assosi kho verañjo brāhmaṇoti assosīti suṇi upalabhi 
 sotadvārasampattavacananigghosānusārena aññāsi  Khoti 
 padapūraṇamatte avadhāraṇatthe vā nipāto  Tattha avadhāraṇatthena 
 assosieva nāssa koci savanantarāyo ahosīti ayamattho veditabbo  
 Padapūraṇena padabyañjanasiliṭṭhatāmattameva  Verañjāyaṃ jāto 
 verañjo  Verañjāyaṃ bhavo verañjo  Verañjā vā assa nivāsoti 
 verañjo  Mātāpitūhi katanāmavasena panāyaṃ udayoti vuccati  
 Brahmaṃ aṇatīti brāhmaṇo  Mante sajjhāyatīti attho  Idameva 
 hi jātibrāhmaṇānaṃ niruttivacanaṃ  Ariyā pana bāhitapāpattā 
 brāhmaṇāti vuccanti  
      Idāni yamatthaṃ verañjo brāhmaṇo assosi taṃ pakāsento 
  
  
 page     
 Samaṇo khalu bho gotamotiādimāha  Tattha samitapāpattā samaṇoti 
 veditabbo  Vuttaṃ hetaṃ bāhitapāpoti brāhmaṇo samitattā 
 samaṇoti vuccatīti  Bhagavā ca anuttarena ariyamaggena samitapāpo  
 Tenassa yathābhuccaguṇādhigatametaṃ nāmaṃ yadidaṃ samaṇoti  Khalūti 
 anussavatthe nipāto  Bhoti brāhmaṇajātikānaṃ jātisamudāgataṃ 
 ālapanamattaṃ  Vuttampi hetaṃ bhovādī nāma so hoti save hoti 
 sakiñcanoti  Gotamoti bhagavantaṃ gottavasena parikitteti  Tasmā 
 samaṇo khalu bho gotamoti ettha samaṇo kira  bho gotamagottoti 
 evamattho daṭṭhabbo  Sakyaputtoti idaṃ pana bhagavato 
 uccākulaparidīpanaṃ  Sakyakulā pabbajitoti saddhāpabbajitabhāvaparidīpanaṃ  
 Kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya 
 pabbajitoti vuttaṃ hoti  Tato paraṃ vuttatthameva  
      Taṃkho panāti itthambhūtākhyānatthe upayogavacanaṃ  Tassa 
 kho pana bhoto gotamassāti attho  Kalyāṇoti 
 kalyāṇaguṇasamannāgato  Seṭṭhoti vuttaṃ hoti  Kittisaddoti kittiyeva 
 thutighoso vā  
      Itipi so bhagavātiādīsu pana ayaṃ tāva yojanā so bhagavā 
 itipi  arahaṃ itipi sammāsambuddho  pe  Itipi bhagavāti  
 Iminā ca iminā ca kāraṇenāti vuttaṃ hoti  Idāni vinayadharānaṃ 
 suttantanayakosallatthaṃ vinayasaṃvaṇṇanārambhe buddhaguṇapaṭisaṃyuttāya 
 dhammiyā kathāya cittasampahaṃsanatthañca etesaṃ padānaṃ vitthāranayena 
  
  
 page     
 Vaṇṇanaṃ karissāmi  Tasmā yaṃ vuttaṃ so bhagavā itipi arahantiādi 
 tattha ārakattā arīnaṃ arānañca hatattā paccayādīnaṃ 
 arahattā pāpakaraṇe rahābhāvāti imehi tāva kāraṇehi so 
 bhagavā arahanti veditabbo  Ārakā hi so sabbakilesehi 
 suvidūravidūre ṭhito maggena savāsanānaṃ kilesānaṃ viddhaṃsitattāti 
 ārakattā arahaṃ  Te cānena kilesārayo maggena hatāti 
 arīnaṃ hatattāpi arahaṃ  Yaṃ cetaṃ avijjābhavataṇhāmayanābhi 
 puññādiabhisaṅkhārāraṃ jarāmaraṇanemi āsavasamudayamayena akkhena vijjhitvā 
 tibhavarathe samāyojitaṃ anādikālappavattaṃ saṃsāracakkaṃ tassānena 
 bodhimaṇḍe viriyapādehi sīlapaṭhaviyaṃ patiṭṭhāya saddhāhatthena kammakkhayakaraṃ 
 ñāṇapharasuṃ gahetvā sabbe arā hatāti arānaṃ hatattāpi arahaṃ  
 Athavā saṃsāracakkanti anamataggasaṃsāravaṭṭaṃ vuccati  Tassa ca avijjā 
 nābhi mūlakattā jarāmaraṇaṃ nemi pariyosānattā sesā dasa dhammā 
 arā avijjāmūlakattā jarāmaraṇapariyantattā ca  Tattha dukkhādīsu 
 aññāṇaṃ avijjā  Kāmabhave ca avijjā kāmabhave saṅkhārānaṃ 
 paccayo hoti  Rūpabhave avijjā rūpabhave saṅkhārānaṃ paccayo 
 hoti  Arūpabhave avijjā arūpabhave saṅkhārānaṃ paccayo hoti  
 Kāmabhave saṅkhārā kāmabhave paṭisandhiviññāṇassa paccayā honti  
 Esa nayo itaresu  Kāmabhave paṭisanadhiviññāṇaṃ kāmabhave nāmarūpassa 
 paccayo hoti  Tathā rūpabhave  Arūpabhave nāmasseva paccayo 
 hoti  Kāmabhave nāmarūpaṃ kāmabhave saḷāyatanassa paccayo hoti  
  
  
 page     
 Rūpabhave nāmarūpaṃ rūpabhave tiṇṇaṃ āyatanānaṃ paccayo hoti  
 Arūpabhave nāmaṃ arūpabhave ekassāyatanassa paccayo hoti  Kāmabhave 
 saḷāyatanaṃ kāmabhave chabbidhassa phassassa paccayo hoti  Rūpabhave 
 tīṇi āyatanāni rūpabhave tiṇṇaṃ phassānaṃ  Arūpabhave ekamāyatanaṃ 
 arūpabhave ekassa phassassa paccayo hoti  Kāmabhave cha phassā 
 kāmabhave channaṃ vedanānaṃ paccayā honti  Rūpabhave tayo tattheva 
 tissannaṃ  Arūpabhave eko phasso tattheva ekissā vedanāya 
 paccayo hoti  Kāmabhave cha vedanā kāmabhave channaṃ taṇhākāyānaṃ 
 paccayā honti  Rūpabhave tisso tattheva tiṇṇaṃ  Arūpabhave ekā 
 vedanā arūpabhave ekassa taṇhākāyassa paccayo hoti  Tattha tattha 
 sā sā taṇhā tassa tassa upādānassa  Upādānādayo bhavādīnaṃ  
 Kathaṃ  Idhekacco kāme paribhuñjissāmīti kāmūpādānapaccayā kāyena 
 duccaritaṃ carati vācāya duccaritaṃ carati manasā duccaritaṃ carati 
 duccaritapāripūriyā apāye uppajjati  Tatthassa upapattihetubhūtaṃ kammaṃ 
 kammabhavo khandhānaṃ nibbatti jāti paripāko jarā bhedo 
 maraṇaṃ  Aparo saggasampattiṃ anubhavissāmīti tatheva sucaritañcarati 
 sucaritapāripūriyā sagge uppajjati  Tatthassa upapattihetubhūtaṃ 
 kammaṃ kammabhavoti soeva nayo  Aparo pana brahmaloke 
 sampattiṃ anubhavissāmīti kāmūpādānapaccayā mettaṃ bhāveti karuṇaṃ 
 muditaṃ upekkhaṃ bhāveti bhāvanāpāripūriyā brahmaloke nibbattati  
 Tatthassa nibbattihetubhūtaṃ kammaṃ kammabhavoti soyeva nayo  Aparo 
  
  
 page     
 Arūpabhave sampattiṃ anubhavissāmīti tatheva ākāsānañcāyatanādisamāpattiyo 
 bhāveti bhāvanāpāripūriyā tattha tattha nibbattati  
 Tatthassa nibbattihetubhūtaṃ kammaṃ kammabhavo kammanibbattā khandhā 
 upapattibhavo khandhānaṃ nibbatti jāti paripāko jarā bhedo 
 maraṇanti  Esa nayo sesūpādānamūlikāsupi yojanāsu  Evamayaṃ 
 avijjā hetu saṅkhārā hetusamuppannā ubhopete hetusamuppannāti 
 paccayapariggahe paññā dhammaṭṭhitiññāṇaṃ  Atītampi addhānaṃ 
 anāgatampi addhānaṃ avijjā hetu saṅkhārā hetusamuppannā ubhopete 
 hetusamuppannāti paccayapariggahe paññā dhammaṭṭhitiññāṇanti  
 Etena nayena sabbapadāni vitthāretabbāni  Tattha avijjāsaṅkhārā 
 eko saṅkhepo  Viññāṇanāmarūpasaḷāyatanaphassavedanā eko  
 Taṇhūpādānabhavā eko  Jātijarāmaraṇaṃ eko  Purimasaṅkhepo cettha 
 atīto addhā  Dve majjhimā paccuppanno  Jātijarāmaraṇaṃ 
 anāgato  Avijjāsaṅkhāraggahaṇena cettha taṇhūpādānabhavā gahitāva 
 hontīti ime pañca dhammā atīte kammavaṭṭaṃ  Viññāṇādayo pañca 
 etarahi vipākavaṭṭaṃ  Taṇhūpādānabhavaggahaṇena avijjāsaṅkhārā 
 gahitāva hontīti ime pañca dhammā etarahi kammavaṭṭaṃ  
 Jātijarāmaraṇāpadesena viññāṇādīnaṃ niddiṭṭhattā ime pañca dhammā 
 āyatiṃ vipākavaṭṭaṃ  Te ākārato vīsatividhā honti  
 Saṅkhāraviññāṇānañcettha antarā eko sandhi  Vedanātaṇhānamantarā 
 eko  Bhavajātīnamantarā ekoti  Iti bhagavā etaṃ catasaṅkhepaṃ 
  
  
 page     
 Tiyaddhaṃ vīsatākāraṃ tisandhiṃ paṭiccasamuppādaṃ sabbākārato jānāti 
 passati aññāti paṭivijjhati  Taṃ ñātaṭṭhena ñāṇaṃ pajānanaṭṭhena 
 paññā  Tena vuccati paccayapariggahe paññā dhammaṭṭhitiññāṇanti  
 Iminā dhammaṭṭhitiññāṇena bhagavā te dhamme yathābhūtaṃ ñatvā 
 tesu nibbindanto virajjanto vimuccanto vuttappakārassa imassa 
 saṃsāracakkassa are hani vihani viddhaṃsesi  Evampi arānaṃ 
 hatattāpi arahaṃ  Aggadakkhiṇeyyattā ca cīvarādipaccaye arahati 
 pūjāvisese ca  Teneva uppanne tathāgate yekeci mahesakkhā 
 devamanussā na te aññattha pūjaṃ karonti  Tathāhi brahmā 
 sahampati sinerumattena ratanadāmena tathāgataṃ pūjesi  Yathābalañca 
 aññe devā manussā ca bimbisārakosalarājādayo  Parinibbutampi 
 ca bhagavantaṃ uddissa channavutikoṭidhanaṃ vissajjetvā asokamahārājā 
 sakalajambudīpe caturāsītivihārasahassāni patiṭṭhāpesi  Ko pana 
 vādo aññesaṃ pūjāvisesānanti paccayādīnaṃ arahattāpi arahaṃ  
 Yathā ca loke keci paṇḍitamānino bālā asilokabhayena raho 
 pāpaṃ karonti evamesa na kadāci karotīti pāpakaraṇe rahābhāvatopi 
 arahaṃ  Hoti cettha 
        ārakattā ca hatattā        kilesārīna so muni 
        hatasaṃsāracakkāro           paccayādīnamāraho   
        na raho karoti pāpāni       arahantena vuccatīti  
      Sammā sāmañca sabbadhammānaṃ buddhattā pana 
  Footnote     paccayādīna cāraho  
  
  
 page     
 Sammāsambuddho  Tathāhesa sabbadhamme sammāsambuddho abhiññeyye 
 dhamme abhiññeyyato buddho pariññeyye dhamme pariññeyyato 
 buddho pahātabbe dhamme pahātabbato buddho sacchikātabbe 
 dhamme sacchikātabbato buddho bhāvetabbe dhamme bhāvetabbato 
 buddho  Tenevāha 
        abhiññeyyaṃ abhiññātaṃ    bhāvetabbañca bhāvitaṃ 
        pahātabbaṃ pahīnamme     tasmā buddhosmi brāhmaṇāti    
 Apica cakkhuṃ dukkhasaccaṃ tassa mūlakāraṇabhāvena taṃsamuṭṭhāpikā 
 purimataṇhā samudayasaccaṃ ubhinnamappavatti nirodhasaccaṃ nirodhappajānanā 
 paṭipadā maggasaccanti evaṃ ekekapaduddhārenāpi sabbadhamme sammā 
 sāmañca buddho  Esa nayo sotaghānajivhākāyamanesu  
 Eteneva nayena rūpādīni cha āyatanāni cakkhuviññāṇādayo cha 
 viññāṇakāyā cakkhusamphassādayo cha phassā cakkhusamphassajāvedanādayo 
 cha vedanā rūpasaññādayo cha saññā rūpasañcetanādayo cha 
 cetanā rūpataṇhādayo cha taṇhākāyā rūpavitakkādayo cha vitakkā 
 rūpavicārādayo cha vicārā rūpakkhandhādayo pañcakkhandhā dasa kasiṇāni 
 dasa asubhāni dasa anussatiyo uddhumātakasaññādivasena dasa 
 saññā kesādayo dvattiṃsākārā dvādasāyatāni aṭṭhārasa dhātuyo 
 kāmabhavādayo nava bhavā paṭhamādīni cattāri jhānāni mettābhāvanādayo 
 catasso appamaññāyo ākāsānañcāyatanādikā catasso 
  Footnote     khu  su         
  
  
 page     
 Arūpasamāpattiyo paṭilomato jarāmaraṇādīni anulomato avijjādīni 
 paṭiccasamuppādaṅgāni ca yojetabbāni  Tatrāyaṃ ekapadayojanā  
 Jarāmaraṇaṃ dukkhasaccaṃ jāti samudayasaccaṃ ubhinnampi nissaraṇaṃ nirodhasaccaṃ 
 nirodhappajānanā paṭipadā maggasaccanti evaṃ ekekapaduddhārena 
 sabbadhamme sammā sāmañca buddho anubuddho paṭividdho  Tena 
 vuttaṃ sammā sāmañca sabbadhammānaṃ buddhattā pana sammāsambuddhoti  
      Vijjāhi ca pana caraṇena ca sampannattā vijjācaraṇasampanno  
 Tattha vijjāti tissopi vijjā aṭṭhapi vijjā  Tisso bhayabheravasutte 
 vuttanayeneva veditabbā  Aṭṭha ambaṭṭhasutte  Tatra hi 
 vipassanāñāṇena manomayiddhiyā ca saha cha abhiññā pariggahetvā 
 aṭṭha vijjā vuttā  Caraṇanti sīlasaṃvaro indriyesu guttadvāratā 
 bhojane mattaññutā jāgariyānuyogo satta saddhammā cattāri 
 jhānānīti ime paṇṇarasa dhammā veditabbā  Imeyeva hi 
 paṇṇarasa dhammā yasmā etehi carati ariyasāvako gacchati 
 amataṃ disaṃ tasmā caraṇanti vuttā  Yathāha  Idha mahānāma 
 ariyasāvako sīlavā hotīti    Vitthāro  Bhagavā imāhi vijjāhi 
 iminā ca caraṇena samannāgato tena vuccati vijjācaraṇasampannoti  
 Tattha vijjāsampadā bhagavato sabbaññutaṃ pūretvā ṭhitā  
 Caraṇasampadā mahākāruṇikataṃ  So sabbaññutāya sabbasattānaṃ 
  Footnote     Ma  Ma        
  
  
 page     
 Atthānatthaṃ ñatvā mahākāruṇikatāya anatthaṃ parivajjetvā atthe 
 niyojeti yathātaṃ vijjācaraṇasampanno  Tenassa sāvakā supaṭipannā 
 honti no duppaṭipannā vijjācaraṇavipannānaṃ sāvakā attantapādayo viya  
      Sobhanagamanattā sundaraṃ ṭhānaṃ gatattā sammā gatattā sammā 
 ca gadattā sugato  Gamanampi hi gatanti vuccati  Tañca bhagavato 
 sobhaṇaṃ parisuddhamanavajjaṃ  Kiṃ pana tanti  Ariyamaggo  Tena 
 hesa gamanena khemaṃ disaṃ asajjamāno gatoti sobhanagamanattā sugato  
 Sundarañcesa ṭhānaṃ gato amataṃ nibbānanti sundaraṃ ṭhānaṃ gatattāpi 
 sugato  Sammā ca gatoti sugato tena tena maggena pahīne kilese puna 
 apaccāgacchanto  Vuttañcetaṃ sotāpattimaggena ye kilesā pahīnā 
 te kilese na puneti na pacceti na paccāgacchatīti sugato  pe  
 Arahattamaggena ye kilesā pahīnā te kilese na puneti na pacceti 
 na paccāgacchatīti sugatoti  Sammā vā gato dīpaṅkarapādamūlato 
 pabhūti yāva bodhimaṇḍā tāva samattiṃsapāramipūritāya sammāpaṭipattiyā 
 sabbalokassa hitasukhameva karonto sassataṃ ucchedaṃ kāmasukhaṃ 
 attakilamathanti ime ca ante anupagacchanto gatoti sammā gatattāpi 
 sugato  Sammā cesa gadati yuttaṭṭhāne yuttameva vācaṃ bhāsatīti 
 sammā gadattāpi sugato  Tatrīdaṃ sādhakasuttaṃ yaṃ tathāgato vācaṃ 
 jānāti abhūtaṃ atacchaṃ anatthasaṃhitaṃ sā ca paresaṃ appiyā amanāpā 
 na taṃ tathāgato vācaṃ bhāsati yampi tathāgato vācaṃ jānāti bhataṃ 
  
  
 page     
 Tacchaṃ anatthasaṃhitaṃ sā ca paresaṃ appiyā amanāpā tampi 
 tathāgato vācaṃ na bhāsati yañca kho tathāgato vācaṃ jānāti bhūtaṃ 
 tacchaṃ atthasaṃhitaṃ sā ca paresaṃ appiyā amanāpā tatra kālaññū 
 tathāgato hoti tassā vācāya veyyākaraṇāya yampi tathāgato 
 vācaṃ jānāti abhūtaṃ atacchaṃ anatthasaṃhitaṃ sā ca paresaṃ piyā 
 manāpā na taṃ tathāgato vācaṃ bhāsati yampi tathāgato vācaṃ 
 jānāti bhūtaṃ tacchaṃ anatthasaṃhitaṃ sā ca paresaṃ piyā manāpā tampi 
 tathāgato vācaṃ na bhāsati yañca kho tathāgato vācaṃ jānāti bhūtaṃ 
 tacchaṃ atthasaṃhitaṃ  sā ca paresaṃ piyā manāpā tatra kālaññū 
 tathāgato hoti tassā vācāya veyyākaraṇāyāti    Evaṃ sammā 
 gadattāpi sugato veditabbo  
      Sabbathā viditalokattā pana lokavidū  So hi bhagavā 
 sabhāvato samudayato nirodhato nirodhūpāyatopi sabbathā lokaṃ avedi 
 aññāsi paṭivijjhi  Yathāha  Yattha kho āvuso na jāyati 
 na jiyyati na miyyati na cavati na uppajjati nāhantaṃ gamanena 
 lokassantaṃ ñāteyyaṃ diṭṭheyyaṃ patteyyanti vadāmi na cāhaṃ āvuso 
 appatvāva lokassantaṃ dukkhassa antakiriyaṃ vadāmi apicāhaṃ 
 āvuso imasmiṃyeva byāmamatte kalevare sasaññamhi samanake lokañca 
 paññāpemi lokasamudayañca lokanirodhañca lokanirodhagāminiñca 
 paṭipadaṃ 
  Footnote     Ma  Ma        
  
  
 page     
        Gamanena na pattabbo         lokassanto kudācanaṃ 
        na ca appatvā lokassantaṃ     dukkhā atthi pamocanaṃ  
                Tasmā have lokavidū sumedho 
                lokantagū vūsitabrahmacariyo 
                lokassa antaṃ samitā viñātā 
                nāsiṃsatī lokamimaṃ parañcāti    
 Apica tayo lokā saṅkhāraloko sattaloko okāsalokoti  Tatra 
 eko loko sabbe sattā āhāraṭṭhitikāti   āgataṭṭhāne 
 saṅkhāraloko veditabbo  Sassato lokoti vā asassato lokoti   vā 
 āgataṭṭhāne sattaloko  
      Yāvatā candimasuriyā pariharanti    disā bhanti virocanā 
      tāva sahassadhā loko          ettha te vattate vasoti    
 Āgataṭṭhāne okāsaloko  Tampi bhagavā sabbathā avedi  
 Tathāhissa eko loko sabbe sattā āhāraṭṭhitikā dve lokā 
 nāmañca rūpañca tayo lokā tisso vedanā cattāro lokā 
 cattāro āhārā pañca lokā pañcupādānakkhandhā cha lokā 
 cha ajjhattikāni āyatanāni satta lokā satta viññāṇaṭṭhitiyo 
 aṭṭha lokā aṭṭha lokadhammā nava lokā nava sattāvāsā dasa 
 lokā dasāyatanāni dvādasa lokā dvādasāyatanāni aṭṭhārasa 
  Footnote     aṅ  catukka        pāliyampana vusitabrahmacariyo  samitāvi ñatvāti dissati  
     khu  paṭi              Ma  Ma              Ma  Ma         
  
  
 page     
 Lokā aṭṭhārasa dhātuyoti   ayaṃ saṅkhāralokopi sabbathā vidito  
 Yasmā panesa sabbesampi sattānaṃ āsayaṃ jānāti anusayaṃ jānāti 
 caritaṃ jānāti adhimuttiṃ jānāti aparajakkhe mahārajakkhe tikkhindriye 
 mudindriye svākāre dvākāre suviññāpaye duviññāpaye bhabbe 
 abhabbe satte jānāti tasmāssa sattalokopi sabbathā vidito  
 Yathā ca sattaloko evaṃ okāsalokopi  Tathāhesa ekaṃ cakkavāḷaṃ 
 āyāmato ca vitthārato ca yojanānaṃ dvādasasatasahassāni tīṇi 
 sahassāni cattāri satāni paññāsañca yojanāni parikkhepato 
        sabbaṃ satasahassāni       chattiṃsa parimaṇḍalaṃ 
        dasañceva sahassāni      aḍḍhuḍḍhāni satāni ca 
 tattha   duve satasahassāni       cattāri nahutāni ca 
        ettakaṃ bahalattena      saṅkhātāyaṃ vasundharā  
 Tassāeva   sandhārakaṃ 
        cattāri satasahassāni     aṭṭheva nahutāni ca 
        ettakaṃ bahalattena      jalaṃ vāte patiṭṭhitaṃ  
 Tassāpi sandhārako 
        nava satasahassāni        māluto nabhamuggato 
        saṭṭhiñceva sahassāni     esā lokassa saṇṭhiti  
 Evaṃ saṇṭhite cettha yojanānaṃ 
        caturāsītisahassāni       ajjhogāḷho mahaṇṇave 
        accuggato tāvadeva     sineru pabbatuttamo  
  Footnote     khu  paṭi               tassāyevātipi dissati  
  
  
 page     
          Tato upaḍḍhupaḍḍhena        pamāṇena yathākkamaṃ 
          ajjhogāḷhuggatā dibbā    nānāratanacittitā   
          yugandharo isindharo        karaviko sudassano 
          nemindharo vinattako       assakaṇṇo girībrahā 
          ete satta mahāselā     sinerussa samantato 
          mahārājānamāvāsā       devayakkhanisevitā 
          yojanānaṃ satānucco       himavā pañca pabbato 
          yojanānaṃ sahassāni        tīṇi āyatavitthato 
          caturāsītisahassehi         kūṭehi paṭimaṇḍito  
          Tipañcayojanakkhandha        parikkhepā nagavhayā 
          paññāsayojanakkhandha       sākhāyāmā samantato 
          satayojanavitthiṇṇā         tāvadeva ca uggatā 
          jambū yassānubhāvena       jambudīpo pakāsito  
          Dve asītisahassāni        ajjhogāḷho mahaṇṇave 
          accuggato tāvadeva       cakkavāḷasiluccayo 
          parikkhipitvā taṃ sabbaṃ       lokadhātumayaṃ ṭhito  
 Tattha candamaṇḍalaṃ ekūnapaññāsayojanaṃ  Suriyamaṇḍalaṃ paññāsayojanaṃ  
 Tāvatiṃsabhavanaṃ dasasahassayojanaṃ  Tathā asurabhavanaṃ avīcimahānirayo 
 jambudīpo ca  Aparagoyānaṃ sattasahassayojanaṃ  Tathā 
 pubbevidehaṃ  Uttarakuru aṭṭhasahassayojanaṃ  Ekameko cettha 
  Footnote     nānāratanacittakātipi dissati       karavīkotipi dissati  
  
  
 page     
 Mahādīpo pañcasatapañcasataparittadīpaparivāro  Taṃ sabbampi ekaṃ 
 cakkavāḷaṃ ekā lokadhātu tadantaresu lokantarikanirayo   evaṃ 
 anantāni cakkavāḷāni anantā lokadhātuyo bhagavā anantena 
 buddhañāṇena avedi aññāsi paṭivijjhi  Evamassa okāsalokopi 
 sabbathā vidito  Evampi sabbathā viditalokattā lokavidū  
      Anuttaroti attano pana guṇehi visiṭṭhatarassa kassaci abhāvā 
 natthi etassa uttaroti anuttaro  Tathāhesa sīlaguṇenāpi 
 sabbalokaṃ abhibhavati samādhipaññāvimuttivimuttiññāṇadassanaguṇenāpi  
 Sīlaguṇenāpi asamo asamasamo apaṭimo apaṭibhāgo apaṭipuggalo 
  pe  Vimuttiññāṇadassanaguṇenāpi  Yathāha  Nakho panāhaṃ 
 bhikkhave samanupassāmi sadevake loke  pe  Sadevamanussāya attanā 
 sīlasampannataranti    Vitthāro  Evaṃ aggappasādasuttādīni na me 
 ācariyo atthīti   ādikā gāthāyo ca vitthāretabbā  Purisadamme 
 sāretīti purisadammasārathi dameti vinetīti vuttaṃ hoti  Tattha 
 purisadammāti adantā dametuṃ yuttā tiracchānapurisāpi manussapurisāpi 
 amanussapurisāpi  Tathāhi bhagavatā tiracchānapurisāpi apalālo 
 nāgarājā cūḷodaro mahodaro aggisikho dhūmasikho ālavāḷo 
 nāgarājā dhanapālako hatthītievamādayo damitā nibbisā katā saraṇesu 
 ca sīlesu ca patiṭṭhāpitā  Manussapurisāpi saccakaniggaṇṭhaputta 
 ambaṭṭhamāṇavapokkharasātisoṇadaṇḍakūṭadantādayo  
  Footnote     lokantariyanirayātipi         saṃ  sa            Ma mū         
  
  
 page     
 Amanussāpurisāpi āḷavakasūcilomakharalomayakkhasakkadevarājādayo damitā vinītā 
 vicitrehi vinayanūpāyehi  Ahaṃkho kesi purisadamme saṇhenapi 
 vinemi pharusenapi vinemi saṇhapharusenapi vinemīti   idañcettha suttaṃ 
 vitthāretabbaṃ  Athavā anuttaro purisadammasārathīti ekamevidaṃ 
 atthapadaṃ  Bhagavā hi tathā purisadamme sāreti yathā ekapallaṅkeneva 
 nisinnā aṭṭha disā asajjamānā dhāvanti tasmā anuttaro 
 purisadammasārathīti vuccati  Hatthidamakena bhikkhave hatthidammo sārito 
 ekaṃyeva disaṃ dhāvatīti   idañcettha suttaṃ vitthāretabbaṃ  
      Diṭṭhadhammikasamparāyikaparamatthehi yathārahaṃ anusāsatīti satthā  
 Apica satthāti bhagavā satthavāho  Yathā satthavāho satthe 
 kantāraṃ tāreti corakantāraṃ tāreti vāḷakantāraṃ tāreti 
 dubbhikkhakantāraṃ tāreti nirudakakantāraṃ tāreti uttāreti nittāreti 
 pattāreti khemantabhūmiṃ sampāpeti evameva bhagavā satthā 
 satthavāho satte kantāraṃ tāreti jātikantāraṃ tāretītiādinā   
 niddesanayena cettha attho veditabbo  Devamanussānanti 
 devānañca manussānañca  Ukkaṭṭhaparicchedavasenetaṃ vuttaṃ 
 bhabbapuggalaparicchedavasena ca  Bhagavā pana tiracchānagatānampi 
 anusāsanappadānena satthāyeva  Tepi hi bhagavato dhammassavanena 
 upanissayasampattiṃ patvā tāyaeva upanissayasampattiyā dutiye vā 
 tatiye vā attabhāve maggaphalabhāgino honti  Maṇḍūkadevaputtādayo 
  Footnote     aṅ  cakukka              Ma  u             khu  cū         
  
  
 page     
 Cettha nidassanaṃ  Bhagavati kira gaggarāya pokkharaṇiyā tīre 
 campānagaravāsīnaṃ dhammaṃ desayamāne eko maṇḍūko bhagavato sare 
 nimittaṃ aggahesi  Taṃ eko vacchapālako daṇḍamolubbha tiṭṭhanto 
 sīse sannirumhitvā   aṭṭhāsi  So tāvadeva kālaṃ katvā 
 tāvatiṃsabhavane dvādasayojanike kanakavimāne nibbatti suttappabuddho 
 viya  Tattha accharāsaṅghaparivutaṃ attānaṃ disvā are ahampi nāma 
 idha nibbatto kinnukho kammaṃ akāsinti āvajjento na aññaṃ 
 kiñci addasa aññatra bhagavato sare nimittaggāhā  So tāvadeva 
 saha vimānena āgantvā bhagavato pāde sirasā vandi  Bhagavā 
 jānantova pucchi 
        ko me vandati pādāni       iddhiyā yasasā jalaṃ 
        abhikkantena vaṇṇena         sabbā obhāsayaṃ disāti  
        Maṇḍūkohaṃ pure āsiṃ         udake vārigocaro 
        tava dhammaṃ suṇantassa          avadhi vacchapālakoti  
 Bhagavā tassa dhammaṃ desesi  Caturāsītiyā pāṇasahassānaṃ 
 dhammābhisamayo ahosi  Devaputtopi sotāpattiphale patiṭṭhāya sitaṃ 
 katvā pakkāmīti  
      Yaṃ pana kiñci atthi ñeyyaṃ nāma sabbassa buddhattā 
 vimokkhantikaññāṇavasena buddho  Yasmā vā cattāri saccāni 
 attanāpi bujjhi aññepi satte bodhesi tasmā evamādīhipi 
 kāraṇehi buddho  Imassapitthassa viññāpanatthaṃ bujjhitā 
  Footnote     sannirumbhitvātipi  
  
  
 page     
 Saccānīti buddho bodhetā pajāyāti buddhoti   evaṃ pavatto 
 sabbopi niddesanayo paṭisambhidānayo vā vitthāretabbo  
      Bhagavāti idaṃ panassa guṇavisiṭṭhasattuttamagarugāravādhivacanaṃ  
 Tenāhu porāṇā 
        bhagavāti vacanaṃ seṭṭhaṃ      bhagavāti vacanamuttamaṃ 
        garugāravayutto so       bhagavā tena vuccatīti  
 Catubbidhaṃ hi nāma āvatthikaṃ liṅgikaṃ nemittakaṃ adhiccasamuppannanti  
 Adhiccasamuppannaṃ nāma lokiyavohārena yādicchakanti vuttaṃ hoti  Tattha 
 vaccho damo balivaddoti evamādi āvatthikaṃ  Daṇḍī chattī sikhī 
 karīti evamādi liṅgikaṃ  Tevijjo chaḷabhiññoti evamādi nemittakaṃ  
 Sirivaḍḍhako dhanavaḍḍhakoti evamādi vacanatthamanapekkhitvā pavattaṃ 
 adhiccasamuppannaṃ  Idaṃ pana bhagavāti nāmaṃ nemittakaṃ na mahāmāyāya 
 na suddhodanamahārājena na asītiññātisahassehi kataṃ na sakkasantusitādīhi 
 devatāvisesehi  Vuttaṃ cetaṃ dhammasenāpatinā bhagavāti netaṃ nāmaṃ 
 mātarā kataṃ  pe  Vimokkhantikametaṃ buddhānaṃ bhagavantānaṃ bodhiyā 
 mūle saha sabbaññutaññāṇassa paṭilābhā sacchikā paññatti yadidaṃ 
 bhagavāti    Yaṃ guṇanemittakañcetaṃ nāmaṃ tesaṃ guṇānaṃ pakāsanatthaṃ 
 imaṃ gāthaṃ vadanti 
                  bhagī bhajī bhāgī vibhattavā iti 
                  akāsi bhagganti garūti bhāgyavā 
  Footnote     khu  cū         khu  paṭi              khu  cū        
  
  
 page     
                    Bahūni ñāyehi subhāvitattano 
                    bhavantago so bhagavāti vuccatīti  
 Niddese vuttanayeneva cettha tesaṃ tesaṃ padānamattho daṭṭhabbo  
 Ayaṃ pana aparo nayo  
        Bhāgyavā bhaggavā yutto      bhaggehi ca vibhattavā 
        bhattavā vantagamano          bhavesu bhagavā tatoti  
 Tattha vaṇṇāgamo vaṇṇavipariyāyoti etaṃ niruttilakkhaṇaṃ gahetvā 
 saddanayena vā pisodarādipakkhepalakkhaṇaṃ gahetvā yasmā 
 lokiyalokuttarasukhābhinibbattakaṃ dānasīlādipārappattaṃ bhāgyamassa atthi 
 tasmā bhāgyavāti vattabbe bhagavāti vuccatīti ñātabbaṃ  Yasmā 
 pana lobhadosamohaviparītamanasikāraahirikānottappakodhūpanāhamakkha 
 palāsaissāmacchariyamāyāsātheyyathambhasārambhamānātimānamadappamāda 
 taṇhāvijjātividhākusalamūladuccaritasaṅkilesamalavisamasaññāvitakka 
 papañcacatubbidhavipariyesaāsavagaṇṭhaoghayogāgatitaṇhūpādānapañca 
 cetokhīlavinibandhanīvaraṇābhinandanachavivādamūlachataṇhākāyasattānusaya 
 aṭṭhamicchattanavataṇhāmūlakadasākusalakammapathadvāsaṭṭhidiṭṭhigataaṭṭhasata 
 taṇhāviparītappabhedasabbadarathapariḷāhakilesasatasahassāni   saṅkhepato 
 vā pañcakilesakkhandhaabhisaṅkhāramaccudevaputtamāre abhañji tasmā 
 bhaggattā etesaṃ parissayānaṃ bhaggavāti vattabbe bhagavāti vuccati  
 Āha cettha 
      bhaggarāgo bhaggadoso    bhaggamoho anāsavo 
  Footnote     taṇhāvicarita   itipi dissati  
  
  
 page     
        Bhaggassa pāpakā dhammā    bhagavā tena vuccatīti  
 Bhāgyavatāya cassa satapuññalakkhaṇadharassa rūpakāyasampatti dīpitā 
 hoti  Bhaggadosatāya dhammakāyasampatti  Tathā lokiyaparikkhakānaṃ 
 bahumatabhāvo gahaṭṭhapabbajitehi abhigamanīyatā abhigatānañca tesaṃ 
 kāyacittadukkhāpanayane paṭibalabhāvo āmisadānadhammadānehi upakāritā 
 lokiyalokuttarasukhehi ca saññojanasamatthatā dīpitā hoti  Yasmā 
 ca loke issariyadhammayasasirikāmappayattesu chasu dhammesu bhagasaddo 
 vattati  Paramañcassa sakacitte issariyaṃ aṇimālaṅghimādikaṃ vā 
 lokiyasammataṃ sabbākāraparipūraṃ atthi  Tathā lokuttaradhammo 
 lokattayabyāpako yathābhuccaguṇādhigato ativiya parisuddho yaso 
 rūpakāyadassanabyāvaṭajananayanamanappasādajananasamatthā sabbākāraparipūrā 
 sabbaṅgapaccaṅgasiri yaṃ yaṃ etena icchitaṃ paṭṭhitaṃ attahitaṃ 
 parihitaṃ vā tassa tassa tatheva abhinipphannattā icchitatthanipphattisaññito 
 kāmo sabbalokagarubhāvuppattihetubhūto sammāvāyāmasaṅkhāto payatto 
 vā atthi  Tasmā imehi bhagehi yuttattāpi bhagā assa 
 santīti iminā atthena bhagavāti vuccati  Yasmā pana kusalādīhi 
 bhedehi sabbadhamme khandhāyatanadhātusaccaindriyapaṭiccasamuppādādīhi 
 vā kusalādidhamme pīḷanasaṅkhatasantāpavipariṇāmaṭṭhena vā dukkhamariyasaccaṃ 
 āyuhananidānasaṃyogapalibodhaṭṭhena samudayaṃ nissaraṇavivekāsaṅkhataamataṭṭhena 
 nirodhaṃ niyyānikahetudassanādhipateyyaṭṭhena maggaṃ 
 vibhattavā vibhajitvā vivaritvā desitavāti vuttaṃ hoti tasmā 
  
  
 page     
 Vibhattavāti vattabbe bhagavāti vuccati  Yasmā ca esa dibbabrahma 
 ariyavihāre kāyacittaupadhiviveke suññatāppaṇihitānimittavimokkhe 
 aññe ca lokiyalokuttare uttarimanussadhamme bhaji sevi bahulamakāsi 
 tasmā bhattavāti vattabbe bhagavāti vuccati  Yasmā pana tīsu 
 bhavesu taṇhāsaṅkhātaṃ gamanamanena vantaṃ tasmā bhavesu vantagamanoti 
 vattabbe bhavasaddato bhakāraṃ gamanasaddato gakāraṃ vantasaddato 
 vakārañca dīghaṃ katvā ādāya bhagavāti vuccati  Yathā loke 
 mehanassa khassa mālāti vattabbe mekhalāti vuccati  
      So imaṃ lokanti so bhagavā imaṃ lokaṃ  Idāni vattabbaṃ 
 nidasseti  Sadevakanti saha devehi sadevakaṃ  Evaṃ saha 
 mārena samārakaṃ saha brahmunā sabrahmakaṃ saha samaṇabrāhmaṇehi 
 sassamaṇabrāhmaṇiṃ  Pajātattā pajā  Taṃ pajaṃ  Saha 
 devamanussehi sadevamanussaṃ  Tattha sadevakavacanena pañcakāmāvacara 
 devaggahaṇaṃ veditabbaṃ  Samārakavacanena chaṭṭhakāmāvacaradevaggahaṇaṃ 
 veditabbaṃ  Sabrahmakavacanena brahmakāyikādibrahmaggahaṇaṃ  
 Sassamaṇabrāhmaṇīvacanena sāsanassa paccatthikapaccāmitta 
 samaṇabrāhmaṇaggahaṇaṃ samitapāpavāhitapāpasamaṇabrāhmaṇaggahaṇañca  
 Pajāvacanena sattalokaggahaṇaṃ  Sadevamanussavacanena 
 sammatidevaavasesamanussaggahaṇaṃ  Evamettha tīhi padehi okāsaloko 
 dvīhi pajāvasena sattaloko gahitoti veditabbo  Aparo nayo  
 Sadevakaggahaṇena arūpāvacaraloko gahito  Samārakaggahaṇena 
  
  
 page     
 Chakāmāvacaradevaloko  Sabrahmakaggahaṇena rūpibrahmaloko 
 sassamaṇabrāhmaṇādiggahaṇena catupparisavasena sammatidevehi vā saha 
 manussaloko avasesasabbasattaloko vā gahito  Apicettha sadevakavacanena 
 ukkaṭṭhaparicchedato sabbassāpi lokassa sacchikatabhāvaṃ sāvento 
 tassa bhagavato kittisaddo abbhuggato  Tato yesaṃ siyā māro 
 mahānubhāvo chakāmāvacarissaro vasavattī kiṃ sopi etena sacchikatoti 
 tesaṃ vimatiṃ vidhamento samārakanti abbhuggato  Yesaṃ pana siyā 
 brahmā mahānubhāvo ekaṅguliyā ekasmiṃ cakkavāḷasahasse ālokaṃ pharati 
 dvīhi  pe  Dasahi aṅgulīhi dasasu cakkavāḷasahassesu ālokaṃ pharati 
 anuttarañca jhānasamāpattisukhaṃ paṭisaṃvedeti kiṃ sopi sacchikatoti 
 tesaṃ vimatiṃ vidhamento sassamaṇabrāhmaṇiṃ pajanti abbhuggato  
 Evaṃ ukkaṭṭhānānaṃ sacchikatabhāvaṃ pakāsetvā atha sammatideve 
 avasesamanusse ca upādāya ukkaṭṭhaparicchedavasena sesasattalokassa 
 sacchikatabhāvaṃ pakāsento sadevamanussanti abbhuggato  Ayamettha 
 anusandhikkamo  
      Sayaṃ abhiññā sacchikatvā pavedetīti ettha pana sayanti sāmaṃ 
 aparaneyyo hutvā  Abhiññāti abhiññāya adhikena ñāṇena 
 ñatvāti attho  Sacchikatvāti paccakkhaṃ katvā  Etena 
 anumānādipaṭikkhepo kato hoti  Pavedetīti bodheti ñāpeti 
 pakāseti  
      So dhammaṃ deseti ādikalyāṇaṃ  pe  Pariyosānakalyāṇanti 
  
  
 page     
 So bhagavā sattesu kāruññataṃ paṭicca hitvāpi anuttaraṃ vivekasukhaṃ 
 dhammaṃ deseti  Tañcakho appaṃ vā bahuṃ vā desento 
 ādikalyāṇāditippakārameva deseti  Kathaṃ  Ekagāthāpi hi 
 samantabhadrakattā dhammassa paṭhamapādena ādikalyāṇā dutiyatatiyapādehi 
 majjhekalyāṇā pacchimapādena pariyosānakalyāṇā  Ekānusandhikaṃ 
 suttaṃ nidānena ādikalyāṇaṃ nigamanena pariyosānakalyāṇaṃ sesena 
 majjhekalyāṇaṃ  Nānānusandhikaṃ suttaṃ paṭhamānusandhinā ādikalyāṇaṃ 
 pacchimena pariyosānakalyāṇaṃ sesehi majjhekalyāṇaṃ  Sakalopi 
 sāsanadhammo attano atthabhūtena sīlena ādikalyāṇo 
 samathavipassanāmaggaphalehi majjhekalyāṇo nibbānenapi 
 pariyosānakalyāṇo  Sīlasamādhīhi vā ādikalyāṇo vipassanāmaggehi 
 majjhekalyāṇo phalanibbānehi pariyosānakalyāṇo  Buddhasubodhitāya 
 vā ādikalyāṇo dhammasudhammatāya majjhekalyāṇo saṅghasupaṭipattiyā 
 pariyosānakalyāṇo  Taṃ sutvā tathattāya paṭipannena adhigantabbāya 
 abhisambodhiyā vā ādikalyāṇo paccekabodhiyā majjhekalyāṇo 
 sāvakabodhiyā pariyosānakalyāṇo  Suyyamānopesa nīvaraṇavikkhambhanato 
 savanenapi kalyāṇameva āvahatīti ādikalyāṇo paṭipajjiyamāno 
 samathavipassanāsukhāvahanato paṭipattiyāpi kalyāṇameva āvahatīti 
 majjhekalyāṇo tathā paṭipanno ca paṭipattiphale niṭṭhite 
 tādibhāvāvahanato paṭipattiphalenapi kalyāṇameva āvahatīti 
 pariyosānakalyāṇo  Nāthappabhavattā ca pabhavasuddhiyā ādikalyāṇo 
  
  
 page     
 Atthasuddhiyā majjhekalyāṇo kiccasuddhiyā pariyosānakalyāṇo  
 Tasmā eso bhagavā appaṃ vā bahuṃ vā desento 
 ādikalyāṇāditippakārameva desetīti veditabbo  
      Sātthaṃ sabyañjananti evamādīsu pana yasmā imaṃ dhammaṃ desento 
 sāsanabrahmacariyaṃ maggabrahmacariyañca pakāseti nānānayehi dīpeti  
 Tañca yathānurūpaṃ atthasampattiyā sātthaṃ byañjanasampattiyā sabyañjanaṃ  
 Saṅkāsanappakāsana vivaraṇa vibhajana uttānīkaraṇappaññatti attha 
 padasamāyogato sātthaṃ akkharapadabyañjanākāraniruttiniddesasampattiyā 
 sabyañjanaṃ  Atthagambhīratāpaṭivedhagambhīratāhi sātthaṃ 
 dhammagambhīratādesanāgambhīratāhi sabyañjanaṃ  Atthapaṭibhāṇapaṭisambhidāvisayato 
 sātthaṃ dhammaniruttipaṭisambhidāvisayato sabyañjanaṃ  Paṇḍitavedanīyato 
 parikkhakajanappasādakanti sātthaṃ saddheyyato lokiyajanappasādakanti sabyañjanaṃ  
 Gambhīrādhippāyato sātthaṃ uttānapadato sabyañjanaṃ  Upanetabbassa 
 abhāvato sakalaparipuṇṇabhāvena kevalaparipuṇṇaṃ apanetabbassa abhāvato 
 niddosabhāvena parisuddhaṃ sikkhāttayapariggahitattā brahmabhūtehi seṭṭhehi 
 caritabbato tesañca cariyabhāvato brahmacariyaṃ tasmā sātthaṃ 
 sabyañjanaṃ  pe  Brahmacariyaṃ pakāsetīti vuccati  
      Apica yasmā sanidānaṃ sauppattikañca desento ādikalyāṇaṃ 
 deseti veneyyānaṃ anurūpato atthassa aviparītatāya ca hetūdāharaṇayuttato 
 ca majjhekalyāṇaṃ sotūnaṃ saddhāpaṭilābhena nigamanena ca 
 pariyosānakalyāṇaṃ deseti  Evaṃ desento ca brahmacariyaṃ pakāseti  
  
  
 page     
 Tañca paṭipattiyā adhigamabyattito sātthaṃ pariyattiyā āgamabyattito 
 sabyañjanaṃ sīlādipañcadhammakkhandhayuttato kevalaparipuṇṇaṃ nirupakkilesato 
 nittharaṇatthāya pavattito lokāmisanirapekkhato ca parisuddhaṃ seṭṭhaṭṭhena 
 brahmabhūtānaṃ buddhapaccekabuddhabuddhasāvakānaṃ cariyato brahmacariyanti 
 vuccati  Tasmāpi so dhammaṃ deseti ādikalyāṇaṃ  pe  Brahmacariyaṃ 
 pakāsetīti vuccati  
      Sādhu kho panāti sundaraṃ kho pana  Atthāvahaṃ sukhāvahanti 
 vuttaṃ hoti  Tathārūpānaṃ arahatanti yathārūpo so bhavaṃ gotamo 
 evarūpānaṃ yathābhuccaguṇādhigamena loke arahantoti laddhasaddhānaṃ 
 arahataṃ  Dassanaṃ hotīti pasādasommāni akkhinī ummiletvā 
 dassanamattampi sādhu hotīti evaṃ ajjhāsayaṃ katvā  
      { } Athakho verañjo brāhmaṇo yena bhagavā tenūpasaṅkamīti yenāti 
 bhummatthe karaṇavacanaṃ  Tasmā yattha bhagavā tattha upasaṅkamīti 
 evamettha attho daṭṭhabbo  Yena vā kāraṇena bhagavā 
 devamanussehi upasaṅkamitabbo tena kāraṇena upasaṅkamīti evamettha 
 attho daṭṭhabbo  Kena ca kāraṇena bhagavā upasaṅkamitabbo  
 Nānappakāraguṇavisesādhigamādhippāyena sādhuphalūpabhogādhippāyena 
 dijagaṇehi niccaphalitamahārukkho viya  Upasaṅkamīti ca gatoti vuttaṃ 
 hoti  Upasaṅkamitvāti upasaṅkamanapariyosānaparidīpanaṃ  Athavā 
 evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi 
 vuttaṃ hoti  
  
  
 page     
      Bhagavā saddhiṃ sammodīti yathā gamanīyādīni   pucchanto bhagavā 
 tena evaṃ sopi bhagavatā saddhiṃ samappavattamodo ahosi sītodakaṃ 
 viya uṇhodakena sammoditaṃ ekībhāvaṃ agamāsi  Yāya ca kacci bho 
 gotama khamanīyaṃ kacci yāpanīyaṃ kacci bhoto gotamassa sāvakānañca 
 appābādhaṃ appātaṅkaṃ lahuṭṭhānaṃ balaṃ phāsuvihārotiādikāya 
 kathāya sammodi  Taṃ pītipāmojjasaṅkhātasammodajananato sammodituṃ 
 yuttabhāvato ca sammodanīyaṃ atthabyañjanamadhuratāya sucirampi kālaṃ 
 sāretuṃ nirantaraṃ pavattetuṃ araharūpato saritabbabhāvato ca sārāṇīyaṃ  
 Suyyamānasukhato ca sammodanīyaṃ anussariyamānasukhato sārāṇīyaṃ  
 Tathā byañjanaparisuddhatāya sammodanīyaṃ atthaparisuddhatāya sārāṇīyanti  
      Evaṃ anekehi pariyāyehi sammodanīyaṃ kathaṃ sārāṇīyaṃ 
 vītisāretvā pariyosāpetvā niṭṭhāpetvā yenatthena āgato taṃ 
 pucchitukāmo ekamantaṃ nisīdi  Ekamantanti bhāvanapuṃsakaniddeso 
 visamaṃ candimasuriyā anuparivattantītiādīsu viya  Tasmā yathā 
 nisinno ekamantaṃ nisinno hoti tathā nisīdīti evamettha attho 
 daṭṭhabbo  Bhummatthe vā etaṃ upayogavacanaṃ  Nisīdīti upāvisi  
 Paṇḍitā hi purisā garuṭṭhāniyaṃ upasaṅkamitvā āsanakusalatāya ekamantaṃ 
 nisīdanti  Ayañca tesaṃ aññataro tasmā ekamantaṃ nisīdi  
 Kathaṃ nisinno pana ekamantaṃ nisinno hotīti  Cha nisajjadose 
 vajjetvā  Seyyathīdaṃ  Atidūramaccāsannaṃ uparivātamunnatappadesaṃ 
 atisammukhā atipacchāti  Atidūre nisinno hi sace kathetukāmo 
  Footnote     khamanīyādīnīti bhaveyya  
  
  
 page     
 Hoti uccāsaddena kathetabbaṃ hoti  Accāsanne nisinno saṅghaṭṭanaṃ 
 karoti  Uparivāte nisinno sarīragandhena bādhati  Unnatappadese 
 nisinno agāravaṃ pakāseti  Atisammukhā nisinno sace daṭṭhukāmo 
 hoti cakkhunā cakkhuṃ āhacca daṭṭhabbaṃ hoti  Atipacchā nisinno 
 sace daṭṭhukāmo hoti gīvaṃ pasāretvā daṭṭhabbaṃ hoti  Tasmā 
 ayampi ete cha nisajjadose vajjetvā nisīdi  Tena vuttaṃ ekamantaṃ 
 nisīdīti  
      Ekamantaṃ nisinno kho verañjo brāhmaṇo bhagavantaṃ 
 etadavoca  Etanti idāni vattabbamatthaṃ dasseti  Dakāro 
 padasandhikaro  Avocāti abhāsi  Sutammetanti sutaṃ me taṃ  
 Etaṃ mayā sutanti idāni vattabbamatthaṃ dasseti  Bho gotamāti 
 bhagavantaṃ gottena ālapati  Idāni yaṃ tena sutaṃ taṃ 
 dassento na samaṇo gotamoti evamādimāha  Tatrāyaṃ 
 anuttānapadavaṇṇanā  Brāhmaṇeti jātibrāhmaṇe  Jiṇṇeti 
 jajjarībhūte jarāya khaṇḍiccādibhāvaṃ āpādite  Vuḍḍheti 
 aṅgapaccaṅgānaṃ vuḍḍhimariyādappatte  Mahallaketi jātimahallakatāya 
 samannāgate  Cirakālappasūteti vuttaṃ hoti  Addhagateti addhānaṃ 
 gate  Dve tayo rājaparivaṭṭe atīteti adhippāyo  
 Vayoanuppatteti pacchimavayaṃ sampatte  Pacchimavayo nāma vassasatassa 
 pacchimo tatiyabhāgo  Apica jiṇṇeti porāṇe  Cirakālappavattakulanvayeti 
 vuttaṃ hoti  Vuḍḍheti sīlācārādiguṇavuḍḍhiyutte  
  
  
 page     
 Mahallaketi vibhavamahantatāya samannāgate mahaddhane mahābhoge  
 Addhagateti maggapaṭipanne brāhmaṇānaṃ vattacariyādimariyādaṃ 
 avītikkamma caramāne  Vayoanuppatteti jātivuḍḍhabhāvaṃ 
 antimavayaṃ anuppatteti evamettha yojanā veditabbā  Idāni 
 abhivādetīti evamādīni na samaṇo gotamoti ettha vuttanakārena 
 yojetvā evamatthato veditabbāni na vandati nāsanā vuṭṭhahati 
 nāpi idha bhonto nisīdantūti evaṃ āsanena upanimantetīti  
 Ettha hi vāsaddo vibhāvane nāma atthe rūpaṃ niccaṃ vā aniccaṃ 
 vātiādīsu viya  Evaṃ vatvā atha attano abhivādanādīni 
 akarontaṃ bhagavantaṃ disvā āha tayidaṃ bho gotama tathevāti 
 yantaṃ mayā sutaṃ taṃ tatheva taṃ savanañca me dassanañca 
 saṃsandati sameti atthato ekībhāvaṃ gacchati  Na hi bhavaṃ gotamo 
  pe  Āsanena vā nimantetīti evaṃ attanā sutaṃ diṭṭhena 
 nigametvā nindanto āha tayidaṃ bho gotama na sampannamevāti 
 taṃ abhivādanādīnaṃ akaraṇaṃ na yuttameva  
      Athassa bhagavā attukkaṃsanaparavambhanadosaṃ anupagamma 
 karuṇāsītalahadayena taṃ aññāṇaṃ vidhamitvā yuttabhāvaṃ dassetukāmo āha 
 nāhantaṃ brāhmaṇa  pe  Muddhāpi tassa vipateyyāti  Tatrāyaṃ 
 saṅkhepattho  Ahaṃ brāhmaṇa apaṭihatena sabbaññutaññāṇacakkhunā 
 olokentopi taṃ puggalaṃ etasmiṃ sadevakādibhede loke na passāmi 
 yaṃ ahaṃ abhivādeyyaṃ vā paccuṭṭheyyaṃ vā āsanena vā nimanteyyaṃ  
  
  
 page     
 Anacchariyaṃ vā etaṃ yvāhaṃ ajja sabbaññutappatto evarūpaṃ 
 nipaccakārārahaṃ puggalaṃ na passāmi  Apica kho yadāpāhaṃ 
 sampatijātova uttarenābhimukho sattapadavītihārena gantvā sakalaṃ 
 dasasahassalokadhātuṃ olokesiṃ tadāpi etasmiṃ sadevakādibhede loke taṃ 
 puggalaṃ na passāmi yamahaṃ abhivādeyyaṃ vā paccuṭṭheyyaṃ vā āsanena 
 vā nimanteyyaṃ  Athakho maṃ soḷasakappasahassāyuko 
 khīṇāsavamahābrahmāpi añjaliṃ paggahetvā tvaṃ loke mahāpuriso tvaṃ 
 sadevakassa lokassa aggo ca jeṭṭho ca seṭṭho ca natthi tayā 
 uttaritaroti sañjātasomanasso paṭimānesi  Tadāpicāhaṃ attanā 
 uttaritaraṃ apassanto āsabhiṃ vācaṃ nicchāresiṃ aggohamasmi 
 lokassa jeṭṭhohamasmi lokassa seṭṭhohamasmi lokassāti  
 Evaṃ sampatijātassāpi mayhaṃ abhivādanādiraho puggalo natthi  Svāhaṃ 
 idāni sabbaññutappatto kaṃ abhivādeyyaṃ vā  pe  Āsanena vā 
 nimanteyyaṃ tasmā tvaṃ brāhmaṇa mā tathāgatā evarūpaṃ nipaccakāraṃ 
 paṭṭhayittha yaṃ hi brāhmaṇa tathāgato abhivādeyya vā  pe  
 Āsanena vā nimanteyya muddhāpi tassa puggalassa rattipariyosāne 
 paripākasithilabandhanaṃ vaṇṭā pamuttaṃ tālaphalamiva gīvato pacchijjitvā 
 sahasāva bhūmiyaṃ vipateyya  
      { } Evaṃ vuttepi brāhmaṇo duppaññatāya tathāgatassa lokajeṭṭhakabhāvaṃ 
 asallakkhento kevalaṃ taṃ vacanaṃ asahamāno āha arasarūpo 
 bhavaṃ gotamoti  Ayaṃ kirassa adhippāyo yaṃ loke 
  
  
 page     
 Abhivādanapaccuṭṭhānañjalikammasāmīcikammaṃ sāmaggīrasoti vuccati taṃ bhoto 
 gotamassa natthi tasmā arasarūpo bhavaṃ gotamo arasajātiko 
 arasasabhāvoti  
      Athassa bhagavā cittamudubhāvajananatthaṃ ujuvipaccanīkabhāvaṃ pariharanto 
 aññathā tassa vacanassatthaṃ attani sandassento atthi khvesa 
 brāhmaṇa pariyāyotiādimāha  
      Tattha pariyāyoti kāraṇaṃ  Ayaṃ hi pariyāyasaddo 
 desanāvārakāraṇesu vattati  Madhupiṇḍikapariyāyotveva naṃ dhārehītiādīsu 
 hi esa desanāyaṃ vattati  Kassa nukho ānanda ajja pariyāyo 
 bhikkhuniyo ovadituntiādīsu vāre  Sādhu bhante bhagavā aññaṃ 
 pariyāyaṃ ācikkhatu yathāyaṃ bhikkhusaṅgho aññāya saṇṭhaheyyātiādīsu 
 kāraṇe  Svāyaṃ idha kāraṇe vattati  Tasmā ettha evamattho 
 daṭṭhabbo atthi kho brāhmaṇa etaṃ kāraṇaṃ yena kāraṇena maṃ 
 arasarūpo bhavaṃ gotamoti vadamāno puggalo sammā vadeyya 
 avitathavādīti saṅkhaṃ gaccheyya  Katamo pana soti  Ye te brāhmaṇa 
 rūparasā  pe  Phoṭṭhabbarasā te tathāgatassa pahīnāti  Kiṃ 
 vuttaṃ hoti  Ye te jātivasena vā uppattivasena vā 
 seṭṭhasammatānampi puthujjanānaṃ rūpārammaṇādīni assādentānaṃ abhinandantānaṃ 
 rajjantānaṃ uppajjanti kāmasukhassādasaṅkhātā rūparasā saddarasā 
 gandharasā rasarasā phoṭṭhabbarasā ye imaṃ lokaṃ gīvāyaṃ bandhitvā 
 viya āviñchanti vatthārammaṇādisāmaggiyañca sati uppannattā 
  
  
 page     
 Sāmaggīrasāti vuccanti te sabbepi tathāgatassa pahīnā  Mayhaṃ 
 pahīnāti vattabbepi mamaṃkārena attānaṃ anukkhipanto dhammaṃ deseti  
 Desanāvilāso vā esa bhagavato  
      Tattha pahīnāti cittasantānato vigatā jahitā vā  Etasmiṃ 
 panatthe karaṇe sāmivacanaṃ daṭṭhabbaṃ  Ariyamaggasatthena ucchinnaṃ 
 taṇhāvijjāmayaṃ mūlametesanti ucchinnamūlā  Tālavatthu viya nesaṃ 
 vatthu katanti tālāvatthukatā  Yathā hi tālarukkhaṃ samūlaṃ uddharitvā 
 tassa vatthumatte tasmiṃ padese kate na puna tassa tālassa uppatti 
 paññāyati evaṃ ariyamaggasatthena samūle rūpādirase uddharitvā tesaṃ 
 pubbe uppannapubbabhāvena vatthumatte cittasantāne kate sabbepi 
 te tālāvatthukatāti vuccanti  Aviruḷhidhammatā vā matthakacchinnatālo 
 viya katāti tālāvatthukatā  Yasmā pana evaṃ tālāvatthukatā 
 anabhāvaṃ katā honti yathā nesaṃ pacchābhāvo na hoti tathā 
 katā honti tasmā āha anabhāvaṃ katāti  Ayaṃ hettha padacchedo 
 anuabhāvaṃ katā anabhāvaṃ katāti  Anabhāvaṃ gatātipi pāṭho  Tassa 
 anuabhāvaṃ gatāti attho  Tattha padacchedo anuabhāvaṃ gatā anabhāvaṃ 
 gatāti yathā anuacchariyā anacchariyāti  Āyatiṃ anuppādadhammāti 
 anāgate anuppajjanakasabhāvā  Ye hi abhāvaṃ gatā te kathaṃ 
 uppajjissanti  Tenāha anabhāvaṃ gatā āyatiṃ anuppādadhammāti  
 Ayaṃ kho brāhmaṇa pariyāyoti idaṃ kho brāhmaṇa kāraṇaṃ yena maṃ 
 sammā vadamāno vadeyya arasarūpo samaṇo gotamoti  No ca 
  
  
 page     
 Kho yaṃ tvaṃ sandhāya vadesīti yañca kho maṃ sandhāya tvaṃ vadesi 
 so pariyāyo na hoti  Kasmā pana bhagavā evamāha nanu evaṃ 
 vutte yo brāhmaṇena vutto sāmaggīraso tassattani vijjamānatā 
 anuññātā hotīti  Vuccate  Na hoti  Yo hi taṃ sāmaggīrasaṃ kātuṃ 
 bhabbo hutvā na karoti so tadabhāvena arasarūpoti vattabbo 
 bhaveyya  Bhagavā pana abhabbova taṃ  kātuṃ tenassa karaṇe abhabbataṃ 
 pakāsento āha no ca kho yaṃ tvaṃ sandhāya vadesīti yaṃ 
 pariyāyaṃ sandhāya tvaṃ maṃ arasarūpoti vadasi so amhesu neva 
 vattabboti  
      { } Evaṃ brāhmaṇo attanā adhippetaṃ arasarūpataṃ āropetuṃ 
 asakkonto athāparaṃ nibbhogo bhavantiādimāha  Sabbapariyāyesu 
 cettha vuttanayeneva yojanākkamaṃ viditvā sandhāya bhāsitamatthaṃ evaṃ 
 veditabbaṃ  Brāhmaṇo tameva vayovuḍḍhānaṃ abhivādanakammādiṃ loke 
 sāmaggīparibhogoti maññamāno tadabhāvena bhagavantaṃ nibbhogoti 
 āha  Bhagavā yvāyaṃ rūpādīsu sattānaṃ chandarāgaparibhogo tadabhāvaṃ 
 attani sampassamāno aparaṃ pariyāyaṃ anujānāti  { } Puna brāhmaṇo yaṃ 
 loke vayovuḍḍhānaṃ  abhivādanādikulasamudācārakammaṃ lokiyā karonti 
 tassa akiriyaṃ sampassamāno bhagavantaṃ akiriyavādoti āha  Bhagavā 
 pana yasmā kāyaduccaritādīnaṃ akiriyaṃ vadati tasmā taṃ akiriyavādaṃ 
 attani sampassamāno aparaṃ pariyāyaṃ anujānāti  Tattha ca 
 kāyaduccaritanti pāṇātipātaadinnādānamicchācāracetanā veditabbā  
  
  
 page     
 Vacīduccaritanti musāvādapisuṇāvācapharusavācasamphappalāpacetanā 
 veditabbā  Manoduccaritanti abhijjhābyāpādamicchādiṭṭhiyo veditabbā  
 Ṭhapetvā te dhamme avasesā akusalā dhammā anekavihitā pāpakā 
 akusalā dhammāti veditabbā  { } Puna brāhmaṇo tameva abhivādanādikammaṃ 
 bhagavati apassanto imaṃ āgamma ayaṃ lokatanti lokappaveṇi 
 ucchijjatīti maññamāno bhagavantaṃ ucchedavādoti āha  
 Bhagavā pana yasmā aṭṭha lobhasahagatacittuppādesu pañcakāmaguṇikarāgassa 
 dvīsu akusalacittesu uppajjamānakadosassa ca anāgāmimaggena 
 ucchedaṃ vadati sabbākusalasambhavassa pana niravasesassa mohassa 
 arahattamaggena ucchedaṃ vadati ṭhapetvā te tayo avasesānaṃ pāpakānaṃ 
 akusalānaṃ dhammānaṃ yathānurūpaṃ catūhi maggehi ucchedaṃ vadati tasmā 
 taṃ ucchedavādaṃ attani sampassamāno aparaṃ pariyāyaṃ anujānāti  
      { } Puna brāhmaṇo jigucchati maññe samaṇo gotamo idaṃ vayovuḍḍhānaṃ 
 abhivādanādikulasamudācārakammantena na taṃ karotīti maññamāno 
 bhagavantaṃ jegucchīti āha  Bhagavā pana yasmā jigucchati 
 kāyaduccaritādīhi  Kiṃ vuttaṃ hoti  Yañca tividhaṃ kāyaduccaritaṃ yañca 
 catubbidhaṃ vacīduccaritaṃ yañca tividhaṃ manoduccaritaṃ yā ca ṭhapetvā 
 tāni duccaritāni avasesānaṃ lāmakaṭṭhena pāpakānaṃ akosallasambhūtaṭṭhena 
 akusalānaṃ dhammānaṃ samāpatti samāpajjanā samaṅgibhāvo 
 taṃ sabbampi gūthaṃ viya maṇḍanakajātiyo puriso jigucchati hiriyati  
 Tasmā taṃ jegucchitaṃ attani sampassamāno aparaṃ pariyāyaṃ anujānāti 
  
  
 page     
 Tattha kāyaduccaritenāti upayogatthe karaṇavacanaṃ daṭṭhabbaṃ  { } Puna 
 brāhmaṇo tameva abhivādanādikammaṃ bhagavati apassanto ayaṃ imaṃ 
 lokajeṭṭhakakammaṃ vineti vināseti athavā yasmā etaṃ sāmīcikammaṃ 
 na karoti tasmā ayaṃ vinetabbo niggaṇhitabboti maññamāno 
 bhagavantaṃ venayikoti āha  Tatrāyaṃ padattho  Vinayatīti vinayo 
 vināsetīti vuttaṃ hoti  Vinayoeva venayiko  Vinayaṃ vā arahatīti 
 venayiko  Niggahaṃ arahatīti vuttaṃ hoti  Bhagavā pana yasmā 
 rāgādīnaṃ vinayāya vūpasamāya dhammaṃ deseti tasmā venayiko hoti  
 Ayameva ettha padattho  Vinayāya dhammaṃ desetīti venayiko  
 Vicitrā hi taddhitavutti  Svāyantaṃ venayikabhāvaṃ attani sampassamāno 
 aparaṃ pariyāyaṃ anujānāti  { } Puna brāhmaṇo yasmā abhivādanādīni 
 sāmīcikammāni karontā vayovuḍḍhe tosenti hāsenti akarontā 
 pana tāpenti vihesenti domanassaṃ nesaṃ uppādenti bhagavā 
 ca tāni na karoti tasmā ayaṃ vayovuḍḍhe tappatīti maññamāno 
 sappurisācāravirahitattā vā kapaṇapuriso ayanti maññamāno bhagavantaṃ 
 tapassīti āha  Tatrāyaṃ padattho  Tapatīti tapo roseti 
 vihesetīti vuttaṃ hoti  Sāmīcikammākaraṇassetaṃ nāmaṃ  Tapo 
 assa atthīti tapassī  Dutiye atthavikappe byañjanāni avicāretvā 
 loke kapaṇapuriso tapassīti vuccati  Bhagavā pana ye akusalā 
 dhammā lokaṃ tapanato tapanīyāti vuccanti tesaṃ pahīnattā yasmā 
 tapassīti saṅkhaṃ gato tasmā taṃ tapassitaṃ attani sampassamāno aparaṃ 
  
  
 page     
 Pariyāyaṃ anujānāti  Tatrāyaṃ padattho  Tapantīti tapā  Akusalānaṃ 
 dhammānametaṃ adhivacanaṃ  Vuttampi hetaṃ idha tappati pecca tappatīti 
 gāthāyaṃ  Te tape assi nirassi pahāsi viddhaṃsesīti tapassī  
      {  } Puna brāhmaṇo taṃ abhivādanādikammaṃ devalokagabbhasampattiyā 
 devalokapaṭisandhipaṭilābhāya saṃvattatīti maññamāno bhagavati cassa abhāvaṃ 
 disvā bhagavantaṃ apagabbhoti āha  Kodhavasena vā bhagavato mātu 
 kucchismiṃ paṭisandhiggahaṇe dosaṃ dassentopi evamāha  Tatrāyaṃ 
 padattho  Gabbhato apagatoti apagabbho  Abhabbo devalokūpapattiṃ 
 pāpuṇitunti adhippāyo  Hīno vā gabbho assāti 
 apagabbho  Devalokagabbhaparibāhirattā āyatiṃ hīnagabbhapaṭilābhabhāgīti 
 hīno vāssa mātu kucchismiṃ gabbhavāso ahosīti adhippāyo  
 Bhagavato pana yasmā āyatiṃ gabbhaseyyā apagatā tasmā so taṃ 
 apagabbhataṃ attani sampassamāno aparaṃ pariyāyaṃ anujānāti  Tatra 
 ca yassa kho brāhmaṇa āyatiṃ gabbhaseyyā punabbhavābhinibbatti 
 pahīnāti etesaṃ padānaṃ evamattho daṭṭhabbo  Brāhmaṇa yassa 
 puggalassa anāgate gabbhaseyyā punabbhave ca abhinibbatti anuttarena 
 maggena vihatakāraṇattā pahīnā  Gabbhaseyyāgahaṇena cettha 
 jalābujāyoni gahitā  Punabbhavābhinibbattiggahaṇena itarā tissopi  
 Apica gabbhassa seyyā gabbhaseyyā punabbhavoeva abhinibbatti 
 punabbhavābhinibbattīti evamettha attho daṭṭhabbo  Yathā ca 
 viññāṇaṭṭhitīti vuttepi na viññāṇato aññā ṭhiti atthi 
  
  
 page     
 Evamidhāpi na gabbhato aññā seyyā veditabbā  Abhinibbatti ca 
 nāma yasmā punabbhavabhūtāpi apunabbhavabhūtāpi atthi idha ca 
 punabbhavabhūtā adhippetā tasmā vuttaṃ punabbhavoeva abhinibbatti 
 punabbhavābhinibbattīti  
      {  } Evaṃ āgatakālato paṭṭhāya arasarūpatādīhi aṭṭhahi 
 akkosavatthūhi akkosantampi brāhmaṇaṃ bhagavā dhammissaro dhammarājā 
 dhammasāmī tathāgato anukampāya sītaleneva cakkhunā olokento 
 yaṃ dhammadhātuṃ paṭivijjhitvā desanāvilāsappatto hoti tassā 
 dhammadhātuyā supaṭividdhattā vigatabalāhake antalikkhe samabbhuggato 
 puṇṇacando viya saradakāle suriyo viya ca brāhmaṇassa hadayandhakāraṃ 
 vidhamanto tāniyeva akkosavatthūni tena tena pariyāyena aññathā 
 dassetvā punapi attano karuṇāvipphāraṃ aṭṭhahi lokadhammehi 
 akampiyabhāvena paṭiladdhaṃ tādiguṇalakkhaṇaṃ paṭhavīsamacittataṃ akuppadhammatañca 
 pakāsento ayaṃ brāhmaṇo kevalaṃ palitasirakhaṇḍadantavalitatacatādīhi 
 attano vuḍḍhabhāvaṃ sañjānāti no ca kho jānāti attānaṃ 
 jātiyā anugataṃ jarāya anusaṭaṃ byādhinā abhibhūtaṃ maraṇena abbhāhataṃ 
 vaṭṭakhāṇubhūtaṃ ajja maritvā puna sveva uttānasayanadārakabhāvagamaniyaṃ 
 mahantena kho pana ussāhena mama santikaṃ āgato tadassa āgamanaṃ 
 sātthakaṃ hotūti cintetvā imasmiṃ loke attano apaṭisamaṃ purejātabhāvaṃ 
 dassento seyyathāpi brāhmaṇātiādinā nayena brāhmaṇassa 
 dhammadesanaṃ vaḍḍhesi  Tattha seyyathāti opammatthe nipāto  
  
  
 page     
 Pīti sambhāvanatthe  Ubhayenāpi yathā nāma brāhmaṇāti dasseti  
 Kukkuṭiyā aṇḍāni aṭṭha vā dasa vā dvādasa vāti ettha pana 
 kiñcāpi kukkuṭiyā vuttappakārato ūnādhikānipi aṇḍāni honti 
 athakho vacanasiliṭṭhatāya evaṃ vuttanti veditabbaṃ  Evaṃ hi loke 
 siliṭṭhavacanaṃ hoti  Tānissūti tāni assu  Bhaveyyunti vuttaṃ 
 hoti  Kukkuṭiyā sammā adhisayitānīti tāya janettiyā kukkuṭiyā 
 pakkhe pasāretvā tesaṃ upari sayantiyā sammā adhisayitāni  Sammā 
 pariseditānīti kālena kālaṃ utuṃ gaṇhāpentiyā suṭṭhu samantato 
 seditāni  Usmīkatānīti vuttaṃ hoti  Sammā paribhāvitānīti kālena 
 kālaṃ suṭṭhu samantato bhāvitāni  Kukkuṭīgandhaṃ gāhāpitānīti vuttaṃ 
 hoti  Idāni yasmā tāya kukkuṭiyā evaṃ tīhi pakārehi tāni 
 aṇḍāni paripāliyamānāni na pūtīni honti yopi nesaṃ allasineho 
 so pariyādānaṃ gacchati kapālaṃ tanukaṃ hoti pādanakhasikhā ca 
 mukhatuṇḍakañca kharaṃ hoti kukkuṭapotakā pariṇāmaṃ gacchanti 
 kapālassa tanuttā bahiddhā āloko anto paññāyati atha te 
 kukkuṭapotakā ciraṃvata mayaṃ saṅkuṭitahatthapādā sambādhe sayimhā 
 ayañca bahi āloko dissati ettha dāni no sukhavihāro 
 bhavissatīti nikkhamitukāmā hutvā kapālaṃ pādena paharanti gīvaṃ 
 pasārenti  Tato taṃ kapālaṃ dvedhā bhijjati  Kukkuṭapotakā pakkhe 
 vidhunantā taṃkhaṇānurūpaṃ viravantā nikkhamanti  Evaṃ nikkhamantānañca 
 nesaṃ yo paṭhamataraṃ nikkhamati so jeṭṭhoti vuccati tasmā bhagavā tāya 
  
  
 page     
 Upamāya attano jeṭṭhabhāvaṃ sādhetukāmo brāhmaṇaṃ pucchati yo 
 nukho tesaṃ kukkuṭacchāpakānaṃ  pe  Kinti svāssa vacanīyoti  Tattha 
 kukkuṭacchāpakānanti kukkuṭapotakānaṃ  Kinti svāssa vacanīyoti 
 so kinti vacanīyo assa kiṃ vattabbo bhaveyya jeṭṭho vā kaniṭṭho 
 vāti  Sesaṃ uttānatthameva  Tato brāhmaṇo āha jeṭṭhotissa 
 bho gotama vacanīyoti bho gotama so jeṭṭho iti assa 
 vacanīyoti  Kasmā iti ce  So hi nesaṃ jeṭṭhoti yasmā 
 so nesaṃ vuḍḍhataroti attho  Athassa bhagavā opammaṃ 
 paṭipādento āha evameva kho brāhmaṇa yathā so kukkuṭacchāpako 
 evaṃ ahampi avijjāgatāya pajāyāti  Avijjāgatāyāti avijjā 
 vuccati aññāṇaṃ tattha gatāya  Pajāyāti sattādhivacanametaṃ  
 Tasmā ettha avijjaṇḍakosassa anto paviṭṭhesu sattesūti evaṃ 
 attho daṭṭhabbo  Aṇḍabhūtāyāti aṇḍe bhūtāya jātāya 
 sañjātāya  Yathā hi aṇḍe nibbattā ekacce sattā 
 aṇḍabhūtāti vuccanti evamayaṃ sabbāpi pajā avijjaṇḍakose 
 nibbattattā aṇḍabhūtāti vuccati  Pariyonaddhāyāti tena 
 avijjaṇḍakosena samantato onaddhāya baddhāya veṭhitāya  
 Avijjaṇḍakosampadāletvāti taṃ avijjāmayaṃ aṇḍakosaṃ bhinditvā  
 Ekova loketi sakalepi lokasannivāse ahameva eko adutiyo  
 Anuttaraṃ sammāsambodhiṃ abhisambuddhoti anuttaranti uttaravirahitaṃ 
 sabbaseṭṭhaṃ  Sammāsambodhinti sammā sāmañca bodhiṃ  Athavā 
  
  
 page     
 Pasaṭṭhaṃ sundarañca bodhiṃ  Bodhīti rukkhopi maggopi sabbaññutaññāṇampi 
 nibbānampi vuccati  Bodhirukkhamūle paṭhamābhisambuddhoti ca antarā 
 ca bodhiṃ antarā ca gayanti ca āgataṭṭhānesu hi rukkho bodhīti 
 vuccati  Sattattiṃsabodhipakkhiyānaṃ dhammānaṃ catūsu maggesu ñāṇanti 
 āgataṭṭhāne maggo  Pappoti bodhiṃ varabhūrimedhasoti āgataṭṭhāne 
 sabbaññutaññāṇaṃ  Patvāna bodhiṃ amataṃ asaṅkhatanti āgataṭṭhāne 
 nibbānaṃ  Idha pana bhagavato arahattamaggaññāṇaṃ adhippetaṃ  
 Sabbaññutaññāṇantipi vadanti  Aññesaṃ arahattamaggo anuttaro 
 bodhi hoti na hotīti  Na hoti  Kasmā  Asabbaguṇadāyakattā  
 Tesaṃ hi kassaci arahattamaggo arahattaphalameva deti  Kassaci 
 tisso vijjā  Kassaci cha abhiññā   Kassaci catasso 
 paṭisambhidā  Kassaci sāvakapāramīñāṇaṃ  Paccekabuddhānampi 
 paccekabodhiññāṇameva deti  Buddhānaṃ pana arahattamaggo 
 sabbaguṇasampattiṃ deti abhiseko viya rañño sabbalokissariyabhāvaṃ  
 Tasmā aññassa kassacipi anuttaro bodhi na hotīti  Abhisambuddhoti 
 abbhaññāsiṃ paṭivijjhiṃ pattomhi adhigatomhīti vuttaṃ hoti  Idāni 
 yadetaṃ bhagavatā evameva kho ahaṃ brāhmaṇātiādinā nayena vuttaṃ 
 opammasampaṭipādanaṃ taṃ evaṃ atthena saṃsandetvā veditabbaṃ  Yathā 
 hi tassā kukkuṭiyā attano aṇḍesu adhisayitāditividhakiriyākaraṇaṃ 
 evaṃ bodhipallaṅke nisinnassa bodhisattabhūtassa bhagavato attano 
 cittasantāne aniccaṃ dukkhamanattāti tividhānupassanākaraṇaṃ  Kukkuṭiyā 
  
  
 page     
 Tividhakiriyāsampādanena aṇḍānaṃ apūtibhāvo viya bodhisattabhūtassa 
 bhagavato tividhānupassanāsampādanena vipassanāñāṇassa aparihāni  
 Kukkuṭiyā tividhakiriyākaraṇena aṇḍānaṃ allasinehapariyādānaṃ viya 
 bodhisattabhūtassa bhagavato tividhānupassanāsampādanena bhavattayānugata 
 nikantisinehapariyādānaṃ  Kukkuṭiyā tividhakiriyākaraṇena aṇḍakapālānaṃ 
 tanubhāvo viya bodhisattabhūtassa bhagavato tividhānupassanāsampādanena 
 avijjaṇḍakosassa tanubhāvo  Kukkuṭiyā tividhakiriyākaraṇena 
 kukkuṭacchāpakassa pādanakhatuṇḍakānaṃ thaddhakharabhāvo viya bodhisattabhūtassa 
 bhagavato tividhānupassanāsampādanena vipassanāñāṇassa 
 tikkhakharavippasannasūrabhāvo  Kukkuṭiyā tividhakiriyākaraṇena kukkuṭacchāpakassa 
 pariṇāmakālo viya bodhisattabhūtassa bhagavato tividhānupassanāsampādanena 
 vipassanāñāṇassa pariṇāmakālo vaḍḍhitakālo gabbhagahaṇakālo 
 veditabbo  Tato kukkuṭiyā tividhakiriyākaraṇena kukkuṭacchāpakassa 
 pādanakhasikhāya vā mukhatuṇḍakena vā aṇḍakosampadāletvā pakkhe 
 papphoṭetvā sotthinā abhinibbidākālo   viya tassa bhagavato 
 tividhānupassanāsampādanena vipassanāñāṇaṃ gabbhaṃ gaṇhāpetvā 
 anupubbādhigatena arahattamaggena avijjaṇḍakosampadāletvā abhiññāpakkhe 
 papphoṭetvā sotthinā sakalabuddhaguṇasacchikatakālo veditabbo  
 Svāhaṃ brāhmaṇa jeṭṭho seṭṭho lokassāti so ahaṃ brāhmaṇa 
 yathā tesaṃ kukkuṭapotakānaṃ paṭhamataraṃ aṇḍakosampadāletvā abhinibbatto 
 kukkuṭapotako jeṭṭho hoti evaṃ avijjāgatāya pajāya taṃ 
  Footnote     abhinibbidhā   itipi  
  
  
 page     
 Avijjaṇḍakosampadāletvā paṭhamataraṃ ariyāya jātiyā jātattā 
 jeṭṭho vuḍḍhatamoti saṅkhaṃ gato sabbaguṇehi pana apaṭisamattā 
 seṭṭhoti  
      Evaṃ bhagavā attano anuttaraṃ jeṭṭhaseṭṭhabhāvaṃ brāhmaṇassa 
 pakāsetvā idāni yāya paṭipadāya taṃ adhigato taṃ paṭipadaṃ 
 pubbabhāgato pabhūti dassetuṃ āraddhaṃ kho pana me brāhmaṇātiādimāha  
 Imaṃ vā bhagavato anuttaraṃ jeṭṭhaseṭṭhabhāvaṃ sutvā 
 brāhmaṇassa cittamevaṃ uppannaṃ kāya nukho paṭipadāya imaṃ pattoti 
 tassa cittamaññāya imāyāhaṃ paṭipadāya imaṃ anuttaraṃ jeṭṭhaseṭṭhabhāvaṃ 
 pattoti dassento evamāha  Tattha āraddhaṃ kho pana me 
 brāhmaṇa viriyaṃ ahosīti brāhmaṇa na mayā ayaṃ anuttaro 
 jeṭṭhaseṭṭhabhāvo kusītena muṭṭhassatinā sāraddhakāyena vikkhittacittena 
 adhigato apica kho tadadhigamāya āraddhaṃ kho pana me viriyaṃ ahosi 
 bodhimaṇḍe nisinnena mayā caturaṅgasamannāgataṃ viriyaṃ āraddhaṃ ahosi  
 Paggahitaṃ asithilappavattitanti vuttaṃ hoti  Āraddhattāyeva ca 
 me taṃ asallīnaṃ ahosi  Na kevalañca viriyameva satipi me 
 ārammaṇābhimukhībhāvena upaṭṭhitā ahosi upaṭṭhitattāyeva ca 
 appamuṭṭhā  Passaddho kāyoti kāyacittappassaddhivasena kāyopi 
 me passaddho ahosi  Tattha yasmā nāmakāye passaddhe 
 rūpakāyopi passaddhoeva hoti tasmā nāmakāyo rūpakāyoti 
 avisesetvāva passaddho kāyoti vuttaṃ  Asāraddhoti so ca 
  
  
 page     
 Kho passaddhattāyeva asāraddho  Vigatadarathoti vuttaṃ hoti  
 Samāhitaṃ cittaṃ ekagganti cittaṃpi me sammā āhitaṃ suṭṭhu ṭhapitaṃ 
 appitaṃ viya ahosi samāhitattāeva ca ekaggaṃ acalaṃ nipphandananti  
 Ettāvatā jhānassa pubbabhāgapaṭipadā kathitā hoti  
      Idāni imāya paṭipadāya adhigataṃ paṭhamajjhānaṃ ādiṃ katvā 
 vijjāttayapariyosānaṃ visesaṃ dassento sokho ahantiādimāha  
 Tattha vivicceva kāmehi vivicca akusalehi dhammehītiādīnaṃ 
 kiñcāpi tattha katame kāmā chando kāmo rāgo kāmo 
 chandarāgo kāmo saṅkappo kāmo rāgo kāmo saṅkapparāgo 
 kāmo ime vuccanti kāmā tattha katame akusalā dhammā 
 kāmacchando  pe  Vicikicchā ime vuccanti akusalā dhammā 
 iti imehi ca kāmehi imehi ca akusalehi dhammehi vivitto 
 hoti pavivitto tena vuccati vivicceva kāmehi vivicca akusalehi 
 dhammehītiādinā nayena vibhaṅgeyeva attho vutto tathāpi 
 aṭṭhakathānayaṃ vinā na suṭṭhu pākaṭo hoti aṭṭhakathānayeneva naṃ 
 pakāsayissāmi  Seyyathīdaṃ  Vivicceva kāmehīti kāmehi viviccitvā 
 vinā hutvā apasakkitvā  Yo panāyamettha evakāro so 
 niyamatthoti veditabbo  Yasmā ca niyamattho tasmā tasmiṃ 
 paṭhamajjhānaṃ upasampajja viharaṇasamaye avijjamānānampi kāmānaṃ 
 tassa paṭhamajjhānassa paṭipakkhabhāvaṃ kāmapariccāgeneva cassa adhigamaṃ 
 dīpeti  Kathaṃ  Vivicceva kāmehīti evaṃ hi niyame kariyamāne 
  
  
 page     
 Idaṃ paññāyati nūnimassa jhānassa kāmā paṭipakkhabhūtā yesu 
 sati idaṃ nappavattati andhakāre sati padīpo viya tesaṃ 
 pariccāgeneva cassa adhigamo hoti orimatīrapariccāgena pārimatīrasseva 
 tasmā niyamaṃ karotīti  Tattha siyā kasmā panesa pubbapadeyeva 
 vutto na uttarapade kiṃ akusalehi dhammehi aviviccāpi jhānaṃ 
 upasampajja vihareyyāti  Na kho panetaṃ evaṃ daṭṭhabbaṃ  
 Tannissaraṇato hi pubbapade esa vutto  Kāmadhātusamatikkamanato 
 hi kāmarāgapaṭipakkhato ca idaṃ jhānaṃ kāmānameva nissaraṇaṃ  
 Yathāha  Kāmānametaṃ nissaraṇaṃ yadidaṃ nekkhammanti  Uttarapadepi 
 panesa yathā idheva bhikkhave paṭhamo samaṇo idha dutiyo 
 samaṇoti ettha evakāro ānetvā vuccati evaṃ vattabbo  
 Na hi sakkā ito aññehipi nīvaraṇasaṅkhātehi akusaladhammehi avivicca 
 jhānaṃ upasampajja viharituṃ tasmā vivicceva kāmehi vivicceva 
 akusalehi dhammehīti evaṃ padadvayepi esa daṭṭhabbo  Padadvayepi 
 ca kiñcāpi viviccāti iminā sādhāraṇavacanena tadaṅgavivekādayo 
 kāyavivekādayo ca sabbepi vivekā saṅgahaṃ gacchanti tathāpi kāyaviveko 
 cittaviveko vikkhambhanavivekoti tayoeva idha daṭṭhabbā  Kāmehīti 
 iminā pana padena ye ca niddese katame vatthukāmā manāpiyā 
 rūpātiādinā nayena vatthukāmā vuttā ye ca tattheva vibhaṅge 
 ca chando kāmotiādinā nayena kilesakāmā vuttā te 
 sabbepi saṅgahitā icceva daṭṭhabbā  Evaṃ hi sati vivicceva 
  
  
 page     
 Kāmehīti vatthukāmehipi viviccevāti attho yujjati  Tena 
 kāyaviveko vutto hoti  Vivicca akusalehi dhammehīti kilesakāmehi 
 sabbākusalehi vā viviccāti attho yujjati  Tena cittaviveko 
 vutto hoti  Purimena cettha vatthukāmehi vivekavacanatoyeva 
 kāmasukhapariccāgo dutiyena kilesakāmehi vivekavacanato nekkhammasukhapariggaho 
 vibhāvito hoti  Evaṃ vatthukāmakilesakāmavivekavacanatoyeva 
 ca etesaṃ paṭhamena saṅkilesavatthuppahānaṃ dutiyena saṅkilesappahānaṃ 
 paṭhamena lolabhāvassa hetupariccāgo dutiyena bālabhāvassa paṭhamena 
 ca payogasuddhi dutiyena āsayaposanaṃ vibhāvitaṃ hotīti viññātabbaṃ  
 Esa tāva nayo kāmehīti ettha vuttakāmesu vatthukāmapakkhe  
 Kilesakāmapakkhe pana chandoti ca rāgoti ca evamādīhi anekabhedo 
 kāmacchandoyeva kāmoti adhippeto  So ca akusalapariyāpannopi 
 samāno tattha katamo kāmacchando kāmotiādinā nayena 
 vibhaṅge jhānapaṭipakkhato visuṃ vutto  Kilesakāmattā vā purimapade 
 vutto  Akusalapariyāpannattā dutiyapade  Anekabhedato cassa 
 kāmatoti avatvā kāmehīti vuttaṃ  Aññesampi ca dhammānaṃ 
 akusalabhāve vijjamāne tattha katame akusalā dhammā kāmacchandotiādinā 
 nayena vibhaṅge uparijhānaṅgānaṃ paccanīkapaṭipakkhabhāvadassanato 
 nīvaraṇāneva vuttāni  Nīvaraṇāni hi jhānaṅgapaccanīkāni  Tesaṃ 
 jhānaṅgānameva paṭipakkhāni viddhaṃsakānīti vuttaṃ hoti  Tathā hi 
 samādhi kāmacchandassa paṭipakkho pīti byāpādassa vitakko 
  
  
 page     
 Thīnamiddhassa sukhaṃ uddhaccakukkuccassa vicāro vicikicchāyāti peṭake 
 vuttaṃ  Evamettha vivicceva kāmehīti iminā kāmacchandassa 
 vikkhambhanaviveko vutto hoti  Vivicca akusalehi dhammehīti 
 iminā pañcannampi nīvaraṇānaṃ  Aggahitaggahaṇena pana paṭhamena 
 kāmacchandassa dutiyena sesanīvaraṇānaṃ  Tathā paṭhamena tīsu 
 akusalamūlesu pañcakāmaguṇabhedavisayassa lobhassa dutiyena 
 āghātavatthubhedādivisayānaṃ dosamohānaṃ  Oghādīsu vā dhammesu paṭhamena 
 kāmoghakāmayogakāmāsavakāmūpādānaabhijjhākāyagaṇṭhakāmarāgasaṃyojanānaṃ 
 dutiyena avasesaoghayogāsavaupādānagaṇṭhasaṃyojanānaṃ  Paṭhamena ca 
 taṇhāya taṃsampayuttakānañca dutiyena avijjāya taṃsampayuttakānañca  
 Apica paṭhamena lobhasampayuttaaṭṭhacittuppādānaṃ dutiyena sesānaṃ catunnaṃ 
 akusalacittuppādānaṃ vikkhambhanaviveko vutto hotīti veditabbo  
 Ayaṃ tāva vivicceva kāmehi vivicca akusalehi dhammehīti ettha 
 atthappakāsanā  
      Ettāvatā ca paṭhamassa jhānassa pahānaṅgaṃ dassetvā 
 idāni sampayogaṅgaṃ dassento savitakkaṃ savicārantiādimāha  
 Tattha vitakkanaṃ vitakko ohananti   vuttaṃ hoti  Svāyaṃ ārammaṇe 
 cittassa abhiniropanalakkhaṇo āhananapariyāhananaraso  Tathā hi 
 tena yogāvacaro ārammaṇaṃ vitakkāhataṃ vitakkapariyāhataṃ karotīti 
 vuccati  Ārammaṇe cittassa ānayanapaccupaṭṭhāno  Vicaraṇaṃ 
 vicāro anusañcaraṇanti vuttaṃ hoti  Svāyaṃ 
  Footnote     ūhanantipi dissati  
  
  
 page     
 Ārammaṇānumajjanalakkhaṇo tattha sahajātānuyojanaraso cittassa 
 anuppabandhanapaccupaṭṭhāno  Santepi ca nesaṃ katthaci aviyoge oḷārikatthena 
 pubbaṅgamatthena ca ghaṇḍābhighātasaddo   viya cetaso paṭhamābhinipāto vitakko 
 sukhumatthena anuravo viya anuppabandho vicāro  Vipphāravā cettha 
 vitakko paripphandabhāvo cittassa ākāse uppatitukāmassa pakkhino 
 pakkhavikkhepo viya padumābhimukhapāto viya ca gandhānubandhacetaso 
 bhamarassa santavutti vicāro nātiparipphandabhāvo cittassa ākāse 
 uppatitassa pakkhino pakkhappasāraṇaṃ viya paribbhamanaṃ viya ca 
 padumābhimukhapatitassa bhamarassa padumassa uparibhāge  So pana tesaṃ viseso 
 paṭhamadutiyajjhānesu pākaṭo hoti  Iti iminā ca vitakkena iminā 
 ca vicārena saha vattati rukkho viya pupphena ca phalena cāti idaṃ jhānaṃ 
 savitakkaṃ savicāranti vuccati  Vibhaṅge pana iminā ca vitakkena iminā 
 ca vicārena upeto hoti samupetotiādinā nayena puggalādhiṭṭhānā 
 desanā katā  Attho pana tatrāpi evameva daṭṭhabbo  Vivekajanti 
 ettha vivitti viveko nīvaraṇavigamoti attho  Vivittoti vā viveko 
 nīvaraṇavivitto jhānasampayuttadhammarāsīti attho  Tasmā vivekā 
 tasmiṃ vā viveke jātanti vivekajaṃ  Pītisukhanti ettha pīnayatīti 
 pīti  Sā sampiyāyanalakkhaṇā kāyacittapīnanarasā pharaṇarasā vā 
 odagyapaccupaṭṭhānā  Sukhanaṃ sukhaṃ  Suṭṭhu vā khādati khanati ca 
 kāyacittābādhanti sukhaṃ  Taṃ sātalakkhaṇaṃ taṃsampayuttānaṃ upabrūhanarasaṃ 
 anuggahapaccupaṭṭhānaṃ  Satipi ca nesaṃ katthaci aviyoge 
  Footnote     ghaṇṭāvighāta   itipi  
  
  
 page     
 Iṭṭhārammaṇapaṭilābhatuṭṭhi pīti paṭiladdharasānubhavanaṃ sukhaṃ  Yattha pīti tattha 
 sukhaṃ  Yattha sukhaṃ tattha na niyamato pīti  Saṅkhārakkhandhasaṅgahitā 
 pīti vedanākkhandhasaṅgahitaṃ sukhaṃ  Kantārakhinnassa vanantūdakantadassanassavanesu 
 viya pīti vanacchāyappavesanaudakaparibhogesu viya sukhaṃ  
 Tasmiṃ tasmiṃ samaye pākaṭabhāvato cetaṃ vuttanti veditabbaṃ  Ayañca 
 pīti idañca sukhaṃ assa jhānassa asmiṃ vā jhāne atthīti idaṃ 
 jhānaṃ pītisukhanti vuccati  Athavā pīti ca sukhañca pītisukhaṃ 
 dhammavinayādayo viya  Vivekajaṃ pītisukhamassa jhānassa asmiṃ vā jhāne 
 atthīti evaṃpi vivekajaṃ pītisukhaṃ  Yatheva hi jhānaṃ evaṃ pītisukhaṃ 
 cettha vivekajameva hoti  Tañcassa atthīti tasmā ekapadeneva 
 vivekajapītisukhantipi vuttaṃ yujjati  Vibhaṅge pana idaṃ sukhaṃ imāya 
 pītiyā sahagatantiādinā nayenetaṃ vuttaṃ  Attho pana tatrāpi 
 evameva daṭṭhabbo  Paṭhamanti gaṇanānupubbato paṭhamaṃ  Idaṃ paṭhamaṃ 
 samāpajjatīti paṭhamaṃ  Paccanīkadhamme jhāpetīti jhānaṃ  Iminā 
 yogino jhāyantītipi jhānaṃ  Paccanīkadhamme dahanti gocaraṃ vā 
 cintentīti attho  Sayaṃ vā taṃ jhāyati upanijjhāyatīti jhānaṃ  
 Teneva taṃ upanijjhāyanalakkhaṇanti vuccati  Tadetaṃ ārammaṇūpanijjhānaṃ 
 lakkhaṇūpanijjhānanti duvidhaṃ hoti  Tattha ārammaṇūpanijjhānanti 
 saha upacārena aṭṭhasamāpattiyo vuccanti  Kasmā  
 Kasiṇārammaṇūpanijjhāyanato  Lakkhaṇūpanijjhānanti vipassanāmaggaphalāni 
 vuccanti  Kasmā  Lakkhaṇūpanijjhāyanato  Ettha hi 
  
  
 page     
 Vipassanā aniccalakkhaṇādīni upanijjhāyati  Vipassanāya upanijjhāyanakiccaṃ 
 pana maggena sijjhatīti maggo lakkhaṇūpanijjhānanti vuccati  
 Phalaṃ pana nirodhassa tathalakkhaṇaṃ upanijjhāyatīti lakkhaṇūpanijjhānanti 
 vuccati  Imasmiṃ pana atthe ārammaṇūpanijjhānameva jhānanti 
 adhippetaṃ  Etthāha katamaṃ pana taṃ jhānaṃ nāma yaṃ savitakkaṃ 
 savicāraṃ  pe  Pītisukhanti evaṃ apadesaṃ arahatīti  Vuccate  
 Yathā sadhano saparijanotiādīsu ṭhapetvā dhanañca parijanañca 
 añño apadesāraho na hoti evaṃ ṭhapetvā vitakkādidhamme 
 aññaṃ apadesārahaṃ natthi  Yathā pana sarathā sapattikā senāti 
 vuttesu senaṅgesueva senāsammati evamidha pañcasu aṅgesuyeva 
 jhānasammati veditabbā  Katamesu pañcasu  Vitakko vicāro 
 pīti sukhaṃ cittekaggatāti etesu  Etāneva hissa savitakkaṃ 
 savicārantiādinā nayena aṅgabhāvena vuttāni  Avuttattā 
 ekaggatā aṅgaṃ na hotīti ce  Tañca na  Kasmā  
 Vuttattā eva  Sāpi hi vibhaṅge jhānanti vitakko vicāro pīti 
 sukhaṃ cittassekaggatāti evaṃ vuttāyeva tasmā yathā savitakkaṃ 
 savicāranti evaṃ sacittekaggatanti idha avuttepi iminā vibhaṅgavacanena 
 cittekaggatāpi aṅgamevāti veditabbā  Yena hi adhippāyena 
 bhagavatā uddeso kato soeva tena vibhaṅgepi pakāsitoti  
 Upasampajjāti upagantvā pāpuṇitvāti vuttaṃ hoti  
 Upasampādayitvā vā nipphādetvāti vuttaṃ hoti  Vibhaṅge pana 
  
  
 page     
 Upasampajjāti paṭhamassa jhānassa lābho paṭilābho patti sampatti 
 phusanā sacchikiriyā upasampadāti vuttaṃ  Tassāpi evamevattho 
 veditabbo  Vihāsinti bodhimaṇḍe nisajjāsaṅkhātena 
 iriyāpathavihārena itivuttappakārajjhānasamaṅgī hutvā attabhāvassa iriyanaṃ 
 vuttiṃ pālanaṃ yapanaṃ yāpanaṃ cāraṃ vihāraṃ abhinipphādesinti attho  Vuttaṃ 
 hetaṃ vibhaṅge viharatīti iriyati vattati pāleti yapeti yāpeti carati 
 viharati tena vuccati viharatīti  Kiṃ pana katvā bhagavā imaṃ jhānaṃ 
 upasampajja vihāsīti  Kammaṭṭhānaṃ bhāvetvā  Kataraṃ  
 Ānāpānassatikammaṭṭhānaṃ  Aññena tadatthikena kiṃ kātabbanti  Aññenapi 
 etaṃ vā kammaṭṭhānaṃ paṭhavīkasiṇādīnaṃ vā aññataraṃ bhāvetabbaṃ  
 Tesaṃ bhāvanānayo visuddhimagge vuttanayeneva veditabbo  Idha 
 pana vuccamāne atibhāriyaṃ vinayanidānaṃ hoti  Tasmā pāliyā 
 atthappakāsanamattameva karomāti  
                   Paṭhamajjhānakathā niṭṭhitā  
      Vitakkavicārānaṃ vūpasamāti vitakkassa ca vicārassa cāti imesaṃ 
 dvinnaṃ vūpasamā samatikkamā  Dutiyajjhānakkhaṇe apātubhāvāti 
 vuttaṃ hoti  Tattha kiñcāpi dutiyajjhāne sabbepi paṭhamajjhānadhammā 
 na santi aññeva hi paṭhamajjhāne phassādayo aññe 
 idha oḷārikassa pana oḷārikassa aṅgassa samatikkamā paṭhamajjhānato 
 paresaṃ dutiyajjhānādīnaṃ adhigamo hotīti dīpanatthaṃ vitakkavicārānaṃ 
 vūpasamāti evaṃ vuttanti veditabbaṃ  Ajjhattanti idha niyakajjhattaṃ 
  
  
 page     
 Adhippetaṃ  Vibhaṅge pana ajjhattaṃ paccattanti   ettakameva vuttaṃ  
 Yasmā pana niyakajjhattaṃ adhippetaṃ tasmā attani jātaṃ attano 
 santāne nibbattanti ayamettha attho  Sampasādananti sampasādanaṃ 
 vuccati saddhā sampasādanayogato jhānampi sampasādanaṃ 
 nīlavaṇṇayogato nīlaṃ vatthaṃ viya  Yasmā vā taṃ jhānaṃ 
 sampasādanasamannāgatattā vitakkavicārakkhobhavūpasamanena ceto sampasādayati 
 tasmāpi sampasādananti vuttaṃ  Imasmiñca atthavikappe sampasādanaṃ 
 cetasoti evaṃ padasambandho veditabbo  Purimasmiṃ pana atthavikappe 
 cetasoti etaṃ ekodibhāvena saddhiṃ yojetabbaṃ  Tatrāyaṃ 
 atthayojanā  Eko udetīti ekodi vitakkavicārehi anajjhārūḷhattā 
 aggo seṭṭho hutvā udetīti attho  Seṭṭhopi hi loke 
 ekoti vuccati  Vitakkavicāravirahito vā eko asahāyo hutvā 
 itipi vaṭṭati  Athavā sampayuttadhamme udayatīti udi uṭṭhāpetīti 
 attho  Seṭṭhaṭṭhena eko ca so udi cāti ekodi  Samādhissetaṃ 
 adhivacanaṃ  Iti imaṃ ekodiṃ bhāveti vaḍḍhayatīti idaṃ dutiyajjhānaṃ 
 ekodibhāvaṃ  So panāyaṃ ekodi yasmā cetaso na sattassa 
 na jīvassa tasmā etaṃ cetaso ekodibhāvanti vuttaṃ  Nanu 
 cāyaṃ saddhā paṭhamajjhānepi atthi ayañca ekodināmako samādhi atha 
 kasmā idameva sampasādanaṃ cetaso ekodibhāvañcāti vuttaṃ  
 Vuccate  Aduṃ hi paṭhamajjhānaṃ vitakkavicārakkhobhena 
  Footnote     abhi  vi         
  
  
 page     
 Vīcitaraṅgasamākulamiva jalaṃ na suppasannaṃ hoti tasmā satiyāpi saddhāya 
 sampasādananti na vuttaṃ  Na suppasannattāyeva cettha samādhipi 
 na suṭṭhu pākaṭo tasmā ekodibhāvantipi na vuttaṃ  Imasmiṃ 
 pana jhāne vitakkavicārapalibodhābhāvena laddhokāsā balavatī saddhā 
 balavasaddhāsahāyapaṭilābheneva samādhipi pākaṭo tasmā idameva 
 evaṃ vuttanti veditabbaṃ  Vibhaṅge pana sampasādananti yā saddhā 
 saddahanā okappanā abhippasādo  Cetaso ekodibhāvanti yā 
 cittassa ṭhiti  pe  Samādhīti   ettakameva vuttaṃ  Evaṃ vuttena 
 panetena saddhiṃ ayaṃ atthavaṇṇanā yathā na virujjhati aññadatthuṃ 
 saṃsandati ceva sameti ca evaṃ veditabbā  Avitakkaṃ avicāranti 
 bhāvanāya pahīnattā etasmiṃ etassa vā vitakko natthīti avitakkaṃ  
 Imināva nayena avicāraṃ  Vibhaṅgepi vuttaṃ iti ayañca vitakko 
 ayañca vicāro santā honti samitā vūpasantā atthaṅgatā 
 abbhatthaṅgatā appitā byappitā sositā visositā byantīkatā tena 
 vuccati avitakkaṃ avicāranti  Etthāha nanu ca vitakkavicārānaṃ 
 vūpasamāti imināpi ayaṃ attho siddho atha kasmā puna vuttaṃ 
 avitakkaṃ avicāranti  Vuccate  Evameva siddhovāyamattho na 
 panetaṃ tadatthadīpakaṃ  Nanu avocumha oḷārikassa pana oḷārikassa 
 aṅgassa samatikkamā paṭhamajjhānato paresaṃ dutiyajjhānādīnaṃ samādhigamo 
 hotīti dīpanatthaṃ vitakkavicārānaṃ vūpasamāti evaṃ vuttanti  Apica 
  Footnote     abhi  vi         
  
  
 page     
 Vitakkavicārānaṃ vūpasamā idaṃ sampasādanaṃ na kilesakālussiyassa 
 vitakkavicārānaṃ vūpasamā ca ekodibhāvaṃ na upacārajjhānamiva 
 nīvaraṇappahānā paṭhamajjhānamiva ca aṅgapātubhāvāti evaṃ 
 sampasādanaekodibhāvānaṃ hetuparidīpakamidaṃ vacanaṃ  Tathā vitakkavicārānaṃ 
 vūpasamā idaṃ avitakkaṃ avicāraṃ na tatiyacatutthajjhānāni viya cakkhuviññāṇādīni 
 viya ca abhāvāti evaṃ avitakkaavicārabhāvassa hetuparidīpakañca na 
 vitakkavicārābhāvamattaparidīpakaṃ  Vitakkavicārābhāvamattaparidīpakameva 
 pana avitakkaṃ avicāranti idaṃ vacanaṃ tasmā purimaṃ vatvāpi 
 vattabbamevāti  Samādhijanti paṭhamajjhānasamādhito vā sampayuttasamādhito 
 vā jātanti attho  Tattha kiñcāpi paṭhamampi sampayuttasamādhito 
 jātaṃ athakho ayameva samādhīti vattabbataṃ arahati vitakkavicārakkhobhavirahena 
 ativiya acalattā suppasannattā ca tasmā imassa 
 vaṇṇabhaṇanatthaṃ idameva samādhijanti vuttaṃ  Pītisukhanti idaṃ 
 vuttanayameva  Dutiyanti gaṇanānupubbato dutiyaṃ  Idaṃ dutiyaṃ 
 samāpajjatītipi dutiyaṃ  Jhānanti ettha pana yathā paṭhamajjhānaṃ 
 vitakkādīhi pañcaṅgikaṃ hoti evamidaṃ sampasādādīhi caturaṅgikanti 
 veditabbaṃ  Yathāha  Jhānanti sampasādo pīti sukhaṃ cittassa 
 ekaggatāti    Pariyāyoyeva ceso  Sampasādanaṃ pana ṭhapetvā 
 nippariyāyena tivaṅgikamevetaṃ hoti  Yathāha  Katamaṃ tasmiṃ 
 samaye tivaṅgikaṃ jhānaṃ hoti pīti sukhaṃ cittassa ekaggatāti    
  Footnote     abhi  vi              abhi  vi         
  
  
 page     
 Sesaṃ vuttanayamevāti  
                   Dutiyajjhānakathā niṭṭhitā  
      Pītiyā ca virāgāti ettha vuttatthāyeva pīti  Virāgoti tassā 
 jigucchanaṃ vā samatikkamo vā  Ubhinnamantarā casaddo 
 sampiṇḍanattho  So vūpasamaṃ vā sampiṇḍeti vitakkavicāravūpasamaṃ vā  
 Tattha yadā vūpasamameva sampiṇḍeti tadā pītiyā virāgā ca 
 kiñci bhiyyo vūpasamā cāti evaṃ yojanā veditabbā  Imissā ca 
 yojanāya virāgo jigucchanattho hoti tasmā pītiyā jigucchanā ca 
 vūpasamā cāti ayamattho daṭṭhabbo  Yadā pana vitakkavicāravūpasamaṃ 
 sampiṇḍeti tadā pītiyā ca virāgā kiñci bhiyyo 
 vitakkavicārānañca vūpasamāti evaṃ yojanā veditabbā  Imissā ca 
 yojanāya virāgo samatikkamanattho hoti tasmā pītiyā ca 
 samatikkamā vitakkavicārānañca vūpasamāti ayamattho daṭṭhabbo  
 Kāmañcete vitakkavicārā dutiyajjhāneyeva vūpasantā imassa pana 
 jhānassa maggaparidīpanatthaṃ vaṇṇabhaṇanatthañcetaṃ vuttaṃ  
 Vitakkavicārānañca vūpasamāti hi vutte idaṃ paññāyati nūna vitakkavicārānaṃ 
 vūpasamo maggo imassa jhānassāti  Yathā ca tatiye ariyamagge 
 appahīnānampi sakkāyadiṭṭhādīnaṃ pañcannaṃ orambhāgiyānaṃ saññojanānaṃ 
 pahānāti evaṃ pahānaṃ vuccamānaṃ vaṇṇabhaṇanaṃ hoti tadadhigamāya 
 ussukkānaṃ ussāhajananatthaṃ evameva idha avūpasantānampi 
 vitakkavicārānaṃ vapasamo vuccamāno vaṇṇabhaṇanaṃ hoti  Tenāyamattho 
  
  
 page     
 Vutto pītiyā ca samatikkamā vitakkavicārānañca vūpasamāti  Upekkhako 
 ca vihāsinti ettha upapattito ikkhatīti upekkhā samaṃ passati 
 apakkhapatitāva hutvā passatīti attho  Tāya visadāya vipulāya 
 thāmagatāya samannāgatattā tatiyajjhānasamaṅgī upekkhakoti vuccati  
 Upekkhā pana dasavidhā hoti chaḷaṅgūpekkhā brahmavihārūpekkhā 
 bojjhaṅgūpekkhā viriyūpekkhā saṅkhārūpekkhā vedanūpekkhā 
 vipassanūpekkhā tatramajjhattūpekkhā jhānūpekkhā pārisuddhiupekkhāti  
 Evamayaṃ dasavidhāpi tattha tattha āgatanayato bhūmipuggala 
   cittārammaṇakkhandhasaṅgahaekakkhaṇakusalattikasaṅkhepavasena ca papañcasūdaniyā 
 majjhimaṭṭhakathāya bhayabheravasuttavaṇṇanāya atthasāliniyā vā 
 dhammasaṅgahaṭṭhakathāya vuttanayena veditabbā  Idha pana vuccamānā 
 vinayanidānaṃ atibhāriyaṃ karotīti na vuttā  Lakkhaṇādito pana idha 
 adhippetūpekkhā majjhattalakkhaṇā anābhogarasā abyāpārapaccupaṭṭhānā 
 pītivirāgapadaṭṭhānāti  Etthāha nanu cāyaṃ atthato tatramajjhattūpekkhāva 
 hoti sā ca paṭhamadutiyajjhānesupi atthi tasmā tatrāpi 
 upekkhako ca vihāsinti evamayaṃ vattabbā siyā sā kasmā na 
 vuttāti  Aparibyattakiccato  Aparibyattaṃ hi tassā tattha kiccaṃ 
 vitakkādīhi abhibhūtattā  Idha panāyaṃ vitakkavicārapītīhi anabhibhūtattā 
 ukkhittasirā viya hutvā paribyattakiccā jātā tasmā vuttāti  
 Niṭṭhitā upekkhako ca vihāsinti etassa sabbaso attavaṇṇanā  
 Idāni sato ca sampajānoti ettha saratīti sato  Sampajānātīti 
  
  
 page     
 Sampajāno  Puggalena sati ca sampajaññañca vuttaṃ  Tattha 
 saraṇalakkhaṇā sati appamusanarasā ārakkhapaccupaṭṭhānā  Asammohalakkhaṇaṃ 
 sampajaññaṃ tīraṇarasaṃ pavicayapaccupaṭṭhānaṃ  Vitthārato panetaṃ 
 majjhimaṭṭhakathāyaṃ satipaṭṭhānavaṇṇanāyaṃ vuttanayeneva veditabbaṃ  
 Tattha kiñcāpi idaṃ satisampajaññaṃ purimajjhānesupi atthi  
 Muṭṭhassatissa hi asampajānassa upacāramattaṃpi na sampajjati 
 pageva appanā  Oḷārikattā pana tesaṃ jhānānaṃ bhūmiyaṃ viya 
 purisassa cittassa gati sukhā hoti abyattaṃ tattha satisampajaññakiccaṃ  
 Oḷārikaṅgappahānena pana sukhumattā imassa jhānassa 
 purisassa khuradhārāyaṃ viya satisampajaññakiccapariggahitāyeva cittassa 
 gati icchitabbāti idheva vuttaṃ  Kiñci bhiyyo yathāpi dhenupako 
 vaccho dhenuto apanīto arakkhiyamāno punareva dhenuṃ upagacchati 
 evamidaṃ tatiyajjhānasukhaṃ pītito apanītaṃ satisampajaññārakkhena 
 arakkhiyamānaṃ punareva pītiṃ upagaccheyya pītisampayuttameva siyā  
 Sukhe cāpi sattā sārajjanti idañca atimadhuraṃ sukhaṃ tato paraṃ 
 sukhābhāvā satisampajaññānubhāvena panettha sukhe asārajjanā 
 hoti no aññathāti imampi atthavisesaṃ dassetuṃ idaṃ idheva vuttanti 
 veditabbaṃ  Idāni sukhañca kāyena paṭisaṃvedesinti ettha kiñcāpi 
 tatiyajjhānasamaṅgino sukhapaṭisaṃvedanābhogo natthi evaṃ santepi 
 yasmā tassa nāmakāyena sampayuttaṃ sukhaṃ yaṃ vā taṃ nāmakāyasampayuttaṃ 
 sukhaṃ taṃsamuṭṭhānenassa yasmā atipaṇītena rūpena rūpakāyo phuṭṭho 
  
  
 page     
 Yassa phuṭṭhattā jhānā vuṭṭhitopi sukhaṃ paṭisaṃvedeyya tasmā 
 etamatthaṃ dassento sukhañca kāyena paṭisaṃvedesinti āha  Idāni 
 yantaṃ ariyā ācikkhanti upekkhako satimā sukhavihārīti ettha 
 yaṃjhānahetu yaṃjhānakāraṇā taṃtatiyajjhānasamaṅgipuggalaṃ buddhādayo 
 ariyā ācikkhanti desenti paññāpenti paṭṭhapenti vivaranti vibhajanti 
 uttānīkaronti pakāsenti pasaṃsantīti adhippāyo  Kinti  
 Upekkhako satimā sukhavihārīti  Taṃ tatiyajjhānaṃ upasampajja 
 vihāsinti evamettha yojanā veditabbā  Kasmā pana taṃ te 
 evaṃ pasaṃsantīti  Pasaṃsārahato  Ayaṃ hi yasmā atimadhurasukhe 
 sukhapāramippattepi tatiyajjhāne upekkhako na tattha sukhābhisaṅgena 
 ākaḍḍhiyati yathā ca pīti na uppajjati evaṃ upaṭṭhitassatitāya 
 satimā yasmā ca ariyakantaṃ ariyajanasevitameva ca asaṅkiliṭṭhaṃ sukhaṃ 
 nāmakāyena paṭisaṃvedeti tasmā pasaṃsāraho  Iti pasaṃsārahato naṃ 
 ariyā te evaṃ pasaṃsārahahetubhūte guṇe pakāsentā upekkhako 
 satimā sukhavihārīti evaṃ pasaṃsantīti veditabbaṃ  Tatiyanti 
 gaṇanānupubbato tatiyaṃ  Idaṃ tatiyaṃ samāpajjatītipi tatiyaṃ  Jhānanti 
 ettha yathā dutiyaṃ sampasādādīhi caturaṅgikaṃ evamidaṃ upekkhādīhi 
 pañcaṅgikaṃ  Yathāha  Jhānanti upekkhā sati sampajaññaṃ sukhaṃ cittassa 
 ekaggatāti  Pariyāyoyeva ceso  Upekkhāsatisampajaññāni 
 pana ṭhapetvā nippariyāyena duvaṅgikamevetaṃ hoti  Yathāha  
 Katamaṃ tasmiṃ samaye duvaṅgikaṃ jhānaṃ hoti sukhaṃ cittassekaggatāti  
  
  
 page     
 Sesaṃ vuttanayamevāti  
                   Tatiyajjhānakathā niṭṭhitā  
      Sukhassa ca pahānā dukkhassa ca pahānāti kāyikasukhassa ca 
 kāyikadukkhassa ca pahānā  Pubbevāti tañca kho pubbeva na 
 catutthajjhānakkhaṇe  Somanassadomanassānaṃ atthaṅgamāti 
 cetasikasukhassa cetasikadukkhassa cāti imesampi dvinnaṃ pubbeva atthaṅgamā 
 pahānā icceva vuttaṃ hoti  Kadā pana nesaṃ pahānaṃ hotīti  
 Catunnaṃ jhānānaṃ upacārakkhaṇe  Somanassaṃ hi catutthassa jhānassa 
 upacārakkhaṇeyeva pahīyati  Dukkhadomanassasukhāni paṭhamadutiyatatiyānaṃ 
 upacārakkhaṇesu  Evametesaṃ pahānakkamena avuttānaṃ indriyavibhaṅge 
 pana indriyānaṃ uddesakkameneva idhāpi vuttānaṃ 
 sukhadukkhasomanassadomanassānaṃ pahānaṃ veditabbaṃ  Yadi panetāni tassa tassa 
 jhānassa upacārakkhaṇeyeva pahīyanti atha kasmā kattha cuppannaṃ 
 dukkhindriyaṃ aparisesaṃ nirujjhati idha bhikkhave bhikkhu vivicceva kāmehi 
  pe  Paṭhamaṃ jhānaṃ upasampajja viharati etthuppannaṃ dukkhindriyaṃ 
 aparisesaṃ nirujjhati kattha cuppannaṃ domanassindriyaṃ sukhindriyaṃ 
 somanassindriyaṃ aparisesaṃ nirujjhati idha bhikkhave bhikkhu sukhassa ca 
 pahānā  pe  Catutthaṃ jhānaṃ upasampajja viharati etthuppannaṃ 
 somanassindriyaṃ aparisesaṃ nirujjhatīti   evaṃ jhānesveva nirodho 
 vuttoti  Atisayanirodhattā  Atisayanirodho hi nesaṃ paṭhamajjhānādīsu 
  Footnote     saṃ  mahāvāra         
  
  
 page     
 Nirodho  Nirodhoyeva pana upacārakkhaṇe nātisayanirodhoti  Tathā 
 hi nānāvajjane paṭhamajjhānūpacāre niruddhassāpi dukkhindriyassa 
 ḍaṃsamakasādisamphassena vā visamāsanūpatāpena vā siyā uppatti na 
 tveva antoappanāyaṃ  Upacāre vā niruddhampetaṃ na suṭṭhu niruddhaṃ 
 hoti paṭipakkhena avihatattā  Antoappanāyaṃ pana pītipharaṇena 
 sabbo kāyo sukhokkanto hoti  Sukhokkantakāyassa ca suṭṭhu 
 niruddhaṃ hoti dukkhindriyaṃ paṭipakkhena vihatattā  Nānāvajjaneeva 
 ca dutiyajjhānūpacāre pahīnassa domanassindriyassa yasmā etaṃ 
 vitakkavicārapaccayepi kāyakilamathe cittūpaghāte ca sati uppajjati 
 vitakkavicārābhāve ca neva uppajjati yattha pana uppajjati tattha 
 vitakkavicārabhāve appahīnāeva dutiyajjhānūpacāre vitakkavicārāti 
 tatthassa siyā uppatti appahīnapaccayattā na tveva dutiyajjhāne 
 pahīnapaccayattā  Tathā tatiyajjhānūpacāre pahīnassāpi sukhindriyassa 
 pītisamuṭṭhānappaṇītarūpaphuṭṭhakāyassa siyā uppatti na tveva 
 tatiyajjhāne  Tatiyajjhāne hi sukhassa paccayabhūtā pīti sabbaso 
 niruddhāti  Tathā catutthajjhānūpacāre pahīnassāpi somanassindriyassa 
 pītiāsannattā appanāpattāya upekkhāya abhāvena sammā 
 anatikkantattā ca siyā uppatti na tveva catutthajhāne  Tasmā 
 evañca etthuppannaṃ dukkhindriyaṃ aparisesaṃ nirujjhatīti tattha tattha 
 aparisesaggahaṇaṃ katanti  Etthāha athevaṃ tassa tassa jhānassūpacāre 
 pahīnāpi etā vedanā idha kasmā samāharīti  Sukhaggahaṇatthaṃ  
  
  
 page     
 Yā hi ayaṃ adukkhamasukhanti ettha adukkhamasukhā vedanā vuttā 
 sā sukhumā atidūviññeyyā na sakkā sukhena gahetuṃ tasmā 
 yathā nāma duṭṭhassa yathā vā tathā vā upasaṅkamitvā gahetuṃ 
 asakkuṇeyyassa goṇassa gahaṇatthaṃ gopo ekasmiṃ vaje sabbā 
 gāvo samāharati athekekaṃ nīharanto paṭipāṭiyā āgataṃ ayaṃ so 
 gaṇhātha nanti tampi gāhayati evameva bhagavā sukhaggahaṇatthaṃ 
 sabbā etā samāhari  Evaṃ hi samāhaṭā etā dassetvā yaṃ 
 neva sukhaṃ na dukkhaṃ na somanassaṃ na domanassaṃ ayaṃ adukkhamasukhā 
 vedanāti sakkā hoti esā gahayituṃ apica adukkhamasukhāya cetovimuttiyā 
 paccayadassanatthañcāpi etā vuttāti veditabbā  Sukhappahānādayo 
 hi tassā paccayā  Yathāha  Cattāro kho āvuso paccayā 
 adukkhamasukhāya cetovimuttiyā samāpattiyā idhāvuso bhikkhu sukhassa 
 ca pahānā  pe  Catutthaṃ jhānaṃ upasampajja viharati  ime kho 
 āvuso cattāro paccayā adukkhamasukhāya cetovimuttiyā 
 samāpattiyāti    Yathā vā aññattha pahīnāpi sakkāyadiṭṭhiādayo 
 tatiyamaggassa vaṇṇabhaṇanatthaṃ tattha pahīnāti vuttā evaṃ 
 vaṇṇabhaṇanatthampetassa jhānassetā idha vuttāti veditabbā  
 Paccayaghātena vā ettha rāgadosānaṃ atidūrabhāvaṃ dassetumpetā vuttāti 
 veditabbā  Etāsu hi sukhaṃ somanassassa paccayo somanassaṃ 
 rāgassa dukkhaṃ domanassassa paccayo domanassaṃ dosassa 
  Footnote     Ma  Ma         
  
  
 page     
 Sukhādighātena ca sapaccayā rāgadosā hatāti atidūre hontīti  
 Adukkhamasukhanti dukkhābhāvena adukkhaṃ sukhābhāvena asukhaṃ  Etenettha 
 dukkhasukhapaṭipakkhabhūtaṃ tatiyavedanaṃ dīpeti  Na dukkhasukhābhāvamattaṃ  
 Tatiyavedanā nāma adukkhāsukhā upekkhātipi vuccati  Sā 
 iṭṭhāniṭṭhaviparītānubhavanalakkhaṇā majjhattarasā avibhūtapaccupaṭṭhānā 
 sukhanirodhapadaṭṭhānāti veditabbā  Upekkhāsatipārisuddhinti upekkhāya 
 janitassatipārisuddhiṃ  Imasmiṃ hi jhāne suparisuddhā sati yā ca 
 tassā satiyā pārisuddhi sā upekkhāya katā na aññena 
 tasmā etaṃ upekkhāsatipārisuddhīti vuccati  Vibhaṅgepi vuttaṃ ayaṃ 
 sati imāya upekkhāya vivaṭā hoti parisuddhā pariyodātā tena 
 vuccati upekkhāsatipārisuddhīti    Yāya ca upekkhāya ettha satiyā 
 pārisuddhi hoti sā atthato tatramajjhattatāti veditabbā  Na 
 kevalaṃ cettha tāya satiyeva parisuddhā apica kho sabbepi 
 sampayuttadhammā  Satisīsena pana desanā vuttā  Tattha kiñcāpi ayaṃ 
 upekkhā heṭṭhāpi tīsu jhānesu vijjati yathā pana divā 
 suriyappabhābhibhavā somabhāvena ca attano upakārakattena vā sabhāgāya 
 rattiyā alābhā divā vijjamānāpi candalekhā aparisuddhā hoti 
 apariyodātā evamayampi tatramajjhattūpekkhācandalekhā 
 vitakkādipaccanīkadhammatejābhibhavā sabhāgāya ca upekkhāvedanārattiyā 
 alābhā vijjamānāpi paṭhamādijjhānabhede aparisuddhā hoti  Tassā ca 
  Footnote     abhi  vi         
  
  
 page     
 Aparisuddhāya divā aparisuddhacandalekhāya pabhā viya sahajātāpi 
 satiādayo aparisuddhāva honti  Tasmā tesu ekampi 
 upekkhāsatipārisuddhīti na vuttaṃ  Idha pana vitakkādipaccanīkadhamma 
   tejābhibhavābhāvā sabhāgāya ca upekkhāvedanārattiyā paṭilābhā ayaṃ 
 tatramajjhattūpekkhācandalekhā ativiya parisuddhā  Tassā parisuddhattā 
 parisuddhacandalekhāpabhā viya sahajātāpi satiādayo parisuddhā honti 
 pariyodātā  Tasmā idameva upekkhāsatipārisuddhīti vuttanti 
 veditabbaṃ  Catutthanti gaṇanānupubbato catutthaṃ  Idaṃ catutthaṃ 
 samāpajjatīti catutthaṃ  Jhānanti ettha yathā tatiyaṃ upekkhādīhi 
 pañcaṅgikaṃ evamidaṃ upekkhādīhi tivaṅgikaṃ  Yathāha  Jhānanti 
 upekkhā sati cittassekaggatāti  Pariyāyoeva ceso  Ṭhapetvā 
 pana satiṃ upekkhāvedanameva gahetvā nippariyāyena duvaṅgikametaṃ 
 hoti  Yathāha  Katamaṃ tasmiṃ samaye duvaṅgikaṃ jhānaṃ hoti 
 upekkhā cittassekaggatāti  Sesaṃ vuttanayamevāti  
                   Catutthajjhānakathā niṭṭhitā  
      {  } Iti imāni cattāri jhānāni kesañci cittekaggatatthāni 
 honti kesañci vipassanāpādakāni kesañci abhiññāpādakāni kesañci 
 nirodhapādakāni kesañci bhavokkamanatthāni  Tattha khīṇāsavānaṃ 
 cittekaggatatthāni honti  Te hi samāpajjitvā ekaggacittā sukhaṃ 
 divasaṃ viharissāmāti icceva kasiṇaparikammaṃ katvā aṭṭha samāpattiyo 
 nibbattenti  Sekkhaputhujjanānaṃ samāpattito vuṭṭhāya samāhitena 
  
  
 page     
 Cittena vipassissāmāti nibbattentānaṃ vipassanāpādakāni honti  
 Ye pana aṭṭha samāpattiyo nibbattetvā abhiññāpādakaṃ jhānaṃ 
 samāpajjitvā samāpattito vuṭṭhāya ekopi hutvā bahudhā hotīti   
 vuttanayā abhiññāyo paṭṭhentā nibbattenti tesaṃ abhiññāpādakāni 
 honti  Ye pana aṭṭha samāpattiyo nibbattetvā nirodhasamāpattiṃ 
 samāpajjitvā sattāhaṃ acittakā hutvā diṭṭheva dhamme nirodhaṃ nibbānaṃ 
 patvā sukhaṃ viharissāmāti nibbāttenti tesaṃ nirodhapādakāni honti  
 Ye pana aṭṭha samāpattiyo nibbattetvā aparihīnajjhānā hutvā 
 brahmaloke uppajjissāmāti nibbattenti tesaṃ bhavokkamanatthāni 
 honti  Bhagavatā panidaṃ catutthajjhānaṃ bodhirukkhamūle nibbattitaṃ 
 taṃ tassa vipassanāpādakañceva ahosi abhiññāpādakañca 
 nirodhapādakañca sabbakiccasādhakañca sabbalokiyalokuttaraguṇadāyakanti 
 veditabbaṃ  Yesañca guṇānaṃ dāyakaṃ ahosi tesaṃ ekadesaṃ 
 dassento evaṃ samāhite cittetiādimāha  
      Tattha soti so ahaṃ  Evanti catutthajjhānakkamanidassanametaṃ  
 Iminā kamena catutthajjhānaṃ paṭilabhitvāti vuttaṃ hoti  Samāhiteti 
 iminā catutthajjhānasamādhinā samāhite  Parisuddhetiādīsu pana 
 upekkhāsatipārisuddhibhāvena parisuddhe  Parisuddhattāyeva pariyodāte 
 pabhassareti vuttaṃ hoti  Sukhādīnaṃ paccayānaṃ ghātena 
 vihatarāgādiaṅgaṇattā anaṅgaṇe  Anaṅgaṇattāyeva vigatūpakkilese  
  Footnote     aṅ  tika         
  
  
 page     
 Aṅgaṇena hi cittaṃ upakkilissati  Subhāvitattā mudubhūte 
 vasībhāvappatteti vuttaṃ hoti  Vase vattamānaṃ hi cittaṃ mudūti vuccati  
 Muduttāeva ca kammaniye kammakkhame kammayoggeti vuttaṃ hoti  
 Mudu hi cittaṃ kammaniyaṃ hoti sunidhantamiva suvaṇṇaṃ  Tadubhayampi 
 ca subhāvitattāeva  Yathāha  Nāhaṃ bhikkhave aññaṃ ekadhammampi 
 samanupassāmi yaṃ evaṃ bhāvitaṃ bahulīkataṃ mudu ca hoti kammaniyañca 
 yathayidaṃ bhikkhave cittanti    Etesu parisuddhabhāvādīsu ṭhitattā ṭhite 
 ṭhitattāyeva āneñjappatte acale niriñjaneti vuttaṃ hoti  
 Mudukammaññabhāvena vā attano vase ṭhitattā ṭhite  Saddhādīhi 
 pariggahitattā āneñjappatte  Saddhāpariggahitaṃ hi cittaṃ asaddhiyena 
 na iñjati viriyapariggahitaṃ kosajjena na iñjati satipariggahitaṃ 
 pamādena na iñjati samādhipariggahitaṃ uddhaccena na iñjati 
 paññāpariggahitaṃ avijjāya na iñjati obhāsagataṃ kilesandhakārena 
 na iñjati imehi chahi dhammehi pariggahitaṃ āneñjappattaṃ hoti  
 Evaṃ aṭṭhaṅgasamannāgataṃ cittaṃ abhinīhārakkhamaṃ hoti 
 abhiññāsacchikaraṇīyānaṃ dhammānaṃ abhiññāsacchikiriyāya  Aparopi nayo  
 Catutthajjhānasamādhinā samāhite nīvaraṇadūrībhāvena parisuddhe 
 vitakkādisamatikkamena pariyodāte jhānapaṭilābhapaccayānaṃ   pāpakānaṃ 
 icchāvacarānaṃ abhāvena anaṅgaṇe icchāya avacarānaṃ icchāvasena otiṇṇānaṃ 
 pavattānaṃ nānappakārānaṃ kāmarāgapaccayānanti attho  Abhijjhādīnaṃ 
  Footnote     aṅ  eka              visuddhimagga        peḌna jhānapaṭilābhapaccanīkānaṃ  
  
  
 page     
 Cittūpakkilesānaṃ vigamena vigatūpakkilese  Ubhayampi cetaṃ 
 anaṅgaṇavatthusuttānusārena veditabbaṃ  Vasippattiyā mudubhūte 
 iddhipādabhāvūpagamanena kammaniye bhāvanāpāripūriyā paṇītabhāvūpagamanena ṭhite 
 āneñjappatte yathā āneñjappattaṃ hoti evaṃ ṭhiteti attho  
 Evampi aṭṭhaṅgasamannāgataṃ cittaṃ abhinīhārakkhamaṃ hoti 
 abhiññāsacchikaraṇīyānaṃ dhammānaṃ abhiññāsacchikiriyāya pādakaṃ 
 padaṭṭhānabhūtanti  Pubbenivāsānussatiññāṇāyāti evaṃ abhiññāpādake 
 jāte etasmiṃ citte pubbenivāsānussatimhi yaṃ ñāṇaṃ tadatthāya  Tattha 
 pubbenivāsoti pubbe atītajātīsu nivuṭṭhakkhandhā  Nivuṭṭhāti 
 ajjhāvuṭṭhā anubhūtā attano santāne uppajjitvā niruddhā  
 Nivuṭṭhadhammā vā  Nivuṭṭhāti gocaranivāsena nivuṭṭhā attano 
 viññāṇena viññātā paricchinnā paraviññāṇaviññātāpi vā 
 chinnavaṭṭumakānussaraṇādīsu  Pubbenivāsānussatīti yāya satiyā 
 pubbenivāsaṃ anussati pubbenivāsānussati  Ñāṇanti tāya 
 satiyā sampayuttaṃ ñāṇaṃ  Evamimassa pubbenivāsānussatiññāṇassa 
 atthāya pubbenivāsānussatiññāṇāya etassa ñāṇassa adhigamāya 
 pattiyāti vuttaṃ hoti  Abhininnāmesinti abhinīhariṃ  Soti so 
 ahaṃ  Anekavihitanti anekavidhaṃ anekehi vā pakārehi pavattitaṃ 
 saṃvaṇṇitanti attho  Pubbenivāsanti samanantarātītaṃ bhavaṃ ādiṃ 
 katvā tattha tattha nivuṭṭhasantānaṃ  Anussarāmīti ekaṃpi jātiṃ 
 dvepi jātiyo tissopi jātiyoti evaṃ jātipaṭipāṭiṃ anugantvā 
  
  
 page     
 Anugantvā sarāmi anueva   vā sarāmi citte abhininnāmitamatteeva 
 sarāmīti dasseti  Pūritapāramīnaṃ hi mahāpurisānaṃ parikammakaraṇaṃ 
 natthi tena te cittaṃ abhininnāmitvāva saranti  Ādikammikakulaputtā 
 pana parikammaṃ katvā saranti  Tasmā tesaṃ vasena 
 parikammaṃ vattabbaṃ siyā  Taṃ pana vuccamānaṃ atibhāriyaṃ vinayanidānaṃ 
 karoti  Tasmā taṃ na vadāma  Atthikehi pana visuddhimagge 
 vuttanayena gahetabbaṃ  Idha pana pālimeva vaṇṇayissāma  
 Seyyathīdanti āraddhappakāradassanatthe nipāto  Teneva yvāyaṃ 
 pubbenivāso āraddho tassa pakārappabhedaṃ dassento ekampi 
 jātintiādimāha  Tattha ekampi jātinti ekampi paṭisandhimūlaṃ 
 cutipariyosānaṃ ekabhavapariyāpannaṃ khandhasantānaṃ  Esa nayo dvepi 
 jātiyotiādīsu  Anekepi saṃvaṭṭakappetiādīsu pana parihāyamāno 
 kappo saṃvaṭṭakappo vaḍḍhamāno vivaṭṭakappoti veditabbo  Tattha 
 saṃvaṭṭena saṃvaṭṭaṭṭhāyikappo gahito hoti taṃmūlakattā  Vivaṭṭena  ca 
 vivaṭṭaṭṭhāyī  Evaṃ hi sati yāni tāni cattārīmāni bhikkhave kappassa 
 asaṅkheyyāni katamāni cattāri saṃvaṭṭo saṃvaṭṭaṭṭhāyī vivaṭṭo 
 vivaṭṭaṭṭhāyīti   vuttāni tāni sabbāni pariggahitāni honti  Tattha 
 tayo saṃvaṭṭā tejosaṃvaṭṭo āposaṃvaṭṭo vāyosaṃvaṭṭoti  Tisso 
 saṃvaṭṭasīmāyo ābhassarā subhakiṇhā vehapphalāti  Yadā kappo 
 tejena saṃvaṭṭati ābhassarato heṭṭhā agginā dayhati  Yadā 
  Footnote     anudevātipi dissati         aṅ  catukka         
  
  
 page     
 Udakena saṃvaṭṭati subhakiṇhato heṭṭhā udakena viliyati  Yadā 
 vātena saṃvaṭṭati vehapphalato heṭṭhā vātena viddhaṃsiyati  
 Vitthārato pana sadāpi ekaṃ buddhakkhettaṃ vinassati  Buddhakkhettannāma 
 tividhaṃ hoti jātikkhettaṃ āṇakkhettaṃ visayakkhettañca  Tattha 
 jātikkhettaṃ dasasahassacakkavāḷapariyantaṃ hoti yaṃ tathāgatassa 
 paṭisandhiādīsu kampati  Āṇakkhettaṃ koṭisatasahassacakkavāḷapariyantaṃ 
 yattha ratanaparittaṃ mettaparittaṃ khandhaparittaṃ dhajaggaparittaṃ āṭānāṭiyaparittaṃ 
 moraparittanti imesaṃ parittānaṃ ānubhāvo pavattati  
 Visayakkhettaṃ anantamaparimāṇaṃ yaṃ yāvatā vā pana ākaṅkheyyāti 
 vuttaṃ yattha yaṃ yaṃ ākaṅkhati taṃ taṃ anussarati  Evametesu tīsu 
 buddhakkhettesu ekaṃ āṇakkhettaṃ vinassati  Tasmiṃ pana vinassante 
 jātikkhettaṃ vinaṭṭhameva hoti  Vinassantañca ekatova vinassati  
 Saṇṭhahantampi ekato saṇṭhahati  Tassa vināso ca saṇṭhahanañca 
 visuddhimagge vuttaṃ  Atthikehi tato gahetabbaṃ  Ye pana te 
 saṃvaṭṭavivaṭṭā vuttā etesu bhagavā bodhimaṇḍe sammāsambodhiṃ 
 abhisambujjhanatthāya nisinno anekepi saṃvaṭṭakappe anekepi 
 vivaṭṭakappe anekepi saṃvaṭṭavivaṭṭakappe sari  Kathaṃ  Amutrāsintiādinā 
 nayena  Tattha amutrāsinti ahaṃ amumhi saṃvaṭṭakappe ahaṃ 
 amumhi bhave vā yoniyā vā gatiyā vā viññāṇaṭṭhitiyā vā 
 sattāvāse vā sattanikāye vā ahosiṃ  Evannāmoti vessantaro 
 vā jotipālo vā  Evaṃgottoti bhagavo vā gotamo vā  
  
  
 page     
 Evaṃvaṇṇoti odāto vā sāmo vā  Evamāhāroti 
 sālimaṃsodanāhāro vā pavattaphalabhojano vā  Evaṃsukhadukkhapaṭisaṃvedīti 
 anekappakārena kāyikacetasikānaṃ sāmisanirāmisādippabhedānaṃ vā 
 sukhadukkhānaṃ paṭisaṃvedī  Evamāyupariyantoti evaṃvassasataparimāṇāyupariyanto 
 caturāsītikappasahassaparimāṇāyupariyanto vā  So tato 
 cuto amutra udapādinti so ahaṃ tato bhavato yonito gatito 
 viññāṇaṭṭhitito sattāvāsato sattanikāyato vā cuto puna 
 amukasmiṃ nāma bhave yoniyā gatiyā viññāṇaṭṭhitiyā sattāvāse 
 sattanikāye vā udapādiṃ  Tatrāpāsinti atha tatrāpi bhave vā 
 yoniyā vā gatiyā vā viññāṇaṭṭhitiyā vā sattāvāse vā 
 sattanikāye vā puna ahosiṃ  Evaṃnāmotiādi vuttanayameva  
 Athavā yasmā amutrāsinti idaṃ anupubbena ārohantassa 
 yāvadicchakaanussaraṇaṃ so tato cutoti paṭinivattantassa paccavekkhaṇaṃ 
 tasmā idhūpapannoti imissā idhūpapattiyā anantaraṃ amutra udapādinti 
 tusitabhavanaṃ sandhāyāhāti veditabbo  Tatrāpāsiṃ evannāmoti 
 tatrāpi tusitabhavane setuketu nāma devaputto ahosiṃ  Evaṃgottoti 
 tāhi devatāhi saddhiṃ ekagotto  Evaṃvaṇṇoti suvaṇṇavaṇṇo  
 Evamāhāroti dibbasudhāhāro  Evaṃsukhadukkhapaṭisaṃvedīti evaṃ dibbasukhaṃ 
 paṭisaṃvedī  Dukkhaṃ pana saṅkhāradukkhamattameva  Evamāyupariyantoti 
 evaṃ sattapaññāsavassakoṭisaṭṭhivassasatasahassāyupariyanto  So tato 
 cutoti so ahaṃ tato tusitabhavanato cuto  Idhūpapannoti idha 
  
  
 page     
 Mahāmāyāya deviyā kucchismiṃ nibbatto  Itīti evaṃ  Sākāraṃ 
 sauddesanti nāmagottavasena sauddesaṃ vaṇṇādivasena sākāraṃ  
 Nāmagottena hi satto naro tisso   gotamoti uddisiyati  
 Vaṇṇādīhi odāto sāmoti nānattato paññāyati  Tasmā 
 nāmagottaṃ uddeso itare ākārā  Kiṃ pana buddhāyeva 
 pubbenivāsaṃ sarantīti  Vuccate  Na buddhāyeva 
 paccekabuddhasāvakatitthiyāpi no ca kho visesena  Titthiyā hi cattāḷīsaṃyeva 
 kappe saranti na tato paraṃ  Kasmā  Dubbalappaññattā  
 Tesaṃ hi nāmarūpaparicchedavirahitā dubbalā paññā hoti  Sāvakesu 
 pana asītimahāsāvakā kappasatasahassaṃ saranti  Dve aggasāvakā 
 ekamasaṅkheyyaṃ kappasatasahassañca  Paccekabuddhā dve asaṅkheyyāni 
 kappasatasahassañca  Ettako hi tesaṃ abhinīhāro  Buddhānaṃ pana 
 paricchedo natthi yāva icchanti tāva saranti  Titthiyā ca 
 khandhapaṭipāṭimeva saranti paṭipāṭiṃ muñcitvā cutipaṭisandhivasena sarituṃ 
 na sakkonti  Tesaṃ hi andhānaṃ viya icchitappadesokkamanaṃ natthi  
 Sāvakā ubhayathāpi saranti  Tathā paccekabuddhā  Buddhā pana 
 khandhapaṭipāṭiyāpi cutipaṭisandhivasenapi sīhokkantavasenapi anekāsu 
 kappakoṭīsu heṭṭhā vā upari vā yaṃ yaṃ ṭhānaṃ ākaṅkhanti taṃ taṃ 
 sabbaṃ sarantiyeva  Ayaṃ kho me brāhmaṇātiādīsu  Meti mayā  
 Vijjāti viditakaraṇatthena vijjā  Kiṃ viditaṃ karoti  Pubbenivāsaṃ  
  Footnote     ito paraṃ katthaci dattotipi dissati  
  
  
 page     
 Avijjāti tasseva pubbenivāsassa aviditakaraṇatthena tappaṭicchādakamoho 
 vuccati  Tamoti sveva moho paṭicchādakatthena tamoti 
 vuccati  Ālokoti sāyeva vijjā obhāsakaraṇatthena ālokoti 
 vuccati  Ettha ca vijjā adhigatāti ayaṃ attho  Sesaṃ 
 pasaṃsāvacanaṃ  Yojanā panettha ayaṃ kho me vijjā adhigatā tassa me 
 adhigatavijjassa avijjā vihatā vinaṭṭhāti attho  Kasmā  Yasmā 
 vijjā uppannā  Esa nayo itarasmiṃpi padadvaye  Yathātanti 
 ettha yathāti opamme  Tanti nipāto  Satiyā avippavāsena 
 appamattassa viriyātāpena ātāpino kāye ca jīvite ca anapekkhatāya 
 pahitattassa pesitacittassāti attho  Idaṃ vuttaṃ hoti  
 Yathā appamattassa ātāpino pahitattassa viharato avijjā 
 vihaññeyya vijjā uppajjeyya tamo vihaññeyya āloko 
 uppajjeyya evameva mama avijjā vihatā vijjā uppannā 
 tamo vihato āloko uppanno etassa me padhānānuyogassa 
 anurūpameva phalaṃ laddhanti  Ayaṃ kho me brāhmaṇa paṭhamā 
 abhinibbidā   ahosi kukkuṭacchāpakasseva aṇḍakosamhāti ayaṃ kho 
 mama brāhmaṇa pubbenivāsānussatiññāṇamukhatuṇḍakena 
 pubbenivuṭṭhakkhandhapaṭicchādakaṃ avijjaṇḍakosampadāletvā paṭhamā abhinibbidā 
 paṭhamā nikkhanti paṭhamā ariyā jāti ahosi kukkuṭacchāpakasseva 
 mukhatuṇḍakena  vā pādanakhasikhāya vā aṇḍakosampadāletvā tamhā 
 aṇḍakosamhā abhinibbidā nikkhanti kukkuṭanikāye pacchājātīti    
                   Pubbenivāsakathā niṭṭhitā  
  Footnote     pāliyampana abhinibbidhāti dissati  katthaci abhinibbhidātipi dissati  
     paccājātīti bhaveyya  
  
  
 page     
      {  } So evaṃ  pe  Cutūpapātaññāṇāyāti cutiyā ca upapāte 
 ca ñāṇāya  Yena ñāṇena sattānaṃ cuti ca upapāto ca ñāyati 
 tadatthanti vuttaṃ hoti  Cittaṃ abhininnāmesinti parikammacittaṃ 
 nīhariṃ  So dibbena  pe  Passāmīti ettha pana pūritapāramīnaṃ 
 mahāsattānaṃ parikammakaraṇaṃ natthi te hi citte abhininnāmitamatte eva 
 dibbena cakkhunā  pe  Satte passanti  Ādikammikakulaputtā 
 parikammaṃ katvā  Tasmā tesaṃ vasena parikammaṃ vattabbaṃ siyā  
 Taṃ pana vuccamānaṃ atibhāriyaṃ vinayanidānaṃ karoti tasmā taṃ na 
 vadāma  Atthikehi pana visuddhimagge vuttanayena gahetabbaṃ  Idha 
 pana pālimeva vaṇṇayissāma  Soti so ahaṃ  Dibbenātiādīsu 
 dibbasadisattā dibbaṃ  Devatānaṃ hi sucaritakammanibbattaṃ 
 pittasemharudhirādīhi apalibuddhaṃ upakkilesavimuttatāya dūrepi 
 ārammaṇasampaṭicchanasamatthaṃ dibbaṃ pasādacakkhu hoti  Idañcāpi 
 viriyabhāvanābalanibbattaṃ ñāṇacakkhu taṃsadisamevāti dibbasadisattā dibbaṃ  
 Dibbavihāravasena paṭiladdhattā attanā ca dibbavihārasannissitattāpi 
 dibbaṃ  Ālokapariggahena mahājutikattāpi dibbaṃ  Tirokuḍḍādigatarūpadassanena 
 mahāgatikattāpi dibbaṃ  Taṃ sabbaṃ saddasatthānusārena 
 veditabbaṃ  Dassanaṭṭhena cakkhu cakkhukiccakaraṇena cakkhumivātipi 
 cakkhu  Cutūpapātadassanena diṭṭhivisuddhihetuttā visuddhaṃ  Yo hi 
 cutimattameva passati na upapātaṃ so ucchedadiṭṭhiṃ gaṇhāti  
 Yo upapātamattameva passati na cutiṃ so navasattapātubhāvadiṭṭhiṃ 
  
  
 page     
 Gaṇhāti  Yo pana tadubhayaṃ passati so yasmā duvidhampi taṃ 
 diṭṭhigataṃ ativattati tasmāssa taṃ dassanaṃ diṭṭhivisuddhihetu hoti  
 Tadubhayañca bhagavā addasa  Tenetaṃ vuttaṃ cutūpapātadassanena 
 diṭṭhivisuddhihetuttā visuddhanti  Ekādasaupakkilesavirahato vā visuddhaṃ  
 Bhagavato hi ekādasaupakkilesavirahitaṃ dibbacakkhu  Yathāha  So kho ahaṃ 
 anuruddhā vicikicchā cittassa upakkilesoti iti viditvā vicikicchaṃ cittassa 
 upakkilesaṃ pajahiṃ amanasikāro cittassa thīnamiddhaṃ cittassa chambhitattaṃ 
 cittassa ubbillaṃ cittassa duṭṭhullaṃ cittassa accāraddhaviriyaṃ cittassa 
 atilīnaviriyaṃ cittassa abhijappā cittassa nānattasaññā cittassa 
 atinijjhāyitattaṃ rūpānaṃ cittassa upakkilesoti iti viditvā 
 atinijjhāyitattaṃ rūpānaṃ cittassa upakkilesaṃ pajahiṃ so kho ahaṃ 
 anuruddhā appamatto ātāpī pahitatto viharanto obhāsaṃ hi 
 kho sañjānāmi na ca rūpāni passāmi rūpāni hi kho passāmi 
 na ca obhāsaṃ sañjānāmīti   evamādiṃ  Tadevaṃ 
 ekādasaupakkilesavirahato visuddhaṃ  Manussūpacāraṃ atikkamitvā rūpadassanena 
 atikkantamānusakaṃ  Mānusakaṃ vā maṃsacakkhuṃ atikkantattā atikkantamānusakanti 
 veditabbaṃ  Tena dibbena cakkhunā visuddhena atikkantamānusakena  
 Satte passāmīti manusso maṃsacakkhunā viya satte passāmi dakkhāmi 
 olokemi  Cavamāne upapajjamāneti ettha cutikkhaṇe 
 upapattikkhaṇe vā dibbacakkhunā daṭṭhuṃ na sakkā ye pana āsannacutikā 
 idāni cavissantīti te cavamānā ye ca gahitapaṭisandhikā sampatinibbattā 
  Footnote     Ma  upari         
  
  
 page     
 Vā te upapajjamānāti adhippetā  Te evarūpe cavamāne 
 upapajjamāne ca passāmīti dasseti  Hīneti mohanissandayuttattā 
 hīnānaṃ jātikulabhogādīnaṃ vasena hīḷite oñāte avaññāte  
 Paṇīteti amohanissandayuttattā tabbiparīte  Suvaṇṇeti 
 adosanissandayuttattā iṭṭhakantamanāpavaṇṇayutte  Dubbaṇṇeti 
 dosanissandayuttattā aniṭṭhaakantaamanāpavaṇṇayutte  Abhirūpavirūpetipi 
 attho  Sugateti sugatigate  Alobhanissandayuttattā vā aḍḍhe 
 mahaddhane  Duggateti duggatigate  Lobhanissandayuttattā vā 
 dalidde appannapāne  Yathākammūpageti yaṃ yaṃ kammaṃ upacitaṃ tena 
 tena upagate  Tattha purimehi cavamānetiādīhi dibbacakkhukiccaṃ 
 vuttaṃ  Iminā pana padena yathākammūpagaññāṇakiccaṃ  Tassa ca 
 ñāṇassa ayamuppattikkamo  Heṭṭhā nirayābhimukhaṃ ālokaṃ vaḍḍhetvā 
 nerayikasatte passati mahantaṃ dukkhamanubhavamāne  Taṃ dassanaṃ 
 dibbacakkhukiccameva  So evaṃ manasikaroti kinnukho kammaṃ katvā ime 
 sattā evaṃ dukkhamanubhavantīti  Athassa idannāma katvāti taṃkammārammaṇaṃ 
 ñāṇaṃ uppajjati  Tathā upari devalokābhimukhaṃ ālokaṃ vaḍḍhetvā 
 nandanavanamissakavanapārusakavanādīsu satte passati mahāsampattiṃ 
 anubhavamāne  Tampi dassanaṃ dibbacakkhukiccameva  So evaṃ manasikaroti 
 kinnukho kammaṃ katvā ime sattā evaṃ sampattimanubhavantīti  
 Athassa idannāma katvāti taṃ kammārammaṇaṃ ñāṇaṃ uppajjati  Idaṃ 
 yathākammūpagaññāṇaṃ nāma  Imassapi visuṃ parikammannāma natthi  
  
  
 page     
 Yathāpimassa evaṃ anāgataṃsaññāṇassāpi  Dibbacakkhupādakāneva hi 
 imāni dibbacakkhunā saheva ijjhanti  Kāyaduccaritenātiādīsu 
 duṭṭhu caritaṃ duṭṭhaṃ vā caritaṃ kilesapūtikattāti duccaritaṃ  Kāyena 
 duccaritaṃ kāyato vā uppannaṃ duccaritanti kāyaduccaritaṃ  Evaṃ 
 vacīmanoduccaritānipi daṭṭhabbāni  Samannāgatāti samaṅgibhūtā  
 Ariyānaṃ upavādakāti buddhapaccekabuddhabuddhasāvakānaṃ ariyānaṃ antamaso 
 gihisotāpannānampi anatthakāmā hutvā antimavatthunā vā 
 guṇapariddhaṃsanena vā upavādakā akkosakā garahakāti vuttaṃ hoti  
 Tattha natthi imesaṃ samaṇadhammo assamaṇā eteti vadanto 
 antimavatthunā upavadati natthi imesaṃ jhānaṃ vā vimokkhaṃ vā maggo 
 vā phalaṃ vāti vadanto guṇapariddhaṃsanena upavadatīti veditabbo  
 So ca jānaṃ vā upavadeyya ajānaṃ vā ubhayathāpi ariyūpavādova 
 hoti  Bhāriyaṃ kammaṃ saggāvaraṇaṃ maggāvaraṇañca  Tassa ca 
 āvibhāvatthaṃ idaṃ vatthumudāharanti  Aññatarasmiṃ kira gāme eko 
 thero ca daharabhikkhu ca piṇḍāya caranti  Te paṭhamaghareyeva 
 uḷuṅkamattaṃ uṇhayāguṃ labhiṃsu  Therassa ca kucchivāto atthi  So 
 cintesi ayaṃ yāgu mayhaṃ sappāyā yāva na sītalā hoti 
 tāva naṃ pivāmīti  So manussehi ummāratthāya āhaṭe dārukhaṇḍe 
 nisīditvā taṃ pivi  Itaro taṃ jigucchi aticchāto vatāyaṃ mahallako 
 amhākaṃ lajjitabbataṃ akāsīti  Thero gāme caritvā vihāraṃ 
 gantvā daharabhikkhuṃ āha atthi te āvuso imasmiṃ sāsane 
  
  
 page     
 Patiṭṭhāti  Āma bhante sotāpanno ahanti  Tenahāvuso 
 uparimaggatthāya vāyāmaṃ mā akāsi khīṇāsavo tayā upavaditoti  
 So taṃ khamāpesi  Tenassa taṃ pākatikaṃ ahosi  Tasmā yo 
 aññopi ariyaṃ upavadati tena gantvā sace attanā vuḍḍhataro 
 hoti ahaṃ āyasmantaṃ idañcīdañca avacaṃ taṃ me khamāhīti 
 khamāpetabbo  Sace navakataro hoti vanditvā ukkuṭikaṃ nisīditvā 
 añjaliṃ paggahetvā ahaṃ bhante tumhe idañcīdañca avacaṃ taṃ 
 me khamathāti khamāpetabbo  Sace so nakkhamati disāpakkanto vā 
 hoti ye tasmiṃ vihāre bhikkhū vasanti tesaṃ santikaṃ gantvā 
 sace attanā vuḍḍhataro hoti ṭhitakeneva sace navakataro 
 ukkuṭikaṃ nisīditvā añjaliṃ paggahetvā khamāpetabbaṃ  Ahaṃ bhante 
 asukannāma āyasmantaṃ idañcīdañca avacaṃ khamatu me so āyasmāti 
 evaṃ vadantena khamāpetabbaṃ  Sace so parinibbuto hoti 
 parinibbutamañcaṭṭhānaṃ gantvā yāva sīvathikaṃ gantvāpi khamāpetabbaṃ  
 Evaṃ kate saggāvaraṇañca maggāvaraṇañca na hoti pākatikameva 
 hoti  Micchādiṭṭhikāti viparītadassanā  Micchādiṭṭhikammasamādānāti 
 micchādiṭṭhivasena samādinnanānāvidhakammā ye ca 
 micchādiṭṭhimūlakesu kāyakammādīsu aññepi samādapenti  Tattha ca 
 vacīduccaritaggahaṇeneva ariyūpavāde manoduccaritaggahaṇeneva ca 
 micchādiṭṭhiyā saṅgahitāyapi imesaṃ dvinnaṃ punavacanaṃ 
 mahāsāvajjabhāvadassanatthanti veditabbaṃ  Mahāsāvajjo hi ariyūpavādo 
  
  
 page     
 Anantariyasadiso  Yathāha  Seyyathāpi sārīputta bhikkhu sīlasampanno 
 samādhisampanno paññāsampanno diṭṭheva dhamme aññaṃ ārādheyya 
 evaṃ sampadamidaṃ sārīputta vadāmi taṃ vācaṃ appahāya taṃ cittaṃ 
 appahāya taṃ diṭṭhiṃ apaṭinissajjitvā yathābhaṭaṃ nikkhitto evaṃ 
 nirayeti  Micchādiṭṭhito ca mahāsāvajjatarannāma aññaṃ natthi  
 Yathāha  Nāhaṃ bhikkhave aññaṃ ekadhammampi samanupassāmi evaṃ 
 mahāsāvajjataraṃ yathayidaṃ micchādiṭṭhi micchādiṭṭhiparamāni bhikkhave 
 vajjānīti    Kāyassa bhedāti upādinnakkhandhapariccāgā  
 Parammaraṇāti tadanantaraṃ abhinibbattakkhandhaggahaṇā  Athavā 
 kāyassa bhedāti jīvitindriyassūpacchedā  Parammaraṇāti cuticittato 
 uddhaṃ  Apāyantievamādi sabbaṃ nirayavevacanaṃ  Nirayo hi 
 saggamokkhahetubhūtā puññasammatā ayā apetattā sukhānaṃ vā 
 āyassa abhāvā apāyo  Dukkhassa gati paṭisaraṇanti duggati  
 Dosabahulatāya vā duṭṭhena kammunā nibbattā gatīti duggati  
 Vivasā nipatanti tattha dukkaṭakārinoti vinipāto  Vinassantā 
 vā ettha nipatanti sambhajjamānaṅgapaccaṅgāti   vinipāto  Natthi 
 ettha assādasaññito āyoti nirayo  Athavā apāyaggahaṇena 
 tiracchānayoniṃ dīpeti  Tiracchānayoni hi apāyo sugatito apetattā 
 na duggati mahesakkhānaṃ nāgarājādīnaṃ sambhavato  Duggatiggahaṇena 
 pittivisayaṃ dīpeti  So hi apāyo ceva duggati ca sugatito 
  Footnote     aṅ  tika              sambhijjamānaṅga   itipi  
  
  
 page     
 Apetattā dukkhassa ca gatibhūtattā na tu vinipāto asurasadisaṃ 
 avinipātitattā  Petamahaddhikānaṃ hi vimānānipi nibbattanti  
 Vinipātaggahaṇena asurakāyaṃ dīpeti  So hi yathāvuttenatthena 
 apāyo ceva duggati ca sabbasamussayehi ca vinipātitattā vinipātoti 
 vuccati  Nirayaggahaṇena avīciādimanekappakāraṃ nirayameva dīpeti  
 Upapannāti upagatā tattha abhinibbattāti adhippāyo  
 Vuttavipariyāyena sukkapakkho veditabbo  Ayaṃ pana viseso  Ettha 
 sugatiggahaṇena manussagatiṃpi   saṅgayhati  Saggaggahaṇena devagatiyeva  
 Tattha sundarā gatīti sugati  Rūpādīhi visayehi suṭṭhu aggoti 
 saggo  So sabbopi lujjanappalujjanaṭṭhena lokoti ayaṃ vacanattho  
 Vijjāti dibbacakkhuññāṇavijjā  Avijjāti sattānaṃ 
 cutipaṭisandhipaṭicchādikā avijjā  Sesaṃ vuttanayamevāti  
                    Dibbacakkhukathā niṭṭhitā  
      Ayameva hettha viseso  Yathā pubbenivāsakathāyaṃ 
 pubbenivāsānussatiññāṇamukhatuṇḍakena pubbenivuṭṭhakkhandhapaṭicchādakaṃ 
 avijjaṇḍakosampadāletvāti vuttaṃ evamidha cutūpapātaññāṇamukhatuṇḍakena 
 cutūpapātapaṭicchādakaṃ  avijjaṇḍakosampadāletvāti vattabbaṃ  
      {  } So evaṃ samāhite citteti idha vipassanāpādakaṃ catutthajjhānacittaṃ 
 veditabbaṃ  Āsavānaṃ khayaññāṇāyāti arahattamaggaññāṇatthāya  
 Arahattamaggo hi āsavavināsanato āsavānaṃ khayoti 
  Footnote     manussagatipi  
  
  
 page     
 Vuccati  Tatra cetaṃ ñāṇaṃ tattha pariyāpannattāti  Cittaṃ 
 abhininnāmesinti vipassanācittaṃ abhinīhariṃ  So idaṃ 
 dukkhantievamādīsu ettakaṃ dukkhaṃ na ito bhiyyo dukkhanti sabbampi 
 dukkhasaccaṃ sarasalakkhaṇapaṭivedhena yathābhūtaṃ abbhaññāsiṃ jāniṃ paṭivijjhiṃ 
 tassa ca dukkhassa nibbattikaṃ taṇhaṃ ayaṃ dukkhasamudayoti tadubhayampiyaṃ 
 ṭhānaṃ patvā nirujjhati taṃ tesaṃ appavattiṃ nibbānaṃ ayaṃ 
 dukkhanirodhoti tassa ca sampāpakaṃ ariyamaggaṃ ayaṃ dukkhanirodhagāminī 
 paṭipadāti sarasalakkhaṇapaṭivedhena yathābhūtaṃ abbhaññāsiṃ jāniṃ paṭivijjhinti 
 evamattho veditabbo  Evaṃ sarūpato saccāni dassetvā idāni 
 kilesavasena pariyāyato dassento ime āsavātiādimāha  
 Tassa me evaṃ jānato evaṃ passatoti tassa mayhaṃ evaṃ 
 jānantassa evaṃ passantassa  Saha vipassanāya koṭippattaṃ maggaṃ 
 kathesi  Kāmāsavāti kāmāsavato  Vimuccitthāti iminā 
 phalakkhaṇaṃ dasseti  Maggakkhaṇe hi cittaṃ vimuccati phalakkhaṇe 
 vimuttaṃ hoti  Vimuttasmiṃ vimuttamiti   ñāṇanti iminā 
 paccavekkhaṇaññāṇaṃ dasseti  Khīṇā jātītiādīhi tassa bhūmiṃ  Tena 
 hi ñāṇena bhagavā paccavekkhanto khīṇā jātītiādīni abbhaññāsi  
 Katamā pana bhagavato jāti khīṇā kathañca naṃ abbhaññāsīti  
 Vuccate  Na tāvassa atītā jāti khīṇā pubbeva khīṇattā na 
 anāgatā anāgate vāyāmābhāvato na paccuppannā vijjamānattā  
  Footnote     porāṇapotthakesu vimuttamhīti dissati  
  
  
 page     
 Yā pana maggassa abhāvitattā uppajjeyya ekacatuppañcavokārabhavesu 
 ekacatuppañcakkhandhappabhedā jāti sā maggassa bhāvitattā 
 anuppādadhammataṃ āpajjanena khīṇā  Taṃ so maggabhāvanāya pahīnakilese 
 paccavekkhitvā kilesābhāve vijjamānampi kammaṃ āyatiṃ apaṭisandhikaṃ 
 hotīti jānanto abbhaññāsi  Vusitanti vuṭṭhaṃ parivuṭṭhaṃ kataṃ 
 caritaṃ niṭṭhitanti attho  Brahmacariyanti maggabrahmacariyaṃ  
 Puthujjanakalyāṇakena hi saddhiṃ satta sekkhā brahmacariyavāsaṃ vasanti 
 nāma  Khīṇāsavo vuṭṭhavāso  Tasmā bhagavā attano 
 brahmacariyavāsaṃ paccavekkhanto vusitaṃ brahmacariyanti abbhaññāsi  Kataṃ 
 karaṇīyanti catūsu saccesu catūhi maggehi pariññāpahānasacchikiriyābhāvanāvasena 
 soḷasavidhampi kiccaṃ niṭṭhāpitanti attho  Puthujjanakalyāṇakādayo 
 hi taṃ kiccaṃ karonti  Khīṇāsavo katakaraṇīyo  
 Tasmā bhagavā attano karaṇīyaṃ paccavekkhanto kataṃ karaṇīyanti 
 abbhaññāsi  Nāparaṃ itthattāyāti idāni puna itthabhāvāya evaṃ 
 soḷasakiccabhāvāya kilesakkhayāya vā maggabhāvanākiccaṃ me natthīti 
 abbhaññāsi  Idāni evaṃ paccavekkhaṇaññāṇapariggahitaṃ taṃ 
 āsavānaṃ khayaññāṇādhigamaṃ brāhmaṇassa dassento ayaṃ kho me 
 brāhmaṇātiādimāha  Tattha vijjāti arahattamaggaññāṇavijjā  
 Avijjāti catussaccapaṭicchādikā avijjā  Sesaṃ vuttanayameva    
  Footnote     dibbacakkhukathaṃ upādāya ito paraṃ āsavakkhayakathā niṭṭhitāti vacanena bhavitabbaṃ  
  tañcakho na katthaci dissati  
  
  
 page     
      Ayaṃ pana viseso  Ayaṃ kho me brāhmaṇa tatiyā abhinibbidā 
 ahosīti ettha ayaṃ kho mama brāhmaṇa āsavānaṃ khayaññāṇamukhatuṇḍakena 
 catussaccapaṭicchādakaṃ avijjaṇḍakosaṃ padāletvā tatiyā 
 abhinibbidā tatiyā nikkhanti tatiyā ariyā jāti ahosi kukkuṭacchāpakasseva 
 mukhatuṇḍakena vā pādanakhasikhāya vā aṇḍakosaṃ padāletvā 
 tamhā aṇḍakosamhā abhinibbidā nikkhanti kukkuṭanikāye pacchājātīti    
 Ettāvatā kiṃ dassesīti  So hi brāhmaṇa kukkuṭacchāpako 
 aṇḍakosampadāletvā tato nikkhamanto sakideva jāyati ahaṃ pana 
 pubbenivuṭṭhakkhandhapaṭicchādakaṃ  avijjaṇḍakosaṃ bhinditvā paṭhamantāva 
 pubbenivāsānussatiññāṇavijjāya jāto tato sattānaṃ 
 cutipaṭisandhipaṭicchādakaṃ avijjaṇḍakosampadāletvā dutiyaṃ dibbacakkhuññāṇavijjāya 
 jāto puna catussaccapaṭicchādakaṃ avijjaṇḍakosampadāletvā tatiyaṃ 
 āsavānaṃ khayaññāṇavijjāya jāto evaṃ tīhi vijjāhi tikkhattuṃ 
 jātomhi sā ca me jāti arayā sundarā parisuddhāti idaṃ dassesi  
 Evaṃ dassento ca pubbenivāsaññāṇena atītaṃsaññāṇaṃ dibbacakkhunā 
 paccuppannānāgataṃsaññāṇaṃ āsavakkhayena sakalalokiyalokuttaraguṇanti 
 evaṃ tīhi vijjāhi sabbepi sabbaññuguṇe pakāsetvā attano 
 ariyāya jātiyā jeṭṭhaseṭṭhabhāvaṃ brāhmaṇassa dassesi  
      {  } Evaṃ vutte verañjo brāhmaṇoti evaṃ bhagavatā 
 lokānukampakena brāhmaṇaṃ anukampamānena vinigūhitabbepi attano ariyāya 
 jātiyā jeṭṭhaseṭṭhabhāve vijjāttayappakāsitāya dhammadesanāya vutte 
  Footnote     paccājātīti bhaveyya  
  
  
 page     
 Pītivipphāraparipuṇṇagattacitto verañjo brāhmaṇo taṃ bhagavato 
 ariyāya jātiyā jeṭṭhaseṭṭhabhāvaṃ viditvā īdisaṃ nāmāhaṃ 
 sabbalokaseṭṭhaṃ sabbaguṇasamannāgataṃ sabbaññuṃ aññesaṃ abhivādanādikammaṃ na 
 karotīti avacaṃ dhiratthu vata re aññāṇanti attānaṃ garahitvā 
 ayaṃ dāni loke ariyāya jātiyā purejātaṭṭhena jeṭṭho sabbaguṇehi 
 apaṭisamaṭṭhena seṭṭhoti niṭṭhaṃ gantvā bhagavantaṃ etadavoca jeṭṭho 
 bhavaṃ gotamo seṭṭho bhavaṃ gotamoti  Evañca vatvā puna 
 taṃ bhagavato dhammadesanaṃ abbhanumodamāno abhikkantaṃ bho gotamātiādimāha  
      Tatthāyaṃ abhikkantasaddo khayasundaraabhirūpaabbhanumodanesu 
 dissati  Abhikkantā bhante ratti nikkhanto paṭhamo yāmo 
 ciraṃ nisinno bhikkhusaṅghotiādīsu hi khaye dissati  Ayaṃ imesaṃ 
 catunnaṃ puggalānaṃ abhikkantataro ca paṇītataro cātiādīsu sundare  
        Ko me vandati pādāni    iddhiyā yasasā jalaṃ 
        abhikkantena vaṇṇena      sabbā obhāsayaṃ disāti 
 ādīsu abhirūpe  Abhikkantaṃ bhantetiādīsu abbhanumodane  
 Idhāpi abbhanumodaneyeva  Yasmā ca abbhanumodane tasmā sādhu 
 sādhu bho gotamāti vuttaṃ hotīti veditabbaṃ  
        Bhaye kodhe pasaṃsāyaṃ      turite kotuhalacchare 
        hāse soke pasāde ca   kare āmeḍitaṃ   budhoti 
 iminā ca lakkhaṇena idha pasādavasena pasaṃsāvasena cāyaṃ dvikkhattuṃ 
  Footnote     āmeṇḍitantipi dissati  
  
  
 page     
 Vuttoti veditabbo  Athavā abhikkantanti atikantaṃ atiiṭṭhaṃ 
 atimanāpaṃ atisundaranti vuttaṃ hoti  Tattha ekena abhikkantasaddena 
 desanaṃ thometi ekena attano pasādaṃ  Ayaṃ hi ettha adhippāyo 
 abhikkantaṃ bho gotama yadidaṃ bhoto gotamassa dhammadesanā abhikkantaṃ 
 yadidaṃ bhoto gotamassa dhammadesanaṃ āgamma mama pasādoti  Bhagavatoyeva 
 pāvacanaṃ dve dve atthe sandhāya thometi  Bhoto gotamassa 
 vacanaṃ abhikkantaṃ dosanāsanato abhikkantaṃ guṇādhigamanato tathā 
 saddhājananato paññājananato sātthato sabyañjanato uttānapadato 
 gambhīratthato kaṇṇasukhato hadayaṅgamato anattukkaṃsanato 
 aparavambhanato karuṇāsītalato paññāvadātato āpātharammaṇīyato 
 vimaddakkhamato suyyamānasukhato vīmaṃsiyamānahitatotievamādīhi 
 yojetabbaṃ  
      Tato parampi catūhi upamāhi desanaṃyeva thometi  Tattha 
 nikujjitanti adhomukhaṭṭhapitaṃ heṭṭhāmukhajātaṃ vā  Ukkujjeyyāti 
 uparimukhaṃ kareyya  Paṭicchannanti tiṇapaṇṇādicchāditaṃ  
 Vivareyyāti ugghāṭeyya  Muḷhassāti disāmuḷhassa  Maggaṃ 
 ācikkheyyāti hatthe gahetvā esa maggoti vadeyya  
 Andhakāreti kāḷapakkhacātuddasīaḍḍharattaghanavanasaṇḍameghapaṭalehi 
 caturaṅge tamasi  Ayaṃ tāva anuttānapadattho  Ayaṃ pana 
 adhippāyayojanā  Yathā koci nikujjitaṃ ukkujjeyya evaṃ 
 saddhammavimukhaṃ asaddhammapatitaṃ maṃ asaddhammā vuṭṭhāpentena 
  
  
 page     
 Yathā paṭicchannaṃ vivareyya evaṃ kassapassa bhagavato sāsanantaradhānā 
 pabhūti micchādiṭṭhigahanapaṭicchannaṃ sāsanaṃ vivarantena yathā muḷhassa 
 maggaṃ ācikkheyya evaṃ kummaggamicchāmaggapaṭipannassa me saggamokkhamaggaṃ 
 ācikkhantena yathā andhakāre telappajjotaṃ dhāreyya evaṃ 
 mohandhakāranimuggassa me buddhādiratanarūpāni apassato tappaṭicchādaka 
 mohandhakāraviddhaṃsakadesanāpajjotaṃ dhārentena mayhaṃ bhotā gotamena 
 etehi pariyāyehi pakāsitattā anekapariyāyena dhammo pakāsito  
      Evaṃ dhammadesanaṃ thometvā imāya desanāya ratanattaye 
 pasannacitto pasannākāraṃ karonto esāhantiādimāha  Tattha 
 esāhanti eso ahaṃ  Bhavantaṃ gotamaṃ saraṇaṃ gacchāmīti bhavantaṃ 
 gotamaṃ saraṇanti gacchāmi bhavaṃ me gotamo saraṇaṃ parāyanaṃ aghassa 
 tātā   hitassa ca vidhātāti iminā adhippāyena bhavantaṃ gotamaṃ gacchāmi 
 bhajāmi sevāmi payirupāsāmi evaṃ jānāmi bujjhāmīti  Yesaṃ hi 
 dhātūnaṃ gati attho buddhipi tesaṃ attho  Tasmā gacchāmīti imassa 
 jānāmi bujjhāmīti ayaṃpi attho vutto  Dhammañca bhikkhusaṅghañcāti 
 ettha pana adhigatamagge sacchikatanirodhe yathānusiṭṭhaṃ paṭipajjamāne ca 
 apāyesu apatamāne dhāretīti dhammo  So atthato ariyamaggo 
 ceva nibbānañca  Vuttaṃ hetaṃ yāvatā bhikkhave dhammā saṅkhatā 
 vā asaṅkhatā vā ariyo aṭṭhaṅgiko maggo tesaṃ aggamakkhāyatīti  
 Vitthāro  Na kevalaṃ ariyamaggo ceva nibbānañca apica kho 
  Footnote     hatātipi dissati  
  
  
 page     
 Ariyaphalehi saddhiṃ pariyattidhammopi  Vuttampi hetaṃ chattamāṇavakavimāne   
                  rāgavirāgamaneñjamasokaṃ 
                  dhammamasaṅkhatamappaṭikūlaṃ 
                  madhuramimaṃ paguṇaṃ suvibhattaṃ 
                  dhammamimaṃ saraṇatthamupehīti  
 Ettha hi rāgavirāgoti maggo kathito  Aneñjamasokanti phalaṃ  
 Dhammamasaṅkhatanti nibbānaṃ  Appaṭikūlaṃ madhuramimaṃ paguṇaṃ suvibhattanti 
 piṭakattayena vibhattasabbadhammakkhandhāti  Diṭṭhisīlasaṅghāṭena saṃhatoti 
 saṅgho  So atthato aṭṭhaariyapuggalasamūho  Vuttaṃ hetaṃ tasmiṃyeva 
 vimāne 
                  yattha ca dinnaṃ mahapphalamāhu 
                  catūsu sucīsu purisayugesu 
                  aṭṭha ca puggaladhammadasā   te 
                  saṅghamimaṃ saraṇatthamupehīti 
 bhikkhūnaṃ saṅgho bhikkhusaṅgho  Ettāvatā ca brāhmaṇo tīṇi 
 saraṇagamanāni paṭivedesi  
      Idāni tesveva tīsu saraṇagamanesu kosallatthaṃ saraṇaṃ 
 saraṇagamanaṃ yo saraṇaṃ gacchati saraṇagamanappabhedo saraṇagamanaphalaṃ 
 saṅkileso bhedoti ayaṃ vidhi veditabbo  So pana idha vuccamāno 
 atibhāriyaṃ vinayanidānaṃ karotīti na vutto  Atthikehi pana 
 papañcasūdaniyaṃ vā majjhimaṭṭhakathāyaṃ bhayabheravasuttavaṇṇanāto paramatthajotikāyaṃ 
  Footnote     khu  vi              pāliyampana puggaladhammaddasāti dissati  
  
  
 page     
 Vā khuddakaṭṭhakathāyaṃ sumaṅgalavilāsiniyaṃ vā dīghanikāyaṭṭhakathāyaṃ 
 saraṇavaṇṇanāto gahetabboti  Upāsakaṃ maṃ bhavaṃ gotamo dhāretūti 
 maṃ bhavaṃ gotamo upāsako ayanti evaṃ dhāretūti attho  
 Upāsakavidhikosallatthaṃ panettha ko upāsako kasmā upāsakoti 
 vuccati kimassa sīlaṃ ko ājīvo kā vipatti kā sampattīti 
 idaṃ pakiṇṇakaṃ veditabbaṃ  Taṃ atibhārakaraṇato idha na vibhattaṃ  
 Atthikehi pana papañcasūdaniyaṃ majjhimaṭṭhakathāyaṃ vuttanayeneva 
 veditabbaṃ  Ajjataggeti ettha ayaṃ aggasaddo ādikoṭikoṭṭhāsaseṭṭhesu 
 dissati  Ajjatagge samma dovārika āvarāmi dvāraṃ 
 nigaṇṭhānaṃ nigaṇṭhīnantiādīsu hi ādimhi dissati  Teneva 
 aṅgulaggena taṃ aṅgulaggaṃ parāmaseyya ucchuggaṃ veḷuggantiādīsu 
 koṭiyaṃ  Ambilaggaṃ vā madhuraggaṃ vā tittikaggaṃ vā anujānāmi 
 bhikkhave vihāraggena vā pariveṇaggena vā bhājetuntiādīsu 
 koṭṭhāse  Yāvatā bhikkhave sattā apadā vā dvipadā vā 
  pe  Tathāgato tesaṃ aggamakkhāyatītiādīsu seṭṭhe  Idha 
 panāyaṃ ādimhi daṭṭhabbo  Tasmā ajjataggeti ajjaggaṃ   ādiṃ 
 katvāti evamettha attho veditabbo  Ajjagganti   ajjabhāvanti 
 vuttaṃ hoti  Ajjadagge icceva vā pāṭho  Dakāro 
 padasandhikaro  Ajja aggaṃ katvāti vuttaṃ hoti  Pāṇupetanti 
 pāṇehi upetaṃ yāva me jīvitaṃ pavattati tāva upetaṃ 
 anaññasatthukaṃ tīhi saraṇagamanehi saraṇaṃ gataṃ maṃ bhavaṃ gotamo dhāretu 
  Footnote     ajjatanti bhaveyya  
  
  
 page     
 Jānātu ahañhi sacepi me tikhiṇena asinā sīsaṃ chindeyyuṃ neva 
 buddhaṃ  Na buddhoti vā dhammaṃ na dhammoti vā saṅghaṃ na saṅghoti 
 vā vadeyyanti  Ettha ca brāhmaṇo pāṇupetaṃ saraṇaṃ gatanti 
 puna saraṇagamanaṃ vadanto attasanniyyātanaṃ pakāsetīti veditabbo  
 Evaṃ attānaṃ niyyādetvā bhagavantaṃ saparisaṃ upaṭṭhātukāmo āha 
 adhivāsetu ca me bhavaṃ gotamo verañjāyaṃ vassāvāsaṃ saddhiṃ 
 bhikkhusaṅghenāti  Kiṃ vuttaṃ hoti  Upāsakañca maṃ bhavaṃ gotamo 
 dhāretu adhivāsetu ca me verañjāyaṃ vassāvāsaṃ tayo māse verañjaṃ 
 upanissāya mama anuggahatthaṃ vassāvāsaṃ sampaṭicchatūti  Adhivāsesi 
 bhagavā tuṇhībhāvenāti athassa vacanaṃ sutvā bhagavā kāyaṅgaṃ vā 
 vācaṅgaṃ vā acopetvā abbhantareyeva khantiṃ dhāretvā tuṇhībhāvena 
 adhivāsesi  Brāhmaṇassa anuggahatthaṃ manasāva sampaṭicchīti vuttaṃ 
 hoti  Athakho verañjo brāhmaṇo bhagavato adhivāsanaṃ 
 viditvāti athakho verañjo brāhmaṇo sace me samaṇo gotamo 
 nādhivāseyya kāyena vā vācāya vā paṭikkhipeyya yasmā pana 
 apaṭikkhipitvā abbhantare khantiṃ dhāresi tasmā me manasāva 
 adhivāsesīti evaṃ ākārasallakkhaṇakusalatāya bhagavato adhivāsanaṃ viditvā 
 attano nisinnāsanato uṭṭhāya catūsu disāsu bhagavantaṃ sakkaccaṃ 
 abhivādetvā tikkhattuṃ padakkhiṇaṃ katvā āgatakālato pabhūti 
 jātimahallakabrāhmaṇānaṃ abhivādanādīni na karotīti vigarahitvāpi idāni 
 viññātabuddhaguṇo kāyena vācāya manasā ca anekakkhattuṃ vandantopi 
  
  
 page     
 Atittoyeva hutvā dasanakhasamodhānasamujjalaṃ añjalimpaggayha sirasmiṃ 
 patiṭṭhāpetvā yāva dassanavisayo tāva paṭimukhoyeva apakkamitvā 
 dassanavisayaṃ vijahanaṭṭhāne vanditvā pakkāmi  
      {  } Tena kho pana samayena verañjā dubbhikkhā hotīti yasmiṃ 
 verañjena brāhmaṇena bhagavā verañjaṃ upanissāya vassāvāsaṃ 
 yācito tena samayena verañjā dubbhikkhā hoti  Dubbhikkhāti 
 dullabhabhikkhā  Sā pana dullabhabhikkhatā  yattha manussā assaddhā 
 honti appasannā tattha susassakālepi atisamagghepi pubbaṇṇāparaṇṇe 
 hoti verañjāyaṃ pana yasmā na tathā ahosi apica kho 
 dussassatāya chātakadosena ahosi tasmā tamatthaṃ dassento 
 dvīhitikātiādimāha  Tattha dvīhitikāti dvidhā pavattaīhitikā  
 Īhitannāma iriyā dvidhā pavattā cittairiyā cittaīhā  Ettha 
 lacchāma nukho kiñci bhikkhamānā na lacchāmāti jīvituṃ vā sakkhissāma 
 nukho noti ayamettha adhippāyo  Athavā dvīhitikāti dujjīvikā  
 Īhitaṃ īhā iriyanaṃ pavattanaṃ jīvitantiādīni hi padāni ekatthāni  
 Tasmā dukkhena īhitaṃ ettha pavattatīti dvīhitikāti ayamettha padattho  
 Setaṭṭhikāti setakāni aṭṭhīni etthāti setaṭṭhikā  Divasaṃpi 
 yācitvā kiñci aladdhā matānaṃ kapaṇamānussakānaṃ ahicchattakavaṇṇehi 
 aṭṭhikehi tatra tatra parikiṇṇāti vuttaṃ hoti  Setaṭṭikātipi 
 pāṭho  Tassattho setā aṭṭi etthāti setaṭṭikā  Aṭṭīti 
 āturatā byādhirogo  Tattha ca sassānaṃ gabbhaggahaṇakāle 
  
  
 page     
 Setakarogena upahatameva pacchinnakhīraṃ aggahitataṇḍulaṃ paṇḍarapaṇḍaraṃ 
 sālisīsaṃ vā yavagodhumasīsaṃ vā nikkhamati tasmā setaṭṭikāti 
 vuccati  Vappakāle suṭṭhu abhisaṅkharitvāpi vuttasassaṃ tattha salākā eva 
 sampajjatīti salākāvuttā  Salākāya vā tattha jīvitaṃ pavattentīti 
 salākāvuttā  Kiṃ vuttaṃ hoti  Tattha kira dhaññavikkayakānaṃ 
 santikaṃ kayakesu gatesu dubbalamanusse abhibhavitvā balavamanussā dhaññaṃ 
 kīṇitvā gacchanti  Dubbalamanussā alabhamānā mahāsaddaṃ karonti  
 Dhaññavikkayakā sabbesaṃ saṅgahaṃ karissāmāti dhaññakaraṇaṭṭhāne 
 dhaññamāpakaṃ nisīdāpetvā ekapasse vaṇṇajjhakkhaṃ   nisīdāpesuṃ  
 Dhaññatthikā vaṇṇajjhakkhassa santikaṃ gacchanti  So āgatapaṭipāṭiyā 
 mūlaṃ gahetvā itthannāmassa ettakaṃ dātabbanti salākaṃ likhitvā 
 deti  Te taṃ gahetvā dhaññamāpakassa santikaṃ gantvā 
 dinnapaṭipāṭiyā dhaññaṃ gaṇhanti  Evaṃ salākāya tattha jīvitaṃ pavattentīti 
 salākāvuttā  Na sukarā uñchena paggahena yāpetunti paggahena 
 yo uñcho tena yāpetuṃ na sukarā  Pattaṃ paggahetvā yaṃ ariyā 
 uñchaṃ karonti bhikkhācariyaṃ caranti tena uñchena yāpetuṃ na sukarāti 
 vuttaṃ hoti  Tadā kira tattha sattaṭṭhagāme piṇḍāya caritvā 
 ekadivasampi yāpanamattaṃ na labhanti  
      Tena kho pana samayena uttarāpathakā assabāṇijā  pe  
 Assosi kho bhagavā udukkhalasaddanti  Tenāti yasmiṃ samaye 
 bhagavā verañjaṃ upanissāya vassāvāsaṃ upagato tena samayena 
  Footnote     vaṇṇajjhakkhanti kahāpaṇaparikkhakanti ṭīkā  
  
  
 page     
 Uttarāpathavāsikā uttarāpathato vā āgatattā evaṃladdhavohārā 
 assabāṇijā uttarāpathe assānaṃ uṭṭhānaṭṭhāne pañca assasatāni 
 gahetvā diguṇatiguṇaṃ lābhaṃ paṭṭhayamānā desantaraṃ gacchantā tehi 
 attano vikkāyikabhaṇḍabhūtehi pañcamattehi assasatehi verañjāyaṃ 
 vassāvāsaṃ upagatā honti  Kasmā  Na hi sakkā tasmiṃ 
 dese vassike cattāro māse addhānaṃ paṭipajjituṃ  Upagacchantā 
 ca bahinagare udakena anajjhottharaṇīye ṭhāne attano ca vāsāgārāni 
 assānañca mandiraṃ kārāpetvā vatiyā parikkhipiṃsu  Tāni tesaṃ 
 vasanaṭṭhānāni assamaṇḍalikāyoti paññāyiṃsu  Tenāha tehi 
 assamaṇḍalikāsu bhikkhūnaṃ pattha pattha pulakaṃ paññattaṃ hotīti  
 Patthapatthapulakanti ekamekassa   bhikkhuno patthapatthappamāṇaṃ pulakaṃ  
 Pattho nāma nāḷīmattaṃ hoti ekassa purisassa alaṃ yāpanāya  
 Vuttampi hetaṃ patthodano nālamayaṃ duvinnanti  Pulakannāma 
 nitthusaṃ katvā ussedetvā gahitayavataṇḍulā vuccanti  Yadi hi 
 sathusā honti pāṇakā vijjhanti addhānakkhamā na honti 
 tasmā te bāṇijā addhānakkhamaṃ katvā yavataṇḍulaṃ ādāya addhānaṃ 
 paṭipajjanti yattha assānaṃ khādanīyaṃ tiṇaṃ dullabhaṃ bhavissati tattheva 
 taṃ assabhattaṃ bhavissatīti  Kasmā pana tehi taṃ bhikkhūnaṃ paññattanti  
 Vuccate  Na hi te dakkhiṇāpathamanussā viya assaddhā appasannā  
 Te pana saddhā pasannā buddhamāmakā dhammamāmakā saṅghamāmakā  
  Footnote     ekekassa  
  
  
 page     
 Te pubbaṇhasamayaṃ kenacideva karaṇīyena nagaraṃ pavisantā dve tayo 
 divase addasaṃsu sattaṭṭha bhikkhū sunivatthe supārute iriyāpathasampanne 
 sakalampi nagaraṃ piṇḍāya caritvā kiñci alabhamāne  Disvāna 
 tesaṃ etadahosi ayyā imaṃ nagaraṃ upanissāya vassaṃ upagatā 
 chātakañca vattati na ca kiñci labhanti ativiya kilamanti 
 mayañcamhā āgantukā na sakkoma nesaṃ devasikaṃ yāguñca bhattañca 
 paṭiyādetuṃ amhākaṃ pana assā sāyañca pāto ca dvikkhattuṃ 
 bhattaṃ labhanti yannūna mayaṃ ekamekassa assassa pātarāsabhattato 
 ekamekassa bhikkhuno patthapatthapulakaṃ dadeyyāma evaṃ ayyā 
 na ca kilamissanti assā ca yāpessantīti  Te bhikkhūnaṃ santikaṃ 
 gantvā etamatthaṃ ārocetvā bhante tumhe patthapatthapulakaṃ 
 paṭiggahetvā yaṃ vā taṃ vā katvā paribhuñjathāti yācitvā devasikaṃ 
 patthapatthapulakaṃ paññāpesuṃ  Tena vuttaṃ tehi assamaṇḍalikāsu 
 bhikkhūnaṃ patthapatthapulakaṃ paññattaṃ hotīti  Paññattanti niccabhattasaṅkhepena 
 ṭhapitaṃ  
      Idāni bhikkhū pubbaṇhasamayaṃ nivāsetvātiādīsu  
 Pubbaṇhasamayanti divasassa pubbabhāgasamayaṃ  Pubbaṇhasamayeti 
 attho  Pubbaṇhe vā samayaṃ pubbaṇhasamayaṃ  Pubbaṇhe ekaṃ 
 khaṇanti vuttaṃ hoti  Evaṃ accantasaṃyoge upayogavacanaṃ labbhati  
 Nivāsetvāti paridahitvā  Vihāranivāsanaparivattanavasenetaṃ veditabbaṃ  
 Na hi te tato pubbe anivatthā ahesuṃ  Pattacīvaramādāyāti 
  
  
 page     
 Pattaṃ hatthehi cīvaraṃ kāyena ādiyitvā sampaṭicchitvā dhāretvāti 
 attho  Yena vā tena vā hi pakārena gaṇhantā ādāya 
 icceva vuccanti  Yathā samādāyeva pakkamatīti  Piṇḍaṃ 
 alabhamānāti sakalampi verañjaṃ caritvā tiṭṭhatu piṇḍo antamaso 
 aticchathāti vācampi alabhamānā  Patthapatthapulakaṃ ārāmaṃ 
 haritvāti gatagataṭṭhāne laddhaṃ ekamekaṃ pattha pattha pulakaṃ gahetvā 
 ārāmaṃ netvā  Udukkhale koṭṭetvā paribhuñjantīti therānaṃ 
 koci kappiyakārako natthi yo tesaṃ taṃ gahetvā yāguṃ vā bhattaṃ 
 vā paceyya  Sāmaṃpi pacanaṃ samaṇasāruppaṃ na hoti na ca 
 vaṭṭati  Te evaṃ no sallahukavuttitā ca bhavissati 
 sāmapākaparimocanañcāti aṭṭhaṭṭha janā vā dasa dasa janā vā ekato 
 hutvā udukkhale koṭṭetvā koṭṭetvā sakaṃ sakaṃ paṭivisaṃ   udakena 
 temetvā paribhuñjanti  Evaṃ paribhuñjitvā appossukkā 
 samaṇadhammaṃ karonti  Bhagavato pana te assavāṇijā patthapulakañca 
 denti tadupiyañca sappimadhusakkharaṃ  Taṃ āyasmā ānando āharitvā 
 silāyaṃ piṃsati  Puññavatā paṇḍitapurisena kataṃ manāpameva hoti  
 Atha naṃ piṃsitvā sappiādīhi sammāyojetvā bhagavato upanāmeti  
 Athettha devatā dibbojaṃ pakkhipanti  Taṃ bhagavā paribhuñji  
 Paribhuñjitvā phalasamāpattiyā kālaṃ vītināmeti  Na tato paṭṭhāya 
 piṇḍāya carati  Kiṃ panānandatthero tadā bhagavato upaṭṭhāko 
 hotīti  Na hoti no ca kho upaṭṭhākaṭṭhānaṃ laddho  Bhagavato 
  Footnote     paṭiviṃsantipi  
  
  
 page     
 Hi paṭhamabodhiyaṃ vīsativassabbhantare nibaddhūpaṭṭhāko nāma natthi  
 Kadāci nāgasamālatthero bhagavantaṃ upaṭṭhāpesi kadāci nāgitatthero 
 kadāci meghiyatthero kadāci upavāṇatthero kadāci sāgatatthero 
 kadāci sunakkhatto licchaviputto  Te attano ruciyā upaṭṭhahitvā 
 yadā icchanti tadā pakkamanti  Ānandatthero tesu upaṭṭhahantesa 
 appossukko hoti pakkantesu sayameva vattapaṭipattiṃ karoti  
 Bhagavāpi kiñcāpi me ñātiseṭṭho upaṭṭhākaṭṭhānaṃ na tāva labhati 
 athakho evarūpesu ṭhānesu ayameva paṭirūpo     adhivāsesi  Tena 
 vuttaṃ āyasmā ānando pattha pattha pulakaṃ silāyaṃ piṃsitvā bhagavato 
 upanāmeti taṃ bhagavā paribhuñjatīti  Nanu ca manussā dubbhikkhakāle 
 ativiya ussāhajātā puññāni karonti attanā abhuñjitvāpi 
 bhikkhūnaṃ dātabbaṃ maññanti te tadā kasmā kaṭacchubhikkhampi na adaṃsu 
 ayañca verañjo brāhmaṇo mahatā ussāhena bhagavantaṃ vassāvāsaṃ 
 yāci so kasmā bhagavato atthibhāvampi na jānātīti  Vuccate  
 Mārāvaṭṭanāya  Verañjaṃ hi brāhmaṇaṃ bhagavato santikā pakkantamattameva 
 sakalañca nagaraṃ samantā     yojanamattaṃ yattha sakkā purebhattaṃ 
 piṇḍāya caritvā paccāgantuṃ taṃ sabbaṃ māro āvaṭṭetvā 
 mohetvā sabbesaṃ asallakkhaṇabhāvaṃ katvā pakkāmi tasmā na 
 koci antamaso sāmīcikammampi kattabbaṃ maññittha  Kiṃ pana bhagavāpi 
 mārāvaṭṭanaṃ ajānitvā tattha vassaṃ upagatoti  No ajānitvā  
 Atha kasmā campāsāvatthīrājagahādīnaṃ aññatarasmiṃ na upagatoti  
  Footnote     etthantare itisaddo naṭṭho bhaveyya yojanāyaṃ dissamānattā     etthantarepi 
  casaddo dissati  
  
  
 page     
 Tiṭṭhantu campāsāvatthīrājagahādīni sacepi bhagavā tasmiṃ saṃvacchare 
 uttarakuruṃ vā tidasapuraṃ vā gantvā vassaṃ upagaccheyya taṃpi māro 
 āvaṭṭeyya  So kira taṃ saṃvaccharaṃ ativiya āghātena pariyuṭṭhitacitto 
 ahosi  Idha pana bhagavā imaṃ atirekaṃ kāraṇaṃ addasa 
 assavāṇijā bhikkhūnaṃ saṅgahaṃ karissantīti tasmā verañjāyameva vassaṃ 
 upagañci  Kiṃ pana māro vāṇijake āvaṭṭetuṃ na sakkotīti  
 No na sakkoti te pana āvaṭṭitapariyosāne āgamiṃsu  
 Paṭinivattitvā kasmā na āvaṭṭesīti  Avisayhatāya  Na hi so 
 tathāgatassa abhihaṭabhikkhāya nibaddhadānassa appitavattassa antarāyaṃ 
 kātuṃ visahati  Catunnaṃ hi na sakkā antarāyo kātuṃ  Katamesaṃ 
 catunnaṃ  Tathāgatassa abhihaṭabhikkhāsaṅkhepena vā nibaddhadānassa 
 appitavattasaṅkhepena vā pariccattānaṃ catunnaṃ paccayānaṃ na sakkā 
 kenaci antarāyo kātuṃ buddhānaṃ jīvitassa na sakkā kenaci 
 antarāyo kātuṃ asītiyā anubyañjanānaṃ byāmappabhāya vā na 
 sakkā kenaci antarāyo kātuṃ candimasuriyadevabrahmānampi hi 
 pabhā tathāgatassa anubyañjanabyāmappabhāpadesaṃ patvā vihatānubhāvā 
 honti buddhānaṃ sabbaññutaññāṇassa na sakkā kenaci antarāyo 
 kātunti imesaṃ catunnaṃ na sakkā kenaci antarāyo kātuṃ  Tasmā 
 mārena akatantarāyabhikkhaṃ bhagavā sasāvakasaṅgho tadā paribhuñjīti 
 veditabbo  Evaṃ paribhuñjanto ca ekadivasaṃ  Assosi kho bhagavā 
 udukkhalasaddanti bhagavā pattha pattha pulakaṃ koṭṭentānaṃ bhikkhūnaṃ 
  
  
 page     
 Musalasaṅghaṭṭajanitaṃ udukkhalasaddaṃ suṇi  Tato paraṃ jānantāpi 
 tathāgatātievamādi yaṃ parato kinnukho so ānanda udukkhalasaddoti pucchi 
 tassa parihāradassanatthaṃ vuttaṃ  Tatrāyaṃ saṅkhepavaṇṇanā  Tathāgatā 
 nāma jānantāpi sace tādisaṃ pucchākāraṇaṃ hoti pucchanti sace 
 pana tādisaṃ pucchākāraṇaṃ natthi jānantāpi na pucchanti  Yasmā 
 pana buddhānaṃ ajānanaṃ nāma natthi tasmā ajānantāpīti na 
 vuttaṃ  Kālaṃ viditvā pucchantīti sace tassā pucchāya so 
 kālo hoti evaṃ taṃ kālaṃ viditvā pucchanti sace na hoti 
 evampi kālaṃ viditvā na pucchanti  Evaṃ pucchantāpi ca atthasaṃhitaṃ 
 tathāgatā pucchanti yaṃ atthanissitaṃ kāraṇanissitaṃ tadeva pucchanti 
 no anatthasaṃhitaṃ  Kasmā  Yasmā anatthasaṃhite setughāto 
 tathāgatānaṃ  Setu vuccati maggo  Maggeneva tādisassa vacanassa 
 ghāto samucchedoti vuttaṃ hoti  Idāni atthasaṃhitanti ettha 
 yaṃ atthanissitaṃ vacanaṃ tathāgatā pucchanti taṃ dassento dvīhi 
 ākārehītiādimāha  Tattha ākārehīti kāraṇehi  Dhammaṃ 
 vā desessāmāti atthuppattiyuttaṃ suttaṃ vā pubbacaritakāraṇayuttaṃ 
 jātakaṃ vā kathayissāma  Sāvakānaṃ vā sikkhāpadaṃ paññāpessāmāti 
 sāvakānaṃ vā tāya pucchāya vītikkamaṃ pākaṭaṃ katvā garukaṃ  vā lahukaṃ 
 vā sikkhāpadaṃ paññāpessāma āṇaṃ ṭhapessāmāti  Athakho bhagavā 
  pe  Etamatthaṃ ārocesīti ettha natthi kiñci vattabbaṃ  Pubbe 
 vuttameva hi bhikkhūnaṃ pattha pattha pulakaṃ paṭilābhaṃ   sallahukavuttitaṃ 
  Footnote     patthapatthapulakapaṭilābhanti ekapadameva  
  
  
 page     
 Sāmapākaparimocanañca ārocento etamatthaṃ ārocesīti vuccati  
 Sādhu sādhu ānandāti idaṃ pana bhagavā āyasmantaṃ ānandaṃ 
 sampahaṃsento āha  Sādhukāraṃ pana datvā dvīsu ākāresu ekaṃ 
 gahetvā dhammaṃ desento āha tumhehi ānanda sappurisehi vijitaṃ 
 pacchimā janatā sālimaṃsodanaṃ atimaññissatīti  Tatrāyaṃ adhippāyo 
 tumhehi ānanda sappurisehi evaṃ dubbhikkhe dullabhapiṇḍe imāya 
 sallahukavuttitāya iminā ca sallekhena vijitaṃ  Kiṃ vijitanti  Dubbhikkhaṃ 
 vijitaṃ lobho vijito icchācāro vijito  Kathaṃ  Ayaṃ verañjā 
 dubbhikkhā samantato pana anantarā gāmanigamā phalabhāranamitasassā 
 subhikkhā sulabhapiṇḍā handa mayaṃ tattha gantvā paribhuñjissāma 
 evaṃ santepi bhagavā idheva amhe gaṇhitvā vasatīti ekabhikkhussāpi 
 cintā vā vighāto vā natthi evaṃ tāva dubbhikkhaṃ vijitaṃ abhibhūtaṃ 
 attano vase vattitaṃ  Kathaṃ lobho vijito  Ayaṃ verañjā 
 dubbhikkhā samantato pana anantarā gāmanigamā phalabhāranamitasassā 
 subhikkhā sulabhapiṇḍā handa mayaṃ tattha gantvā paribhuñjissāmāti 
 lobhavasena ekabhikkhunāpi ratticchedo vā pacchimikāya tattha vassaṃ 
 upagacchāmāti vassacchedo vā na kato evaṃ lobho vijito  
 Kathaṃ icchācāro vijito  Ayaṃ verañjā dubbhikkhā ime ca 
 manussā amhe dve tayo māse vasantepi na kismiñci maññanti 
 yannūna mayaṃ guṇavaṇijjaṃ katvā asuko bhikkhu paṭhamassa jhānassa 
 lābhī  pe  Asuko chaḷabhiññoti evaṃ manussānaṃ aññamaññaṃ 
  
  
 page     
 Pakāsetvā kucchiṃ paṭijaggitvā pacchā sīlaṃ adhiṭṭhaheyyāmāti 
 ekabhikkhunāpi evarūpā icchā na uppāditā evaṃ icchācāro 
 vijito abhibhūto attano vase vattitoti  Anāgate pana pacchimā 
 janatā vihāre nisinnā appakasireneva labhitvāpi kiṃ idaṃ 
 uttaṇḍulaṃ atikilinnaṃ aloṇaṃ atiloṇaṃ anambilaṃ accambilaṃ ko 
 iminā atthotiādinā nayena sālimaṃsodanaṃ atimaññissati oñātaṃ 
 avaññātaṃ karissati  Athavā janapado nāma na sabbakālaṃ 
 dubbhikkho hoti ekadā dubbhikkho hoti ekadā subhikkho hoti 
 svāyaṃ yadā subhikkho bhavissati tadā tumhākaṃ sappurisānaṃ imāya 
 paṭipattiyā pasannā manussā bhikkhūnaṃ yāgukhajjakādippabhedena 
 anekappakāraṃ sālivikatiṃ maṃsodanañca dātabbaṃ maññissanti taṃ 
 tumhe nissāya uppannaṃ sakkāraṃ tumhākaṃ sabrahmacārisaṅkhātā 
 pacchimā janatā tumhākaṃ antare nisīditvā anubhavamānāva atimaññissati 
 tappaccayaṃ mānañca karissati  Kathaṃ  Kasmā ettakaṃ pakkaṃ kiṃ 
 tumhākaṃ bhājanāni natthi yattha attano santakaṃ pakkhipitvā 
 ṭhapeyyāthāti  
      {  } Athakho āyasmā mahāmoggallānotiādīsu  Āyasmāti 
 piyavacanametaṃ garugāravasappatissādhivacanametaṃ  Mahāmoggallānoti 
 mahā ca so guṇamahattena moggallāno ca gottenāti 
 mahāmoggallāno  Etadavocāti etaṃ avoca idāni vattabbaṃ 
 etarahi bhantetiādivacanaṃ dasseti  Kasmā avoca  Thero kira 
  
  
 page     
 Pabbajitvā sattame divase sāvakapāramīñāṇassa matthakaṃ patto 
 satthārāpi mahiddhikatāya etadagge ṭhapito  So taṃ attano 
 mahiddhikataṃ nissāya cintesi ayaṃ verañjā dubbhikkhā bhikkhū ca 
 kilamanti yannūnāhaṃ paṭhaviṃ parivattetvā bhikkhū pappaṭakojaṃ bhojeyyanti  
 Athassa etadahosi sace panāhaṃ bhagavato santike viharanto bhagavantaṃ 
 ayācitvā evaṃ kareyyaṃ na me taṃ assa paṭirūpaṃ yugaggāho viya 
 bhagavatā saddhiṃ kato bhaveyyāti tasmā yācitukāmo āgantvā 
 bhagavantaṃ etadavoca  Heṭṭhimatalaṃ sampannanti paṭhaviyā kira 
 heṭṭhimatale paṭhavīmaṇaḍo paṭhavojo paṭhavīpappaṭako atthi taṃ sandhāya 
 vadati  Tattha sampannanti madhuraṃ sādhurasanti attho  Yatheva hi 
 tatrassa rukkho sampannaphalo ca uppannaphalo cāti ettha madhuraphaloti 
 attho evamidhāpi sampannanti madhuraṃ sādhurasanti veditabbaṃ  
 Seyyathāpi khuddakamadhu anīlakanti idaṃ panassa madhuratāya 
 opammanidassanatthaṃ vuttaṃ  Khuddakamadhūti khuddakamakkhikāhi katamadhu  
 Anīlakanti nimmakkhikaṃ nimmakkhikaṇḍakaṃ parisuddhaṃ  Etaṃ kira madhu 
 sabbamadhūhi aggañca seṭṭhañca surasañca ojavantañca  Tenāha 
 seyyathāpi khuddakamadhu anīlakaṃ evamassādanti  Sādhāhaṃ bhanteti sādhu 
 ahaṃ bhante  Ettha ca sādhūti āyācanavacanametaṃ  Paṭhavīparivattanaṃ 
 āyācanto hi thero bhagavantaṃ evamāha  Parivatteyyanti 
 ukkujjeyyaṃ heṭṭhimatalaṃ uparimaṃ kareyyaṃ  Kasmā  Evaṃ hi 
 kate sukhena bhikkhū pappaṭakojaṃ paṭhavīmaṇḍaṃ paribhuñjissantīti  Atha 
  
  
 page     
 Bhagavā ananuññātukāmopi theraṃ sīhanādaṃ nadāpetuṃ pucchi ye 
 pana te moggallāna paṭhavīnissitā pāṇā te kathaṃ karissasīti  
 Ye paṭhavīnissitā gāmanigamādīsu pāṇā te paṭhaviyā parivattiyamānāya 
 ākāse saṇṭhātuṃ asakkonte kathaṃ karissasi kattha ṭhapessasīti  
 Atha thero bhagavatā etadagge ṭhapitabhāvānurūpaṃ attano iddhānubhāvaṃ 
 pakāsento ekāhaṃ bhantetiādimāha  Tassattho ekaṃ ahaṃ 
 bhante hatthaṃ yathā ayaṃ mahāpaṭhavī evaṃ abhinimmissāmi 
 paṭhavīsadisaṃ karissāmi evaṃ katvā ye paṭhavīnissitā pāṇā te 
 ekasmiṃ hatthatale ṭhite pāṇe dutiyahatthatale saṅkāmento viya 
 tattha saṅkāmessāmīti  Athassa bhagavā āyācanaṃ paṭikkhipanto 
 alaṃ moggallānātiādimāha  Tattha alanti paṭikkhepavacanaṃ  
 Vipallāsampi sattā paṭilabheyyunti viparītaggāhampi sattā 
 sampāpuṇeyyuṃ  Kathaṃ  Ayannu kho paṭhavī udāhu na ayanti  Athavā 
 amhākaṃ nukho ayaṃ gāmo udāhu aññesanti  Evaṃ 
 nigamajanapadakkhettārāmādīsu  Na vā esa vipallāso  Acinteyyo 
 hi iddhimato iddhivisayo  Evaṃ pana vipallāsaṃ paṭilabheyyuṃ idaṃ 
 dubbhikkhaṃ nāma na idāneva hoti anāgatepi bhavissati tadā 
 bhikkhū tādisaṃ iddhimantaṃ sabrahmacāriṃ kuto labhissanti te 
 sotāpannasakadāgāmianāgāmisukkhavipassakajjhānalābhī paṭisambhidappattā 
 khīṇāsavāpi samānā iddhibalābhāvā parakulāni piṇḍāya 
 upasaṅkamissanti tatra manussānaṃ evaṃ bhavissati buddhakāle bhikkhū 
  
  
 page     
 Sikkhāsu paripūrīkārino ahesuṃ te guṇe nibbattetvā dubbhikkhakāle 
 paṭhaviṃ parivattetvā pappaṭakojaṃ paribhuñjiṃsu idāni pana sikkhāya 
 paripūrīkārino natthi yadi siyuṃ tatheva kareyyuṃ na amhākaṃ 
 yaṅkiñci pakkaṃ vā āmaṃ vā khādituṃ dadeyyunti evaṃ te 
 santesuyeva ariyapuggalesu natthi ariyapuggalāti imaṃ vipallāsaṃ 
 paṭilabheyyuṃ  Vipallāsavasena ca ariye garahantā upavadantā 
 apāyūpagā bhaveyyuṃ tasmā mā te rucci paṭhaviṃ parivattetunti  
 Atha thero imaṃ āyācanaṃ alabhamāno aññaṃ yācanto sādhu 
 bhantetiādimāha  Tampissa bhagavā paṭikkhipanto alaṃ 
 moggallānātiādimāha  Tattha kiñcāpi na vuttaṃ vipallāsampi sattā 
 paṭilabheyyunti atha kho pubbe vuttanayeneva gahetabbaṃ  Atthopi cassa 
 vuttasadisoyeva veditabbo  Yadi pana bhagavā anujāneyya thero 
 kiṃ kareyyāti  Mahāsamuddaṃ ekena padavītihārena atikkamitabbaṃ 
 mātikāmattaṃ adhiṭṭhahitvā naḷerupucimandato uttarakuruṃ abhimukhaṃ maggaṃ 
 nīharitvā uttarakuruṃ gamanāgamanasampanne ṭhāne katvā dasseyya yathā 
 bhikkhū gocaragāmaṃ viya yathāsukhaṃ piṇḍāya pavisitvā nikkhameyyunti  
             Niṭṭhitā mahāmoggallānassa sīhanādakathā  
      {  } Idāni āyasmā upāli vinayappaññattiyā mūlato pabhūti nidānaṃ 
 dassetuṃ sārīputtattherassa sikkhāpadapaṭisaṃyuttaṃ vitakkuppādaṃ dassento 
 atha kho āyasmato sārīputtassātiādimāha  Tattha raho gatassāti 
 rahasi gatassa  Paṭisallīnassāti paṭisallīnassa ekībhāvaṃ gatassa  
  
  
 page     
 Katamesānanti atītesu vipassiādīsu buddhesu katamesaṃ  Ciraṃ assa 
 ṭhiti cirā vā assa ṭhitīti ciraṭṭhitikaṃ  Sesamettha uttānapadatthameva  
 Kiṃ pana thero imaṃ attaparivitakkaṃ sayaṃ vinicchinituṃ na sakkotīti  
 Vuccate  Sakkoti ca na sakkoti ca  Ayaṃ hi imesaṃ nāma 
 buddhānaṃ sāsanaṃ na ciraṭṭhitikaṃ ahosi imesaṃ ciraṭṭhitikanti ettakaṃ 
 sakkoti vinicchinituṃ iminā pana kāraṇena na ciraṭṭhitikaṃ ahosi 
 iminā ciraṭṭhitikanti etaṃ na sakkoti  Mahāpadumatthero panāha 
 etampi soḷasavidhāya paññāya matthakappattassa aggasāvakassa na 
 bhāriyaṃ sammāsambuddhena pana saddhiṃ ekaṭṭhāne vasantassa sayaṃ 
 vinicchayakaraṇaṃ tulaṃ chaḍḍetvā hatthena tulanasadisaṃ hotīti bhagavantaṃyeva 
 upasaṅkamitvā pucchi  Athassa bhagavā pucchaṃ visajjento bhagavato 
 ca sārīputta vipassissātiādimāha  Taṃ uttānatthameva  {  } Puna 
 thero kāraṇaṃ pucchanto ko nukho bhante hetūtiādimāha  
 Tattha ko nukho bhanteti kāraṇapucchā  Tassa katamo nukho 
 bhanteti attho  Hetu paccayoti ubhayametaṃ kāraṇādhivacanaṃ  
 Kāraṇaṃ hi yasmā tena tassa phalaṃ hinoti pavattati tasmā 
 hetūti vuccati  Yasmā taṃ paṭicca eti pavattati tasmā 
 paccayoti vuccati  Evaṃ atthato ekampi vohāravasena 
 vacanasiliṭṭhatāya ca tatra tatra etaṃ ubhayampi vuccati  Sesamettha 
 uttānatthameva  Idāni taṃ hetuñca paccayañca dassetuṃ bhagavā 
 ca sārīputta vipassītiādimāha  Tattha kilāsuno ahesunti 
  
  
 page     
 Na ālasiyakilāsuno  Na hi buddhānaṃ ālasiyaṃ vā osannaviriyatā 
 vā atthi  Buddhā hi ekassa vā dvinnaṃ vā sakalacakkavāḷassa 
 vā dhammaṃ desentā samakeneva ussāhena desenti na parisāya 
 appabhāvaṃ disvā osannaviriyā honti nāpi mahantabhāvaṃ disvā 
 ussannaviriyā  Yathā hi sīho migarājā sattannaṃ divasānaṃ accayena 
 gocarāya pakkamanto khuddake vā mahante vā pāṇe disvā 
 ekasadiseneva vegena patati taṃ kissa hetu mā me javo 
 parihāyīti evaṃ buddhā appakāya vā mahatiyā vā parisāya 
 samakeneva ussāhena dhammaṃ desenti taṃ kissa hetu mā no 
 dhammagarukā   parihāyīti  Dhammagaruno hi buddhā dhammagāravāti  
 Yathā pana amhākaṃ bhagavā mahāsamuddaṃ pūrayamāno viya vitthārena 
 dhammaṃ desesi evaṃ te na desesuṃ  Kasmā  Sattānaṃ 
 apparajakkhatāya  Tesaṃ kira kāle dīghāyukā sattā apparajakkhā 
 ahesuṃ  Te catussaccapaṭisaṃyuttaṃ ekagāthampi sutvā dhammaṃ abhisamenti 
 tasmā na vitthārena dhammaṃ desesuṃ  Teneva kāraṇena appakañca 
 nesaṃ ahosi suttaṃ  pe  Vedallanti  Tattha suttādīnaṃ nānattaṃ 
 paṭhamasaṅgītivaṇṇanāyaṃ vuttameva  Appaññattaṃ sāvakānaṃ sikkhāpadanti 
 sāvakānaṃ niddosatāya dosānurūpatāya paññāpetabbaṃ sattāpattikkhandhavasena 
 āṇāsikkhāpadaṃ appaññattaṃ  Anuddiṭṭhaṃ pāṭimokkhanti   
  Footnote     dhammagarutāti bhaveyya       ādimetaṃ mukhametaṃ pamukhametaṃ kusalānaṃ dhammānanti 
  tassa padabhājane vuttattā pātimokkhantipi mati  
  
  
 page     
 Anvaḍḍhamāsaṃ āṇāpāṭimokkhaṃ anuddiṭṭhaṃ ahosi  
 Ovādapāṭimokkhameva te uddisiṃsu  Tampi ca no anvaḍḍhamāsaṃ  
 Tathā hi vipassī bhagavā channaṃ channaṃ vassānaṃ sakiṃ sakiṃ 
 ovādapāṭimokkhaṃ uddisi  Tañcakho sāmaṃyeva  Sāvakā panassa attano 
 attano vasanaṭṭhānesu na uddisiṃsu  Sakalajambudīpe ekasmiṃyeva 
 ṭhāne bandhumatiyā rājadhāniyā kheme migadāye vipassissa bhagavato 
 vasanaṭṭhāne sabbopi bhikkhusaṅgho uposathaṃ akāsi  Tañcakho 
 saṅghūposathameva na gaṇūposathaṃ na puggalūposathaṃ na pārisuddhiuposathaṃ 
 na adhiṭṭhānūposathaṃ  Tadā kira jambudīpe caturāsītivihārasahassāni 
 honti  Ekamekasmiṃ   vihāre abbokiṇṇāni dasaṃpi vīsaṃpi tiṃsaṃpi 
 bhikkhusahassāni vasanti bhiyyopi vasanti  Uposathārocitakā devatā 
 tattha tattha gantvā ārocenti mārisā ekaṃ vassaṃ atikkantaṃ 
 dve tīṇi cattāri pañca vassāni atikkantāni idaṃ chaṭṭhaṃ vassaṃ 
 āgaminiyā puṇṇamāsiniyā buddhadassanatthaṃ uposathakaraṇatthañca 
 gantabbaṃ sampatto vo sannipātakāloti  Tato sānubhāvā 
 bhikkhū attano ānubhāvena gacchanti  Itare devatānubhāvena  
 Kathaṃ  Te kira bhikkhū pācīnasamuddante pacchimauttaradakkhiṇasamuddante 
 vā ṭhitā gamiyavattaṃ pūretvā pattacīvaramādāya gacchāmāti cittaṃ 
 uppādenti  Saha cittuppādā uposathaggaṃ gatāva honti  Te 
 vipassisammāsambuddhaṃ abhivādetvā nisīdanti  Bhagavāpi sannisinnāya 
  Footnote     ekekasmiṃ  
  
  
 page     
 Parisāya imaṃ ovādapāṭimokkhaṃ uddisati 
                khantī paramaṃ tapo tītikkhā 
                nibbānaṃ paramaṃ vadanti buddhā 
                na hi pabbajito parūpaghātī 
                samaṇo hoti paraṃ viheṭhayanto 
        sabbapāpassa akaraṇaṃ      kusalassūpasampadā 
        sacittapariyodapanaṃ        etaṃ buddhāna sāsanaṃ 
        anupavādo anupaghāto    pāṭimokkhe ca saṃvaro 
        mattaññutā ca bhattasmiṃ    pantañca sayanāsanaṃ 
        adhicitte ca āyogo    etaṃ buddhāna sāsananti    
 Eteneva upāyena itaresampi buddhānaṃ pāṭimokkhuddeso veditabbo  
 Sabbabuddhānaṃ hi imā tissova ovādapāṭimokkhagāthāyo honti  
 Tā dīghāyukabuddhānaṃ yāva sāsanapariyantā uddesamāgacchanti  
 Appāyukabuddhānaṃ pana paṭhamabodhiyaṃyeva  Sikkhāpadappaññattikālato 
 pana pabhūti āṇāpāṭimokkhameva uddisiyati  Tañcakho bhikkhūyeva 
 uddisanti na buddhā  Tasmā amhākampi bhagavā paṭhamabodhiyaṃ 
 vīsativassamattameva idaṃ ovādapāṭimokkhaṃ uddisi  Athekadivasaṃ 
 pubbārāme migāramātupāsāde nisinno bhikkhū āmantesi na 
 dānāhaṃ bhikkhave ito paraṃ uposathaṃ karissāmi pāṭimokkhaṃ uddisissāmi 
 tumheva dāni bhikkhave ito paraṃ uposathaṃ kareyyātha pāṭimokkhaṃ 
  Footnote     dī  mahā        
  
  
 page     
 Uddiseyyātha aṭṭhānametaṃ bhikkhave anavakāso yaṃ tathāgato 
 aparisuddhāya parisāya uposathaṃ kareyya pāṭimokkhaṃ uddiseyyāti    
 Tato paṭṭhāya bhikkhū āṇāpāṭimokkhaṃ uddisanti  Idaṃ 
 āṇāpāṭimokkhaṃ tesaṃ anuddiṭṭhaṃ ahosi  Tena vuttaṃ anuddiṭṭhaṃ 
 pāṭimokkhanti  Tesaṃ buddhānanti tesaṃ vipassiādīnaṃ tiṇṇaṃ 
 buddhānaṃ  Antaradhānenāti khandhantaradhānena  Parinibbānenāti 
 vuttaṃ hoti  Buddhānubuddhānanti ye tesaṃ buddhānaṃ anubuddhā 
 sammukhasāvakā tesañca khandhantaradhānena  Ye te pacchimā 
 sāvakāti ye te sammukhasāvakānaṃ santike pabbajitā pacchimā 
 sāvakā  Nānānāmāti buddharakkhito dhammarakkhito saṅgharakkhitoti 
 ādināmavasena vividhanāmā  Nānāgottāti gotamo moggallānoti 
 ādigottavasena vividhagottā  Nānājaccāti khattiyo brāhmaṇoti 
 ādijātivasena nānājaccā  Nānākulā pabbajitāti 
 khattiyakulādivasena vā uccanīcauḷārānuḷārabhogādikulavasena vā vividhakulā 
 nikkhamma pabbajitā  Te taṃ brahmacariyanti te pacchimā sāvakā 
 yasmā ekanāmā ekagottā ekajātiyā ekakulā pabbajitā amhākaṃ 
 sāsanaṃ tanti paveṇīti attano bhāraṃ katvā brahmacariyaṃ rakkhanti ciraṃ 
 pariyattidhammaṃ pariharanti ime ca tādisā na honti tasmā 
 aññamaññaṃ viheṭhentā vilomaṃ gaṇhantā asuko thero jānissati 
 asko thero jānissatīti sithilaṃ karontā taṃ brahmacariyaṃ khippaññeva 
  Footnote     vi  cullavagga        
  
  
 page     
 Antaradhāpesuṃ saṅgahaṃ āropetvā na rakkhiṃsu  Seyyathāpīti 
 tassatthassa opammanidassanaṃ  Vikīratīti vikkhipati  Vidhamatīti 
 ṭhānantaraṃ neti  Viddhaṃsetīti ṭhitaṭṭhānato apaneti  Yathātaṃ 
 suttena asaṅgahitattāti yathā suttena agaṇṭhitattā abaddhattā 
 evaṃ vikīrati  Yathā suttena asaṅgahitāni vikīriyanti evaṃ 
 vikīratīti vuttaṃ hoti  Evameva khoti opammasampaṭipādanaṃ  
 Antaradhāpesunti vaggasaṅgahapaṇṇāsasaṅgahādīhi asaṅgaṇhantā yaṃ 
 yaṃ attano ruccati taṃ tadeva gahetvā sesaṃ vināsesuṃ adassanaṃ 
 nayiṃsu  Kilāsuno ca te bhagavanto ahesuṃ sāvakānaṃ cetasā 
 ceto paricca ovaditunti apica sārīputta te buddhā attano 
 cetasā sāvakānaṃ ceto paricca paricchinditvā ovadituṃ kilāsuno 
 ahesuṃ paracittaṃ ñatvā anusāsanaṃ na bhāriyato na papañcato 
 addasiṃsu  Bhūtapubbaṃ sārīputtātiādi tesaṃ kilāsubhāvappakāsanatthaṃ 
 vuttaṃ  Bhiṃsanaketi bhayānake bhayajanake  Evaṃ vitakkethāti 
 nekkhammavitakkādayo tayo kusalavitakke vitakketha  Mā evaṃ 
 vitakkayitthāti kāmavitakkādayo tayo akusalavitakke mā 
 vitakkayittha  Evaṃ manasi karothāti aniccaṃ dukkhamanattā asubhanti 
 manasi karotha  Mā evaṃ manasākatthāti niccaṃ sukhaṃ attā 
 subhanti mā manasi akattha  Idaṃ pajahathāti akusalaṃ pajahatha  
 Idaṃ upasampajja viharathāti kusalaṃ upasampajja paṭilabhitvā 
 nipphādetvā viharatha  Anupādāya āsavehi cittāni vimucciṃsūti 
  
  
 page     
 Aggahetvā vimucciṃsu  Tesaṃ hi cittāni yehi āsavehi vimucciṃsu 
 na te tāni gahetvā vimucciṃsu  Anuppādanirodhena pana nirujjhamānā   
 aggahetvā vimucciṃsu  Tena vuttaṃ anupādāya āsavehi cittāni 
 vimucciṃsūti  Sabbepi te arahattaṃ pattā suriyaraṃsisamphuṭṭhamiva 
 padumavanaṃ vikasitacittā ahesuṃ  Tatra sudaṃ sāriputta bhiṃsanakassa 
 vanasaṇḍassa bhiṃsanakatasmiṃ hotīti tatrāti purimavacanāpekkhanaṃ  
 Sudanti padapūraṇamatte nipāto  Sārīputtāti ālapanaṃ  Ayaṃ 
 panettha atthayojanā  Tatrāti yaṃ vuttaṃ aññatarasmiṃ bhiṃsanake 
 vanasaṇḍeti tatra yo so bhiṃsanakoti vanasaṇḍo vutto tassa 
 bhiṃsanakassa vanasaṇḍassa bhiṃsanakabhāvo bhiṃsanakatā bhiṃsanakatasmiṃ 
 bhiṃsanakakiriyāya hotīti attho  Kiṃ hoti  Idaṃ hoti yokoci 
 avītarāgo  pe  Lomāni haṃsantīti  Athavā tatrāti sāmiatthe 
 bhummaṃ  Su iti nipāto kiṃsu nāma te bhonto samaṇabrāhmaṇātiādīsu 
 viya  Idanti adhippetamatthaṃ paccakkhaṃ viya katvā dassanavacanaṃ  
 Su idanti sudaṃ  Sandhivasena ikāralopo veditabbo 
 cakkhundriyaṃ itthindrayaṃ anaññataññassāmītindriyaṃ kiṃsūdha vittantiādīsu 
 viya  Ayaṃ panettha atthayojanā  Tassa sārīputta 
 bhiṃsanakassa vanasaṇḍassa bhiṃsanakatasmiṃ idaṃ su hoti  
 Bhiṃsanakatasmintibhiṃsanakabhāveti attho  Ekassa takārassa lopo daṭṭhabbo  
 Bhiṃsanakattasmintiyeva vā pāṭho  Bhiṃsanakatāya iti vā vattabbe 
 liṅgavipallāso kato  Nimittatthe cettha bhummavacanaṃ  Tasmā 
  Footnote     nirujjhamāneti yojanāpāṭho  
  
  
 page     
 Evaṃ sambandho veditabbo bhiṃsanakabhāve idaṃ su hoti bhiṃsanakabhāvanimittaṃ 
 bhiṃsanakabhāvahetu bhiṃsanakabhāvapaccayā idaṃ su hoti yokoci 
 avītarāgo taṃ vanasaṇḍaṃ pavisati yebhuyyena lomāni haṃsantīti 
 bahutarāni lomāni haṃsanti uddhamukhāni sūcisadisāni kaṇṭakasadisāni 
 ca hutvā tiṭṭhanti appāni na haṃsanti bahutarānaṃ vā sattānaṃ 
 haṃsanti appakānaṃ atisūrapurisānaṃ na haṃsanti  Idāni ayaṃ kho 
 sārīputta hetūtiādi nigamanaṃ  Yañcettha antarantarā na vuttaṃ 
 taṃ uttānatthameva tasmā pālikkameneva veditabbaṃ  Yaṃ pana 
 vuttaṃ na ciraṭṭhitikaṃ ahosīti taṃ purisayugavasena vuttanti veditabbaṃ  
 Vassagaṇanāya hi vipassissa bhagavato asītivassasahassāni āyu 
 sammukhasāvakānampissa tattakameva  Evaṃ yvāssa sabbapacchimako 
 sāvako tena saha ghaṭetvā satasahassaṃ saṭṭhimattāni ca vassasahassāni 
 brahmacariyaṃ aṭṭhāsi  Purisayugavasena pana yugaparamparāya āgantvā 
 dveyeva purisayugāni aṭṭhāsi  Tasmā na ciraṭṭhitikanti vuttaṃ  
 Sikhissa pana bhagavato sattativassasahassāni āyu sammukhasāvakānampissa 
 tattakameva  Vessabhussa bhagavato saṭṭhivassasahasasāni āyu 
 sammukhasāvakānampissa tattakameva  Evaṃ tesampi ye sabbapacchimasāvakā 
 tehi saha ghaṭetvā satasahassato uddhaṃ cattāḷīsamattāni vīsatimattāni 
 ca vassasahassāni brahmacariyaṃ aṭṭhāsi  Purisayugavasena pana 
 yugaparamparāya āgantvā dve dveyeva purisayugāni aṭṭhāsi  Tasmā 
 na ciraṭṭhitikanti vuttaṃ  {  } Evaṃ āyasmā sārīputto tiṇṇaṃ 
  
  
 page     
 Buddhānaṃ brahmacariyassa na ciraṭṭhitikāraṇaṃ sutvā itaresaṃ tiṇṇaṃ 
 brahmacariyassa ciraṭṭhitikāraṇaṃ sotukāmo puna bhagavantaṃ ko pana 
 bhante hetūtiādinā nayena pucchi  Bhagavāpissa byākāsi  Taṃ 
 sabbaṃ vuttapaṭipakkhavasena veditabbaṃ  Ciraṭṭhitikabhāvepi cettha tesaṃ 
 buddhānaṃ āyuparimāṇatopi purisayugatopi ubhayathā ciraṭṭhitikatā 
 veditabbā  Kakusandhassa hi bhagavato cattāḷīsavassasahassāni āyu 
 konāgamanassa bhagavato tiṃsavassasahassāni kassapassa bhagavato 
 vīsativassasahassāni sammukhasāvakānampi tesaṃ tattakameva  Bahūni ca 
 nesaṃ sāvakayugāni paramparāya brahmacariyaṃ pavattesuṃ  Evaṃ 
 tesaṃ āyuparimāṇatopi sāvakayugatopi ubhayathā brahmacariyaṃ ciraṭṭhitikaṃ 
 ahosi  Amhākaṃ pana bhagavato kassapassa bhagavato upaḍḍhāyuppamāṇe 
 dasavassasahassāyukakāle uppajjitabbaṃ siyā taṃ asambhuṇantena 
 pañcavassasahassāyukakāle ekavassasahassāyukakāle pañcavassasatāyukakālepi 
 vā uppajjitabbaṃ siyā yasmā panassa buddhattakārake 
 dhamme esantassa pariyesantassa ñāṇaṃ paripācentassa gabbhaṃ 
 gaṇhāpentassa vassasatāyukakāle ñāṇaṃ paripākamagamāsi tasmā 
 atiparittāyukakāle uppanno tenassa sāvakaparamparāvasena ciraṭṭhitikampi 
 brahmacariyaṃ āyuparimāṇavasena vassagaṇanāya aciraṭṭhitikamevāti vattaṃ 
 vaṭṭati  
      {  } Athakho āyasmā sārīputtoti ko anusandhi  Evaṃ tiṇṇaṃ 
 buddhānaṃ brahmacariyassa ciraṭṭhitikāraṇaṃ sutvā sikkhāpadappaññattiyeva 
  
  
 page     
 Ciraṭṭhitikabhāvahetūti niṭṭhaṃ gantvā bhagavatopi brahmacariyassa 
 ciraṭṭhitikabhāvaṃ icchanto āyasmā sārīputto bhagavantaṃ sikkhāpadappaññattiṃ 
 yāci  Tassā yācanavidhidassanatthametaṃ vuttaṃ athakho āyasmā 
 sārīputto uṭṭhāyāsanā  pe  Ciraṭṭhitikanti  Tattha addhaniyanti 
 addhānakkhamaṃ  Dīghakālikanti vuttaṃ hoti  Sesaṃ uttānatthameva  
 Athassa bhagavā na tāvāyaṃ sikkhāpadappaññattikāloti pakāsento 
 āgamehi tvaṃ sārīputtātiādimāha  Tattha āgamehi tvanti 
 tiṭṭha tāva tvaṃ  Adhivāsehi tāva tvanti vuttaṃ hoti  Ādaravasena 
 cetaṃ dvikkhattuṃ vuttaṃ  Etena bhagavā sikkhāpadappaññattiyā 
 sāvakānaṃ visayabhāvaṃ paṭikkhipitvā buddhavisayo sikkhāpadappaññattīti 
 āvikaronto tathāgatovātiādimāha  Ettha ca tatthāti 
 sikkhāpadappaññattiyācanāpekkhaṃ bhummavacanaṃ  Tatrāyaṃ yojanā yaṃ 
 vuttaṃ tayā sikkhāpadaṃ paññāpeyyāti tattha tassā 
 sikkhāpadappaññattiyā tathāgatoyeva kālaṃ jānissatīti  Evaṃ vatvā akālaṃ 
 tāva dassetuṃ na tāva sārīputtātiādimāha  Tattha āsavā 
 tiṭṭhanti etesūti āsavehi ṭhātabbā na vokkamitabbāti vā 
 āsavaṭṭhāniyā  Yesu diṭṭhadhammikasamparāyikā dukkhāsavā ca kilesāsavā ca 
 parūpavādavippaṭisāravadhabandhanādayo ceva apāyadukkhavisesabhūtā ca āsavā 
 tiṭṭhantiyeva yasmā nesaṃ te kāraṇaṃ hontīti attho  
 Te āsavaṭṭhāniyā vītikkamadhammā yāva na saṅghe pātubhavanti na 
 tāva satthā sāvakānaṃ sikkhāpadaṃ paññāpetīti ayamettha yojanā  
  
  
 page     
 Yadi hi paññāpeyya parūpavādā parūpārambhā garahadosā na 
 parimucceyya  Kathaṃ  Paññāpentena hi yo pana bhikkhu methunaṃ 
 dhammaṃ paṭiseveyyātiādi sabbaṃ paññāpetabbaṃ bhaveyya  Adisvā 
 ca vītikkamadosaṃ imaṃ paññattiṃ ñatvā pare evaṃ upavādañca 
 upārambhañca garahañca pavatteyyuṃ kathaṃ hi nāma samaṇo gotamo 
 bhikkhusaṅgho me anvāyiko vacanakaroti ettāvatā sikkhāpadehi 
 paliveṭhessati pārājikaṃ paññāpessati nanu ime kulaputtā 
 mahantañca bhogakkhandhaṃ mahantañca ñātiparivaṭṭaṃ hatthagatāni ca 
 rajjānipi pahāya pabbajitā ghāsacchādanaparamatāya santuṭṭhā 
 sikkhāya tibbagāravā kāye ca jīvite ca nirapekkhā viharanti 
 tesu nāma ko lokāmisabhūtaṃ methunaṃ vā paṭisevissati parabhaṇḍaṃ vā 
 harissati parassa vā iṭṭhaṃ kantaṃ atimadhuraṃ jīvitaṃ upacchindissati 
 abhūtaguṇakathāya vā jīvitaṃ kappessati nanu pārājike appaññattepi 
 pabbajjāsaṅkhepenevetaṃ pākaṭaṃ katanti  Tathāgatassapi thāmañca 
 balañca sattā na jāneyyuṃ paññattampi sikkhāpadaṃ kuppeyya 
 na yathāṭhāne tiṭṭheyya  Seyyathāpi nāma akusalo vejjo kañci 
 anuppannagaṇḍaṃ purisaṃ pakkositvā ehambho purisa imasmiṃ te 
 sarīrappadese mahāgaṇḍo uppajjitvā anayabyasanaṃ pāpessati 
 paṭikacceva naṃ tikicchāpehīti vatvā sādhācariya tvaṃyeva naṃ 
 tikicchassūti vutto tassa arogaṃ sarīrappadesaṃ phāletvā lohitaṃ 
 nīharitvā ālepanabandhanadhovanādīhi taṃ padesaṃ sañchaviṃ katvā taṃ 
  
  
 page     
 Purisaṃ vadeyya mahārogo te mayā tikicchito dehi me 
 deyyadhammanti  So taṃ kimayaṃ bālavejjo vadati kataro kira me 
 iminā rogo tikicchito nanu me ayaṃ dukkhañca janesi lohitakkhayañca 
 maṃ pāpesīti evaṃ upavadeyya ceva upārambheyya ca garaheyya ca 
 na cāssa guṇaṃ jāneyya evameva yadi anuppanne vītikkamadose 
 satthā sāvakānaṃ sikkhāpadaṃ paññāpeyya parūpavādādīhi ca na 
 parimucceyya na cāssa thāmaṃ vā balaṃ vā sattā jāneyyuṃ 
 paññattampi sikkhāpadaṃ kuppeyya na yathāṭhāne tiṭṭheyya  
 Tasmā vuttaṃ na tāva sārīputta satthā sāvakānaṃ  pe  
 Pātubhavantīti  Evaṃ akālaṃ dassetvā puna kālaṃ dassetuṃ yato 
 ca kho sārīputtātiādimāha  Tattha yatoti yadā  Yasmiṃ kāleti 
 vuttaṃ hoti  Sesaṃ vuttānusāreneva veditabbaṃ  Ayaṃ vā ettha 
 saṅkhepattho  Yasmiṃ nāma kāle āsavaṭṭhāniyā dhammāti saṅkhaṃ 
 gatā vītikkamadosā saṅghe pātubhavanti tadā satthā sāvakānaṃ 
 sikkhāpadaṃ paññāpeti uddisati pāṭimokkhaṃ kasmā tesaṃyeva 
 āsavaṭṭhāniyā dhammāti saṅkhaṃ gatānaṃ vītikkamadosānaṃ paṭighātāya  
 Evaṃ paññāpento yathā nāma kusalo vejjo uppannaṃ gaṇḍaṃ 
 phālanālepanabandhanadhovanādīhi tikicchanto ropetvā sañchaviṃ katvā 
 na tveva upavādādiraho hoti sake ca ācariyake viditānubhāvo 
 hutvā sakkāraṃ pāpuṇāti evaṃ na ca upavādādiraho hoti 
 sake ca sabbaññuvisaye viditānubhāvo hutvā sakkāraṃ pāpuṇāti 
  
  
 page     
 Tañcassa sikkhāpadaṃ akuppaṃ hoti yathāṭhāne tiṭṭhatīti  Evaṃ 
 āsavaṭṭhāniyānaṃ dhammānaṃ anuppattiṃ sikkhāpadappaññattiyā akālaṃ 
 uppattiñca kālanti vatvā idāni tesaṃ dhammānaṃ anuppattikālañca 
 dassetuṃ na tāva sārīputta idhekaccetiādimāha  Tattha 
 uttānatthāni padāni pālivaseneva veditabbāni  Ayaṃ pana 
 anuttānapadavaṇṇanā  Rattiyo jānantīti rattaññū  Attano 
 pabbajitadivasato paṭṭhāya pahutā rattiyo jānanti cirapabbajitāti 
 vuttaṃ hoti  Rattaññūbhi mahattaṃ rattaññumahattaṃ  Cirapabbajitehi 
 mahantabhāvanti attho  Tatra rattaññumahattaṃ patte saṅghe upasenaṃ 
 vaṅgantaputtaṃ ārabbha sikkhāpadaṃ paññattanti veditabbaṃ  So 
 hāyasmā ūnadasavasse bhikkhū upasampādente disvā ekavasso 
 saddhivihāriyaṃ upasampādesi  Athakho bhagavā sikkhāpadaṃ paññāpesi 
 na bhikkhave ūnadasavassena upasampādetabbo yo upasampādeyya 
 āpatti dukkaṭassāti    Evaṃ paññatte sikkhāpade puna bhikkhū 
 dasavassamhā dasavassamhāti bālā abyattā upasampādenti  Atha 
 bhagavā aparampi sikkhāpadaṃ paññāpesi na bhikkhave bālena abyattena 
 dasavassena upasampādetabbo yo upasampādeyya āpatti 
 dukkaṭassa anujānāmi bhikkhave byattena bhikkhunā paṭibalena dasavassena 
 vā atirekadasavassena vā upasampādetunti    Rattaññumahattaṃ 
 pattakāle dve sikkhāpadāni paññattāni  Vepullamahattanti 
  Footnote     vi  mahāvagga             vi  mahāvagga        
  
  
 page     
 Vipulabhāvena mahattaṃ  Saṅgho hi yāva na theranavamajjhimānaṃ vasena 
 vepullamahattaṃ patto hoti tāva senāsanāni pahonti sāsane 
 ekacce āsavaṭṭhāniyā dhammā na uppajjanti vepullamahattaṃ 
 patte pana te uppajjanti  Atha satthā sikkhāpadaṃ paññāpeti  
 Tattha vepullamahattaṃ patte saṅghe paññattasikkhāpadāni yo pana bhikkhu 
 anupasampannena uttaridvirattatirattaṃ sahaseyyaṃ kappeyya pācittiyaṃ 
 yā pana bhikkhunī anuvassaṃ vuṭṭhāpeyya pācittiyaṃ yā pana bhikkhunī 
 ekaṃ vassaṃ dve vuṭṭhāpeyya pācittiyanti iminā nayena veditabbāni  
 Lābhaggamahattanti lābhassa aggamahattaṃ  Yo lābhassa aggo 
 uttamo mahantabhāvo taṃ patto hotīti attho  Lābhena vā 
 aggamahattampi lābhena seṭṭhattañca mahantattañca pattoti attho  
 Saṅgho hi yāva na lābhaggamahattaṃ patto hoti tāva na lābhaṃ 
 paṭicca āsavaṭṭhāniyā dhammā uppajjanti patte pana uppajjanti  
 Atha satthā sikkhāpadaṃ paññāpeti yo pana bhikkhu acelakassa vā 
 paribbājakassa vā paribbājikāya vā sahatthā khādanīyaṃ vā bhojanīyaṃ 
 vā dadeyya pācittiyanti  Idaṃ hi lābhaggamahattaṃ patte saṅghe 
 sikkhāpadaṃ paññattaṃ  Bāhusaccamahattanti bāhusaccassa 
 mahantabhāvaṃ  Saṅgho hi yāva na bāhusaccamahattaṃ patto hoti tāva 
 na āsavaṭṭhāniyā dhammā uppajjanti  Bāhusaccamahattaṃ patte 
 pana yasmā ekampi nikāyaṃ dvepi  pe  Pañcapi nikāye 
 uggahetvā ayoniso ummujjamānā puggalā rasena rasaṃ saṃsandetvā 
  
  
 page     
 Uddhammaṃ ubbinayaṃ satthusāsanaṃ dīpenti  Atha satthā yo pana 
 bhikkhu evaṃ vadeyya tathāhaṃ bhagavatā dhammaṃ desitaṃ ājānāmi 
  pe  Samaṇuddesopi ce evaṃ vadeyyātiādinā nayena sikkhāpadaṃ 
 paññāpetīti  Evaṃ bhagavā āsavaṭṭhāniyānaṃ dhammānaṃ 
 anuppattikālañca uppattikālañca dassetvā tasmiṃ samaye sabbasopi tesaṃ 
 abhāvaṃ dassento nirabbudo hi sārīputtātiādimāha  Tattha 
 nirabbudoti abbudavirahito  Abbudāti vuccanti corā  Niccoroti 
 attho  Coroti ca imasmiṃ atthe dussīlā adhippetā  Te 
 hi assamaṇā hutvā samaṇapaṭiññatāya paresaṃ paccaye corenti 
 tasmā nirabbudo niccoro niddussīloti vuttaṃ hoti  Nirādīnavoti 
 nirupaddavo nirupasaggo  Dussīlādīnavavirahitoyevāti vuttaṃ hoti  
 Apagatakāḷakoti kāḷakā vuccanti dussīlāyeva  Te hi suvaṇṇavaṇṇāpi 
 samānā kāḷakadhammasamāyogā kāḷakātveva veditabbā  
 Tesaṃ abhāvā apagatakāḷako  Apahatakāḷakotipi pāṭho  Suddhoti 
 apagatakāḷakattāyeva suddho  Pariyodātoti pabhassaro  Sāre 
 patiṭṭhitoti sāroti vuccanti sīlasamādhipaññāvimuttivimuttiñāṇadassanaguṇā  
 Tasmiṃ sāre patiṭṭhitattā sāre patiṭṭhito  Evaṃ 
 sāre patiṭṭhitabhāvaṃ vatvā puna so cassa sāre patiṭṭhitabhāvo evaṃ 
 veditabboti dassento imesaṃ hi sārīputtātiādimāha  Tatrāyaṃ 
 saṅkhepavaṇṇanā yānīmāni verañjāyaṃ vassāvāsaṃ upagatāni pañca 
 bhikkhusatāni imesaṃ yo guṇavasena pacchimako sabbaparittaguṇo 
  
  
 page     
 Bhikkhu so sotāpannoti  Sotāpannoti sotaṃ āpanno  
 Sototi ca maggassetaṃ adhivacanaṃ  Sotāpannoti tena samannāgatassa 
 puggalassa  Yathāha  Soto sototi hīdaṃ sārīputta vuccati 
 katamo nukho sārīputta sototi  Ayameva hi bhante ariyo 
 aṭṭhaṅgiko maggo seyyathīdaṃ sammādiṭṭhi  pe  Sammāsamādhīti  
 Sotāpanno sotāpannoti hīdaṃ sārīputta vuccati katamo nukho 
 sārīputta sotāpannoti  Yo hi bhante iminā ariyena aṭṭhaṅgikena 
 maggena samannāgato ayaṃ vuccati sotāpanno soyamāyasmā 
 evannāmo evaṃgottoti  Idha pana maggena phalassa nāmaṃ dinnaṃ 
 tasmā phalaṭṭho sotāpannoti veditabbo  Avinipātadhammoti 
 vinipātetīti vinipāto  Nāssa vinipāto dhammoti avinipātadhammo  
 Na attānaṃ apāyesu vinipātanasabhāvoti vuttaṃ hoti  Kasmā  
 Ye dhammā apāyagamaniyā tesaṃ parikkhayā  Vinipātanaṃ vā vinipāto  
 Nāssa vinipāto dhammoti avinipātadhammo  Apāyesu 
 vinipātanasabhāvo assa natthīti vuttaṃ hoti  Sammattaniyāmena maggena 
 niyatattā niyato  Sambodhi paraṃ ayanaṃ parā gati assāti 
 sambodhiparāyano  Uparimaggattayaṃ avassaṃ sampāpakoti attho  
 Kasmā  Paṭiladdhapaṭhamamaggattāti  
      {  } Evaṃ dhammasenāpatiṃ saññāpetvā verañjāyaṃ taṃ vassāvāsaṃ 
 vītināmetvā vuṭṭhavasso mahāpavāraṇāya pavāretvā athakho bhagavā 
 āyasmantaṃ ānandaṃ āmantesi  Āmantesīti ālapi abhāsi 
  
  
 page     
 Sambodhesi  Kinti  Āciṇṇaṃ kho panetantievamādiṃ  
 Āciṇṇanti caritaṃ vattamanudhammatā  
      Taṃ kho panetaṃ āciṇṇaṃ duvidhaṃ hoti buddhāciṇṇaṃ 
 sāvakāciṇṇanti  Katamaṃ buddhāciṇṇaṃ  Idantāva ekaṃ yehi nimantitā 
 vassaṃ vasanti na te anapaloketvā anāpucchitvā janapadacārikaṃ 
 pakkamanti  Sāvakā pana apaloketvā vā anapaloketvā vā 
 yathāsukhaṃ pakkamanti  Aparampi buddhāciṇṇaṃ vuṭṭhavassā pavāretvā 
 janasaṅgahatthāya janapadacārikaṃ pakkamantiyeva  Janapadacārikaṃ carantā 
 ca mahāmaṇḍalaṃ majjhimamaṇḍalaṃ antimamaṇḍalanti imesaṃ tiṇṇaṃ 
 maṇḍalānaṃ aññatarasmiṃ maṇḍale caranti  Tattha mahāmaṇḍalaṃ 
 navayojanasatikaṃ  Majjhimamaṇḍalaṃ chayojanasatikaṃ  Antimamaṇḍalaṃ 
 tiyojanasatikaṃ  Yadā mahāmaṇḍale cārikaṃ caritukāmā honti 
 mahāpavāraṇāya pavāretvā pāṭipadadivase mahābhikkhusaṅghaparivārā 
 nikkhamitvā gāmanigamādīsu mahājanaṃ āmisapaṭiggahena anuggahantā 
 dhammadānena cassa vivaṭṭūpanissitaṃ kusalaṃ vaḍḍhentā navahi māsehi 
 janapadacārikaṃ pariyosāpenti  Sace pana antovasse bhikkhūnaṃ 
 samathavipassanā taruṇā honti mahāpavāraṇāya appavāretvā 
 pavāraṇāsaṅgahaṃ datvā kattikapuṇṇamāya pavāretvā migasirassa 
 paṭhamadivase mahābhikkhusaṅghaparivārā nikkhamitvā vuttanayeneva 
 majjhimamaṇḍale aṭṭhahi māsehi cārikaṃ pariyosāpenti  Sace pana 
 nesaṃ vuṭṭhavassānaṃ aparipakkindriyā veneyyasattā honti  Tesaṃ 
  
  
 page     
 Indriyaparipākaṃ āgamentā migasiramāsampi tattheva vasitvā 
 pussamāsassa paṭhamadivase mahābhikkhusaṅghaparivārā nikkhamitvā vuttanayeneva 
 antimamaṇḍale sattahi māsehi cārikaṃ pariyosāpenti  Tesu ca 
 maṇḍalesu yattha katthaci carantāpi te te satte kilesehi viyojentā 
 sotāpattiphalādīhi saṃyojentā veneyyavaseneva nānāvaṇṇāni pupphāni 
 ocinantā viya vicaranti  Aparampi buddhānaṃ āciṇṇaṃ devasikaṃ 
 paccūsasamaye santaṃ sukhaṃ nibbānaṃ ārammaṇaṃ katvā phalasamāpattisamāpajjanaṃ 
 phalasamāpattiyā vuṭṭhahitvā mahākaruṇāsamāpattiyā samāpajjanaṃ 
 tato dasasahassacakkavāḷe bodhaneyyasattasamolokanaṃ  Aparampi 
 buddhānaṃ āciṇṇaṃ āgantukehi saddhiṃ paṭhamataraṃ paṭisanthārakaraṇaṃ 
 atthuppattivasena dhammadesanā otiṇṇe dose 
 sikkhāpadappaññāpananti  Idaṃ buddhāciṇṇaṃ  Katamaṃ sāvakāciṇṇaṃ  
 Buddhassa bhagavato kāle dvikkhattuṃ sannipāto pure vassūpanāyikāya 
 ca kammaṭṭhānagahaṇatthaṃ vuṭṭhavassānañca adhigataguṇārocanatthaṃ 
 uparikammaṭṭhānagahaṇatthañca  Idaṃ sāvakāciṇṇaṃ  Idha pana buddhāciṇṇaṃ 
 dassento āha āciṇṇaṃ kho panetaṃ ānanda tathāgatānanti  
 Āyāmāti āgacchayāma  Apalokessāmāti cārikañcaraṇatthāya 
 āpucchissāma  Evanti sampaṭicchanatthe nipāto  Bhanteti 
 gāravādhivacanametaṃ  Satthuno paṭivacanadānantipi vaṭṭati  Bhagavato 
 paccassosīti bhagavato vacanaṃ paṭiassosi abhimukho hutvā suṇi 
 sampaṭicchi  Evanti iminā vacanena paṭiggahesīti vuttaṃ hoti  
  
  
 page     
 Athakho bhagavā nivāsetvāti idha pubbaṇhasamayanti vā 
 sāyaṇhasamayanti vā na vuttaṃ  Evaṃ santepi bhagavā katabhattakicco 
 majjhantikaṃ vītināmetvā āyasmantaṃ ānandaṃ pacchāsamaṇaṃ katavā 
 nagaradvārato paṭṭhāya nagaravīthiyo suvaṇṇarasapiñjarāhi buddharaṃsīhi 
 samujjotayamāno yena verañjassa brāhmaṇassa nivesanaṃ 
 tenūpasaṅkami  Gharadvāre ṭhitamattameva cassa bhagavantaṃ disvā parijano 
 ārocesi  Brāhmaṇo satiṃ paṭilabhitvā saṃvegajāto sahasā vuṭṭhāya 
 mahārahaṃ āsanaṃ paññāpetvā bhagavantaṃ paccuggamma ito bhagavā 
 upasaṅkamatūti āha  Bhagavā upasaṅkamitvā paññatte āsane 
 nisīdi  Athakho verañjo brāhmaṇo bhagavantaṃ upanisīditukāmo 
 attanā ṭhitappadesato yena bhagavā tenūpasaṅkami  Ito paraṃ 
 uttānatthameva  Yaṃ pana brāhmaṇo āha apica yo deyyadhammo 
 so na dinnoti tatrāyamadhippāyo mayā nimantitānaṃ vassaṃ 
 vuṭṭhānaṃ tumhākaṃ temāsaṃ divase divase pāto yāgukhajjakaṃ majjhantike 
 khādanīyaṃ bhojanīyaṃ sāyaṇhakāle anekavidhapānavikatigandhapupphādīhi 
 pūjāsakkāroti evamādiko yo deyyadhammo dātabbo assa so na 
 dinnoti  Tañca kho no asantanti ettha pana liṅgavipallāso 
 veditabbo  So ca kho deyyadhammo amhākaṃ no asantoti ayaṃ 
 hettha attho  Athavā yaṃyaṃ mayaṃ tumhākaṃ dadeyyāma tañca 
 kho no asantanti evamettha attho veditabbo  Nopi 
 adātukamyatāti adātukāmatāpi no natthi yathā pahutavittūpakaraṇānaṃ 
  
  
 page     
 Maccharīnaṃ  Taṃ kutettha labbhā bahukiccā gharāvāsāti  Ttarāyaṃ 
 yojanā  Yasmā bahukiccā gharāvāsā tasmā ettha santepi 
 deyyadhamme dātukamyatāya ca taṃ kuto labbhā kuto taṃ sakkā 
 laddhuṃ yaṃ mayaṃ tumhākaṃ deyyadhammaṃ dadeyyāmāti gharāvāsaṃ garahanto 
 āha  So kira mārena āvaṭṭitabhāvaṃ na jānāti 
 gharāvāsapalibodhena me satisammoso jātoti maññi  Tasmā evamāha  
 Apica taṃ kutettha labbhāti imasmiṃ temāsabbhantare yamahaṃ tumhākaṃ 
 dadeyyaṃ taṃ kuto labbhā bahukiccā hi gharāvāsāti evamettha 
 yojanā veditabbā  Atha brāhmaṇo yannūnāhaṃ yaṃ me tīhi 
 māsehi dātabbaṃ siyā taṃ sabbaṃ ekadivaseneva dadeyyanti cintetvā 
 adhivāsetu me bhavaṃ gotamotiādimāha  Tattha svātanāyāti 
 yaṃ me tumhesu sakkāre kate sve bhavissati puññañceva pītipāmujjañca 
 tadatthāya  Atha tathāgato sace ahaṃ nādhivāseyyaṃ ayaṃ temāsaṃ 
 kiñci aladdhā kupito maññe tena me yāciyamāno ekabhattampi 
 na paṭiggaṇhāti natthi imasmiṃ adhivāsanakkhanti asabbaññū 
 ayanti evaṃ brāhmaṇo ca verañjāvāsino ca garahitvā bahuṃ 
 apuññaṃ pasaveyyuṃ taṃ tesaṃ mā ahosīti tesaṃ anukampāya 
 adhivāsesi bhagavā   tuṇhībhāvena  Adhivāsetvā ca athakho bhagavā 
 verañjaṃ brāhmaṇaṃ alaṃ gharāvāsapalibodhacintāyāti saññāpetvā 
 taṃ khaṇānurūpāya dhammiyā kathāya diṭṭhadhammikasamparāyikaṃ atthaṃ 
  Footnote     tathāgatoti padaṃ bhagavāti padassa visesananti yojanā  
  
  
 page     
 Sandassetvā kusale dhamme samādapetvā gaṇhāpetvā tattha ca 
 naṃ samuttejetvā saussāhaṃ katvā tāya saussāhatāya aññehi ca 
 vijjamānaguṇehi sampahaṃsetvā dhammaratanavassaṃ vassitvā uṭṭhāyāsanā 
 pakkāmi  Pakkante ca pana bhagavati verañjo brāhmaṇo 
 puttadāraṃ āmantesi mayaṃ bhaṇe bhagavantaṃ temāsaṃ nimantetvā 
 ekadivasaṃ ekabhattampi nādamhā handa dāni tathā dānaṃ paṭiyādetha 
 yathā temāsikopi deyyadhammo sve ekadivaseneva dātuṃ sakkā 
 hotīti  Tato paṇītadānaṃ paṭiyādāpetvā yaṃ divasaṃ bhagavā 
 nimantito tassā   rattiyā accayena āsanaṭṭhānaṃ alaṅkārāpetvā 
 mahārahāni āsanāni paññāpetvā gandhadhūpavāsakusumavicitraṃ mahāpūjaṃ 
 sajjitvā bhagavato kālaṃ ārocāpesi  Tena vuttaṃ athakho 
 verañjo brāhmaṇo tassā rattiyā accayena  pe  Niṭṭhitaṃ 
 bhattanti  {  } Bhagavā bhikkhusaṅghaparivuto tattha agamāsi  Tena vuttaṃ 
 athakho bhagavā  pe  Nisīdi saddhiṃ bhikkhusaṅghanti  Athakho 
 verañjo brāhmaṇo buddhappamukhaṃ bhikkhusaṅghanti buddhappamukhanti 
 buddhapariṇāyakaṃ  Buddhaṃ saṅghattheraṃ katvā nisinnanti vuttaṃ hoti  
 Paṇītenāti uttamena  Sahatthāti sahatthena  Santappetvāti 
 suṭṭhu tappetvā paripuṇṇaṃ suhitaṃ yāvadatthaṃ katvā  Sampavāretvāti 
 suṭṭhu pavāretvā alaṃ alanti hatthasaññāya ca mukhasaññāya ca 
 vacībhedena ca paṭikkhipāpetvā  Bhuttāvinti bhuttavantaṃ  
  Footnote     tassa iti bhaveyya  
  
  
 page     
 Onītapattapāṇinti pattato onītapāṇiṃ apanītahatthanti vuttaṃ 
 hoti  Ticīvarena acchādesīti ticīvaraṃ bhagavato adāsi  Idaṃ 
 pana vohāravacanamattaṃ hoti ticīvarena acchādesīti  Tasmiṃ ca 
 ticīvare ekameko sāṭako sahassaṃ agghati  Iti brāhmaṇo 
 bhagavato tisahassagghanakaṃ ticīvaramadāsi uttamaṃ kāsiyavatthasadisaṃ  
 Ekamekañca bhikkhuṃ ekamekena dussayugenāti ekamekena dussayugalena  
 Tatra ekasāṭako pañca satāni agghati  Evaṃ pañcannaṃ bhikkhusatānaṃ 
 pañcasatasahassagghanakāni dussāni adāsi  Brāhmaṇo ettakampi 
 datvā atuṭṭho puna sattaṭṭhasahassagghanake aneke rattakambale ca 
 pattuṇṇapaṭapaṭe   ca phāletvā phāletvā āyogaaṃsavaddhakakāyabandhana 
 parissāvanādīnaṃ atthāya adāsi  Satapākasahassapākānañaca bhesajjatelānaṃ 
 tumbāni pūretvā ekamekassa bhikkhuno abbhañjanatthāya sahassagghanakaṃ 
 telamadāsi  Kiṃ bahunā catuppaccayesu  Na koci parikkhāro 
 samaṇaparibhogo adinno nāma ahosi  Pāliyaṃ pana cīvaramattameva 
 vuttaṃ  Evaṃ mahāyāgaṃ yajitvā saputtadāraṃ vanditvā nisinnaṃ 
 athakho bhagavā verañjaṃ brāhmaṇaṃ temāsaṃ mārāvaṭṭanena 
 dhammassavanāmatarasaparibhogaparihīnaṃ ekadivaseneva dhammāmatavassaṃ vassitvā 
 paripuṇṇasaṅkappaṃ kurumāno dhammiyā kathāya sandassetvā  pe  
 Uṭṭhāyāsanā pakkāmi  Brāhmaṇopi saputtadāro bhagavantañca 
 bhikkhusaṅghañca vanditvā punapi bhante amhākaṃ anuggahaṃ kareyyāthāti 
  Footnote     pattuṇṇapaṭṭapaṭe  
  
  
 page     
 Evamādīni vadanto anuvajitvā assūni pavattayamāno nivatti  
 Athakho bhagavā verañjāyaṃ yathābhirantaṃ viharitvāti yathāajjhāsayaṃ 
 yathārucitaṃ vāsaṃ vasitvā verañjāya nikkhamitvā mahāmaṇḍalacārika 
 caraṇakāle gantabbaṃ buddhavīthiṃ pahāya dubbhikkhadosena kilantaṃ 
 bhikkhusaṅghaṃ ujunā maggena gahetvā gantukāmo soreyyādīni anupagamma 
 payāgapatiṭṭhānaṃ gantvā tattha gaṅgaṃ nadiṃ uttaritvā yena bārāṇasī 
 tadavasari  Tena avasarīti tadavasari  Tatrāpi yathāajjhāsayaṃ viharitvā 
 vesāliṃ agamāsi  Tena vuttaṃ anupagamma soreyyaṃ  pe  
 Vesāliyaṃ viharati mahāvane kūṭāgārasālāyanti  
      Samantapāsādikāya vinayasaṃvaṇṇanāya verañjakaṇḍavaṇṇanā 
 niṭṭhitā  
         Tatrīdaṃ samantapāsādikāya samantapāsādikattasmiṃ 
         ācariyaparamparato nidānavatthuppabhedadīpanato 
         parasamayavivajjanato sakasamayavisuddhito ceva 
         byañjanaparisodhanato padatthato pāliyojanākkamato 
         sikkhāpadavinicchayato vibhaṅganayabhedadassanato 
         sampassataṃ na dissati kiñci apāsādikaṃ yato ettha 
         viññūnamayaṃ tasmā samantapāsādikātveva 
         saṃvaṇṇanā pavattā vinayassa veneyyadamanakusalena 
         vuttassa lokanāthena lokamanukampamānenāti  
                      
  
  
 page     
                     Paṭhamapārājikavaṇṇanā 
      {  } ito paraṃ tena kho pana samayena vesāliyā avidūretiādi 
 yebhuyyena uttānatthaṃ  Tasmā anupadavaṇṇanaṃ pahāya yattha 
 yattha vattabbaṃ atthi taṃ tadeva vaṇṇayissāma  Kalandagāmoti 
 kalandakā vuccanti kālakā tesaṃ vasena laddhanāmo gāmo  
 Kalandaputtoti gāmavasena laddhanāmassa rājasammatassa 
 cattāḷīsakoṭivibhavassa kalandaseṭṭhino putto  Yasmā pana tasmiṃ gāme 
 aññepi kalandanāmakā manussā atthi tasmā kalandaputtoti vatvā 
 puna seṭṭhiputtoti vuttaṃ  Sambahulehīti bahukehi  Sahāyakehīti 
 sukhadukkhāni saha āyanti upagacchantīti sahāyā  Sahāyāeva 
 sahāyakā  Tehi sahāyakehi  Saddhinti ekato  Kenacideva 
 karaṇīyenāti kenacideva bhaṇḍappayojana uddhāra sāraṇādinā kiccena  
 Kattikanakkhattakīḷākiccenātipi vadanti  Bhagavā hi kattikajuṇhapakkhe 
 vesāliṃ sampāpuṇi  Kattikanakkhattakīḷā cettha uḷārā honti 
 tadatthaṃ gatoti veditabbo  Addasā khoti kathaṃ addasa  
 So kira nagarato bhuttapātarāsaṃ suddhuttarāsaṅgaṃ mālāgandhavilepanahatthaṃ 
 buddhadassanatthaṃ dhammassavanatthañca nikkhamantaṃ mahājanaṃ disvā 
 kuhiṃ gacchathāti pucchi  Buddhadassanatthaṃ dhammassavanatthañcāti  
 Tenahi ahampi gacchāmīti gantvā catubbidhāya parisāya parivutaṃ 
 brahmassarena dhammaṃ desentaṃ bhagavantaṃ addasa  Tena vuttaṃ 
 addasā kho  pe  Desentanti  Disvānassāti disvāna 
  
  
 page     
 Assa  Etadahosīti pubbekatapuññatāya codiyamānassa 
 bhabbakulaputtassa etaṃ ahosi  Kiṃ ahosi  Yannūnāhampi dhammaṃ 
 suṇeyyanti  Tattha yannūnāti parivitakkadassanametaṃ  Evaṃ 
 kirassa parivitakko uppanno yamayaṃ parisā ekaggacittā dhammaṃ 
 suṇāti aho vatāhampi taṃ suṇeyyanti  Athakho sudinno 
 kalandaputto yena sā parisāti idha kasmā yena bhagavāti avatvā 
 yena sā parisāti vuttanti ce  Bhagavantaṃ hi parivāretvā 
 uḷārūḷārajanā mahatī parisā nisinnā tatra na sakkā iminā 
 pacchā āgatena bhagavantaṃ upasaṅkamitvā nisīdituṃ parisāya pana 
 ekasmiṃ padese sakkāti so taṃ parisaṃyeva upasaṅkamanto  Tena 
 vuttaṃ athakho sudinno kalandaputto yena sā parisāti  Ekamantaṃ 
 nisinnassa kho sudinnassa kalandaputtassa etadahosīti na 
 nisinnamattasseva ahosi athakho bhagavato sikkhāttayūpasaṃhitaṃ thokaṃ dhammakathaṃ 
 sutvā taṃ panassa yasmā ekamantaṃ nisinnasseva ahosi tena vuttaṃ 
 ekamantaṃ nisinnassa kho sudinnassa kalandaputtassa etadahosīti  
 Kiṃ ahosīti  Yathā yathā khotiādi  Tatrāyaṃ saṅkhepakathā  
 Ahaṃ kho yena yena ākārena bhagavatā dhammaṃ desitaṃ ājānāmi 
 tena tena me upaparikkhato evaṃ hoti  Yadetaṃ sikkhāttayabrahmacariyaṃ 
 ekadivasaṃpi akhaṇḍaṃ katvā carimakacittaṃ pāpetabbatāya ekantaparipuṇṇaṃ 
 caritabbaṃ ekadivasampi ca kilesamalena amalinaṃ katvā carimakacittaṃ 
 pāpetabbatāya ekantaparisuddhaṃ  Saṅkhalikhitanti likhitasaṅkhasadisaṃ 
  
  
 page     
 Dhotasaṅkhasapāṭibhāgaṃ caritabbaṃ  Idaṃ na sukaraṃ agāraṃ ajjhāvasatāti 
 agāramajjhe vasantena ekantaparipuṇṇaṃ  pe  Carituṃ  Yannūnāhaṃ 
 kese ca massuñca ohāretvā kāsāyarasapītatāya kāsāyāni brahmacariyaṃ 
 carantānaṃ anucchavikāni acchādetvā paridahitvā agāramhā nikkhamitvā 
 anagāriyaṃ pabbajeyyaṃ  Ettha ca yasmā agārassa hitaṃ kasivaṇijjādikammaṃ 
 agāriyanti vuccati tañca pabbajjāya natthi tasmā pabbajjā 
 anagāriyāti ñātabbā  Taṃ anagāriyaṃ pabbajjaṃ  Pabbajeyyanti 
 paṭipajjeyyaṃ  {  } Aciravuṭṭhitāya parisāya yena bhagavā tenūpasaṅkamīti 
 sudinno avuṭṭhitāya parisāya na bhagavantaṃ pabbajjaṃ yāci  Kasmā  
 Tatrassa bahū ñātisālohitā mittāmaccā santi te tvaṃ mātāpitūnaṃ 
 ekaputtako na labbhā tayā pabbajitunti bāhāyampi gahetvā 
 ākaḍḍheyyuṃ tato pabbajjāya antarāyo bhavissatīti saheva 
 parisāya uṭṭhahitvā thokaṃ gantvā puna kenaci sarīrakiccalesena 
 nivattitvā bhagavantaṃ upasaṅkamma pabbajjaṃ yāci  Tena vuttaṃ 
 athakho sudinno kalandaputto aciravuṭṭhitāya parisāya  pe  Pabbājetu 
 maṃ bhagavāti  Bhagavā pana yasmā rāhulakumārassa pabbajjato pabhūti 
 mātāpitūhi ananuññātaṃ puttaṃ na pabbājeti tasmā taṃ pucchi 
 anuññātosi pana tvaṃ sudinna mātāpitūhi  pe  Pabbajjāyāti  
      {  } Ito paraṃ pāṭhānusāreneva gantvā taṃ karaṇīyaṃ tīretvāti ettha 
 evamattho veditabbo  Dhuranikkhepeneva taṃ karaṇīyaṃ niṭṭhāpetvā  
 Na hi pabbajjāya tibbacchandassa bhaṇḍappayojanauddhārasāraṇādīsu 
 vā nakkhattakīḷāya vā cittaṃ namati  Ammatātāti ettha pana 
  
  
 page     
 Ammāti mātaraṃ ālapati tātāti pitaraṃ  Tvaṃ khosīti tvaṃ kho 
 asi  Ekaputtakoti ekova puttako añño te jeṭṭho vā 
 kaniṭṭho vā natthi  Ettha ca ekaputtoti vattabbe anukampāvasena 
 ekaputtakoti vuttaṃ  Piyoti pītijanako  Manāpoti manavaḍḍhako  
 Sukhedhitoti sukhena edhiko   sukhasaṃvaḍḍhitoti attho  Sukhaparihaṭoti 
 sukhena parihaṭo jātakālato pabhūti dhātīhi aṅkato aṅkaṃ haritvā 
 dhāriyamāno assakarathakādīhi bālakīḷanakehi kīḷamāno sādhurasabhojanaṃ 
 bhojiyamāno sukhena parihaṭo  Na tvaṃ tāta sudinna kiñci 
 dukkhassa jānāsīti tvaṃ tāta sudinna kiñci appamattakampi 
 kalabhāgaṃ dukkhassa na jānāsi  Athavā kiñci dukkhena nānubhosīti 
 attho  Karaṇatthe sāmivacanaṃ  Anubhavanatthe ca jānanā  
 Athavā kiñci dukkhaṃ na sarasīti attho  Upayogatthe sāmivacanaṃ  
 Saraṇatthe ca jānanā  Vikappadvayepi purimapadassa uttarapadena 
 samānavibhattilopo daṭṭhabbo  Taṃ sabbaṃ saddasatthānusārena 
 ñātabbaṃ  Maraṇenapi mayante akāmakā vinā bhavissāmāti sacepi 
 tava amhesu jīvamānesu maraṇaṃ bhaveyya tena te maraṇenapi mayaṃ 
 akāmakā anicchakā na attano ruciyā vinā bhavissāma tayā 
 viyogaṃ pāpuṇissāmāti attho  Kiṃ pana mayaṃ tanti evaṃ sante 
  Footnote     sukhena edhitoti yuttataraṃ  sukhedhito sukheṭhitoti ca dve pāṭhā yebhuyyena 
  dissanti  raṭṭhapālasuttepi sukhedhitoti pāṭho dissati  tattha pana Yu  sukhe 
  ṭhitoti heṭṭhāatthapāde likhiyati  tabbaṇṇanāyaṃ sukhena eva ṭhitoti vuttaṃ  tañhi 
  eva ṭhitoti vacanaṃ edhitoti padaṃ bhaveyyāti maññāmi  sukhedhitoti panettha edha 
  vuḍḍhiyaṃ lābhe cāti dhātu  edhatīti ākhyātapadaṃ yathā taṃ kulaṃ sukhamedhati gambhīre 
  gādhamedhatīti ca  
  
  
 page     
 Kiṃ pana kinnāma taṃ kāraṇaṃ yena mayaṃ taṃ jīvantaṃ anujānissāma  
 Athavā kiṃ pana mayaṃ tanti kena pana kāraṇena mayantaṃ jīvantaṃ 
 anujānissāmāti evamettha attho daṭṭhabbo  {  } Tatthevāti yattha 
 naṃ ṭhitaṃ mātāpitaro nānujāniṃsu tattheva ṭhāne  Anantarahitāyāti 
 kenaci attharaṇena anatthatāya  {  } Paricārehīti gandhabbanaṭanāṭakādīni 
 paccupaṭṭhāpetvā tattha sahāyakehi saddhiṃ yathāsukhaṃ indriyāni cārehi 
 sañcārehi itocītoca upanehīti vuttaṃ hoti  Athavā 
 paricārehīti gandhabbanaṭanāṭakādīni paccupaṭṭhāpetvā sahāyakehi 
 saddhiṃ lala upalala rama kīḷassūtipi vuttaṃ hoti  Kāme paribhuñjantoti 
 attano puttadārehi saddhiṃ bhoge bhuñjanto  Puññāni karontoti 
 buddhañca dhammañca saṅghañca ārabbha dānappadānādīni sugatimaggasaṃsodhakāni 
 kusalakammāni karonto  Tuṇhī ahosīti kathānuppabandhavicchedanatthaṃ 
 nirālāpasallāpo ahosi  Athassa mātāpitaro 
 tikkhattuṃ vatvā paṭivacanampi alabhamānā sahāyake pakkosāpetvā 
 esa vo sahāyako pabbajitukāmo nivāretha nanti āhaṃsu  Tepi 
 taṃ upasaṅkamitvā tikkhattuṃ avocuṃ  Tesampi tuṇhī ahosi  
 Tena vuttaṃ athakho sudinnassa kalandaputtassa sahāyakā  pe  
 Tuṇhī ahosīti  {  } Athassa sahāyakānaṃ etadahosi sace ayaṃ 
 pabbajjaṃ alabhamāno marissati na koci guṇo bhavissati pabbajitaṃ 
 pana naṃ mātāpitaropi kālena kālaṃ passissanti mayampi passissāma 
 pabbajjāpi ca nāmesā bhāriyā divase divase mattikāpattaṃ gahetvā 
  
  
 page     
 Piṇḍāya caritabbaṃ ekaseyyaṃ ekabhattaṃ brahmacariyaṃ atidukkaraṃ 
 ayañca sukhumālo nāgarikajātiyo so taṃ carituṃ asakkonto puna 
 idheva āgamissati handassa mātāpitaro anujānāpemāti  Te 
 tathā akaṃsu  Mātāpitaropi naṃ anujāniṃsu  Tena vuttaṃ athakho 
 sudinnassa kalandaputtassa sahāyakā yena sudinnassa kalandaputtassa 
 mātāpitaro  pe  Anuññātosi mātāpitūhi agārasmā anagāriyaṃ 
 pabbajjāyāti  {  } Haṭṭhoti tuṭṭho  Udaggoti pītivasena 
 abbhunnatakāyacitto  Katipāhanti katipayāni divasāni  Balaṃ gāhetvāti 
 sappāyabhojanāni bhuñjanto ucchādananahānādīhi ca kāyaṃ pariharanto 
 kāyabalaṃ janetvā mātāpitaro vanditvā assumukhaṃ ñātiparivaṭṭaṃ pahāya 
 yena bhagavā tenūpasaṅkami  pe  Pabbājetu maṃ bhante bhagavāti  
 Bhagavā samīpe ṭhitaṃ aññataraṃ piṇḍacārikaṃ bhikkhuṃ āmantesi tenahi 
 bhikkhu sudinnaṃ pabbājehi ceva upasampādehi cāti  Sādhu bhanteti 
 kho so bhikkhu bhagavato paṭissuṇitvā sudinnaṃ kalandaputtaṃ jinadattiyaṃ 
 saddhivihārikaṃ laddhā pabbājesi ceva upasampādesi ca  Tena 
 vuttaṃ alattha kho sudinno kalandaputto bhagavato santike pabbajjaṃ 
 alattha upasampadanti  Ettha pana ṭhatvā sabbaaṭṭhakathāsu pabbajjā 
 ca upasampadā ca kathitā  Mayaṃ pana yathāṭhitapālivaseneva khandhake 
 kathayissāma  Na kevalañca taṃ aññampi yaṃ khandhake vā 
 parivāre vā kathetabbaṃ aṭṭhakathācariyehi vibhaṅge kathitaṃ taṃ sabbaṃ 
 tattha tattheva kathayissāma  Evaṃ hi kathiyamāne pālikkameneva 
  
  
 page     
 Vaṇṇanā katā hoti  Tato tena tena vinicchayena atthikānaṃ 
 pālikkameneva imaṃ vinayasaṃvaṇṇanaṃ oloketvā seso vinicchayo 
 suviññeyyo bhavissatīti  Acirūpasampannoti aciraṃ upasampanno 
 hutvā  Upasampadato nacirakālenevāti vuttaṃ hoti  Evarūpeti 
 evaṃvidhe evaṃjātike  Dhutaguṇeti kilesaniddhunanake guṇe  
 Samādāya vattatīti samādayitvā gaṇhitvā vattati carati viharati  
 Āraññiko hotīti gāmantasenāsanaṃ paṭikkhipitvā āraññikadhutaṅgavasena 
 āraññavāsiko hoti  Piṇḍapātikoti atirekalābhapaṭikkhepena 
 cuddasa bhattāni paṭikkhipitvā piṇḍapātiyadhutaṅgavasena piṇḍapātiko 
 hoti  Paṃsukūlikoti gahapaticīvaraṃ paṭikkhipitvā paṃsukūlikadhutaṅgavasena 
 paṃsukūliko hoti  Sapadānacārikoti loluppacāraṃ paṭikkhipitvā 
 sapadānacāriyadhutaṅgavasena sapadānacāriko hoti gharapaṭipāṭiyā 
 bhikkhāya pavisati  Vajjigāmanti vajjīnaṃ vā gāmaṃ vajjīsu vā 
 gāmaṃ  Aḍḍhā mahaddhanātiādīsu upabhogaparibhogūpakaraṇamahantatāya 
 aḍḍhā  Ye hi tesaṃ upabhogā yāni ca upabhogūpakaraṇāni 
 tāni mahantāni bahalāni sārakānīti vuttaṃ hoti  Nidhetvā 
 ṭhapitadhanamahantatāya mahaddhanā  Mahābhogāti divasaparibbaya 
 saṅkhātabhogamahantatāya mahābhogā  Aññehi upabhogehi jātarūparajatasseva 
 pahutatāya pahutajātarūparajatā  Alaṅkārabhūtassa vittūpakaraṇassa 
 pītipāmujjakaraṇassa pahutatāya pahutavittūpakaraṇā  Vohāravasena 
 parivattentassa dhanadhaññassa pahutatāya pahutadhanadhaññāti veditabbā  
  
  
 page     
 Senāsanaṃ saṃsāmetvāti senāsanaṃ paṭisāmetvā yathā na vinassati 
 tathā naṃ suṭṭhu ṭhapetvāti attho  Saṭṭhimatte thālipāketi 
 gaṇanaparicchedato saṭṭhiṃ thālipāke  Ekameko cettha thālipāko 
 dasannaṃ bhikkhūnaṃ bhattaṃ gaṇhāti taṃ sabbampi channaṃ bhikkhusatānaṃ bhattaṃ 
 hoti  Bhattābhihāraṃ abhihariṃsūti ettha abhihariyatīti abhihāro  
 Kiṃ abhihariyati  Bhattaṃ  Bhattameva abhihāro bhattābhihāro  Taṃ 
 bhattābhihāraṃ  Abhihariṃsūti abhimukhā hariṃsu  Tassa santikaṃ gahetvā 
 agamaṃsūti attho  Etassa kimpamāṇanti  Saṭṭhi thālipākā  
 Tena vuttaṃ saṭṭhimatte thālipāke bhattābhihāraṃ abhihariṃsūti  Bhikkhūnaṃ 
 vissajjetvāti sayaṃ ukkaṭṭhapiṇḍapātikattā sapadānacārikaṃ caritukāmo 
 bhikkhūna paribhogatthāya pariccajitvā datvā  Ayaṃ hi āyasmā 
 bhikkhū ca lābhaṃ lacchanti ahañca piṇḍakena na kilamissāmīti 
 etadatthameva āgato  Tasmā attano āgamanānurūpaṃ karonto 
 bhikkhūnaṃ vissajjetvā sayaṃ piṇḍāya pāvisi  {  } Ñātidāsīti ñātakānaṃ 
 dāsī  Ābhidosikanti pārivāsikaṃ ekarattātikkantaṃ pūtibhūtaṃ  
 Tatrāyaṃ padattho  Pūtibhāvadosena abhibhūtoti abhidoso  
 Abhidosoeva ābhidosiko  Ekarattātikkantassa vā nāmasaññā 
 esā yadidaṃ ābhidosikoti  Taṃ ābhidosikaṃ  Kummāsanti 
 yavakummāsaṃ  Chaḍḍetukāmā hotīti yasmā antamaso 
 dāsakammakarānampi gorūpānampi aparibhogāraho tasmā taṃ kacavaraṃ 
 viya bahi chaḍḍetukāmā hoti  Sace tanti sace etaṃ  Bhaginīti 
  
  
 page     
 Ariyavohārena ñātidāsiṃ ālapati  Chaḍḍanīyadhammanti 
 chaḍḍetabbasabhāvaṃ  Idaṃ vuttaṃ hoti bhagini etaṃ sace bahi chaḍḍanīyadhammaṃ 
 nissaṭṭhapariggahaṃ idha me patte ākīrāti  Kiṃ pana evaṃ vattuṃ 
 labbhati viññatti vā payuttavācā vā na hotīti  Na hoti  
 Kasmā  Nissaṭṭhapariggahattā  Yaṃ hi chaḍḍanīyadhammaṃ nissaṭṭhapariggahaṃ 
 yattha sāmikā anālayā honti taṃ sabbaṃ detha āharatha 
 idha ākīrathāti vattuṃ vaṭṭati  Tathāhi aggaariyavaṃsiko āyasmā 
 raṭṭhapālopi chaḍḍanīyadhammaṃ kummāsaṃ idha me patte ākīrāti 
 avaca  Tasmā yaṃ evarūpaṃ chaḍḍanīyadhammaṃ aññaṃ vā apariggahitaṃ 
 vanamūlaphalabhesajjādi taṃ sabbaṃ yathāsukhaṃ āharāpetvā paribhuñjitabbaṃ 
 na kukkuccāyitabbaṃ  Hatthānanti bhikkhāgahaṇatthaṃ pattaṃ upanāmayato 
 maṇibandhato pabhūti dvinnampi hatthānaṃ  Pādānanti nivāsanantato 
 paṭṭhāya dvinnampi pādānaṃ  Sarassāti sace taṃ bhaginīti vācaṃ 
 nicchārayato sarassa ca  Nimittaṃ aggahesīti gihikāle sallakkhitapubbaṃ 
 ākāraṃ aggahesi sañjāni sallakkhesi  Sudinno hi bhagavato 
 dvādasame vasse pabbajito vīsatime vasse ñātikulaṃ piṇḍāya 
 paviṭṭho sayaṃ pabbajjāya aṭṭhavassiko hutvā  Tena naṃ sā 
 ñātidāsī disvāva na sañjāni nimittaṃ pana aggahesīti  
 Sudinnassa mātaraṃ etadavocāti atigarunā pabbajjūpagatena 
 sāmiputtena saddhiṃ tvaṃ nukho me bhante ayyo sudinnotiādivacanaṃ 
 vattuṃ avisahantī vegena gharaṃ pavisitvā sudinnassa mātaraṃ etadavoca  
  
  
 page     
 Yaggheti ārocanatthe nipāto  Sace je saccanti ettha jeti 
 ālapane nipāto  Evaṃ hi tasmiṃ padese dāsījanaṃ ālapanti  
 Tasmā hambho dāsi sace saccaṃ bhaṇasīti evamettha attho daṭṭhabbo  
      {  } Aññataraṃ kuḍḍamūlanti tasmiṃ kira padese dānapatīnaṃ gharesu sālā 
 honti āsanāni cettha paññattāni honti upaṭṭhāpitaṃ 
 udakakañjiyaṃ  Tattha pabbajitā piṇḍāya caritvā nisīditvā bhuñjanti  
 Sace icchanti dānapatīnampi santakaṃ gaṇhanti  Tasmā tampi 
 aññatarassa kulassa īdisāya sālāya aññataraṃ kuḍḍamūlanti veditabbaṃ  
 Na hi pabbajitā kapaṇamanussā viya asāruppe ṭhāne nisīditvā 
 bhuñjantīti  Atthi nāma tātāti ettha atthīti vijjamānatthe 
 nāmāti pucchanatthe maññanatthe ca nipāto  Idaṃ hi vuttaṃ hoti 
 atthi nukho tāta sudinna amhākaṃ dhanaṃ nanu mayaṃ niddhanāti 
 vattabbā yesaṃ no tvaṃ īdise ṭhāne nisīditvā ābhidosikaṃ 
 kummāsaṃ paribhuñjissasi  Tathā atthi nukho tāta sudinna amhākaṃ 
 jīvitaṃ nanu mayaṃ matāti vattabbā yesaṃ no tvaṃ īdise ṭhāne 
 nisīditvā ābhidosikaṃ kummāsaṃ paribhuñjissasi  Tathā atthi maññe 
 tāta sudinna tava abbhantare sāsanaṃ nissāya paṭiladdho samaṇaguṇo 
 yaṃ tvaṃ subhojanarasasaṃvaḍḍhitopi imaṃ jigucchaneyyaṃ ābhidosikaṃ kummāsaṃ 
 amatamiva nibbikāro paribhuñjissasīti  So pana gahapati 
 dukkhābhitunnatāya etamatthaṃ paripuṇṇaṃ katvā vattumasakkonto atthi 
 nāma tāta sudinna ābhidosikaṃ kummāsaṃ paribhuñjissasīti ettakameva 
  
  
 page     
 Avoca  Akkharacintakā panettha imaṃ lakkhaṇaṃ vadanti  
 Anokappanāmarisanatthavasenetaṃ atthisadde upapade parijuñjissasīti 
 anāgatavacanaṃ kataṃ  Tassāyamattho atthi nāma  pe  Paribhuñjissasīti idaṃ 
 paccakkhampi ahaṃ na saddahāmi na marisayāmīti  Tatāyaṃ ābhidosikoti 
 tato tava gehato ayaṃ ābhidosiko kummāso laddhoti attho  
 Tatoyantipi pāṭho  Tadāyantipi paṭhanti  Taṃ na sundaraṃ  Yena 
 sakapitu nivesananti yena sakassa pitu attano pitu nivesananti 
 attho  Thero pitari pemeneva suvaco hutvā agamāsi  
 Adhivāsesīti thero ukkuṭṭhapiṇḍapātikopi samāno sace 
 ekabhattampi na gahessāmi ativiya nesaṃ domanassaṃ bhavissatīti ñātīnaṃ 
 anukampāya adhivāsesi  {  } Opuñchāpetvāti upalimpāpetvā  
 Tirokaraṇīyanti karaṇatthe bhummaṃ  Sāṇipākārena parikkhipitvāti 
 attho  Athavā tiro karonti etenāti tirokaraṇīyaṃ  Taṃ 
 parikkhipitvā samantato katvāti attho  Ekaṃ hiraññassāti 
 ettha hiraññanti kahāpaṇo veditabbo  Purisoti nātidīgho 
 nātirasso majjhimappamāṇo veditabbo  Tena hīti yasmā ajja 
 sudinno āgamissati tena kāraṇena  Hiiti padapūraṇamatte 
 nipāto  Tenāti ayampi vā uyyojanatthe nipātoyeva  
      {  } Pubbaṇhasamayanti ettha kiñcāpi pāliyaṃ kālārocanaṃ na vuttaṃ 
 athakho ārociteyeva kāle agamāsīti veditabbo  Idaṃ te 
 tātāti dve puñje dassento āha  Mātuiti janettiyā  
  
  
 page     
 Mattikanti mātito āgataṃ  Idante mātāmahatiyā mātu imaṃ 
 gehaṃ āgacchantiyā dinnaṃ dhananti attho  Itthikāya itthīdhananti 
 hīḷento āha  Itthikāya nāma itthīparibhogānaṃyeva nahānacuṇṇādīnaṃ 
 atthāya laddhaṃ dhanaṃ kittakaṃ bhaveyya  Tassāpi tāva parimāṇaṃ 
 passa  Athavā idante tāta sudinna mātu dhanaṃ tañcakho 
 mattikaṃ na mayā dinnaṃ tava mātuyeva santakanti vuttaṃ hoti  
 Taṃ panetaṃ na kasiyā na vaṇijjāya sambhataṃ apica kho itthikāya 
 itthīdhanaṃ yaṃ itthikāya ñātikulato sāmikulaṃ gacchantiyā laddhabbaṃ 
 nahānacuṇṇādīnaṃ atthāya itthīdhanaṃ taṃ tāva ettakanti evamettha 
 attho daṭṭhabbo  Aññaṃ pettikaṃ aññaṃ pitāmahanti yaṃ pana 
 te pitu ca pitāmahānañca santakaṃ taṃ aññaṃyeva nihitañca 
 payuttañca ativiya bahuṃ  Ettha ca pitāmahanti taddhitalopaṃ 
 katvā veditabbaṃ  Petāmahanti vā pāṭho  Labbhā tāta 
 sudinna hīnāyāvattitvāti tāta sudinna uttamaṃ ariyaddhajaṃ 
 pabbajitaliṅgaṃ pahāya hīnāya gihibhāvāya āvattitvā labbhā bhogā 
 bhuñjituṃ labbhanti bhuñjituṃ na tvaṃ rājabhīto pabbajito na 
 iṇāyikehi palibuddho hutvāti  Tāta na ussahāmīti ettha 
 pana tātāti vacanaṃ gehasitapemena āha na samaṇatejena  
 Na ussahāmīti na sakkomi  Na visahāmīti nappahomi na 
 samatthomhi  Vadeyyāma kho taṃ gahapatīti idaṃ pana vacanaṃ 
 samaṇatejenāha  Nātikaḍḍheyyāsīti taṃ te mayi pemaṃ patiṭṭhitaṃ 
  
  
 page     
 Taṃ kodhavasena na atikaḍḍheyyāsi  Sace na kujjheyyāsīti vuttaṃ 
 hoti  Tato seṭṭhī putto me saṅgahaṃ maññe kattukāmoti 
 udaggacitto āha vadehi tāta sudinnāti  Tenahīti uyyojanatthe 
 vibhattipaṭirūpako nipāto  Tatonidānanti taṃnidānaṃ taṃhetukanti 
 paccattavacanassa toādeso veditabbo  Samāse cassa 
 tolopābhāvo  Bhayaṃ vāti kinti me bhoge neva rājāno 
 hareyyuntiādinā nayena vuttaṃ rājādibhayaṃ  Cittutrāsoti attho  
 Chambhitattanti rājūhi vā corehi vā dhanaṃ dehīti kammakaraṇaṃ 
 kāriyamānassa kāyīñjanaṃ kāyakampo hadayamaṃsacalanaṃ  Lomahaṃsoti 
 uppanne bhaye lomānaṃ haṃsanaṃ uddhaggabhāvo  Ārakkhoti anto 
 ca bahi ca rattiṃ ca divā ca ārakkhaṇaṃ  {  } Tenahi vadhūti seṭṭhī 
 gahapati dhanaṃ dassetvā puttaṃ attanā gihibhāvatthāya palobhetuṃ 
 asakkonto mātugāmasadisaṃ dāni purisānaṃ bandhanaṃ natthīti maññitvā 
 tassa purāṇadutiyikaṃ āmantesi tenahi vadhūti  Purāṇadutiyikanti 
 purāṇaṃ dutiyikaṃ pubbe gihikāle dutiyikaṃ  Gehasitasukhūpabhogasahāyikaṃ 
 bhūtapubbaṃ bhariyanti attho  Tena hīti yena kāraṇena mātugāmasadisaṃ 
 bandhanaṃ natthi  Pādesu gahetvāti pāde gahetvā  Upayogatthe 
 bhummavacanaṃ  Pādesu vā taṃ gahetvā  Kīdisā nāma tā ayyaputta 
 accharāyoti kasmā evamāha  Tadā kira sambahule khattiyakumārepi 
 brāhmaṇakumārepi seṭṭhiputtepi mahāsampattiyo pahāya pabbajante 
 disvā pabbajjāya guṇaṃ ajānantā kathaṃ samuṭṭhāpenti kasmā ete 
  
  
 page     
 Pabbajantīti  Athaññe vadanti devaccharānaṃ devanāṭakānaṃ kāraṇāti  
 Sā kathā vitthāritā ahosi  Taṃ gahetvā ayaṃ evamāhāti  
 Thero taṃ paṭikkhipanto na kho ahaṃ bhaginīti āha  Samudācaratīti 
 voharati vadati  Tattheva mucchitā papatāti naṃ bhaginīvādena 
 samudācarantaṃ disvā anatthiko dāni mayā ayaṃ yo maṃ pajāpatiṃ 
 samānaṃ attanā saddhiṃ ekamātukucchiyā sayitadārikaṃ viya maññatīti 
 samuppannabalavasokā hutvā tasmiṃyeva padese mucchitā papatā patitāti 
 attho  Mā no viheṭhayitthāti mā amhe dhanaṃ dassetvā 
 mātugāmañca uyyojetvā viheṭhayittha vihesā hesā pabbajitānanti  
 Tenahi tāta sudinna bījakampi dehīti ettha tenahīti abhiratiyaṃ 
 uyayojeti  Sace tvaṃ abhirato brahmacariyaṃ carasi cara ākāse 
 nisīditvā parinibbāyitā hohi amhākaṃ pana kulavaṃsabījakaṃ ekaṃ puttaṃ 
 dehi  Mā no aputtakaṃ sāpateyyaṃ licchavayo atiharāpesunti 
 mayaṃ hi licchavīnaṃ gaṇarājūnaṃ rajje vasāma te te pituno accayena 
 imaṃ sāpateyyaṃ evaṃ mahantaṃ amhākaṃ vibhavaṃ aputtakaṃ kuladhanarakkhakena 
 puttena virahitaṃ attano rājantepuraṃ atiharāpesunti tante mā 
 atiharāpesuṃ mā atiharāpentūti  Etaṃ kho me amma sakkā 
 kātunti kasmā evamāha  So kira cintesi etesaṃ sāpateyyassa 
 ahameva sāmi añño natthi tepi maṃ sāpateyyaṃ rakkhaṇatthāya 
 niccaṃ anubandhissanti tenāhaṃ na lacchāmi appossukko samaṇadhammaṃ 
 kātuṃ puttakaṃ pana labhitvā oramissanti tato ahaṃ yathāsukhaṃ 
  
  
 page     
 Samaṇadhammaṃ karissāmīti imaṃ nayaṃ passanto evamāhāti  {  } Pupphanti 
 utukāle uppannalohitassa nāmaṃ  Mātugāmassa hi utukāle 
 gabbhappatiṭṭhānaṭṭhāne lohitavaṇṇā piḷakā saṇṭhahitvā satta divasāni 
 vaḍḍhitvā bhijjanti  Tato lohitaṃ paggharati  Tassetaṃ nāmaṃ 
 pupphanti  Taṃ pana yāva balavaṃ hoti bahuṃ paggharati tāva dinnāpi 
 paṭisandhi na tiṭṭhati doseneva saddhiṃ paggharati dose pana 
 paggharite suddhe vatthumhi dinnā paṭisandhi khippaṃ patiṭṭhāti  
 Pupphaṃsā uppajjatīti pupphaṃ assā uppajji  Akāralopena saddhiṃ 
 saṃyogalopo  Purāṇadutiyikāya bāhāyaṃ gahetvāti purāṇadutiyikāya 
 yā bāhā tatra naṃ gahetvāti attho  Appaññatte sikkhāpadeti 
 paṭhamapārājikasikkhāpade aṭṭhapite  Bhagavato kira paṭhamabodhiyaṃ 
 vīsativassāni bhikkhū cittaṃ ārādhayiṃsu na evarūpaṃ ajjhācāramakaṃsu  Taṃ 
 sandhāyeva idaṃ suttamāha ārādhayiṃsu vata me bhikkhave bhikkhū ekaṃ 
 samayaṃ cittanti  Atha bhagavā ajjhācāraṃ apassanto pārājikaṃ 
 saṅghādisesaṃ vā na paññāpesi  Tasmiṃ tasmiṃ pana vatthusmiṃ 
 avasese pañca khuddakāpattikkhandheeva paññāpesi  Tena vuttaṃ 
 appaññatte sikkhāpadeti  Anādīnavadassoti yaṃ bhagavā idāni 
 sikkhāpadaṃ paññāpento ādīnavaṃ dassessati taṃ apassanto 
 anavajjasaññī hutvā  Sace hi ayaṃ idaṃ na karaṇīyanti vā 
 mūlacchejjāya vā saṃvattatīti jāneyya saddhāpabbajito kulaputto 
 tato nidānaṃ jīvitakkhayaṃ pāpuṇantopi na kareyya ettha pana 
  
  
 page     
 Ādīnavaṃ apassanto niddosasaññī ahosi  Tena vuttaṃ 
 anādīnavadassoti  Purāṇadutiyikāyāti bhummavacanaṃ  Abhiviññāpesīti 
 pavattesi  Pavattanāpi hi kāyaviññatticopanato viññāpanāti 
 vuccati  Tikkhattuṃ abhiviññāpanaṃ cesa gabbhasaṇṭhānasanniṭṭhānatthamakāsīti 
 veditabbo  Sā tena gabbhaṃ gaṇhīti sāpi teneva 
 ajjhācārena gabbhaṃ gaṇhi na aññathā  
      Kiṃ pana aññathāpi gabbhaggahaṇaṃ hotīti  Hoti  Kathaṃ  
 Kāyasaṃsaggena colaggahaṇena asucipānena nābhiparāmasanena dassanena 
 saddena gandhena  Itthiyo hi ekaccā utusamaye chandarāgarattā 
 purisānaṃ hatthaggāhaveṇiggāhaaṅgapaccaṅgaparāmasanaṃ sādiyantiyopi gabbhaṃ 
 gaṇhanti  Evaṃ kāyasaṃsaggena gabbhaggahaṇaṃ hoti  Udāyittherassa 
 pana purāṇadutiyikā bhikkhunī taṃ asuciṃ ekadesaṃ mukhena aggahesi 
 ekadesaṃ colakeneva saddhiṃ aṅgajāte pakkhipi  Sā tena gabbhaṃ 
 gaṇhi  Evaṃ colaggahaṇena gabbhaggahaṇaṃ hoti  Migasiṅgatāpasassa 
 mātā migī utusamaye tāpasassa passāvaṭṭhānaṃ āgantvā sasambhavaṃ 
 passāvaṃ pivi  Sā tena gabbhaṃ gaṇhitvā migasiṅgaṃ vijāyi  
 Evaṃ asucipānena gabbhaggahaṇaṃ hoti  Sāmassa pana bodhisattassa 
 mātāpitūnaṃ cakkhuparihāniṃ ñatvā sakko puttaṃ dātukāmo 
 dukulakapaṇḍitaṃ āha vaṭṭati tumhākaṃ methunadhammoti  Anatthikā mayaṃ 
 etena isipabbajjaṃ pabbajitamhāti  Tenahi imissā utusamaye 
 aṅguṭṭhena nābhiṃ parāmaseyyāthāti  So tathā akāsi  Sā tena 
  
  
 page     
 Gabbhaṃ gaṇhitvā sāmatāpasadārakaṃ vijāyi  Evaṃ nābhiparāmasanena 
 gabbhaggahaṇaṃ hoti  Eteneva nayena maṇḍabyassa ca 
 caṇḍappajjotassa ca vatthu veditabbaṃ  Kathaṃ dassanena hotīti idhekaccā 
 itthī utusamaye purisasaṃsaggaṃ alabhamānā chandarāgavasena antogehagatā 
 purisaṃ upanijjhāyati rājorodhā viya  Sā tena gabbhaṃ gaṇhāti  
 Evaṃ rūpadassanena gabbhaggahaṇaṃ hoti  Balākāsu pana puriso nāma 
 natthi  Tā utusamaye meghasaddaṃ sutvā gabbhaṃ gaṇhanti  
 Kukkuṭiyopi kadāci ekassa kukkuṭassa saddaṃ sutvā bahukāpi gabbhaṃ 
 gaṇhanti  Tathā gāvī usabhassa  Evaṃ saddena gabbhaggahaṇaṃ 
 hoti  Gāvīyeva ca kadāci usabhagandhena gabbhaṃ gaṇhanti  Evaṃ 
 gandhena gabbhaggahaṇaṃ hoti  Idha panāyaṃ ajjhācārena gabbhaṃ 
 gaṇhi  Yaṃ sandhāya vuttaṃ mātāpitaro ca sannipatitā honti 
 mātā ca utunī hoti gandhabbo ca paccupaṭṭhito hoti evaṃ 
 tiṇṇaṃ sannipātā gabbhassāvakkanti hotīti  
      Bhummā devā saddamanussāvesunti yasmā natthi loke raho 
 nāma pāpakammaṃ pakubbato sabbapaṭhamaṃ hissa taṃ pāpaṃ attā 
 jānāti tato ārakkhadevatā athaññāpi paracittaviduniyo devatā 
 tasmāssa paracittavidū sakalavanasaṇḍasannissitā bhummā devā taṃ 
 ajjhācāraṃ disvā saddamanussāvesuṃ yathā aññepi devā suṇanti 
 tathā nicchāresuṃ  Kinti  Nirabbudo vata bho  pe  Ādīnavo 
 uppāditoti  Tassattho verañjakaṇḍe vuttanayeneva veditabbo  
  
  
 page     
 Bhummānaṃ devānaṃ saddaṃ sutvā cātummahārājikāti ettha pana 
 bhummānaṃ devānaṃ saddaṃ ākāsaṭṭhadevatā assosuṃ ākāsaṭṭhānaṃ 
 cātummahārājikāti ayamanukkamo veditabbo  Brahmakāyikāti 
 asaññisatte ca arūpāvacare ca ṭhapetvā sabbepi brahmāno assosuṃ 
 sutvā ca saddamanussāvesunti veditabbā  Itiha tena khaṇenāti evaṃ 
 tena sudinnassa ajjhācārakkhaṇena  Tena muhuttenāti 
 ajjhācāramuhutteneva  Yāva brahmalokāti yāva akaniṭṭhabrahmalokā  
 Abbhuggañchīti abhiuggañhi abbhuṭṭhāsi  Ekakolāhalamahosīti 
 attho  Puttaṃ vijāyīti suvaṇṇabimbasadisaṃ pacchimabhavikasattaṃ 
 janesi  Bījakoti nāmaṃ akaṃsūti na aññaṃ nāma kātumadaṃsu 
 bījakampi dehīti pitāmahiyā vuttabhāvassa pākaṭattā bījakotvessa 
 nāmaṃ hotūti bījakoti nāmamakaṃsu  Puttassa nāmavaseneva 
 mātāpitūnaṃpissa nāmamakaṃsu  Te aparena samayenāti bījakañca bījakamātarañca 
 sandhāya vuttaṃ  Bījakassa kira sattaṭṭhavassakāle tassa mātā bhikkhunīsu 
 so ca bhikkhūsu pabbajitvā kalyāṇamitte upanissāya arahatte 
 patiṭṭhahiṃsu  Tena vuttaṃ ubho agārasmā anagāriyaṃ pabbajitvā 
 arahattaṃ sacchākaṃsūti  {  } Evaṃ mātāputtānaṃ pabbajjā saphalā ahosi  
 Pitā panassa vipaṭisārābhibhūto vihāsi  Tena vuttaṃ athakho 
 āyasmato sudinnassa ahudeva kukkaccantiādi  
      Tattha ahudevāti ahueva  Dakāro padasandhikaro  
 Ahosievāti attho  Kukkuccanti ajjhācārahetuko pacchānutāpo  
  
  
 page     
 Vipaṭisārotipi tasseva nāmaṃ  So hi viññūhi akattabbatāya 
 kucchitakiriyābhāvato kukkuccaṃ kataṃ ajjhācāraṃ nivattetuṃ asamatthatāya 
 taṃ paṭicca virūpasaraṇabhāvato vipaṭisāroti vuccati  Alābhā vata 
 meti mayhaṃ vata alābhā  Ye jhānādīnaṃ guṇānaṃ alābhā nāma 
 te mayhaṃ na aññassāti adhippāyo  Na  vata me lābhāti 
 yepi me paṭiladdhā pabbajjāsaraṇagamanasikkhāsamādānaguṇā tepi 
 neva mayhaṃ lābhā ajjhācāramalinattā  Dulladdhaṃ vata meti 
 idaṃ sāsanaṃ laddhampi me dulladdhaṃ  Na vata me suladdhanti 
 yathā aññesaṃ kulaputtānaṃ evaṃ na vata me suladdhaṃ  Kasmā  
 Yohaṃ evaṃ svākkhāte dhammavinaye  pe  Brahmacariyaṃ caritunti  
 Brahmacariyanti sikkhāttayasaṅgahitaṃ maggabrahmacariyaṃ  Kiso ahosīti 
 khādituṃ vā bhuñjituṃ vā asakkonto tanuko ahosi appamaṃsalohito  
 Uppaṇḍuppaṇḍukajātoti sañjātuppaṇḍuppaṇḍukabhāvo 
 paṇḍupalāsapaṭibhāgo  Dhamanisaṇṭhatagattoti   pariyādinnamaṃsalohitattā 
 sirājāleneva santharitagatto  Antomanoti anusocanavasena 
 abbhantareyeva ṭhitacitto  Hadayavatthuṃ nissāya vattanavasena pana sabbepi 
 antomanāyeva  Līnamanoti uddese paripacchāya kammaṭṭhāne 
 adhisīle adhicitte adhipaññāya vattapaṭivattapūraṇe ca nikkhittadhuro 
 avipphāriko  Aññadatthuṃ kosajjavaseneva līno saṅkuṭito mano 
 assāti līnamano  Dukkhīti cetodukkhena dukkhī  Dummanoti 
 dosena duṭṭhamano virūpamano vā domanassābhibhūtatāya  Pajjhāyīti 
  Footnote     pāliyampana dhamanisanthatagattoti dissati  
  
  
 page     
 Vipaṭisāravasena vahacchinno viya gadrabho taṃtaṃ cintayi  {  } Sahāyakā 
 bhikkhūti taṃ evaṃbhūtaṃ gaṇasaṅgaṇikāpapañcena vītināmentaṃ disvā 
 yassa vissāsikā kathāphāsukā bhikkhū te naṃ etadavocuṃ   Pīnindriyoti 
 pasādappatiṭṭhānokāsassa sampuṇṇattā paripuṇṇacakkhādiindriyo  
 So dāni tvanti ettha dānīti nipāto  So pana tvanti 
 vuttaṃ hoti  Kacci no tvanti kacci nu tvaṃ  Anabhiratoti 
 ukkaṇṭhito gihibhāvaṃ paṭṭhayamānoti attho  Tasmā   tameva 
 anabhiratiṃ paṭikkhipanto āha na kho ahaṃ āvuso anabhiratoti  
 Adhikusalānaṃ pana dhammānaṃ bhāvanāya abhiratovāhanti    Atthi me 
 pāpakammaṃ katanti mayā kataṃ ekaṃ pāpakammaṃ atthi upalabbhati 
 saṃvijjati niccakālaṃ abhimukhaṃ viya me tiṭṭhati  Atha naṃ pakāsento 
 purāṇadutiyikāyātiādimāha  Alaṃ hi te āvuso sudinna 
 kukkuccāyāti āvuso sudinna tuyhetaṃ pāpakammaṃ alaṃ samatthaṃ 
 kukkuccāya  Paṭibalaṃ kukkuccamuppādetunti vuttaṃ hoti  Yaṃ 
 tvantiādimhi yena pāpena tvaṃ nāsakkissasi brahmacariyaṃ carituṃ 
 taṃ te pāpaṃ alaṃ kukkuccāyāti evaṃ sambandho veditabbo  Atha 
 naṃ anusāsantā nanu āvuso bhagavatātiādimāhaṃsu  
      Tattha nanūti anumatigarahatthe nipāto  Anekapariyāyenāti 
 anekakāraṇena  Virāgāyāti virāgatthāya  No sarāgāyāti 
  Footnote     iti padaṃ yasmā so kukkuccakāraṇā tathārūpo hoti na anabhirativasenāti evamādikaṃ 
  atthaṃ joteti  so naṭṭho hoti maññe         adhippāyoti padena bhavitabbaṃ  
  
  
 page     
 No rāgena rañjanatthāya  Bhagavatā hi imaṃ me dhammaṃ sutvā 
 sattā sabbabhavabhogesu virajjissanti no rañjissantīti etadatthāya 
 dhammo desitoti adhippāyo  Esa nayo sabbapadesu  Idaṃ 
 panettha pariyāyavacanamattaṃ  Visaṃyogāyāti kilesehi visaṃyujjanatthāya  
 No saṃyogāyāti na saṃyujjanatthāya  Anupādānāyāti 
 aggahaṇatthāya  No saupādānāyāti na saṅgahaṇatthāya  Tattha 
 nāma tvanti tasmiṃ nāma tvaṃ  Sarāgāya cetessasīti saha 
 rāgena vattamānāya methunadhammāya cetessasi kappessasi  Etadatthaṃ 
 vāyamissasīti attho  Esa nayo sabbattha  Puna rāgavirāgādīni 
 navapadāni nibbaṭṭitalokuttaranibbānameva sandhāya vuttāni  Tasmā 
 rāgāvirāgāyāti vā madanimmadanāyāti vā vuttepi nibbānatthāyāti 
 evameva attho daṭṭhabbo  Nibbānaṃ hi yasmā taṃ āgamma 
 ārabbha sandhāya paṭicca rāgo virajjati na hoti tasmā 
 rāgavirāgoti vuccati  Yasmā pana taṃ āgamma mānamadapurisamadādayo 
 madā nimmadā amadā honti vinassanti tasmā madanimmadananti 
 vuccati  Yasmā ca taṃ āgamma sabbāpi kāmapipāsā vinayaṃ 
 abbhatthaṃ yāti tasmā pipāsavinayoti vuccati  Yasmā pana taṃ 
 āgamma pañcakāmaguṇālayā samugghātaṃ gacchanti tasmā 
 ālayasamugghātoti vuccati  Yasmā pana taṃ āgamma tebhūmikavaṭṭaṃ 
 upacchijjati tasmā vaṭṭūpacchedoti vuccati  Yasmā pana taṃ 
 āgamma sabbaso taṇhā khayaṃ gacchati virajjati nirujjhati ca tasmā 
  
  
 page     
 Taṇhakkhayo virāgo nirodhoti vuccati  Yasmā panetaṃ catasso 
 yoniyo pañca gatiyo satta viññāṇaṭṭhitiyo nava sattāvāse 
 aparāparabhāvāya vinanato ābandhanato saṃsibbanato vānanti 
 laddhavohārāya taṇhāya nikkhantaṃ nissaṭaṃ visaṃyuttaṃ tasmā nibbānanti 
 vuccatīti  Kāmānaṃ pahānaṃ akkhātanti vatthukāmānaṃ 
 kilesakāmānañca pahānaṃ vuttaṃ  Kāmasaññānaṃ pariññāti sabbāsampi 
 kāmasaññānaṃ ñātatīraṇapahānavasena tividhā pariññā akkhātā  
 Kāmapipāsānanti kāmesu pātabyatānaṃ kāme vā pātumicchānaṃ  
 Kāmavitakkānanti kāmūpasaṃhitānaṃ vitakkānaṃ  Kāmapariḷāhānanti 
 pañcakāmaguṇikarāgavasena uppannapariḷāhānaṃ antodāhānaṃ  Imesu 
 pañcasu ṭhānesu kilesakkhayakaro lokuttaramaggova kathito  
 Sabbapaṭhamesu pana tīsu ṭhānesu lokiyalokuttaramissako maggo kathitoti 
 veditabbo  Netaṃ āvusoti etaṃ āvuso tava pāpakammaṃ appasannānaṃ 
 vā pasādāya evarūpānaṃ pasādatthāya na hoti  Athakhvetanti 
 athakho etaṃ  Atha khetantipi pāṭho  Aññathattāyāti 
 pasādaññathābhāvāya vipaṭisārāya hoti  Ye maggena anāgatasaddhā tesaṃ 
 vipaṭisāraṃ karoti īdisepi nāma dhammavinaye mayaṃ pasannā yattheva 
 duppaṭipannā bhikkhūti  Ye pana maggenāgatasaddhā tesaṃ sineru viya 
 vātehi acalo pasādo īdisehi vatthūhi ito vā dāruṇatarehi  
 Tena vuttaṃ ekaccānaṃ aññathattāyāti  {  } Bhagavato etamatthaṃ 
 ārocesunti bhagavato etamatthaṃ ācikkhiṃsu paṭivedayiṃsu ārocayamānā 
  
  
 page     
 Ca neva piyakamyatāya na bhedapurekkhāratāya na tassāyasmato avaṇṇaṃ 
 pakāsanatthāya na kalisāsanaṃ ārocanatthāya nāpi idaṃ sutvā 
 bhagavā imassa sāsane patiṭṭhānaṃ na dassati nikkaḍḍhāpessati nanti 
 maññamānā ārocesuṃ athakho imaṃ sāsane uppannaṃ abbudaṃ 
 ñatvā bhagavā sikkhāpadaṃ paññāpessati velaṃ mariyādaṃ āṇaṃ 
 ṭhapessatīti ārocesuṃ  
      Etasmiṃ nidāne etasmiṃ pakaraṇeti ettha sudinnassa 
 ajjhācāravītikkamo sikkhāpadappaññattiyā kāraṇattā nidānañceva 
 pakaraṇañcāti vuttoti veditabbo  Kāraṇaṃ hi yasmā nideti 
 attano phalaṃ handa gaṇhātha nanti dassentaṃ viya appeti 
 pakaroti ca naṃ kattuṃ ārabhati karotiyeva vā tasmā nidānañceva 
 pakaraṇañcāti vuccati  Vigarahi buddho bhagavāti buddho bhagavā 
 vigarahi nindi yathāti vaṇṇāvaṇṇarahānaṃ vaṇṇañca avaṇṇañca 
 bhaṇanto aggapuggalo  Na hi bhagavato sīlavītikkamakārakaṃ puggalaṃ 
 disvā ayaṃ jātiyā vā gottena vā kolaputtiyena vā gaṇṭhena 
 vā dhutaṅgena vā ñāto yasassī īdisaṃ puggalaṃ rakkhituṃ vaṭṭatīti 
 cittaṃ uppajjati nāpi pesalaṃ guṇavanti disvā tassa guṇaṃ paṭicchādetuṃ 
 cittaṃ uppajjati athakho garahitabbaṃ garahatiyeva pasaṃsitabbañca 
 pasaṃsatiyeva ayañca garahitabbo tasmā taṃ tādilakkhaṇe ṭhito 
 avikkampamānena cittena vigarahi buddho bhagavā ananucchaviyantiādīhi 
 vacanehi  Tatthāyaṃ atthavaṇṇanā yadidaṃ tayā moghapurisa 
  
  
 page     
 Tucchamanussa kammaṃ kataṃ taṃ samaṇakaraṇānaṃ dhammānaṃ 
 maggaphalanibbānasāsanānaṃ vā na anucchavikaṃ tesaṃ chaviṃ chāyaṃ sundarabhāvaṃ na 
 anveti nānugacchati athakho ārakāva tehi dhammehi 
 ananucchavikattāeva ca ananulomikaṃ tesaṃ na anulometi athakho vilomaṃ 
 paccanīkabhāve ṭhitaṃ ananulomikattāeva ca apaṭirūpaṃ paṭirūpaṃ sadisaṃ 
 paṭibhāgaṃ na hoti athakho asadisamapaṭibhāgameva apaṭirūpattāeva 
 ca assāmaṇakaṃ samaṇānaṃ kammaṃ na hoti assāmaṇakattā akappiyaṃ 
 yaṃ hi samaṇakammaṃ na hoti taṃ tesaṃ na kappati akappiyattā 
 akaraṇīyaṃ na hi samaṇānaṃ yaṃ na kappati taṃ karonti tañcetaṃ tayā 
 kataṃ tasmā ananucchavikaṃ te moghapurisa kataṃ  pe  Akaraṇīyanti  
 Kathaṃ hi nāmāti kena nāma kāraṇena  Kinnāma kāraṇaṃ 
 passantoti vuttaṃ hoti  Tato kāraṇābhāvaṃ dassento parato 
 nanu mayā moghapurisātiādimāha  Taṃ sabbaṃ vuttatthameva  
 Idāni yasmā yaṃ tena pāpakammaṃ kataṃ taṃ vipaccamānaṃ ativiya 
 dukkhavipākaṃ hoti tasmāssa taṃ vipākaṃ dassetuṃ katāparādhaṃ viya 
 puttaṃ anukampakā mātāpitaro dayālukena cittena sudinnaṃ paribhāsanto 
 varante moghapurisātiādimāha  Tattha āsuṃ sīghaṃ etassa visaṃ 
 āgacchatīti āsīviso  Ghoraṃ caṇḍamassa visanti ghoraviso  Tassa 
 āsīvisassa ghoravisassa  Pakkhittanti etassa varanti iminā 
 sambandho  Īdisassa āsīvisassa mukhe aṅgajātaṃ varaṃ pakkhittaṃ  
 Sace pakkhittaṃ bhaveyya varaṃ siyā sundaraṃ sādhu suṭṭhu siyāti 
  
  
 page     
 Attho  Na tvevāti na tveva varaṃ na sundarameva na sādhueva na 
 suṭṭhueva  Esa nayo sabbattha  Kaṇhasappassāti kāḷasappassa  
 Aṅgārakāsuyāti aṅgārapuṇṇakūpe aṅgārarāsimhi vā  Ādittāyāti 
 padittāya gahitaaggivaṇṇābhāya  Sampajjalitāyāti samantato 
 pajjalitāya acciyo muñcantiyā  Sañjotibhūtāyāti sappabhāya  
 Samantato uṭṭhitāhi jālāhi ekappabhāya samudayabhūtāyāti vuttaṃ 
 hoti  Taṃ kissa hetūti yaṃ mayā vuttaṃ varanti taṃ kissa hetu 
 katarena kāraṇenāti ce  Maraṇaṃ vā nigaccheyyāti yo tattha 
 aṅgajātaṃ pakkhipeyya so maraṇaṃ vā nigaccheyya  Itonidānañca 
 kho  pe  Upapajjeyyāti yaṃ idaṃ mātugāmassa aṅgajāte 
 aṅgajātappakkhipanaṃ itonidānaṃ tassa kārako puggalo nirayaṃ 
 upapajjeyya  Evaṃ kammassa mahāsāvajjataṃ dassento taṃ vigarahi na 
 tassa dukkhāgamanaṃ icchamāno  Tattha nāma tvanti tasmiṃ nāma 
 evarūpe kamme evaṃ mahāsāvajje samānepi tvaṃ  Yaṃ tvanti ettha 
 yanti hīḷanatthe nipāto  Tvanti taṃ saddassa vevacanaṃ  Dvīhipi 
 yaṃ vā taṃ vā hīḷitamavaññātanti vuttaṃ hoti  Asaddhammanti asataṃ 
 nīcajanānaṃ dhammaṃ  Tehi sevitabbanti attho  Gāmadhammanti 
 gāmānaṃ dhammaṃ  Gāmavāsikamanussānaṃ dhammanti vuttaṃ hoti  
 Vasaladhammanti pāpadhamme vassanti paggharantīti vasalā tesaṃ vasalānaṃ 
 hīnapurisānaṃ dhammaṃ  Vasalaṃ vā kilesappaggharaṇakadhammaṃ  
 Duṭṭhullanti duṭṭhu ca kilesasandūsitaṃ thullañca asukhumaṃ anipuṇanti vuttaṃ 
  
  
 page     
 Hoti  Odakantikanti udakakiccaṃ antikamavasānaṃ assāti 
 odakantiko  Taṃ odakantikaṃ  Rahassanti rahobhāvaṃ paṭicchanne okāse 
 uppajjanakaṃ  Ayaṃ hi dhammo jigucchanīyattā na sakkā āvikātuṃ 
 aññesaṃ dassanavisaye kātuṃ  Tena vuttaṃ rahassanti  
 Dvayadvayasamāpattinti dvīhi dvīhi samāpajjitabbaṃ  Dvayaṃ dvayaṃ 
 samāpattintipi pāṭho  Dayadayasamāpattintipi paṭhanti  Taṃ na sundaraṃ  
 Samāpajjissasīti etaṃ tattha nāma tvanti ettha vuttasamānasaddena 
 yojetabbaṃ samāpajjissasi nāmāti  Bahūnaṃ kho  pe  Ādikattā 
 pubbaṅgamoti sāsanaṃ sandhāya vadati  Imasmiṃ sāsane tvaṃ bahūnaṃ 
 puggalānaṃ akusalānaṃ   dhammānaṃ ādikattā sabbapaṭhamaṃ karaṇato 
 pubbaṅgamo sabbapaṭhamaṃ etaṃ maggaṃ paṭipannattā dvāradado 
 upāyadassakoti vuttaṃ hoti  Imaṃ hi lesaṃ laddhā tava anusikkhamānā 
 bahū puggalā nānappakārake makaṭiyā methunapaṭisevanādike 
 akusaladhamme karissantīti ayamettha adhippāyo  Anekapariyāyenāti 
 imehi ananucchavikantiādinā nayena vuttehi bahūhi kāraṇehi  
 Dubbharatāya  pe  Kosajjassa avaṇṇaṃ bhāsitvāti dubbharatādīnaṃ 
 vatthubhūtassa asaṃvarassa avaṇṇaṃ nindaṃ garahaṃ bhāsitvāti attho  
 Yasmā hi asaṃvare ṭhitassa puggalassa attā dubbharatañceva 
 dupposatañca āpajjati tasmā asaṃvaro dubbharatā dupposatāti ca 
 vuccati  Yasmā pana asaṃvare ṭhitassa attā catūsu paccayesu mahicchataṃ 
  Footnote     ito paraṃ vāsaddena bhavitabbaṃ  
  
  
 page     
 Sineruppamāṇepi ca paccaye laddhā asantuṭṭhitaṃ āpajjati tasmā 
 asaṃvaro mahicchatā asantuṭṭhitāti ca vuccati  Yasmā ca asaṃvare ṭhitassa 
 attā gaṇasaṅgaṇikāya ceva kilesasaṅgaṇikāya ca saṃvattati kosajjānugato 
 ca hoti aṭṭhakusītavatthupāripūriyā saṃvattati tasmā asaṃvaro 
 saṅgaṇikā ceva kosajjañcāti vuccati  Subharatāya  pe  
 Viriyārambhassa vaṇṇaṃ bhāsitvāti subharatādīnaṃ vatthubhūtassa saṃvarassa ca vaṇṇaṃ 
 bhāsitvāti attho  Yasmā hi asaṃvaraṃ pahāya saṃvare ṭhitassa attā 
 subharo hoti suposo catūsu paccayesu appicchataṃ nittaṇhabhāvaṃ 
 āpajjati ekamekasmiñca paccaye yathālābhayathābalayathāsāruppavasena 
 tippabhedāya santuṭṭhiyā saṃvattati tasmā saṃvaro subharatā ceva suposatā 
 ca appiccho ca santuṭṭho cāti vuccati  Yasmā pana asaṃvaraṃ pahāya saṃvare 
 ṭhitassa attā kilesānaṃ sallekhatāya ceva niddhunanatāya ca saṃvattati 
 tasmā saṃvaro sallekho ca dhuto cāti vuccati  Yasmā ca asaṃvaraṃ pahāya 
 saṃvare ṭhitassa attā kāyavācānaṃ appāsādikaṃ appasādanīyaṃ asantamasāruppaṃ 
 kāyavacīduccaritaṃ cittassa appāsādikamappasādanīyaṃ asantamasāruppaṃ 
 akusalavitakkattayañca anupagamma tabbiparītassa kāyavacīsucaritassa 
 kusalavitakkattayasseva ca pāsādikassa pasādanīyassa santassa sāruppassa 
 pāripūriyā saṃvattati tasmā saṃvaro pāsādikoti vuccati  Yasmā 
 pana asaṃvaraṃ pahāya saṃvare ṭhitassa attā sabbakilesāpacayabhūtāya vivaṭṭāya 
 aṭṭhaviriyārambhavatthupāripūriyā ca saṃvattati tasmā saṃvaro apacayoceva 
 viriyārambho cāti vuccatīti  Bhikkhūnaṃ tadanucchavikaṃ tadanulomikanti 
  
  
 page     
 Tattha sannipatitānaṃ bhikkhūnaṃ yaṃ idāni sikkhāpadaṃ paññāpessati 
 tassa anucchavikañceva anulomikañca yo cāyaṃ subharatādīhi saṃvaro vutto 
 tassa anucchavikañceva anulomikañceva saṃvarappahānapaṭisaṃyuttaṃ 
 asuttantanibaddhaṃ pālivinimuttaṃ okkantikadhammadesanaṃ katvāti attho  Bhagavā 
 kira īdisesu ṭhānesu pañcavaṇṇakusumamālaṃ karonto viya ratanadāmaṃ 
 sajjento viya ye paṭikkhipanādhippāyā asaṃvarābhiratā te samparāyikena 
 vaṭṭabhayena tajjento anekappakāraṃ ādīnavaṃ dassento ye sikkhākāmā 
 saṃvare ṭhitā te appekacce arahatte patiṭṭhāpento appekacce 
 anāgāmisakadāgāmisotāpattiphalesu upanissayavirahitepi saggamagge 
 patiṭṭhāpento dīghanikāyappamāṇampi majjhimanikāyappamāṇampi 
 dhammadesanaṃ karoti  Taṃ sandhāyetaṃ vuttaṃ bhikkhūnaṃ tadanucchavikaṃ tadanulomikaṃ 
 dhammiṃ kathaṃ katvāti  Tena hīti tena sudinnassa ajjhācārena 
 kāraṇabhūtena  Sikkhāpadanti ettha sikkhitabbāti sikkhā  Pajjate imināti 
 padaṃ  Sikkhāya padaṃ sikkhāpadaṃ  Sikkhāya adhigamūpāyoti attho  
 Athavā mūlaṃ nissayo patiṭṭhāti vuttaṃ hoti  Methunaviratiyā 
 methunasaṃvarassetaṃ adhivacanaṃ  Methunasaṃvaro hi tadaññesaṃ sikkhāsaṅkhātānaṃ 
 sīlavipassanājhānamaggadhammānaṃ vuttatthavasena padattā idha 
 sikkhāpadanti adhippeto  Ayañca attho sikkhāpadavibhaṅge vuttanayena 
 veditabbo  Apica tadatthadīpakaṃ vacanampi sikkhāpadanti veditabbaṃ  
 Vuttampi cetaṃ sikkhāpadanti yo tattha nāmakāyo padakāyo 
 niruttikāyo byañjanakāyoti  Athavā yathā anabhijjhā dhammapadanti vutte 
  
  
 page     
 Anabhijjhā eko dhammakoṭṭhāsoti attho hoti evamidhāpi 
 sikkhāpadanti sikkhākoṭṭhāso sikkhāya eko padesotipi attho 
 veditabbo  Dasa atthavase paṭiccāti dasa kāraṇavase 
 sikkhāpadappaññattihetuadhigamanīye hitavisese paṭicca āgamma ārabbha  
 Dasannaṃ hitavisesānaṃ nippattiṃ sampassamānoti vuttaṃ hoti  Idāni te 
 dasa atthavase dassento saṅghasuṭṭhutāyātiādimāha  
      Tattha saṅghasuṭṭhutā nāma saṅghassa suṭṭhubhāvo  Suṭṭhu devāti 
 āgataṭṭhāne viya suṭṭhu bhanteti vacanasampaṭicchabhāvo  Yo ca 
 tathāgatassa vacanaṃ sampaṭicchati tassa taṃ dīgharattaṃ hitāya sukhāya hoti  
 Tasmā saṅghassa suṭṭhu bhanteti mama vacanasampaṭicchanatthaṃ paññāpessāmi 
 asampaṭicchane ādīnavaṃ sampaṭicchane ca ānisaṃsaṃ dassetvā na 
 balakārena abhibhavitvāti etamatthaṃ āvikaronto āha saṅghasuṭṭhutāyāti  
 Saṅghaphāsutāyāti saṅghassa phāsubhāvāya sahajīvitāya sukhavihāratthāyāti 
 attho  Dummaṅkūnaṃ puggalānaṃ niggahāyāti dummaṅkū 
 nāma dussīlapuggalā ye maṅkutaṃ āpādiyamānāpi dukkhena āpajjanti 
 vītikkamaṃ karontā vā katvā vā na lajjanti tesaṃ niggahatthāya  
 Te hi sikkhāpade asati kiṃ tumhehi diṭṭhaṃ kiṃ sutaṃ kiṃ amhehi kataṃ 
 katamasmiṃ vatthusmiṃ katamaṃ āpattiṃ āropetvā amhe niggaṇhāthāti 
 saṅghaṃ viheṭhessanti sikkhāpade pana sati te saṅgho sikkhāpadaṃ dassetvā 
 dhammena vinayena satthu sāsanena niggahessati  Tena vuttaṃ dummaṅkūnaṃ 
 puggalānaṃ niggahāyāti  pesalānaṃ bhikkhūnaṃ phāsuvihārāyāti 
  
  
 page     
 Pesalānaṃ bhikkhūnaṃ phāsuvihāratthāya  Piyasīlā hi bhikkhū 
 kattabbākattabbaṃ sāvajjānāvajjaṃ velaṃ mariyādaṃ ajānantā 
 sikkhāttayapāripūriyā ghaṭamānā sandiṭṭhamānā   kilamanti ubbāḷhā 
 honti kattabbākattabbaṃ pana sāvajjānāvajjaṃ velaṃ mariyādaṃ ñatvā 
 sikkhāttayapāripūriyā ghaṭantā na kilamanti na ubbāḷhā honti  Tena 
 nesaṃ sikkhāpadappaññāpanā phāsuvihārāya saṃvattati  Yo vā dummaṅkūnaṃ 
 niggaho sveva etesaṃ phāsuvihāro  Dussīlapuggale nissāya hi 
 uposatho na tiṭṭhati pavāraṇā na tiṭṭhati saṅghakammāni nappavattanti 
 sāmaggī na hoti  Bhikkhū anekaggā uddesaparipucchākammaṭṭhānādīni 
 anuyuñjituṃ na sakkonti  Dussīlesu pana niggahitesu sabbopi 
 ayaṃ upaddavo na hoti tato pesalā bhikkhū phāsuṃ viharanti  
 Evaṃ pesalānaṃ bhikkhūnaṃ phāsuvihārāyāti ettha dvidhā attho veditabbo  
 Diṭṭhadhammikānaṃ āsavānaṃ saṃvarāyāti diṭṭhadhammikā āsavā nāma 
 asaṃvare ṭhitena tasmiṃyeva attabhāve pattabbā 
 pāṇippahāradaṇḍappahārahatthacchedapādacchedaakittiayasavipaṭisārādayo 
 dukkhavisesā  Iti imesaṃ diṭṭhadhammikānaṃ āsavānaṃ saṃvarāya pidhānāya 
 āgamanamaggathakanāyāti attho  Samparāyikānaṃ āsavānaṃ 
 paṭighātāyāti samparāyikā āsavā nāma asaṃvare ṭhitena katapāpakammamūlakā 
 samparāye narakādīsu pattabbā dukkhavisesā tesaṃ paṭighātatthāya  
 Paṭippassambhanatthāya vūpasamanatthāyāti vuttaṃ hoti  Appasannānaṃ 
  Footnote     sandiddhamānāti bhaveyya diha saṃsayeti dhātuto nipphannattā pariyonaddhatītiādīsu 
  nahadhātu viya  
  
  
 page     
 Vā pasādāyāti sikkhāpadappaññattiyā hi sati sikkhāpadappaññattiṃ 
 ñatvā vā yathāpaññattaṃ paṭipajjamāne bhikkhū disvā vā yepi 
 appasannā paṇḍitamanussā te yāni vata loke mahājanassa 
 rajjanadussanamuyhanaṭṭhānāni tehi ime samaṇā sakyaputtiyā ārakā viratā 
 viharanti dukkaraṃ vata karonti bhāriyaṃ vata karontīti pasādaṃ 
 āpajjanti vinayapiṭake potthakaṃ disvā micchādiṭṭhikativedī brāhmaṇo 
 viya  Tena vuttaṃ appasannānaṃ vā pasādāyāti  Pasannānaṃ vā 
 bhiyyobhāvāyāti yepi sāsane pasannā kulaputtā tepi sikkhāpadappaññattiṃ 
 vā ñatvā yathāpaññattaṃ paṭipajjamāne bhikkhū vā disvā 
 aho ayyā dukkarakārino ye yāvajīvaṃ ekabhattaṃ brahmacariyaṃ 
 vinayasaṃvaraṃ anupālentīti bhiyyo bhiyyo pasīdanti  Tena vuttaṃ pasannānaṃ 
 vā bhiyyobhāvāyāti  Saddhammaṭṭhitiyāti tividho saddhammo 
 pariyattisaddhammo paṭipattisaddhammo adhigamasaddhammoti  Tattha 
 piṭakattayasaṅgahitaṃ sabbaṃpi buddhavacanaṃ pariyattisaddhammo nāma  Terasa 
 dhutaṅgaguṇā cuddasa khandhakavattāni dveasīti mahāvattāni sīlasamādhivipassanāti 
 ayaṃ paṭipattisaddhammo nāma  Cattāro ariyamaggā cattāri 
 ca sāmaññaphalāni nibbānañcāti ayaṃ adhigamasaddhammo nāma  So 
 sabbopi yasmā sikkhāpadappaññattiyā sati bhikkhū sikkhāpadañca 
 tassa vibhaṅgañca tadatthajotanatthaṃ aññañca buddhavacanaṃ pariyāpuṇanti 
 yathāpaññattañca paṭipajjamānā paṭipattiṃ pūretvā paṭipattiyā 
 adhigantabbaṃ lokuttaradhammaṃ adhigacchanti tasmā sikkhāpadappaññattiyā 
  
  
 page     
 Ciraṭṭhitiko hoti  Tena vuttaṃ saddhammaṭṭhitiyāti  
 Vinayānuggahāyāti sikkhāpadappaññattiyā hi sati saṃvaravinayo ca pahānavinayo 
 ca samathavinayo ca paññattivinayo cāti catubbidhopi vinayo anuggahito 
 hoti upatthambhito sūpatthambhito  Tena vuttaṃ vinayānuggahāyāti  
 Sabbāneva cetāni padāni sikkhāpadaṃ paññāpessāmīti iminā 
 vacanena saddhiṃ yojetabbāni  Tatrāyaṃ paṭhamapacchimapadayojanā 
 saṅghasuṭṭhutāya sikkhāpadaṃ paññāpessāmi  pe  Vinayānuggahāya 
 sikkhāpadaṃ paññāpessāmīti  Apicettha yaṃ saṅghasuṭṭhu taṃ saṅghaphāsu 
 yaṃ saṅghaphāsu taṃ dummaṅkūnaṃ puggalānaṃ niggahāyāti evaṃ 
 saṅkhalikanayaṃ yaṃ saṅghasuṭṭhu taṃ saṅghaphāsu yaṃ saṅghasuṭṭhu taṃ dummaṅkūnaṃ 
 puggalānaṃ niggahāyāti evañca ekekapadamūlakaṃ dasakkhattuṃ yojanaṃ 
 katvā yaṃ vuttaṃ parivāre   
        atthasataṃ dhammasataṃ      dve niruttisatāni ca 
        cattāri ca ñāṇasatāni               atthavase pakaraṇeti 
 taṃ sabbaṃ veditabbaṃ  Taṃ panetaṃ yasmā parivāreyeva āvibhavissati 
 tasmā idha na vaṇṇitanti  
      Evaṃ sikkhāpadappaññattiyā ānisaṃsaṃ dassetvā tasmiṃ 
 sikkhāpade bhikkhūhi kattabbakiccaṃ dīpento evañca pana bhikkhave imaṃ 
 sikkhāpadaṃ uddiseyyāthāti āha  Kiṃ vuttaṃ hoti  Bhikkhave imaṃ 
 pana mayā iti sandassitānisaṃsaṃ sikkhāpadaṃ evaṃ pāṭimokkhuddese 
  Footnote     vi  pa        
  
  
 page     
 Uddiseyyātha ca pariyāpuṇeyyātha ca dhāreyyātha ca aññesañca 
 vāceyyāthāti  Atirekānayanattho hi ettha casaddo tenāyamattho 
 ānīto hotīti  Idāni yaṃ vuttaṃ imaṃ sikkhāpadanti taṃ dassento 
 yo pana bhikkhu methunaṃ dhammaṃ paṭiseveyya pārājiko hoti asaṃvāsoti 
 āha  Evaṃ mūlacchejjavasena daḷhaṃ katvā paṭhamapārājike 
 paññatte aparampi anuppaññattatthāya makkaṭīvatthu udapādi  
 Tassuppattidīpanatthametaṃ vuttaṃ evañcidaṃ bhagavatā bhikkhūnaṃ  sikkhāpadaṃ 
 paññattaṃ hotīti  Tassattho bhagavatā bhikkhūnaṃ idaṃ sikkhāpadaṃ 
 evaṃ paññattaṃ hoti ca idañca aññaṃ vatthu udapādīti  
                  Paṭhamappaññattikathā niṭṭhitā  
      {  } Idāni yantaṃ  aññaṃ vatthu uppannaṃ taṃ dassetuṃ tena 
 kho pana samayenātiādimāha  Tatrāyaṃ anuttānapadavaṇṇanā  
 Makkaṭiṃ āmisenāti mahāvane bhikkhūnaṃ khantimettādiguṇānubhāvena 
 nirāsaṅkacittā bahū migamorakukkuṭamakkaṭādayo tiracchānā 
 padhānāgāraṭṭhānesu vicaranti  Tattha ekaṃ makkaṭiṃ āmisena 
 yāgubhattakhajjakādinā upalāpetvā saṅgaṇhitvāti vuttaṃ hoti  
 Tassāti bhummavacanaṃ  Paṭisevatīti pacurapaṭisevano hoti  Pacuratthe 
 vattamānavacanaṃ  So bhikkhūti so methunadhammapaṭisevanako bhikkhu  
 Senāsanacārikaṃ āhiṇḍantāti te bhikkhū āgantukā buddhadassanāya 
 āgatā pātova āgantukabhattāni labhitvā katabhattakiccā bhikkhūnaṃ 
 nivāsanaṭṭhānāni passissāmāti vicariṃsu  Tena vuttaṃ senāsanacārikaṃ 
  
  
 page     
 Āhiṇḍantāti  Yena te bhikkhū tenūpasaṅkamīti tiracchānagatā nāma 
 ekabhikkhunā saddhiṃ vissāsaṃ katvā aññesupi tādisaññeva cittaṃ 
 uppādenti  Tasmā sā makkaṭī yena te bhikkhū tenūpasaṅkami 
 upāsaṅkamitvā attano vissāsikabhikkhusseva tesampi taṃ vikāraṃ 
 dassesi  Cheppanti naṅguṭṭhaṃ  Oddisīti   abhimukhaṃ ṭhapesi  
 Nimittampi akāsīti yena niyāmena yāya kiriyāya methunādhippāyaṃ te 
 jānanti taṃ akāsīti attho  So bhikkhūti yassāyaṃ vihāro  Ekamantaṃ 
 nilīyiṃsūti ekasmiṃ okāse paṭicchannā acchiṃsu  {  } Saccaṃ āvusoti 
 sahoḍhagahito coro viya paccakkhaṃ disvā coditattā kiṃ vā 
 mayā katantiādīni vattuṃ asakkonto saccaṃ āvusoti āha  
 Nanu āvuso tatheva taṃ hotīti āvuso yathā manussitthiyā nanu 
 tiracchānagatitthiyāpi taṃ sikkhāpadaṃ tatheva hoti  Manussitthiyāpi hi 
 dassanampi gahaṇampi āmasanampi phusanampi ghaṭṭanampi duṭṭhullameva 
 tiracchānagatitthiyāpi taṃ sabbaṃ duṭṭhullameva ko ettha viseso 
 alesaṭṭhāne tvaṃ lesaṃ oḍḍesīti  {  } Antamaso tiracchānagatāyapi 
 pārājiko hoti asaṃvāsoti tiracchānagatāyapi methunaṃ dhammaṃ paṭisevitvā 
 pārājikoeva hotīti daḷhataraṃ sikkhāpadamakāsi  
      Duvidhaṃ hi sikkhāpadaṃ lokavajjaṃ paṇṇattivajjañca  Tattha 
 yassa sacittakapakkhe cittaṃ akusalameva hoti taṃ lokavajjannāma  
 Sesaṃ paṇṇattivajjaṃ  Tattha lokavajje anuppaññatti uppajjamānā 
 rundhantī dvāraṃ pidahantī sotaṃ pacchindamānā gāḷhataraṃ karontī 
  Footnote     pāliyampana oḍḍīti dissati  
  
  
 page     
 Uppajjati  Aññatra adhimānā aññatra supinantāti ayaṃ pana 
 vītikkamābhāvā abbohārikattā ca vuttā  Paṇṇattivajje akate 
 vītikkamā uppajjamānā sithilaṃ karontī mocentī dvāraṃ dadamānā 
 aparāparaṃ anāpattiṃ kurumānā uppajjati gaṇabhojanaparamparabhojanādīsu 
 anuppaññattiyo viya  Antamaso taṃkhaṇikāyapīti evarūpā pana 
 kate vītikkame uppannattā paññattigatikāva hoti  Idaṃ pana 
 paṭhamasikkhāpadaṃ yasmā lokavajjaṃ na paṇṇattivajjaṃ tasmā 
 ayamanuppaññatti rundhantī dvāraṃ pidahantī sotaṃ pacchindamānā gāḷhataraṃ 
 karontī uppajjati  Evaṃ dvepi vatthūni sampiṇḍetvā 
 mūlacchejjavasena daḷhataraṃ katvā paṭhamapārājike paññatte aparampi 
 anupaññattatthāya vajjiputtakavatthu udapādi  Tassuppattidassanatthametaṃ 
 vuttaṃ evañcidaṃ bhagavatā bhikkhūnaṃ sikkhāpadaṃ paññattaṃ hotīti  
 Tassattho bhagavatā bhikkhūnaṃ idaṃ sikkhāpadaṃ evaṃ paññattaṃ hoti ca 
 idañca aññampi vatthu udapādīti  
                   Makkaṭīvatthukathā niṭṭhitā  
      {    } Idāni yantaṃ aññampi vatthu uppannaṃ taṃ dassetuṃ tena kho 
 pana samayenātiādimāha  Tatrāpi ayamanuttānapadavaṇṇanā  
 Vesālikāti vesālivāsino  Vajjiputtakāti vajjiraṭṭhe vesāliyaṃ 
 kulānaṃ puttā  Sāsane kira yo so upaddavo ādīnavo 
 abbudamuppajji sabbantaṃ vajjiputtake nissāya  Tathāhi devadattopi 
 vajjiputtake pakkhe labhitvā saṅghaṃ bhindi  Vajjipattakāeva ca 
  
  
 page     
 Vassasataṃ parinibbute bhagavati uddhammaṃ ubbinayaṃ satthusāsanaṃ dīpesuṃ  
 Imepi tesaṃyeva ekaccā evaṃ paññattepi sikkhāpade yāvadatthaṃ 
 nahāyiṃsu  pe  Methunaṃ dhammaṃ paṭiseviṃsūti  Ñātibyasanenapīti ettha 
 viasanaṃ byasanaṃ vikkhepo viddhaṃsanaṃ vināsoti sabbametaṃ ekatthaṃ  
 Ñātīnaṃ byasanaṃ ñātibyasanaṃ  Tena ñātibyasanena  
 Rājadaṇḍabyādhimaraṇavippavāsanimittena ñātivināsenāti attho  Esa nayo 
 dutiyapadepi  Tatiyapade pana ārogyavināsako rogoeva rogabyasanaṃ  
 So hi ārogyaṃ byasati vikkhipati vināsetīti byasanaṃ  Rogoeva 
 byasanaṃ rogabyasanaṃ  Tena rogabyasanena  Phuṭṭhāti adhipannā 
 abhibhūtā samannāgatāti attho  Na mayaṃ bhante ānanda 
 buddhagarahinoti bhante ānanda mayaṃ buddhaṃ na garahāma na buddhassa dosaṃ 
 vadema na dhammagarahino na saṅghagarahino  Attagarahino mayanti 
 attānameva mayaṃ garahāma attano dosaṃ vadema  Alakkhikāti 
 nissirikā  Appapuññāti parittapuññā  Vipassakā kusalānaṃ 
 dhammānanti ye aṭṭhattiṃsārammaṇesu vibhattā kusalā dhammā tesaṃ 
 vipassakā  Tato tato ārammaṇato vuṭṭhāya teva dhamme vipassamānāti 
 attho  Pubbarattāpararattanti rattiyā pubbaṃ pubbarattaṃ rattiyā 
 aparaṃ apararattaṃ  Paṭhamayāmañca pacchimayāmañcāti vuttaṃ hoti  
 Bodhipakkhikānanti bodhissa pakkhe bhavānaṃ  Arahattamaggaññāṇassa 
 upakārakānanti attho  Bhāvanānuyoganti vaḍḍhanānuyogaṃ  Anuyuttā 
 vihareyyāmāti gihipalibodhaṃ āvāsapalibodhañca pahāya vivittesu 
  
  
 page     
 Senāsanesu yuttappayuttā anaññakiccā vihareyyāma  Evamāvusoti 
 thero etesaṃ āsayaṃ ajānanto idaṃ nesaṃ mahāgajjitaṃ sutvā sace 
 ime īdisā bhavissanti sādhūti maññamāno evamāvusoti sampaṭicchi  
 Aṭṭhānaṃ anavakāsoti ubhayampetaṃ kāraṇapaṭikkhepavacanaṃ  Kāraṇaṃ 
 hi yasmā tattha tadāyattavuttibhāvena phalaṃ tiṭṭhati yasmā cassa 
 taṃ okāso hoti tadāyattavuttibhāvena tasmā ṭhānañca avakāso 
 cāti vuccati  Taṃ paṭikkhipanto āha aṭṭhānametaṃ ānanda 
 anavakāsoti  Etaṃ ṭhānaṃ vā okāso vā natthi  Yaṃ tathāgatoti 
 yena tathāgato vajjīnaṃ vā  pe  Samūhaneyya taṃ kāraṇaṃ natthīti 
 attho  Yadi hi bhagavā etesaṃ labheyyāma upasampadanti yācantānaṃ 
 upasampadaṃ dadeyya evaṃ sante pārājiko hoti asaṃvāsoti paññattaṃ 
 samūhaneyya  Yasmā pana taṃ na samūhanati tasmā aṭṭhānametantiādimāha  
 So āgato na upasampādetabboti yadi hi evaṃ 
 āgato upasampadaṃ labheyya sāsane agāravo bhaveyya 
 sāmaṇerabhūmiyaṃ pana ṭhito sagāravo bhavissati attatthañca karissatīti ñatvā 
 anukampamānova bhagavā āha so āgato na upasampādetabboti  
 So āgato upasampādetabboti evaṃ āgato bhikkhubhāve ṭhatvā 
 avipannasīlatāya sāsane sagāravo bhavissati so sati upanissaye 
 na cirasseva uttamatthaṃ pāpuṇissatīti ñatvā upasampādetabboti 
 āha  Evaṃ methunaṃ dhammaṃ paṭisevitvā āgatesu anupasampādetabbañca 
 upasampādetabbañca dassetvā tīṇi vatthūni samodhānetvā 
  
  
 page     
 Paripuṇṇaṃ katvā sikkhāpadaṃ paññāpetukāmo evañca pana bhikkhave 
 imaṃ sikkhāpadaṃ uddiseyyāthāti vatvā yo pana bhikkhu  pe  
 Asaṃvāsoti paripuṇṇaṃ sikkhāpadaṃ paññāpesi  
      {  } Idāni tassa atthaṃ vibhajanto yo panāti yo yādisotiādimāha  
 Tasmiṃ pana sikkhāpade ca sikkhāpadavibhaṅge ca sakale ca 
 vinayavinicchaye kosallaṃ paṭṭhayantena catubbidho vinayo jānitabbo  
        Catubbidhaṃ hi vinayaṃ       mahātherā mahiddhikā 
        nīharitvā pakāsesuṃ    dhammasaṅgāhakā purā  
 Katamaṃ catubbidhaṃ  Suttaṃ suttānulomaṃ ācariyavādaṃ attano matīti 
 yaṃ sandhāya vuttaṃ āhaccapadena kho mahārāja rasena ācariyavaṃsatā 
 adhippāyoti  Ettha hi āhaccapadanti suttaṃ adhippetaṃ  Rasoti 
 suttānulomaṃ  Ācariyavaṃsoti ācariyavādo  Adhippāyoti attano 
 mati  Tattha suttannāma sakalavinayapiṭake pāli  Suttānulomannāma 
 cattāro mahāpadesā   ye bhagavatā evaṃ vuttā yaṃ bhikkhave 
 mayā idaṃ na kappatīti apaṭikkhittaṃ tañce akappiyaṃ anulometi 
 kappiyaṃ paṭibāhati taṃ vo na kappati yaṃ bhikkhave mayā idaṃ na 
 kappatīti apaṭikkhittaṃ tañce kappiyaṃ anulometi akappiyaṃ paṭibāhati 
 taṃ vo kappati yaṃ bhikkhave mayā idaṃ kappatīti ananuññātaṃ 
 tañce akappiyaṃ anulometi kappiyaṃ paṭibāhati taṃ vo na kappati 
 yaṃ bhikkhave mayā idaṃ kappatīti ananuññātaṃ tañce kappiyaṃ 
  Footnote     vi  mahāvagga        
  
  
 page     
 Anulometi akappiyaṃ paṭibāhati taṃ vo kappatīti  Ācariyavādo 
 nāma dhammasaṅgāhakehi pañcahi arahantasatehi ṭhapitā pālivinimuttā 
 okkantikavinicchayappavattā aṭṭhakathātanti  Attano mati nāma 
 suttasuttānulomaācariyavāde muñcitvā anumānena attano anubuddhiyā 
 nayaggāhena upaṭṭhitākārakathanaṃ  Apica suttantābhidhammavinayaṭṭhakathāsu 
 āgato sabbopi theravādo attano mati nāma  Taṃ pana attano 
 matiṃ gahetvā kathentena na daḷhaggāhaṃ gahetvā voharitabbaṃ kāraṇaṃ 
 sallakkhetvā atthena pāliṃ pāliyā ca atthaṃ saṃsandetvā kathetabbaṃ  
 Attano mati ācariyavāde otāretabbā  Sace tattha otarati ceva 
 sameti ca gahetabbā  Sace neva otarati na sameti na 
 gahetabbā  Ayaṃ hi attano mati nāma sabbadubbalā  Attano 
 matito ācariyavādo balavataro  Ācariyavādopi suttānulome 
 otāretabbo  Tattha otaranto samentoeva gahetabbo itaro na 
 gahetabbo  Ācariyavādato hi suttānulomaṃ balavataraṃ  Suttānulomampi 
 sutte otāretabbaṃ  Tattha otarantaṃ samentameva gahetabbaṃ itaraṃ 
 na gahetabbaṃ  Suttānulomato hi suttameva balavataraṃ  Suttaṃ hi 
 apaṭivattiyaṃ kārakasaṅghasadisaṃ buddhānaṃ ṭhitakālasadisaṃ  Tasmā yadā 
 dve bhikkhū sākacchanti sakavādī suttaṃ gahetvā katheti paravādī 
 suttānulomaṃ  Tehi aññamaññaṃ khepaṃ vā garahaṃ vā akatvā 
 suttānulomaṃ sutte otāretabbaṃ  Sace otarati sameti gahetabbaṃ 
 no ce na gahetabbaṃ suttasmiṃyeva ṭhātabbaṃ  Athāyaṃ suttaṃ 
  
  
 page     
 Gahetvā katheti paro ācariyavādaṃ tehipi aññamaññaṃ khepaṃ 
 vā garahaṃ vā akatvā ācariyavādo sutte otāretabbo  Sace 
 otarati sameti gahetabbo  Anotaranto asamento ca gārayho 
 ācariyavādo na gahetabbo suttasmiṃyeva ṭhātabbaṃ  Athāyaṃ suttaṃ 
 gahetvā katheti paro attano matiṃ tehipi aññamaññaṃ khepaṃ vā 
 garahaṃ vā akatvā attano mati sutte otāretabbā  Sace otarati 
 sameti gahetabbā no ce na gahetabbā suttasmiṃyeva ṭhātabbaṃ  
 Athāyaṃ suttānulomaṃ gahetvā katheti paro suttaṃ suttānulome 
 otāretabbaṃ  Sace otarati sameti tisso saṅgītiyo āruḷhaṃ 
 pāliāgataṃ paññāyati gahetabbaṃ no ce tathā paññāyati na 
 otarati na sameti bāhirakasuttaṃ vā hoti siloko vā aññaṃ 
 vā gārayhasuttaṃ guḷhavessantaraguḷhavinayavedallādīnaṃ aññatarato 
 āgataṃ na gahetabbaṃ suttānulomasmiṃyeva ṭhātabbaṃ  Athāyaṃ 
 suttānulomaṃ gahetvā katheti paro ācariyavādaṃ  Ācariyavādo 
 suttānulome otāretabbo  Sace otarati sameti gahetabbo no 
 ce na gahetabbo suttānulomeyeva ṭhātabbaṃ  Athāyaṃ suttānulomaṃ 
 gahetvā katheti paro attano matiṃ attano mati suttānulome 
 otāretabbā  Sace otarati sameti gahetabbā no ce na 
 gahetabbā suttānulomeyeva ṭhātabbaṃ  Atha panāyaṃ ācariyavādaṃ 
 gahetvā katheti paro suttaṃ suttaṃ ācariyavāde otāretabbaṃ  
 Sace otarati sameti gahetabbaṃ  Itaraṃ gārayhasuttaṃ na gahetabbaṃ 
  
  
 page     
 Ācariyavādeyeva ṭhātabbaṃ  Athāyaṃ ācariyavādaṃ gahetvā katheti 
 paro suttānulomaṃ suttānulomaṃ ācariyavāde otāretabbaṃ  
 Otarantaṃ samentameva gahetabbaṃ  Itaraṃ na gahetabbaṃ ācariyavādeyeva 
 ṭhātabbaṃ  Athāyaṃ ācariyavādaṃ gahetvā katheti paro attano 
 matiṃ  Attano mati ācariyavāde otāretabbā  Sace otarati 
 sameti gahetabbā no ce na gahetabbā ācariyavādeyeva 
 ṭhātabbaṃ  Attano gahaṇameva baliyaṃ kātabbaṃ  Atha panāyaṃ 
 attano matiṃ gahetvā katheti paro suttaṃ suttaṃ attano 
 matiyaṃ otāretabbaṃ  Sace otarati sameti gahetabbaṃ  Itaraṃ 
 gārayhasuttaṃ na gahetabbaṃ attano matiyaṃyeva ṭhātabbaṃ  Athāyaṃ 
 attano matiṃ gahetvā katheti paro suttānulomaṃ suttānulomaṃ 
 attano matiyaṃ otāretabbaṃ  Otarantaṃ samentameva gahetabbaṃ  
 Itaraṃ na gahetabbaṃ attano matiyameva ṭhātabbaṃ  Athāyaṃ attano 
 matiṃ gahetvā katheti paro ācariyavādaṃ ācariyavādo attano 
 matiyaṃ otāretabbo  Sace otarati sameti gahetabbo  Itaro 
 gārayho ācariyavādo na gahetabbo attano matiyameva ṭhātabbaṃ  
 Attano gahaṇameva baliyaṃ kātabbaṃ  Sabbaṭṭhānesu ca khepo vā 
 garahā vā na kattabbāti  Atha panāyaṃ kappiyanti gahetvā katheti 
 paro akappiyanti sutte ca suttānulome ca otāretabbaṃ  Sace 
 kappiyaṃ hoti kappiye ṭhātabbaṃ  Sace akappiyaṃ akappiye ṭhātabbaṃ  
 Athāyaṃ tassa kappiyabhāvasādhakaṃ suttato bahuṃ kāraṇañca vinicchayañca 
  
  
 page     
 Dasseti paro kāraṇaṃ na vindati kappiye ṭhātabbaṃ  Atha paro 
 tassa akappiyabhāvasādhakaṃ suttato bahuṃ kāraṇañca vinicchayañca dasseti 
 anena attano gahaṇanti katvā daḷhaṃ ādāya na ṭhātabbaṃ  
 Sādhūti sampaṭicchitvā akappiyeeva ṭhātabbaṃ  Atha dvinnampi 
 kāraṇacchāyā dissati paṭikkhittabhāvoyeva sādhu akappiye ṭhātabbaṃ  
 Vinayaṃ hi patvā kappiyākappiyavicāraṇaṃ āgamma rundhitabbaṃ gāḷhaṃ 
 kattabbaṃ sotaṃ pacchinditabbaṃ garukabhāveyeva ṭhātabbaṃ  Atha 
 panāyaṃ akappiyanti gahetvā katheti paro kappiyanti sutte ca 
 suttānulome ca otāretabbaṃ  Sace kappiyaṃ hoti kappiye 
 ṭhātabbaṃ  Sace akappiyaṃ akappiye ṭhātabbaṃ  Athāyaṃ bahūhi 
 suttavinicchayakāraṇehi akappiyabhāvaṃ dasseti paro kāraṇaṃ na vindati 
 akappiye ṭhātabbaṃ  Atha paro bahūhi suttavinicchayakāraṇehi 
 kappiyabhāvaṃ dasseti ayaṃ kāraṇaṃ na vindati kappiye ṭhātabbaṃ  Atha 
 dvinnampi kāraṇacchāyā dissati attano gahaṇaṃ na vissajjetabbaṃ  
 Yathā  cāyaṃ kappiyākappiye ca akappiyakappiye ca vinicchayo 
 vutto evaṃ anāpattiāpattivāde ca āpattānāpattivāde ca 
 lahukagarukāpattivāde ca garukalahukāpattivāde cāpi vinicchayo 
 veditabbo  Nāmamatteyeva hi ettha nānaṃ yojanānaye nānaṃ natthi 
 tasmā na vitthāritaṃ  Evaṃ kappiyākappiyādivinicchaye uppanne yo 
 suttasuttānulomaācariyavādaattanomatīsu atirekakāraṇaṃ labhati tassa 
 vāde ṭhātabbaṃ  Sabbaso pana kāraṇavinicchayaṃ alabhantena suttaṃ 
  
  
 page     
 Na vijahitabbaṃ suttasmiṃyeva ṭhātabbanti  Evaṃ tasmiṃ sikkhāpade ca 
 sikkhāpadavibhaṅge ca sakale ca vinayavinicchaye kosallaṃ paṭṭhayantena 
 ayaṃ catubbidho vinayo jānitabbo  
      Imañca pana catubbidhaṃ vinayaṃ ñatvāpi vinayadharena puggalena 
 tilakkhaṇasamannāgatena bhavitabbaṃ  Tīṇi hi vinayadharassa lakkhaṇāni 
 icchitabbāni  Katamāni tīṇi  Suttañcassa svāgataṃ hoti 
 suppavattitaṃ suvinicchitaṃ suttato anubyañjanasoti idamekaṃ lakkhaṇaṃ  
 Vinaye kho pana ṭhito hoti asaṃhiroti idaṃ dutiyaṃ  Ācariyaparamparā 
 kho panassa suggahitā hoti sumanasikatā sūpadhāritāti idaṃ 
 tatiyaṃ  Tattha suttannāma sakalaṃ vinayapiṭakaṃ tadassa svāgataṃ hoti 
 suṭṭhu āgataṃ  Suppavattitanti suṭṭhu pavattaṃ paguṇaṃ vācuggataṃ  
 Suvinicchitaṃ suttato anubyañjanasoti pālito ca paripucchāto ca 
 aṭṭhakathāto ca suvinicchitaṃ hoti kaṅkhācchedaṃ katvā uggahitaṃ  
 Vinaye kho pana ṭhito hotīti vinaye lajjibhāvena patiṭṭhito hoti  
 Alajjī hi bahussutopi samāno lābhagarukatāya tantiṃ visaṃvādetvā 
 uddhammaṃ ubbinayaṃ satthusāsanaṃ dīpetvā sāsane mahantaṃ upaddavaṃ 
 karoti saṅghabhedampi saṅgharājimpi uppādeti  Lajjī pana kukkuccako 
 sikkhākāmo jīvitahetupi tantiṃ avisaṃvādetvā dhammameva vinayameva 
 dīpeti satthusāsanaṃ garuṃ katvā ṭhapeti  Tathāhi pubbe mahātherā 
 tikkhattuṃ vācaṃ nicchāresuṃ anāgate lajjī rakkhissati lajjī 
 rakkhissatīti  Evaṃ yo ca lajjī so vinayaṃ ajahanto avokkamanto 
  
  
 page     
 Lajjibhāvena vinaye ṭhito hoti patiṭṭhitoti  Asaṃhiroti saṃhiro 
 nāma yo pāliyā heṭṭhato vā uparito vā padapaṭipāṭiyā vā 
 aṭṭhakathāya vā pucchiyamāno vitthunāti vipphandati santiṭṭhituṃ na 
 sakkoti yaṃ yaṃ parena vuccati taṃ taṃ anujānāti sakavādaṃ 
 chaḍḍetvā paravādaṃ gaṇhāti  Yo pana pāliyaṃ vā aṭṭhakathāyaṃ 
 vā heṭṭhūpariyena vā padapaṭipāṭiyā vā pucchimāno na vitthunāti 
 na vipphandati ekekalomaṃ saṇḍāsena gaṇhanto viya evaṃ mayaṃ 
 vadāma evaṃ no ācariyā vadantīti vissajjeti yamhi pāli ca 
 pālivinicchayo ca suvaṇṇabhājane pakkhittasīhavasā viya parikkhayaṃ 
 pariyādānaṃ agacchanto tiṭṭhati ayaṃ vuccati asaṃhiroti  
 Ācariyaparamparā kho panassa suggahitā hotīti theraparamparā 
 vaṃsaparamparā assa suṭṭhu gahitā hoti  Sumanasikatāti suṭṭhu 
 manasikatā āvajjitamatte ujjalitappadīpo viya hoti  Sūpadhāritāti 
 suṭṭhu upadhāritā pubbāparānusandhito atthato kāraṇato ca 
 upadhāritā  Attano matiṃ pahāya ācariyasuddhiyā vattā hoti mayhaṃ 
 ācariyo asukācariyassa santike uggaṇhi so asukassāti evaṃ 
 sabbaṃ ācariyaparamparaṃ therataraṅgaṃ haritvā yāva upālitthero 
 sammāsambuddhassa santike uggaṇhīti pāpetvā ṭhapeti  
 Tatopi āharitvā upālitthero sammāsambuddhassa santike uggaṇhi 
 dāsakatthero attano upajjhāyassa upālittherassa soṇakatthero 
 attano upajjhāyassa dāsakattherassa siggavatthero attano 
  
  
 page     
 Upajjhāyassa soṇakattherassa moggaliputtatissatthero attano 
 upajjhāyassa siggavattherassa caṇḍavajjittherassa ca evaṃ sabbaṃ 
 ācariyaparamparaṃ therataraṅgaṃ āharitvā attano ācariyaṃ pāpetvā 
 ṭhapeti  Evaṃ uggahitā hi ācariyaparamparā suggahitā hoti  
 Evaṃ asakkontena pana avassaṃ dve tayo parivaṭṭā uggahetabbā  
 Sabbapacchimena hi nayena yathā ācariyo ca ācariyācariyo ca 
 pāliñca paripucchañca vadanti tathā ñātuṃ vaṭṭati  
      Imehi ca pana tīhi lakkhaṇehi samannāgatena vinayadharena 
 vatthuvinicchayatthaṃ sannipatite saṅghe otiṇṇe vatthusmiṃ codakena ca 
 cuditakena ca vutte vattabbe sahasā avinicchinitvāva chaṭṭhānāni 
 oloketabbāni  Katamāni cha  Vatthu oloketabbaṃ mātikā 
 oloketabbā padabhājanīyaṃ oloketabbaṃ tikaparicchedo oloketabbo 
 antarāpatti oloketabbā anāpatti oloketabbā  Vatthuṃ 
 olokentopi hi tiṇena vā paṇṇena vā paṭicchādetvā 
 āgantabbaṃ na tveva naggena āgantabbaṃ yo āgaccheyya 
 āpatti dukkaṭassāti evaṃ ekaccaṃ āpattiṃ passati  So taṃ suttaṃ 
 ānetvā taṃ adhikaraṇaṃ vūpasamessati  Mātikaṃ olokentopi 
 sampajānamusāvāde pācittiyantiādinā nayena pañcannaṃ āpattīnaṃ 
 aññataraṃ āpattiṃ passati  So taṃ suttaṃ ānetvā taṃ adhikaraṇaṃ 
 vūpasamessati  Padabhājanīyaṃ olokentopi akkhayite sarīre methunaṃ 
 dhammaṃ paṭisevati āpatti pārājikassa yebhayyena khayite sarīre 
  
  
 page     
 Methunaṃ dhammaṃ paṭisevati āpatti thullaccayassātiādinā nayena 
 sattannaṃ āpattīnaṃ aññataraṃ āpattiṃ passati  So padabhājanīyato 
 suttaṃ ānetvā taṃ adhikaraṇaṃ vūpasamessati  Tikaparicchedaṃ olokentopi 
 tikasaṅghādisesaṃ vā tikapācittiyaṃ vā tikadukkaṭaṃ vā aññataraṃ vā 
 āpattiṃ paricchede passati  So tato suttaṃ ānetvā taṃ 
 adhikaraṇaṃ vūpasamessati  Antarāpattiṃ olokentopi paṭilātaṃ 
 ukkhipati āpatti dukkaṭassāti evaṃ sikkhāpadantaresu antarāpatti 
 hoti taṃ passati  So taṃ suttaṃ ānetvā taṃ adhikaraṇaṃ 
 vūpasamessati  Anāpattiṃ olokentopi anāpatti bhikkhu 
 asādiyantassa atheyyacittassa namaraṇādhippāyassa anullapanādhippāyassa 
 namocanādhippāyassa asañcicca asatiyā ajānantassāti evaṃ 
 tasmiṃ tasmiṃ sikkhāpade niddiṭṭhaṃ anāpattiṃ passati  So taṃ 
 suttaṃ ānetvā taṃ adhikaraṇaṃ vūpasamessati  
      Yo hi bhikkhu catubbidhavinayakovido tilakkhaṇasampanno imāni 
 chaṭṭhānāni oloketvā adhikaraṇaṃ vūpasamessati tassa vinicchayo 
 apaṭivattiyo buddhena sayaṃ nisīditvā vinicchitasadiso hoti  Tañce 
 evaṃ vinicchayakusalaṃ bhikkhuṃ koci katasikkhāpadavītikkamo bhikkhu 
 upasaṅkamitvā attano kukkuccaṃ puccheyya tena sādhukaṃ sallakkhetvā 
 sace anāpatti hoti anāpattīti vattabbaṃ  Sace panāpatti hoti 
 āpattīti vattabbaṃ  Sā desanāgāminī ce desanāgāminīti 
 vattabbaṃ  Vuṭṭhānagāminī ce vuṭṭhānagāminīti vattabbaṃ  Athassa 
  
  
 page     
 Pārājikacchāyā dissati pārājikāpattīti na vattabbaṃ  Kasmā  
 Methunadhammavītikkamo hi uttarimanussadhammavītikkamo ca oḷāriko  
 Adinnādānamanussaviggahavītikkamā pana sukhumā cittalahukā te 
 sukhumeneva āpajjati sukhumena rakkhati  Tasmā visesena taṃ vatthukaṃ 
 kukkuccaṃ pucchiyamāno āpattīti avatvā sacassa ācariyo dharati 
 tato tena so bhikkhu amhākaṃ ācariyaṃ pucchāti pesetabbo  
 Sace so punāgantvā tumhākaṃ ācariyo suttantato vinayato 
 oloketvā satekicchoti maṃ āhāti vadati tato tena so 
 sādhu suṭṭhu yaṃ ācariyo bhaṇati taṃ karohīti vattabbo  Atha 
 panassa ācariyo natthi saddhiuggahitatthero pana atthi tassa 
 santikaṃ pesetabbo amhehi sahauggahitatthero gaṇapāmokkho 
 taṃ gantvā pucchāti  Tenāpi satekicchoti vinicchite sādhu 
 suṭṭhu tasseva vacanaṃ karohīti vattabbo  Athassa saddhiuggahitattheropi 
 natthi antevāsiko paṇḍito atthi tassa santikaṃ pesetabbo 
 asukaṃ daharaṃ gantvā pucchāti  Tenāpi satekicchoti vinicchite 
 sādhu suṭṭhu tassa vacanaṃ karohīti vattabbo  Atha daharassāpi 
 pārājikacchāyāva upaṭṭhāti tenāpi pārājikosīti na vattabbo  
 Dullabho hi buddhuppādo tato dullabhatarā pabbajjā ca upasampadā 
 ca  Evaṃ pana vattabbaṃ vivittaṃ okāsaṃ sammajjitvā divāvihāraṃ 
 nisīditvā sīlāni sodhetvā dvattiṃsākāraṃ tāva manasi karohīti  
 Sace tassa arogaṃ sīlaṃ kammaṭṭhānaṃ ghaṭiyati saṅkhārā pākaṭā 
  
  
 page     
 Hutvā upaṭṭhahanti upacārappanāppattaṃ viya cittaṃ ekaggaṃ hoti 
 divasaṃ atikkantampi na jānāti  So divasātikkame upaṭṭhānaṃ 
 āgato evaṃ vattabbo kīdiso te cittappavattīti  Ārocitāya ca 
 cittappavattiyā vattabbo pabbajjā nāma cittavisuddhatthā appamatto 
 samaṇadhammaṃ karohīti  Yassa pana sīlaṃ bhinnaṃ hoti tassa kammaṭṭhānaṃ 
 na ghaṭiyati paṭodābhitunnaṃ viya cittaṃ vikampati vipaṭisāragginā 
 dayhati tattapāsāṇe nisinno viya taṃ khaṇaṃyeva vuṭṭhāti  So 
 āgato kā te cittappavattīti pucchitabbo  Ārocitāya 
 cittappavattiyā natthi loke raho nāma pāpakammaṃ pakubbato 
 sabbapaṭhamaṃ hi pāpaṃ karonto attanāva jānāti athassa ārakkhadevatā 
 paracittavidū samaṇabrāhmaṇā aññe ca devatā jānanti tvaṃyeva 
 dāni tava sotthiṃ pariyesāhīti vattabbo  
      Niṭṭhitā catubbidhavinayakathā vinayadharassa ca lakkhaṇādikathā  
      Idāni sikkhāpadavibhaṅgassa atthaṃ vaṇṇayissāma  Yaṃ vuttaṃ 
 yo panāti yo yādisotiādi ettha yo panāti vibhajitabbapadaṃ  
 Yo yādisotiādīni tassa vibhajanapadāni  Ettha ca yasmā 
 panāti nipātamattaṃ yoti atthapadaṃ tañca aniyamena puggalaṃ 
 dīpeti tasmā tassa atthaṃ dassento aniyamena puggaladīpakaṃ 
 yosaddameva āha  Tasmā ettha evamattho veditabbo  Yo 
 panāti yokocīti vuttaṃ hoti  Yasmā pana yo so yokoci 
 nāmeso avassaṃ liṅgayuttajātināmagottasīlavihāragocaravayesu 
  
  
 page     
 Ekenākārena paññāyati tasmā taṃ tathā ñāpetuṃ taṃ pabhedaṃ 
 pakāsento yādisotiādimāha  Tattha yādisoti liṅgavasena 
 yādiso vā tādiso vā hotu dīgho vā rasso vā kāḷo vā 
 odāto vā maṅguracchavi vā kiso vā thūlo vāti attho  
 Yathāyuttoti yogavasena yena vā tena vā yutto hotu 
 navakammayutto vā uddesayutto vā vāsadhurayutto vāti attho  
 Yathājaccoti jātivasena yaṃjacco vā taṃ jacco vā hotu khattiyo 
 vā brāhmaṇo vā vesso vā sūdo vāti attho  Yathānāmoti 
 nāmavasena yathānāmo vā tathānāmo vā hotu buddharakkhito vā 
 dhammarakkhito vā saṅgharakkhito vāti attho  Yathāgottoti 
 gottavasena yathāgotto vā tathāgotto vā yena vā tena vā 
 gottena hotu kaccāno vā vāseṭṭho vā kosiyo vāti 
 attho  Yathāsīloti sīlesu yathāsīlo vā tathāsīlo vā hotu 
 navakammasīlo vā uddesasīlo vā vāsadhurasīlo vāti attho  
 Yathāvihārīti vihāresupi yathāvihārī vā tathāvihārī vā hotu 
 navakammavihārī vā uddesavihārī vā vāsadhuravihārī vāti attho  
 Yathāgocaroti gocaresupi yathāgocaro vā tathāgocaro vā hotu 
 navakammagocaro vā uddesagocaro vā vāsadhuragocaro vāti attho  
 Thero vātiādīsu ca vayovuḍḍhādīsu yo vā so vā hotu 
 paripuṇṇadasavassatāya thero vā ūnapañcavassatāya navo vā 
 atirekapañcavassatāya majjhimo vāti attho  Athakho sabbova 
  
  
 page     
 Imasmiṃ atthe eso vuccati yo panāti  
      Bhikkhuniddese bhikkhatīti bhikkhako  Labhanto vā alabhanto 
 vā ariyāya yācanāya yācatīti attho  Buddhādīhi ajjhūpagataṃ 
 bhikkhācariyaṃ ajjhūpagatattā bhikkhācariyaṃ ajjhūpagato nāma  Yo 
 hi koci appaṃ vā mahantaṃ vā bhogakkhandhaṃ pahāya agārasmā 
 anagāriyaṃ pabbajito so kasigorakkhādīhi jīvitakappanaṃ hitvā 
 liṅgasampaṭicchaneneva bhikkhācariyaṃ ajjhūpagatoti bhikkhu  
 Parapaṭibaddhajīvikattā vā vihāramajjhe kājabhattaṃ bhuñjamānopi bhikkhācariyaṃ 
 ajjhūpagatoti bhikkhu  Piṇḍiyālopabhojanaṃ nissāya pabbajjāya 
 ussāhajātattā vā bhikkhācariyaṃ ajjhūpagatoti bhikkhu  
 Agghaphassavaṇṇabhedena bhinnaṃ paṭaṃ dhāretīti bhinnapaṭadharo  Tattha 
 satthakacchedanena agghabhedo veditabbo  Sahassagghanakopi hi paṭo 
 satthakena khaṇḍākhaṇḍikaṃ chinno bhinnaggho hoti purimagghato 
 upaḍḍhampi na agghati  Suttasaṃsibbanena phassabhedo veditabbo  
 Sukhasamphassopi hi paṭo suttehi saṃsibbito bhinnaphasso hoti 
 kharasamphassataṃ pāpuṇāti  Sūcimalādīhi vaṇṇabhedo veditabbo  
 Suparisuddhopi hi paṭo sūcikammato paṭṭhāya sūcimalena hatthasedamalajalikāhi 
 avasāne rajanakappakaraṇehi ca bhinnavaṇṇo hoti pakativaṇṇaṃ 
 vijahati  Evaṃ tīhākārehi bhinnaṃ paṭaṃ dhāraṇato bhinnapaṭadharoti 
 bhikkhu  Gihivatthavisabhāgānaṃ kāsāvānaṃ vā dhāraṇamatteneva 
 bhinnapaṭadharoti bhikkhu  Samaññāyāti paññattiyā vohārenāti 
  
  
 page     
 Attho  Samaññāya eva hi ekacco bhikkhūti paññāyati  Tathā hi 
 nimantanādimhi bhikkhūsu gaṇiyamānesu sāmaṇerepi gahetvā sataṃ 
 bhikkhū sahassaṃ bhikkhūti vadanti  Paṭiññāyāti attano paṭijānanena  
 Paṭiññāyapi hi ekacco bhikkhūti paññāyati  Tassa ko etthāti 
 ahaṃ āvuso bhikkhūtievamādīsu sambhavo daṭṭhabbo  Ayaṃ pana 
 ānandattherena vuttā dhammikā paṭiññā  Rattibhāgena pana 
 dussīlāpi paṭipathaṃ āgacchantā ko etthāti vutte adhammikāya 
 paṭiññāya abhūtatthāya mayaṃ bhikkhūti vadanti  Ehibhikkhūti bhikkhu 
 nāma bhagavato ehi bhikkhūti evaṃ vacanamattena bhikkhubhāvaṃ 
 ehibhikkhūpasampadaṃ patto  Bhagavā hi ehibhikkhubhāvāya upanissayasampannaṃ 
 puggalaṃ disvā rattapaṃsukūlantarato suvaṇṇavaṇṇaṃ dakkhiṇahatthaṃ 
 nīharitvā brahmaghosaṃ nicchārento ehi bhikkhu cara brahamcariyaṃ 
 sammā dukkhassa antakiriyāyāti vadati  Tassa saheva bhagavato 
 vacanena gihiliṅgaṃ antaradhāyati pabbajjā ca upasampadā ca ruhati 
 bhaṇḍu kāsāvavasano hoti ekaṃ nivāsetvā ekaṃ pārupitvā ekaṃ 
 aṃse ṭhapetvā vāmaṃsakūṭe ālagganīluppalavaṇṇamattikāpatto  
      Ticīvarañca patto ca      vāsī sūci ca bandhanaṃ 
      parissāvanenaṭṭhete     yuttayogassa bhikkhunoti 
 evaṃ vuttehi aṭṭhahi parikkhārehi sarīre paṭimukkehiyeva vassasatikatthero 
 viya iriyāpathasampanno buddhācariyako buddhūpajjhāyako sammāsambuddhaṃ 
 vandamānoyeva tiṭṭhati  Bhagavā hi paṭhamabodhiyaṃ ekasmiṃ kāle 
  
  
 page     
 Ehibhikkhuupasampadāyaeva upasampādeti  Evaṃ upasampannāni ca 
 sahassūpari ekacattāḷīsuttarāni tīṇi bhikkhusatāni ahesuṃ  Seyyathīdaṃ  
 Pañca pañcavaggiyattherā yaso kulaputto tassa parivārā catuppaṇṇāsa 
 sahāyakā tiṃsabhaddavaggiyā sahassapurāṇajaṭilā saddhiṃ dvīhi aggasāvakehi 
 aḍḍhateyyasatā paribbājakā eko aṅgulimālattheroti  Vuttañcetaṃ 
 aṭṭhakathāyaṃ 
        tīṇi sataṃ sahassañca         cattāḷīsaṃ punāpare 
        eko ca thero sappañño   sabbe te ehibhikkhukāti  
 Na kevalañca ete aññepi bahū santi  Seyyathīdaṃ  Tisataparivāro 
 selo brāhmaṇo sahassaparivāro mahākappino 
 dasasahassā kapilavatthuvāsino kulaputtā soḷasasahassā 
 pārāyanikabrāhmaṇātievamādayo  Te pana vinayapiṭake pāliyaṃ 
 na niddiṭṭhattā na vuttā  Ime tattha niddiṭṭhattā vuttā  
        Sattavīsasahassāni          tīṇiyeva satāni ca 
        etepi sabbe saṅkhātā    sabbe te ehibhikkhukāti  
 Tīhi saraṇagamanehi upasampannoti buddhaṃ saraṇaṃ gacchāmītiādinā 
 nayena tikkhattuṃ vācaṃ bhindatvā vuttehi tīhi saraṇagamanehi 
 upasampanno  
      Ayaṃ hi upasampadā nāma aṭṭhavidhā ehibhikkhuupasampadā 
 saraṇagamanaupasampadā ovādapaṭiggahaṇaupasampadā pañhabyākaraṇaupasampadā 
 garudhammapaṭiggahaṇaupasampadā dūtenaupasampadā 
  
  
 page     
 Aṭṭhavācikā upasampadā ñatticatutthakammaupasampadā  Tattha 
 ehibhikkhuupasampadā saraṇagamanaupasampadā ca vuttā eva  
 Ovādapaṭiggahaṇaupasampadā nāma tasmā tiha te kassapa evaṃ sikkhitabbaṃ 
 tibbaṃ me hirottappaṃ paccupaṭṭhitaṃ bhavissati theresu navesu majjhimesu 
 cāti evaṃ hi te kassapa sikkhitabbaṃ tasmā tiha te kassapa evaṃ 
 sikkhitabbaṃ yaṅkiñci dhammaṃ sossāmi kusalūpasaṃhitaṃ sabbantaṃ 
 aṭṭhikatvā manasikatvā sabbaṃ cetaso samannāharitvā ohitasoto 
 dhammaṃ sossāmīti evaṃ hi te kassapa sikkhitabbaṃ tasmā tiha 
 te kassapa evaṃ sikkhitabbaṃ sātasahagatā ca me kāyagatāsati maṃ na 
 vijahissatīti evaṃ hi te kassapa sikkhitabbanti iminā ovādapaṭiggahaṇena 
 mahākassapattherassa anuññātaupasampadā  Pañhabyākaraṇaupasampadā 
 nāma sopākassa anuññātaupasampadā  Bhagavā kira 
 pubbārāme anucaṅkamantaṃ sopākaṃ sāmaṇeraṃ uddhumātakasaññāti 
 vā sopāka rūpasaññāti vā ime dhammā nānatthā nānābyañjanā 
 udāhu ekatthā byañjanameva nānanti dasaasubhanissite pañhe 
 pucchi  So te byākāsi  Bhagavā tassa sādhukāraṃ datvā 
 kativassosi tvaṃ sopākāti pucchi  Sattavassohaṃ bhagavāti  
 Sopāka tvaṃ mama sabbaññutaññāṇena saddhiṃ saṃsandetvā pañhe 
 byākāsīti āraddhacitto   upasampadaṃ anujānāti  Ayaṃ 
 pañhabyākaraṇaupasampadā  Garudhammapaṭiggahaṇaupasampadā nāma 
 mahāpajāpatiyā aṭṭhagarudhammapaṭiggahaṇena anuññātaupasampadā  Dūtena 
  Footnote     āraddhaṃ sopākena ārādhitaṃ cittaṃ etassāti āraddhacittoti yojanāviggaho  
  
  
 page     
 Upasampadā nāma aḍḍhakāsiyā gaṇikāya anuññātaupasampadā  
 Aṭṭhavācikā upasampadā nāma bhikkhuniyā bhikkhunīsaṅghato ñatticatutthena 
 bhikkhusaṅghato ñatticatutthenāti imehi dvīhi kammehi upasampadā  
 Ñatticatutthakammaupasampadā nāma bhikkhūnaṃ etarahi upasampadā  
      Imāsu aṭṭhasu upasampadāsu yā ayaṃ anujānāmi bhikkhave 
 imehi tīhi saraṇagamanehi pabbajjaṃ upasampadanti   evaṃ anuññātā 
 imāya upasampadāya upasampannoti vuttaṃ hoti  Bhadroti 
 apāpako  Kalyāṇaputhujjanādayo hi yāva arahā tāva bhadrena 
 sīlena samādhinā paññāya vimuttiyā vamuttiññāṇadassanena ca 
 samannāgatattā bhadro bhikkhūti saṅkhyaṃ gacchanti  Sāroti 
 tehiyeva sīlasārādīhi samannāgatattā nīlavaṇṇasamannāgamena nīlo 
 paṭo viya sāro bhikkhūti veditabbo  Vigatakkilesapheggubhāvato vā 
 khīṇāsavova sāroti veditabbo  Sekkhoti puthujjanakalyāṇakena 
 saddhiṃ satta ariyā tisso sikkhā sikkhantīti sekkhā  Tesu 
 yokoci sekkho bhikkhūti veditabbo  Na sikkhatīti asekkho  
 Sekkhadhamme atikkamma aggaphale ṭhito tato uttariṃ sikkhitabbābhāvato 
 khīṇāsavo asekkhoti vuccati  Samaggena saṅghenāti 
 sabbantimena pariyāyena pañcavaggakaraṇīye kamme yāvatikā bhikkhū 
 kammappattā tesaṃ āgatattā chandārahānaṃ chandassa āhaṭattā 
 sammukhībhūtānañca apaṭikkosanato ekasmiṃ kamme samaggabhāvaṃ upagatena 
  Footnote     vi  mahāvagga       
  
  
 page     
 Saṅghena  Ñatticatutthenāti tīhi anussāvanāhi ekāya ñattiyā 
 kattabbena  Kammenāti dhammikena vinayakammena  Akuppenāti 
 vatthuñattianussāvanasīmāparisasampattisampannattā akopetabbataṃ 
 apaṭikkositabbataṃ upagatena  Ṭhānārahenāti kāraṇārahena 
 satthusāsanārahena  Upasampanno nāma uparibhāvaṃ samāpanno pattoti 
 attho  Bhikkhubhāvo hi uparibhāvo  Tañcesa yathāvuttena kammena 
 samāpannattā upasampannoti vuccati  
      Ettha ca ñatticatutthakammaṃ ekameva āgataṃ  Imasmiṃ pana ṭhāne 
 ṭhatvā cattāri saṅghakammāni nīharitvā vitthārato kathetabbāni  
 Taṃ sabbaṃ aṭṭhakathāsu vuttaṃ  Tāni ca apalokanakammaṃ ñattikammaṃ 
 ñattidutiyakammaṃ ñatticatutthakammanti paṭipāṭiyā ṭhapetvā vitthārena 
 khandhakato parivārāvasāne kammavibhaṅgato ca pāliṃ āharitvā 
 kathitāni  Tāni mayaṃ parivārāvasāne kammavibhaṅgeyeva 
 vaṇṇayissāma  Evaṃ hi sati paṭhamapārājikavaṇṇanā na bhāriyā 
 bhavissati  Yathāṭhitāya ca pāliyā vaṇṇanā suviññeyyā bhavissati  
 Tāni ca ṭhānāni asuññāni bhavissanti  Tasmā anupadavaṇṇanameva 
 karoma  
      Tatrāti tesu bhikkhakotiādinā nayena vuttesu bhikkhūsu  
 Yvāyaṃ bhikkhūti yo ayaṃ bhikkhu  Samaggena saṅghena  pe  
 Upasampannoti aṭṭhasu upasampadāsu ñatticatuttheneva kammena 
 upasampanno  Ayaṃ imasmiṃ atthe adhippeto bhikkhūti ayaṃ 
  
  
 page     
 Imasmiṃ methunaṃ dhammaṃ paṭisevitvā pārājiko hotīti atthe bhikkhūti 
 adhippeto  Itare pana bhikkhakotiādayo atthuddhāravasena 
 vuttā  Tesu ca bhikkhakotiādayo niruttivasena vuttā  
 Samaññāya bhikkhu paṭiññāya bhikkhūti ime dve abhilāpavasena 
 vuttā  Ehibhikkhūti buddhena upajjhāyena paṭiladdhaupasampadāvasena 
 vuttā  Saraṇagamanabhikkhu anuppannāya kammavācāya upasampannavasena 
 vutto  Bhadrotiādayo guṇavasena vuttāti veditabbā  
      Idāni bhikkhūnanti imaṃ padaṃ visesatthābhāvato avibhajitvāva 
 yaṃ sikkhañca sājīvañca samāpannattā bhikkhūnaṃ sikkhāsājīvasamāpanno 
 hoti taṃ dassento sikkhātiādimāha  Tattha sikkhitabbāti 
 sikkhā  Tissoti gaṇanaparicchedo  Adhisīlasikkhāti adhikaṃ uttamaṃ 
 sīlanti adhisīlaṃ  Adhisīlañca taṃ sikkhitabbato sikkhā cāti 
 adhisīlasikkhā  Esa nayo adhicittaadhipaññāsikkhāsu  
      Katamaṃ panettha sīlaṃ katamaṃ adhisīlaṃ katamaṃ cittaṃ katamaṃ 
 adhicittaṃ katamā paññā katamā adhippaññāti  Vuccate  
 Pañcaṅgadasaṅgasīlantāva sīlameva  Taṃ hi buddhe uppannepi 
 anuppannepi loke pavattati  Uppanne buddhe tasmiṃ sīle buddhāpi 
 sāvakāpi mahājanaṃ samādapenti  Anuppanne buddhe paccekabuddhā 
 ca kammavādino dhammikā samaṇabrāhmaṇā ca cakkavattī ca 
 mahārājā mahābodhisattā ca samādapenti  Sāmampi paṇḍitā 
 samaṇabrāhmaṇā samādiyanti  Te taṃ kusalakammaṃ paripūretvā 
  
  
 page     
 Devesu ca manussesu ca sampattiṃ anubhonti  Pāṭimokkhasaṃvarasīlaṃ 
 pana adhisīlanti vuccati  Taṃ hi suriyo viya pajjotānaṃ sineru viya 
 pabbatānaṃ sabbalokiyasīlānaṃ adhikañceva uttamañca buddhuppāde eva 
 ca pavattati na vinā buddhuppādā  Na hi taṃ paññattiṃ uddharitvā 
 añño satto ṭhapetuṃ sakkoti  Buddhā eva pana sabbaso 
 kāyavacīdvāraajjhācārasotaṃ chinditvā tassa tassa vītikkamassa 
 anucchavikaṃ taṃ sīlasaṃvaraṃ paññāpentīti  Pāṭimokkhasaṃvaratopica 
 maggaphalasampayuttameva sīlaṃ adhisīlaṃ  Taṃ pana idha anadhippetaṃ  Na hi 
 taṃsamāpanno bhikkhu methunaṃ dhammaṃ paṭisevati  Kāmāvacarāni aṭṭha 
 kusalacittāni lokiyaaṭṭhasamāpatticittāni ca ekajjhaṃ katvā cittamevāti 
 veditabbāni  Buddhuppādānuppāde cassa pavatti samādapanaṃ 
 samādānañca sīle vuttanayeneva veditabbaṃ  Vipassanāpādakaṃ 
 aṭṭhasamāpatticittaṃ pana adhicittanti vuccati  Taṃ hi adhisīlaṃ viya 
 sīlānaṃ sabbalokiyacittānaṃ adhikañceva uttamañca buddhuppāde eva 
 ca hoti na vinā buddhuppādā  Tatopi ca maggaphalacittameva 
 adhicittaṃ  Taṃ pana idha anadhippetaṃ  Na hi taṃsamāpanno 
 bhikkhu methunaṃ dhammaṃ paṭisevati  Atthi dinnaṃ atthi 
 yiṭṭhantiādinayappavattaṃ pana kammassakatāñāṇaṃ paññā  Sā hi buddhe 
 uppannepi anuppannepi loke pavattati  Uppanne buddhe tassā 
 paññāya buddhāpi sāvakāpi mahājanaṃ samādapenti  Anuppanne 
 buddhe paccekabuddhā kammavādino ca dhammikā samaṇabrāhmaṇā 
  
  
 page     
 Cakkavattī ca mahārājā mahābodhisattā ca samādapenti  Sāmampi 
 paṇḍitā sattā samādiyanti  Tathā hi aṅkuro dasavassasahassāni 
 mahādānaṃ adāsi  Velāmo vessantaro aññe ca bahū 
 paṇḍitamanussā mahādānāni adaṃsu  Te taṃ kusaladhammaṃ paripūretvā 
 devesu ca manussesu ca sampattiṃ anubhaviṃsu  Tilakkhaṇākāraparicchedakaṃ 
 pana vipassanāñāṇaṃ adhippaññāti vuccati  Sā hi adhisīlaadhicittāni 
 viya sīlacittānaṃ sabbalokiyappaññānaṃ adhikāceva uttamā ca na vinā 
 buddhuppādā loke pavattati  Tatopi ca maggaphalappaññāva 
 adhippaññā  Sā pana idha anadhippetā  Na hi taṃsamāpanno 
 bhikkhu methunaṃ dhammaṃ paṭisevatīti  
      Tatrāti tāsu tīsu sikkhāsu  Yā ayaṃ adhisīlasikkhāti 
 yā ayaṃ pāṭimokkhasīlasaṅkhātā adhisīlasikkhā  Etaṃ sājīvannāmāti 
 etaṃ sabbampi bhagavatā vinaye ṭhapitaṃ sikkhāpadaṃ yasmā ettha 
 nānādesajātigottādibhedabhinnā bhikkhū saha jīvanti ekajīvikā 
 sabhāgajīvikā sabhāgavuttino honti tasmā sājīvanti vuccati  
 Tasmiṃ sikkhatīti taṃ sikkhāpadaṃ cittassa adhikaraṇaṃ katvā 
 yathāsikkhāpadaṃ nukho sikkhāmi na sikkhāmīti cittena olokento 
 sikkhati  Na kevalañcāyametasmiṃ sājīvasaṅkhāte sikkhāpadeyeva sikkhati 
 sikkhāyapi sikkhati  Etaṃ sājīvannāmāti imassa pana anantarassa 
 padassa vasena tasmiṃ sikkhatīti vuttaṃ  Kiñcāpi taṃ evaṃ vuttaṃ 
 athakho evamettha attho daṭṭhabbo tassā ca sikkhāya sikkhaṃ 
  
  
 page     
 Paripūrento sikkhati tasmiñca sikkhāpade avītikkamanto sikkhatīti  
 Tena vuccati sājīvasamāpannoti idampi anantarassa sājīvapadasseva 
 vasena vuttaṃ  Yasmā pana so sikkhampi samāpanno tasmā 
 sikkhāsamāpannotipi atthato veditabbo  Evaṃ hi sati 
 sikkhāsājīvasamāpannoti etassa padassa padabhājanaṃ paripuṇṇaṃ hoti  
      Sikkhaṃ apaccakkhāya dubbalyaṃ anāvikatvāti sikkhañca 
 apaṭikkhipitvā dubbalabhāvañca appakāsetvā  Yasmā dubbalye 
 āvikatepi sikkhā apaccakkhātāva hoti sikkhāya pana paccakkhātāya 
 dubbalyaṃ āvikatameva hoti tasmā dubbalyaṃ anāvikatvāti iminā 
 padena na koci visesattho labbhati  Yathā ca pana dirattatirattaṃ 
 sahaseyyaṃ kappeyyāti vuttena dirattavacanena na koci visesattho 
 labbhati kevalaṃ lokavohāravasena byañjanasiliṭṭhatāya mukhāruḷhatāya 
 etaṃ vuttaṃ evamidampi vohārasukhatāya byañjanasiliṭṭhatāya 
 mukhāruḷhatāya vuttanti veditabbaṃ  Yasmā vā bhagavā sātthaṃ 
 sabyañjanaṃ dhammaṃ deseti tasmā sikkhaṃ apaccakkhāyāti iminā atthaṃ 
 sampādetvā dubbalyaṃ anāvikatvāti iminā byañjanaṃ sampādeti  
 Parivārikapadavirahitaṃ hi ekameva atthapadaṃ vuccamānaṃ parivāravirahito 
 rājā viya vatthālaṅkāravirahito viya ca puriso na sobhati  
 Parivārakena pana atthānulomena sahāyapadena saddhiṃ taṃ sobhati  
 Yasmā vā sikkhāpaccakkhānassa ekaccaṃ dubbalyāvikammaṃ attho hoti 
 tasmā taṃ sandhāya sikkhaṃ apaccakkhāyāti padassa atthaṃ vivaranto 
  
  
 page     
 Dubbalyaṃ anāvikatvāti āha  Tattha siyā yasmā na sabbaṃ 
 dubbalyāvikammaṃ sikkhāpaccakkhānaṃ tasmā dubbalyaṃ anāvikatvāti 
 paṭhamaṃ vatvā tassa atthaniyamanatthaṃ sikkhaṃ apaccakkhāyāti 
 vattabbanti  Tañca na  Kasmā  Atthānukkamābhāvato  
 Sikkhāsājīvasamāpannoti hi vuttattā yaṃ sikkhaṃ samāpanno taṃ 
 apaccakkhāyāti vuccamāne anukkamena attho vutto hoti na 
 aññathā  Tasmā idameva paṭhamaṃ vuttanti  Apica anupaṭipāṭiyāpi 
 ettha attho veditabbo  Kathaṃ  Sikkhāsājīvasamāpannoti ettha 
 yaṃ sikkhaṃ samāpanno taṃ apaccakkhāya yañca sājīvasamāpanno 
 tattha dubbalyaṃ anāvikatvāti  
      Idāni sikkhāpaccakkhānadubbalyāvikammānaṃ visesāvisesaṃ 
 sikkhāpaccakkhānalakkhaṇañca dassento atthi bhikkhavetiādimāha  Tattha 
 atthi bhikkhavetiādīni dve mātikāpadāni  Tāni vibhajanto 
 kathañca bhikkhavetiādimāha  Tatrāyaṃ anuttānapadavaṇṇanā  
 Kathanti kenākārena  Dubbalyāvikammañcāti dubbalyassa 
 āvikammañca  Idhāti imasmiṃ sāsane  Ukkaṇṭhitoti 
 anabhiratiyā imasmiṃ sāsane kicchajīvikappatto  Athavā ajja 
 yāmi sve yāmi ito yāmi ettha yāmīti uddhaṃ kaṇṭhaṃ katvā 
 viharamāno vikkhitto anekaggoti vuttaṃ hoti  Anabhiratoti 
 sāsane abhirativirahito  Sāmaññā cavitukāmoti samaṇabhāvato 
 apagantukāmo  Bhikkhubhāvanti bhikkhubhāvena  Karaṇatthe 
  
  
 page     
 Upayogavacanaṃ  Kaṇṭhe ālaggena aṭṭiyeyyātiādīsu pana yathālakkhaṇaṃ 
 karaṇavacaneneva vuttaṃ  Aṭṭiyamānoti aṭṭaṃ pīḷitaṃ dukkhitaṃ viya 
 attānaṃ ācaramāno  Tena vā bhikkhubhāvena aṭṭiyamāno 
 pīḷiyamānoti attho  Harāyamānoti lajjamāno  Jigucchamānoti 
 asuciṃ viya taṃ jigucchanto  Gihibhāvaṃ paṭṭhayamānotiādīni 
 uttānatthāniyeva  Yannūnāhaṃ buddhaṃ paccakkheyyanti ettha 
 yannūnāti parivitakkadassane nipāto  Idaṃ vuttaṃ hoti sacāhaṃ 
 buddhaṃ paccakkheyyaṃ sādhu vata me siyāti  Vadati viññāpetīti 
 imamatthaṃ etehi vā aññehi vā byañjanehi vacībhedaṃ katvā 
 vadaticeva yassa ca vadati taṃ viññāpeti jānāpeti  Evampīti 
 upari atthaṃ sampiṇḍanattho pikāro  Evampi dubbalyāvikammañceva 
 hoti sikkhā ca apaccakkhātā aññathāpi  Idāni taṃ aññathāpi 
 dubbalyāvikammaṃ sikkhāya ca apaccakkhānaṃ dassento athavā 
 panātiādimāha  Taṃ sabbaṃ atthato uttānameva  Padato panettha 
 ādito paṭṭhāya buddhaṃ paccakkheyyaṃ dhammaṃ saṅghaṃ sikkhaṃ vinayaṃ 
 pāṭimokkhaṃ uddesaṃ upajjhāyaṃ ācariyaṃ saddhivihārikaṃ antevāsikaṃ 
 samānūpajjhāyakaṃ samānācariyakaṃ sabrahmacāriṃ paccakkheyyanti imāni 
 cuddasa padāni paccakkhānākārena vuttāni  Gihī assantiādīnaṃ gihī 
 upāsako ārāmiko sāmaṇero titthiyo titthiyasāvako assamaṇo 
 asakyaputtiyo assanti imāni aṭṭha padāni assanti iminā 
 bhāvavikappākārena vuttāni  Evaṃ yannanāhanti iminā paṭisaṃyuttāni 
  
  
 page     
 Dvāvīsati padāni  {  } Yathā ca etāni evaṃ yadi panāhaṃ athāhaṃ 
 handāhaṃ hoti meti imesu ekamekena paṭisaṃyuttāni dvāvīsatīti 
 sabbāneva satañca dasa padāni honti  {  } Tato paraṃ 
 saritabbavatthudassananayena pavattāni mātaraṃ sarāmītiādīni sattarasa padāni  
 Tattha khettanti sālikhettādi  Vatthunti tiṇapaṇṇasākaphalāphala 
 samuṭṭhānaṭṭhānaṃ  Sippanti kumbhakārapesakārasippādikaṃ  {  } Tato 
 paraṃ sakiñcanasapalibodhabhāvadassanavasena pavattāni mātā me atthi 
 sā mayā posetabbātiādīni nava padāni  {  } Tato paraṃ 
 sanissayasappatiṭṭhabhāvadassanavasena pavattāni mātā me atthi sā maṃ 
 posessatītiādīni soḷasa padāni  {  } Tato paraṃ ekabhattaekaseyya 
 brahmacariyānaṃ dukkarabhāvadassanena pavattāni dukkarantiādīni aṭṭha 
 padāni  Tattha dukkaranti ekabhattādīnaṃ karaṇe dukkarataṃ dasseti  
 Na sukaranti sukarabhāvaṃ paṭikkhipati  Evaṃ duccaraṃ na sucaranti 
 ettha  Na ussahāmīti tattha ussāhābhāvaṃ asakkuṇeyyataṃ 
 dasseti  Na visahāmīti asayhataṃ dasseti  Na ramāmīti ratiyā 
 abhāvaṃ dasseti  Nābhiramāmīti abhiratiyā abhāvaṃ dasseti  Evaṃ 
 imāni ca paññāsa purimāni ca dasuttarasatanti saṭṭhisataṃ padāni 
 dubbalyāvikammavāre vuttānīti veditabbāni  {  } Sikkhāpaccakkhānavārepi 
 kathañca bhikkhavetiādi sabbaṃ atthato uttānameva  Padato 
 panetthāpi buddhaṃ paccakkhāmi dhammaṃ saṅghaṃ sikkhaṃ vinayaṃ pāṭimokkhaṃ 
 uddesaṃ upajjhāyaṃ ācariyaṃ saddhivihārikaṃ antevāsikaṃ samānūpajjhāyakaṃ 
  
  
 page     
 Samānācariyakaṃ sabrahmacāriṃ paccakkhāmīti imāni cuddasa padāni 
 sikkhāpaccakkhānavacanasambandhena pavattāni  Sabbapadesu ca vadati 
 viññāpetīti vacanassa ayamattho  Vacībhedaṃ katvā vadati yassa ca 
 vadati taṃ teneva vacībhedena ayaṃ sāsanaṃ jahitukāmo sāsanato 
 muñcitukāmo bhikkhubhāvaṃ jahitukāmo imaṃ vākyabhedaṃ karotīti 
 viññāpeti sāveti jānāpeti  Sace panāyaṃ buddhaṃ paccakkhāmīti 
 vattukāmo padapaccābhaṭṭhaṃ katvā paccakkhāmi buddhanti vā vadeyya 
 milakkhabhāsāsu vā aññatarabhāsāya tamatthaṃ vadeyya buddhaṃ 
 paccakkhāmīti vattukāmo uppaṭipāṭiyā dhammaṃ paccakkhāmīti vā 
 sabrahmacāriṃ paccakkhāmīti vā vadeyya seyyathāpi 
 uttarimanussadhammavibhaṅge paṭhamaṃ jhānaṃ samāpajjāmīti vattukāmo dutiyaṃ 
 jhānanti vadati sace yassa vadati so ayaṃ bhikkhubhāvaṃ jahitukāmo etamatthaṃ 
 vadatīti ettakamattampi jānāti viruddhannāma natthi khettameva 
 otiṇṇaṃ paccakkhātā hoti sikkhā  Sakkattā vā brahmattā 
 vā cutasatto viya cutova hoti sāsanā  Sace pana buddhaṃ 
 paccakkhinti vā buddhaṃ paccakkhissāmīti vā buddhaṃ paccakkheyyanti 
 vā atītānāgataparikappavacanehi vadati dūtaṃ vā pahiṇati sāsanaṃ 
 peseti akkharaṃ vā chindati hatthamuddhāya vā tamatthaṃ āroceti 
 apaccakkhātā hoti sikkhā  Uttarimanussadhammārocanaṃ pana 
 hatthamuddhāyapi sīsaṃ eti  Sikkhāpaccakkhānaṃ manussajātiyasattassa 
 santike cittasampayuttaṃ vacībhedaṃ karontasseva sīsaṃ eti  Vacībhedaṃ 
  
  
 page     
 Katvā viññāpentopica yadi ayameva jānātūti ekaṃ niyametvā 
 āroceti tañca soyeva jānāti paccakkhātā hoti sikkhā  
 Atha so na jānāti añño samīpe ṭhito jānāti apaccakkhātā 
 hoti sikkhā  Atha dvinnaṃ ṭhitaṭṭhāne dvinnampi niyametvā 
 etesaṃ ārocemīti vadati tesu ekasmiṃ jānantepi dvīsu jānantesupi 
 paccakkhātā hoti sikkhā  Evaṃ sambahulesupi veditabbaṃ  Sace 
 pana anabhiratiyā pīḷito sabhāge bhikkhū parisaṅkamāno yokoci 
 jānātūti uccāsaddaṃ karonto buddhaṃ paccakkhāmīti vadati tañce 
 avidūre ṭhito vanakammiko vā añño vā samayaññū puriso sutvā 
 ukkaṇṭhito ayaṃ samaṇo gihibhāvaṃ paṭṭheti sāsanato cutoti jānāti 
 paccakkhātāva hoti sikkhā  Taṃkhaṇaññeva pana apubbaṃ acarimaṃ 
 dujjānaṃ  Sace āvajjanasamayena jānāti yathā pakatiyā loke 
 manussā vacanaṃ sutvā jānanti paccakkhātā hoti sikkhā  Atha 
 aparabhāge kiṃ iminā vuttanti kaṅkhanto cirena jānāti apaccakkhātā 
 hoti sikkhā  Idaṃ hi sikkhāpaccakkhānañca upari 
 abhūtārocanaduṭṭhullavācaattakāmaduṭṭhadosabhūtārocanasikkhāpadāni ca 
 ekaparicchedāni āvajjanasamayena ñāteeva sīsaṃ enti  Kiṃ ayaṃ 
 bhaṇatīti kaṅkhatā cirena ñāte sīsaṃ na enti  Yathā cāyaṃ buddhaṃ 
 paccakkhāmīti pade vinicchayo vutto evaṃ sabbapadesu veditabbo  
 Yasmā ca yadā sikkhā paccakkhātā hoti tadā yannūnāhaṃ buddhaṃ 
 paccakkheyyantiādīni avadatāpi dubbalyaṃ āvikataṃ hoti tasmā 
  
  
 page     
 Sabbesampi padānaṃ avasāne vuttaṃ evampi bhikkhave dubbalyāvikammañceva 
 hoti sikkhā ca paccakkhātāti  Tato paraṃ gihīti maṃ dhārehīti 
 ettha sace gihī bhavissāmīti vā gihī homīti vā gihī jātomhīti 
 vā gihimhīti vā vadati apaccakkhātā hoti sikkhā  Sace pana 
 ajja paṭṭhāya gihīti maṃ dhārehīti vā jānāhīti vā sañjānāhīti 
 vā manasikarohīti vā vadati ariyakena vā vadati milakkhakena 
 vā evametasmiṃ atthe vutte yassa vadati sace so jānāti 
 paccakkhātā hoti sikkhā  Esa nayo sesesupi upāsakotiādīsu 
 sattasu padesu  Evaṃ imāni ca aṭṭha purimāni ca 
 cuddasāti dvāvīsati padāni honti  {  } Ito paraṃ purimāneva cuddasa 
 padāni alamme kinnume na mamattho sumuttāhanti imehi catūhi 
 yojetvā vuttāni chappaññāsa honti  Tattha alanti hotu 
 pariyattanti attho  Kinnumeti kiṃ mayhaṃ kiccaṃ kiṃ karaṇīyaṃ kiṃ 
 sādhetabbanti attho  Na mamatthoti natthi mama attho  
 Sumuttāhanti sumutto ahaṃ  Sesamettha vuttanayameva  Evaṃ 
 imāni ca chappaññāsa purimāni ca dvāvīsatīti aṭṭhasattati padāni 
 sarūpeneva vuttāni  {  } Yasmā pana tesaṃ vevacanehipi sikkhāpaccakkhānaṃ 
 hoti tasmā yāni vāpanaññānipītiādimāha  Tattha yāni 
 vāpanaññānipīti pāliyaṃ buddhantiādīni āgatapadāni ṭhapetvā 
 yāni aññāni atthi  Buddhavevacanāni   vāti buddhassa vā 
 pariyāyanāmāni  pe  Asakkhaputtiyassa vā  Tattha vaṇṇapaṭṭhāne āgataṃ 
  Footnote     vividhaṃ ekasmiṃyeva atthe vacanaṃ vivacanameva vevacananti yojanāviggaho  
  
  
 page     
 Nāmasahassaṃ upāligāthāsu nāmasataṃ aññāni ca guṇato labbhamānāni 
 nāmāni buddhavevacanānīti veditabbāni  Sabbānipi dhammassa nāmāni 
 dhammavevacanānīti veditabbāni  Esa nayo sabbattha  Ayaṃ 
 panettha yojanā  Buddhaṃ paccakkhāmīti na vevacanena paccakkhānaṃ 
 yathāruttameva  Sammāsambuddhaṃ paccakkhāmi anantabuddhiṃ anomabuddhiṃ 
 bodhippaññāṇaṃ dhīraṃ vigatamohaṃ pabhinnakhīlaṃ vijitavijayaṃ paccakkhāmītievamādi 
 buddhavevacanena sikkhāpaccakkhānaṃ  Dhammaṃ paccakkhāmīti na 
 vevacanena paccakkhānaṃ yathāruttameva  Svākkhātaṃ dhammaṃ paccakkhāmi 
 sandiṭṭhikaṃ akālikaṃ ehipassikaṃ opanayikaṃ paccattaṃ veditabbaṃ viññūhi 
 dhammaṃ paccakkhāmi asaṅkhataṃ dhammaṃ paccakkhāmi virāgaṃ nirodhaṃ amataṃ 
 dhammaṃ paccakkhāmi dīghanikāyaṃ paccakkhāmi brahmajālaṃ majjhimanikāyaṃ 
 mūlapariyāyaṃ saṃyuttanikāyaṃ aṅguttaranikāyaṃ jātakanikāyaṃ abhidhammaṃ 
 kusalaṃ dhammaṃ akusalaṃ dhammaṃ abyākataṃ dhammaṃ satipaṭṭhānaṃ sammappadhānaṃ 
 iddhipādaṃ indriyaṃ balaṃ bojjhaṅgaṃ maggaṃ phalaṃ nibbānaṃ paccakkhāmi 
 caturāsītidhammakkhandhasahassesu ekadhammakkhandhassāpi nāmaṃ 
 dhammavevacanameva  Evaṃ dhammavevacanena sikkhāpaccakkhānaṃ hoti  Saṅghaṃ 
 paccakkhāmīti na vevacanena paccakkhānaṃ  Supaṭipannaṃ saṅghaṃ paccakkhāmi 
 ujupaṭipannaṃ ñāyapaṭipannaṃ sāmīcipaṭipannaṃ saṅghaṃ catuppurisayugaṃ saṅghaṃ 
 aṭṭhapurisapuggalaṃ saṅghaṃ āhuneyyaṃ pāhuneyyaṃ dakkhiṇeyyaṃ añjalikaraṇīyaṃ 
 anuttaraṃ puññakkhettaṃ saṅghaṃ paccakkhāmīti evaṃ saṅghavevacanena 
 sikkhāpaccakkhānaṃ hoti  Sikkhaṃ paccakkhāmīti na vevacanena 
  
  
 page     
 Paccakkhānaṃ  Bhikkhusikkhaṃ paccakkhāmi bhikkhunīsikkhaṃ adhisīlasikkhaṃ 
 adhicittasikkhaṃ adhipaññāsikkhaṃ paccakkhāmīti evaṃ sikkhāvevacanena 
 sikkhāpaccakkhānaṃ hoti  Vinayaṃ paccakkhāmīti na vevacanena 
 paccakkhānaṃ  Bhikkhuvinayaṃ paccakkhāmi bhikkhunīvinayaṃ paṭhamaṃ pārājikaṃ 
 dutiyaṃ tatiyaṃ catutthaṃ pārājikaṃ saṅghādisesaṃ thullaccayaṃ pācittiyaṃ 
 pāṭidesanīyaṃ dukkaṭaṃ dubbhāsitaṃ paccakkhāmītievamādi vinayavevacanena 
 sikkhāpaccakkhānaṃ hoti  Pāṭimokkhaṃ paccakkhāmīti na vevacanena 
 paccakkhānaṃ  Bhikkhupāṭimokkhaṃ paccakkhāmi bhikkhunīpāṭimokkhaṃ 
 paccakkhāmīti evaṃ pāṭimokkhavevacanena sikkhāpaccakkhānaṃ hoti  
 Uddesaṃ paccakkhāmīti na vevacanena paccakkhānaṃ  Bhikkhupāṭimokkhuddesaṃ 
 paṭhamaṃ pāṭimokkhuddesaṃ dutiyaṃ tatiyaṃ catutthaṃ pañcamaṃ pāṭimokkhuddesaṃ 
 sammāsambuddhuddesaṃ anantabuddhiuddesaṃ anomabuddhiuddesaṃ 
 bodhippaññāṇuddesaṃ dhīruddesaṃ vigatamohuddesaṃ pabhinnakhīluddesaṃ 
 vijitavijayuddesaṃ paccakkhāmītievamādi uddesavevacanena sikkhāpaccakkhānaṃ 
 hoti  Upajjhāyaṃ paccakkhāmīti na vevacanena paccakkhānaṃ  Yo maṃ 
 pabbājesi yo maṃ upasampādesi yassa mūlenāhaṃ pabbajito yassa 
 mūlenāhaṃ upasampanno yassa mūlikā mayhaṃ pabbajjā yassa mūlikā 
 mayhaṃ upasampadā tāhaṃ paccakkhāmīti evaṃ upajjhāyavevacanena 
 sikkhāpaccakkhānaṃ hoti  Ācariyaṃ paccakkhāmīti na vevacanena 
 paccakkhānaṃ  Yo maṃ pabbājesi yo maṃ anussāvesi yāhaṃ 
 nissāya vasāmi yāhaṃ uddisāpemi yāhaṃ paripucchāmi yo me 
  
  
 page     
 Uddisati yo maṃ paripucchāpeti tāhaṃ paccakkhāmīti evaṃ 
 ācariyavevacanena sikkhāpaccakkhānaṃ hoti  Saddhivihārikaṃ paccakkhāmīti 
 na vevacanena paccakkhānaṃ  Yāhaṃ pabbājesiṃ yāhaṃ upasampādesiṃ 
 mayhaṃ mūlena yo pabbajito mayhaṃ mūlena yo upasampanno 
 mayhaṃ mūlikā yassa pabbajjā mayhaṃ mūlikā yassa upasampadā 
 tāhaṃ paccakkhāmīti evaṃ saddhivihārikavevacanena sikkhāpaccakkhānaṃ 
 hoti  Antevāsikaṃ paccakkhāmīti na vevacanena paccakkhānaṃ  
 Yāhaṃ pabbājesiṃ yāhaṃ anussāvesiṃ yo maṃ nissāya vasati 
 yo maṃ uddisāpeti yo maṃ paripucchati yassāhaṃ uddisāmi 
 yāhaṃ paripucchāpemi taṃ paccakkhāmīti evaṃ antevāsikavevacanena 
 sikkhāpaccakkhānaṃ hoti  Samānūpajjhāyakaṃ paccakkhāmīti na vevacanena 
 paccakkhānaṃ  Mayhaṃ upajjhāyo yaṃ pabbājesi yaṃ upasampādesi 
 yo tassa mūle   pabbajito yo tassa mūle   upasampanno yassa 
 taṃmūlikā pabbajjā yassa taṃmūlikā upasampadā taṃ paccakkhāmīti 
 evaṃ samānūpajjhāyakavevacanena sikkhāpaccakkhānaṃ hoti  Samānācariyakaṃ 
 paccakkhāmīti na vevacanena paccakkhānaṃ  Mayhaṃ ācariyo yaṃ pabbājesi 
 yaṃ anussāvesi yo taṃ nissāya vasati yo taṃ uddisāpeti 
 paripucchati yassa me ācariyo uddisati yaṃ  paripucchāpeti taṃ 
 paccakkhāmīti evaṃ samānācariyakavevacanena sikkhāpaccakkhānaṃ hoti  
 Sabrahmacāriṃ paccakkhāmīti na vevacanena paccakkhānaṃ  Yenāhaṃ 
  Footnote     heṭṭhā karaṇavacanaṃ kataṃ  
  
  
 page     
 Saddhiṃ adhisīlaṃ sikkhāmi adhicittaṃ adhipaññaṃ sikkhāmi taṃ paccakkhāmīti 
 evaṃ sabrahmacārivevacanena sikkhāpaccakkhānaṃ hoti  Gihīti maṃ 
 dhārehīti na vevacanena paccakkhānaṃ  Āgārikoti maṃ dhārehi 
 kasako vāṇijo gorakkho ogallako molibaddho kāmaguṇikoti maṃ 
 dhārehīti evaṃ gihivevacanena sikkhāpaccakkhānaṃ hoti  Upāsakoti 
 maṃ dhārehīti na vevacanena paccakkhānaṃ  Dvevāciko upāsakoti 
 maṃ dhārehi tevāciko buddhaṃ saraṇagamaniko dhammaṃ saṅghaṃ saraṇagamaniko 
 pañcasikkhāpadiko dassikkhāpadiko upāsakoti maṃ dhārehīti evaṃ 
 upāsakavevacanena sikkhāpaccakkhānaṃ hoti  Ārāmikoti maṃ dhārehīti 
 na vevacanena paccakkhānaṃ  Kappiyakārakoti maṃ dhārehi veyyāvaccakaro 
 apaharitakārako yāgubhājako phalabhājako khajjakabhājakoti maṃ dhārehīti 
 evaṃ ārāmikavevacanena sikkhāpaccakkhānaṃ hoti  Sāmaṇeroti maṃ 
 dhārehīti na vevacanena paccakkhānaṃ  Kumārakoti maṃ dhārehi 
 ceṭako   peṭako moṇigallo samaṇuddesoti maṃ dhārehīti evaṃ 
 sāmaṇeravevacanena sikkhāpaccakkhānaṃ hoti  Titthiyoti maṃ dhārehīti 
 na vevacanena paccakkhānaṃ  Niggaṇṭhoti maṃ dhārehīti ājīvako 
 tāpaso paribbājako paṇḍaraṅgoti maṃ dhārehīti evaṃ titthiyavevacanena 
 sikkhāpaccakkhānaṃ hoti   Titthiyasāvakoti maṃ dhārehīti na vevacanena 
 paccakkhānaṃ  Niggaṇṭhasāvakoti maṃ dhārehi ājīvakatāpasa 
 paribbājakapaṇḍaraṅgasāvakoti maṃ dhārehīti evaṃ titthiyasāvakavevacanena 
  Footnote     sabbattha celakoti likhiyati  
  
  
 page     
 Sikkhāpaccakkhānaṃ hoti  Assamaṇoti maṃ dhārehīti na vevacanena 
 paccakkhānaṃ  Dussīloti maṃ dhārehi pāpadhammo asucisaṅkassarasamācāro 
 paṭicchannakammanto assamaṇo samaṇapaṭiñño abrahmacārī 
 brahmacāripaṭiñño antopūti avassuto kasambujāto koṇḍoti maṃ 
 dhārehīti evaṃ assamaṇavevacanena sikkhāpaccakkhānaṃ hoti  
 Asakyaputtiyoti maṃ dhārehīti na vevacanena paccakkhānaṃ  Na 
 sammāsambuddhaputtoti maṃ dhārehi na anantabuddhiputto na 
 anomabuddhiputto na bodhippaññāṇaputto na dhīraputto na vigatamohaputto na 
 pabhinnakhīlaputto na vijitavijayaputtoti maṃ dhārehīti evamādi 
 asakyaputtiyavevacanena sikkhāpaccakkhānaṃ hoti  Tehi ākārehi tehi 
 liṅgehi tehi nimittehīti tehi buddhavevacanāni vātiādinā nayena 
 vuttehi buddhādīnaṃ vevacanehi  Vevacanāni hi sikkhāpaccakkhānassa 
 kāraṇattā ākārāti buddhādīnaṃ saṇṭhānadīpanattā sikkhāpaccakkhānasaṇṭhānattā 
 eva vā liṅgānīti sikkhāpaccakkhānassa sañjānanahetuto 
 manussānaṃ tilakādīni viya nimittānīti vuccanti  Evaṃ kho bhikkhaveti 
 itoparaṃ aññassa sikkhāpaccakkhānakāraṇassa abhāvato niyamento 
 āha  Ayaṃ hettha attho evameva dubbalyāvikammañceva hoti 
 sikkhāpaccakkhānañca na ito paraṃ kāraṇamatthīti  {  } Evaṃ 
 sikkhāpaccakkhānalakkhaṇaṃ dassetvā apaccakkhāne asammohatthaṃ tasseva ca 
 sikkhāpaccakkhānalakkhaṇassa puggalādivasena vipattidassanatthaṃ kathañca 
 bhikkhave apaccakkhātātiādimāha  Tattha yehi ākārehītiādi 
  
  
 page     
 Vuttanayameva  Ummattakoti yakkhummattako vā pittummattako 
 vā yokoci viparītasañño  So sace paccakkhāti apaccakkhātā 
 hoti sikkhā  Ummattakassāti tādisasseva ummattakassa  
 Tādisassa hi santike sace pakatatto sikkhaṃ paccakkhāti ummattako 
 na jānāti apaccakkhātā hoti sikkhā  Khittacittoti yakkhummattako 
 vuccati  Purimapade pana ummattakasāmaññena vuttaṃ yakkhummattako 
 vā pittummattako vāti  Ubhinnampi viseso anāpattivāre 
 āvibhavissati  Evaṃ khittacitto paccakkhāti apaccakkhātāva 
 hoti  Tassa santike paccakkhātāpi tamhi ajānante apaccakkhātā 
 hoti  Vedanaṭṭoti balavatiyā dukkhavedanāya phuṭṭho mucchāpareto  
 Tena vippalapantena paccakkhātāpi apaccakkhātā hoti  Tassa 
 santike paccakkhātāpi tamhi ajānante apaccakkhātā hoti  
 Devatāya santiketi bhummadevataṃ ādiṃ katvā yāva akaniṭṭhadevatāya 
 santike paccakkhātā apaccakkhātā hoti  Tiracchānagatassāti 
 nāgamāṇavakassa vā supaṇṇamāṇavakassa vā kinnarahatthimakkaṭādīnaṃ 
 vā yassa kassaci santike paccakkhātā apaccakkhātāva hoti  
 Tatra utmattakādīnaṃ santike ajānanabhāvena apaccakkhātāva  
 Devatāya santike atikhippaṃ jānanabhāvena  Devatā nāma mahāpaññā 
 tihetukapaṭisandhikā atikhippaṃ jānanti  Cittayca nāmetaṃ lahuparivattaṃ 
 tasmā cittalahukassa puggalassa cittavaseneva mā atikhippaṃ vināso 
 ahosīti devatāya santike sikkhāpaccakkhānaṃ paṭikkhipi  Manussesu 
  
  
 page     
 Pana niyamo natthi yassa kassaci sabhāgassa vā visabhāgassa vā 
 gahaṭṭhassa vā pabbajitassa vā viññussa santike paccakkhātā 
 paccakkhātāva hoti  Sace pana so na jānāti apaccakkhātāva 
 hoti  Etamatthaṃ dassento ariyakenātiādimāha  Tattha ariyakannāma 
 ariyavohāro magadhabhāsā  Milakkhakaṃ nāma yokoci anariyako 
 andhadamiḷādi  So ce na paṭivijānātīti bhāsantare vā anabhiññatāya 
 buddhasamaye vā akovidatāya imannāma atthaṃ esa bhaṇatīti na 
 paṭivijānāti  Davāyāti sahasā aññaṃ bhaṇitukāmo sahasā buddhaṃ 
 paccakkhāmīti bhaṇati  Ravāyāti ravābhaññena  Aññaṃ bhaṇissāmīti 
 aññaṃ bhaṇanto purimena ko visesoti ce  Purimaṃ paṇḍitassāpi 
 sahasāvasena aññaṃ bhaṇanaṃ  Idaṃ pana mandattā momuhattā 
 pakkhalantassa aññaṃ bhaṇissāmīti aññaṃ bhaṇanaṃ  Assāvetukāmo 
 sāvetīti imassa sikkhāpadassa pāliṃ vāceti paripucchati uggaṇhāti 
 sajjhāyaṃ karoti vaṇṇeti ayaṃ vuccati assāvetukāmo sāvetīti  
 Sāvetukāmo na sāvetīti dubbalabhāvaṃ āvikatvā sikkhaṃ paccakkhanto 
 vacībhedaṃ na karoti ayaṃ vuccati sāvetukāmo na sāvetīti  
 Aviññussa sāvetīti mahallakassa vā potthakarūpasadisassa garumedhassa 
 vā samaye akovidassa gāmadārakānaṃ vā aviññutaṃ pattānaṃ 
 sāveti  Viññussa na sāvetīti paṇḍitassa ñātuṃ samatthassa na 
 sāveti  Sabbaso vā panāti buddhaṃ paccakkhāmītiādīsu yena 
 pariyāyena sikkhā paccakkhātā hoti tato ekampi vacībhedaṃ 
  
  
 page     
 Katvā na sāveti  Evaṃ khoti apaccakkhānalakkhaṇaṃ niyameti  
 Ayaṃ hi ettha attho evameva sikkhā apaccakkhātā hoti 
 na aññena kāraṇenāti  
      {๕๕} Idāni methunaṃ dhammaṃ paṭiseveyyātiādīnaṃ atthadassanatthaṃ 
 methunadhammo nāmātiādimāha  Tattha methunadhammo nāmāti idaṃ 
 niddisitabbassa methunadhammassa uddesapadaṃ  Asaddhammoti asataṃ 
 nīcajanānaṃ dhammo  Gāmadhammoti gāmavāsīnaṃ sevanadhammo  
 Vasaladhammoti vasalānaṃ dhammo  Kilesavassanato vā sayameva 
 vasalo dhammoti vasaladhammo  Duṭṭhullanti duṭṭhañca kilesehi 
 duṭṭhattā thullañca anipuṇabhāvatoti duṭṭhullaṃ  Ito paṭṭhāya ca 
 tīsu padesu yo soti idaṃ parivattetvā yantanti katvā 
 yojetabbaṃ yantaṃ duṭṭhullaṃ yantaṃ odakantikaṃ yantaṃ rahassanti  
 Ettha ca yasmā tassa kammassa parivārabhūtaṃ dassanampi gahaṇampi 
 āmasanampi phusanampi ghaṭṭanampi duṭṭhullaṃ tasmāpi taṃ kammaṃ 
 duṭṭhullaṃ yantaṃ duṭṭhullaṃ so methunadhammo udakaṃ assa ante 
 suddhatthaṃ ādiyatīti udakantaṃ udakantameva odakantikaṃ yantaṃ 
 odakantikaṃ so methunadhammo raho paṭicchanne okāse 
 kattabbatāya rahassaṃ yantaṃ rahassaṃ so methunadhammoti evaṃ 
 yojanā veditabbā  Dvayena dvayena samāpajjitabbato 
 dvayadvayasamāpatti    Tattha yojanā yā sā dvayadvayasamāpatti 
 so methunadhammo nāmāti  Idha pana taṃ sabbaṃ ekajjhaṃ nigamento 
  Footnote     dvayanadvayasamāpattītipi likhiyati  visuddhimaggaṭīkāyaṃ dvayadvayasamāpattinti 
  dvīhi dvīhi samāpajjitabbaṃ methunanti vuttaṃ  manorathapūraṇīyampi 
  dvayadvayasamāpattinti dvīhi dvīhi samāpajjitabbabhāvanti vuttaṃ  
  
  
 page     
 Āha eso methunadhammo nāmāti  Kiṃkāraṇā vuccati 
 methunadhammoti  Ubhinnaṃ rattānaṃ sārattānaṃ avastutānaṃ pariyuṭṭhitānaṃ 
 ubhinnaṃ sadisānaṃ dhammoti taṃkāraṇā vuccati methunadhammoti  
 Paṭisevati nāmāti idaṃ paṭiseveyyāti ettha yenākārena 
 paṭiseveyyāti vuccati tassākārassa dassanatthaṃ mātikāpadaṃ  
 Yo nimittena nimittantiādīsu yo bhikkhu itthiyā nimittena 
 attano nimittaṃ itthiyā aṅgajātena attano aṅgajātaṃ sabbantimena 
 pamāṇena ekatilabījamattampi vātena asamphuṭṭhe allokāse paveseti 
 eso paṭisevati nāma  Ettakena sīlabhedaṃ pāpuṇāti pārājiko 
 hoti  Ettha ca itthīnimitte cattāri passāni vemajjhañcāti 
 pañcaṭṭhānāni labbhanti  Purisanimitte cattāri passāni majjhaṃ 
 uparīti cha  Tasmā itthīnimitte heṭṭhā pavesentopi pārājiko 
 hoti uparito pavesentopi ubhohi passehi pavesentopi cattāri 
 ṭhānāni muñcitvā majjhena pavesentopi pārājiko hoti  
 Purisanimittaṃ pana heṭṭhābhāgena chupantaṃ pavesentopi pārājiko 
 hoti uparibhāgena chupantaṃ pavesentopi ubhohi passehi chupantaṃ 
 pavesentopi majjheneva chupantaṃ pavesentopi sammiñjitaaṅgulī viya 
 majjhimapabbapiṭṭhiyā saṅkopetvā uparibhāgena chupantaṃ pavesentopi 
 pārājiko hoti  Tattha tulādaṇḍasadisaṃ pavesentassāpi cattāri 
 passāni majjhañcāti pañcaṭṭhānāni  Saṅkopetvā pavesentassāpi 
 cattāri passāni uparibhāgamajjhañcāti pañcaṭṭhānāni  Evaṃ 
  
  
 page     
 Sabbānipi purisanimitte dasaṭṭhānāni honti  Nimitte jātaṃ 
 anaṭṭhakāyappasādaṃ cammakhīlaṃ vā piḷakaṃ vā paveseti āpatti 
 pārājikassa  Naṭṭhakāyappasādaṃ matacammaṃ vā sukkhapiḷakaṃ vā 
 paveseti āpatti dukkaṭassa  Methunassādena lomaṃ vā 
 aṅgulīaṅguṭṭhabījāni vā pavesentassāpi dukkaṭameva  Ayañca methunakathā 
 nāma yasmā duṭṭhullā kathā asabbhikathā tasmā etaṃ vā aññaṃ 
 vā vinaye īdisaṃ ṭhānaṃ kathentena paṭikūlamanasikārañca samaṇasaññañca 
 hirottappañca paccupaṭṭhapetvā sammāsambuddhe gāravaṃ uppādetvā 
 asamakaruṇassa lokanāthassa karuṇāguṇaṃ āvajjitvā kathetabbaṃ  
 So hi nāma bhagavā sabbaso kāmehi vinivattamānasopi sattānudayāya 
 lokānukampāya sattesu kāruññataṃ paṭicca sikkhāpadappaññāpanatthāya 
 īdisaṃ kathaṃ kathesi aho satthu karuṇāguṇoti evaṃ lokanāthassa 
 karuṇāguṇaṃ āvajjitvā kathetabbaṃ  Apica yadi bhagavā sabbākārena 
 īdisaṃ kathaṃ na katheyya ko jāneyya ettakesu ṭhānesu pārājikaṃ 
 ettakesu thullaccayaṃ ettakesu dukkaṭanti  Tasmā suṇantenapi 
 kathentenapi vījanakena mukhaṃ apidhāya dantavidaṃsakaṃ hasamānena na 
 nisīditabbaṃ  Sammāsambuddhenāpi īdisaṃ kathitanti paccavekkhitvā 
 tabbhītena hirottappasampannena satthupaṭibhāgena hutvā kathetabbanti  
                  Mūlappaññattisikkhāpadaṃ niṭṭhitaṃ  
      Anuppaññattivāre antamasoti sabbantimena paricchedena  
 Tiracchānagatāyapīti paṭisandhivasena tiracchānesu gatāya  Pageva 
  
  
 page     
 Manussitthiyāti paṭhamataraṃ manussajātikāya itthiyā  Pārājikabhūtāeva 
 cettha tiracchānagatitthī tiracchānagatāti gahetabbā na sabbā  
 Tatrāyaṃ paricchedo 
         apādānaṃ ahimacchā        dipadānañca kukkuṭī 
         catuppadānaṃ majjārī        vatthu pārājikassimāti  
 Tattha ahiggahaṇena sabbāpi ajagaragonasādibhedā dīghajāti saṅgahitā  
 Tasmā dīghajātīsu yattha tiṇṇaṃ maggānaṃ aññatarasmiṃ sakkā 
 tilaphalamattaṃ pavesetuṃ sā pārājikavatthu avasesā dukkaṭavatthūti 
 veditabbā  Macchaggahaṇena sabbāpi macchakacchapamaṇḍūkādibhedā 
 udakajāti saṅgahitā  Tatrāpi dīghajātiyaṃ vuttanayeneva 
 pārājikavatthuca dukkaṭavatthuca veditabbaṃ  Ayaṃ pana viseso 
 kharakamukhamaṇḍūkā nāma honti tesaṃ mukhasaṇṭhānaṃ mahantaṃ chiddaṃ appakaṃ 
 tattha pavesanaṃ nappahoti mukhasaṇṭhānaṃ pana vaṇasaṅkhepaṃ gacchati 
 tasmā taṃ thullaccayavatthūti veditabbaṃ  Kukkuṭiggahaṇena sabbāpi 
 kākakapotādibhedā pakkhijāti saṅgahitā  Tatrāpi vuttanayeneva 
 pārājikavatthu ca dukkaṭavatthu ca veditabbaṃ  Majjāriggahaṇena sabbāpi 
 rukkhasunakhamaṅgusagodhādibhedā catuppadajāti saṅgahitā  Tatthāpi 
 vuttanayeneva pārājikavatthu ca dukkaṭavatthu ca veditabbaṃ  Pārājikoti 
 parājito parājayaṃ āpanno  Ayaṃ hi pārājikasaddo 
 sikkhāpadāpattipuggalesu vattati  Tattha aṭṭhānametaṃ ānanda anavakāso 
 yaṃ tathāgato vajjīnaṃ vā vajjiputtakānaṃ vā kāraṇā sāvakānaṃ 
  
  
 page     
 Pārājikasikkhāpadaṃ paññattaṃ samūhaneyyāti evaṃ sikkhāpade vattamāno 
 veditabbo  Āpattiṃ tvaṃ bhikkhu āpanno pārājikanti evaṃ 
 āpattiyā  Na mayaṃ pārājikā yo avahaṭo so pārājikoti 
 evaṃ puggale vattamāno veditabbo  Pārājikena dhammena 
 anuddhaṃseyyātiādīsu pana dhamme vattatīti vadanti  Yasmā pana 
 tattha dhammoti katthaci āpatti katthaci sikkhāpadameva adhippetaṃ 
 tasmā so visuṃ na vattabbo  Tattha sikkhāpadaṃ yo taṃ 
 atikkamati taṃ parājeti tasmā pārājikanti vuccati  Āpatti 
 pana yo taṃ ajjhāpajjati taṃ parājeti tasmā pārājikāti 
 vuccati  Puggalo yasmā parājito parājayamāpanno tasmā 
 pārājikoti vuccati  Etameva hi atthaṃ sandhāya parivārepi 
        pārājikanti yaṃ vuttaṃ         taṃ suṇāhi yathākathaṃ 
        cuto paraddho bhaṭṭho ca    saddhammā hi niraṅkato 
        saṃvāsopi tahiṃ natthi        tenetaṃ iti vuccatīti 
 vuttaṃ  Ayaṃ hettha attho taṃ sikkhāpadaṃ vītikkamanto āpattiñca 
 āpanno puggalo cuto hotīti sabbaṃ yojetabbaṃ  Tena 
 vuccatīti yena kāraṇena assamaṇo hoti asakyaputtiyo paribhaṭṭho 
 chinno parājito sāsanato tena vuccati  Kinti  Pārājiko 
 hotīti  Saha vasanti etthāti saṃvāso  Taṃ dassetuṃ saṃvāso 
 nāmāti vatvā ekakammantiādimāha  Tatrāyaṃ saddhiṃ yojanāya 
 saṃvaṇṇanā  Catubbidhaṃpi saṅghakammaṃ sīmāparicchinnehi pakatattehi 
  
  
 page     
 Bhikkhūhi ekato kattabbattā ekakammaṃ nāma  Tathā pañcavidhopi 
 pāṭimokkhuddeso ekato uddisitabbattā ekuddeso nāma  Paññattaṃ 
 pana sikkhāpadaṃ sabbehipi lajjipuggalehi samaṃ sikkhitabbabhāvato 
 samasikkhātā nāma  Ettha yasmā sabbepi lajjino etesu 
 kammādīsu saha vasanti na ekopi tato bahiddhā sandissati 
 tasmā tāni sabbānipi gahetvā eso saṃvāso nāmāti āha  
 So ca vuttappakāro saṃvāso tena puggalena saddhiṃ natthi tena 
 kāraṇena pārājiko puggalo asaṃvāsoti vuccatīti  
      {  } Evaṃ uddiṭṭhasikkhāpadaṃ padānukkamena vibhajitvā idāni yantaṃ 
 paṭiseveyyāti ettha yenākārena paṭiseveyyāti vuccati tassākārassa 
 dassanatthaṃ paṭisevati nāmāti idaṃ mātikāpadaṃ ṭhapetvā nimittena 
 nimittaṃ aṅgajātena aṅgajātanti vuttaṃ  Tattha yasmā na 
 kevalaṃ itthiyāeva nimittaṃ pārājikavatthu na ca manussitthiyāeva 
 suvaṇṇarajatādimayānañca itthīnampi nimittaṃ vatthueva na hoti 
 tasmā yaṃyaṃ vatthu hoti taṃtaṃ dassetuṃ tisso itthiyotiādinā 
 nayena yesaṃ nimittāni vatthūni honti te satte vatvā 
 manussitthiyā tayo maggetiādinā nayena tīṇi vatthūni āha  
 Tattha tisso itthiyo ubhatobyañjanakā tayo paṇḍakā tayo purisāti 
 pārājikavatthūnaṃ nimittānaṃ nissayā dvādasa sattā honti  Tesu 
 itthīpurisā pākaṭā eva  Paṇḍakaubhatobyañjanakabhedo 
 pabbajjākhandhakavaṇṇanāyaṃ pākaṭo bhavissati  Manussitthiyā tayo magge 
  
  
 page     
 Methunaṃ dhammaṃ paṭisevantassāti ettha ca manussitthiyā tīsu maggesūti 
 attho veditabbo  Evaṃ sabbattha  Sabbeeva cete manussitthiyā 
 tayo maggā amanussitthiyā tayo tiracchānagatitthiyā tayoti nava 
 manussaubhatobyañjanakādīnaṃ nava manussapaṇḍakādīnaṃ dve dve 
 katvā cha tathā manussapurisādīnanti samattiṃsa maggā honti  Etesu 
 nimittasaññātesu yattha katthaci attano aṅgajātaṃ tilaphalamattampi 
 pavesetvā methunaṃ dhammaṃ paṭisevanto pārājikaṃ āpajjati  
      {  } Āpajjanto pana yasmā sevanacitteneva āpajjati na vinā tena 
 tasmā taṃ lakkhaṇaṃ dassento bhagavā bhikkhussa sevanacittaṃ 
 upaṭṭhitetiādimāha  Tattha bhikkhussāti methunasevanakassa bhikkhussa  
 Sevanacittaṃ upaṭṭhiteti bhummatthe paccattavacanaṃ  Sevanacitte 
 paccupaṭṭhiteti attho  Vaccamaggaṃ aṅgajātaṃ pavesentassāti 
 yena maggena vaccaṃ nikkhamati taṃ maggaṃ attano aṅgajātaṃ 
 purisanimittaṃ tilaphalamattampi pavesentassa  Āpatti pārājikassāti 
 āpatti pārājikā assa hotīti attho  Athavā āpattīti 
 āpajjanaṃ hoti  Pārājikassāti pārājikadhammassa  Eseva 
 nayo sabbattha  {  } Evaṃ sevanacitteneva pavesentassa āpattiṃ 
 dassetvā idāni yasmā taṃ pavesanaṃ nāma na kevalaṃ attūpakkamena 
 parūpakkamenāpi hoti tatrāpi ca sādiyantasseva āpatti 
 paṭisevanacittasamaṅgissa na itarassa tasmā ye saddhāpabbajitā kulaputtā 
 sammāpaṭipannakā parapakkamena pavesanepi sati na sādiyanti tesaṃ 
  
  
 page     
 Rakkhaṇatthaṃ bhikkhupaccatthikā manussitthintiādimāha  Tattha paṭipakkhaṃ 
 atthayanti icchantīti paccatthikā  Bhikkhūeva paccatthikā 
 bhikkhupaccatthikā  Visabhāgānaṃ veribhikkhūnametaṃ adhivacanaṃ  Manussitthiṃ 
 bhikkhuno santike ānetvāti issāpakatā taṃ bhikkhuṃ nāsetukāmā 
 āmisena vā upalāpetvā mittasanthavavasena vā idaṃ amhākaṃ 
 kiccaṃ karohīti vatvā kañci manussitthiṃ rattibhāge tassa bhikkhussa 
 vasanokāsaṃ ānetvā  Vaccamaggena aṅgajātaṃ abhinisīdentīti 
 taṃ bhikkhuṃ hatthapādasīsādīsu suggahitaṃ nippariphandaṃ gahetvā itthiyā 
 vaccamaggena tassa bhikkhuno aṅgajātaṃ abhinisīdenti sampayojentīti 
 attho  So cetiādīsu so ce bhikkhu vaccamaggabbhantaraṃ 
 attano aṅgajātassa pavesanaṃ sādiyati adhivāseti tasmiṃ khaṇe 
 sevanacittaṃ upaṭṭhapeti paviṭṭhaṃ sādiyati adhivāseti paviṭṭhakāle 
 sevanacittaṃ upaṭṭhapeti ṭhitaṃ sādiyati adhivāseti ṭhānappattakāle 
 sukkavisaṭṭhisamaye sevanacittaṃ upaṭṭhapeti uddharaṇaṃ sādiyati adhivāseti 
 nīharaṇakāle paṭisevanacittaṃ upaṭṭhapeti evaṃ catūsu ṭhānesu sādiyanto 
 mama verisamaṇehi idaṃ katanti vattuṃ na labhati pārājikāpattimeva 
 āpajjati  Yathā ca imāni cattāri sādiyanto āpajjati evaṃ 
 purimaṃ ekaṃ asādiyitvā tīṇi sādiyantopi dve asādiyitvā dve 
 sādiyantopi tīṇi asādiyitvā ekaṃ sādiyantopi āpajjatiyeva  
 Sabbaso pana asādiyanto āsīvisamukhaṃ viya aṅgārakāsuṃ viya ca 
 paviṭṭhaṃ aṅgajātaṃ maññamāno nāpajjati  Tena vuttaṃ pavesanaṃ na 
  
  
 page     
 Sādiyati  pe  Uddharaṇaṃ na sādiyati anāpattīti  Imaṃ hi 
 evarūpaṃ āraddhavipassakaṃ kāye ca jīvite ca anapekkhaṃ ekādasahi 
 aggīhi sampajjalitānīva sabbāyatanāni ukkhittāsike viya ca vadhake 
 pañcakāmaguṇe passantaṃ puggalaṃ rakkhanto bhagavā paccatthikānaṃ 
 cassa manorathavighātaṃ karonto imaṃ pavesanaṃ na sādiyatītiādikaṃ 
 catukkaṃ nīharitvā ṭhapetīti  
                   Paṭhamacatukkakathā niṭṭhitā  
      {    } Evaṃ paṭhamaṃ catukkaṃ dassetvā idāni yasmā bhikkhupaccatthikā 
 itthiṃ ānetvā na kevalaṃ vaccamaggeneva abhinisīdenti athakho 
 passāvamaggenapi mukhenapi  Itthiṃ ānentāpi ca keci jāgarantiṃ 
 ānenti keci suttaṃ keci mattaṃ keci ummattaṃ keci pamattaṃ 
 aññāvihitaṃ vikkhittanti attho  Keci mataṃ akkhayitaṃ soṇasigālādīhi 
 akkhayitanimittanti attho  Keci mataṃ yebhuyyena akkhayitaṃ  Yebhuyyena 
 akkhayitā nāma yassā nimitte vaccamagge vā passāvamagge vā 
 mukhe vā bahutaro okāso akkhayito hoti  Keci mataṃ yebhuyyena 
 khayitaṃ  Yebhuyyena khayitā nāma yassā vaccamaggādike nimitte 
 bahuṃ khayitaṃ hoti appaṃ akkhayitaṃ  Na kevalañca manussitthimeva 
 ānenti athakho amanussitthimpi tiracchānagatitthimpi  Na kevalañca 
 vuttappakāraṃ itthimeva ubhatobyañjanakampi paṇḍakampi purisampi 
 ānenti  Tasmā tesaṃ vasena aññānipi catukkāni dassento 
 bhikkhupaccatthikā manussitthiṃ jāgarantintiādimāha  Tattha pāliyā 
  
  
 page     
 Asammohatthaṃ vuttacatukkāni evaṃ saṅkhyāto veditabbāni  
 Manussitthiyā tiṇṇaṃ maggānaṃ vasena tīṇi suddhikacatukkāni tīṇi 
 jāgarantīcatukkāni tīṇi suttacatukkāni tīṇi mattacatukkāni tīṇi 
 ummattacatukkāni tīṇi pamattacatukkāni tīṇi mataakkhayitacatukkāni 
 tīṇi yebhuyyena akkhayitacatukkāni tīṇi yebhuyyena khayitacatukkānīti 
 sattavīsati catukkāni  Tathā amanussitthiyā tathā tiracchānagatitthiyāti 
 itthīvāre ekāsīti catukkāni  Yathā ca itthīvāre evaṃ 
 ubhatobyañjanakavāre  Paṇḍakapurisavāresu pana dvinnaṃ maggānaṃ vasena 
 catuppaṇṇāsa catuppaṇṇāsa honti  Evaṃ sabbānipi dve satāni 
 sattati ca catukkāni honti  Tāni uttānatthāniyeva  
 Sabbavāresu panettha mataṃ yebhuyyena akkhayitaṃ yebhuyyena khayitanti 
 etasmiṃ ṭhāne ayaṃ vinicchayo  Tambapaṇṇidīpe kira dve vinayadharā 
 samānācariyakattherā ahesuṃ upatissatthero ca pussadevatthero ca  
 Te mahābhaye vinayapiṭakaṃ pariharantā rakkhiṃsu  Tesu upatissatthero 
 byattataro  Tassāpi dve antevāsikā ahesuṃ mahāpadumatthero ca 
 mahāsumatthero ca  Tesu mahāsumatthero navakkhattuṃ vinayapiṭakaṃ 
 assosi  Mahāpadumatthero tena saddhiṃ navakkhattuṃ visuñca ekako 
 navakkhattunti aṭṭhārasakkhattuṃ assosi  Ayameva tesu byattataro  
 Tesu mahāsumatthero navakkhattuṃ vinayapiṭakaṃ sutvā ācariyaṃ muñcitvā 
 aparagaṅgaṃ agamāsi  Tato mahāpadumatthero āha sūro vata re 
 esa vinayadharo yo dharamānakaṃyeva ācariyaṃ muñcitvā aññattha 
  
  
 page     
 Vasitabbaṃ maññati nanu ācariye dharamāne vinayapiṭakañca aṭṭhakathañca 
 anekakkhattuṃ gahetvāpi na vissajjetabbaṃ niccakālaṃ sotabbaṃ anusaṃvaccharaṃ 
 sajjhāyitabbanti  Evaṃ vinayagarukānaṃ bhikkhūnaṃ kāle ekadivasaṃ 
 upatissatthero mahāpadumattherappamukhānaṃ pañcannaṃ antevāsikasatānaṃ 
 paṭhamapārājikasikkhāpade imaṃ padesaṃ vaṇṇento nisinno hoti  
 Taṃ antevāsikā pucchiṃsu bhante yebhuyyena akkhayite pārājikaṃ 
 yebhuyyena khayite thullaccayaṃ upaḍḍhakkhayite kena bhavitabbanti  
 Thero āha āvuso buddhā nāma pārājikaṃ paññāpentā na 
 sāvasesaṃ katvā paññāpenti anavasesaṃ katvā sabbaṃ pariyādiyitvā 
 sotaṃ chinditvā pārājikavatthusmiṃ pārājikameva paññāpenti idaṃ 
 hi sikkhāpadaṃ lokavajjaṃ na paṇṇattivajjaṃ tasmā yadi 
 upaḍḍhakkhayite pārājikaṃ bhaveyya paññāpeyya sammāsambuddho 
 pārājikacchāyā panettha na dissati  thullacyameva dissatīti  Apica 
 matasarīre pārājikaṃ paññāpento bhagavā yebhuyyena akkhayite ṭhapesi 
 tato paraṃ pārājikaṃ natthīti dassetuṃ thullaccayaṃ paññāpento 
 yebhuyyena khayite ṭhapesi tato paraṃ thullaccayaṃ natthīti dassetunti 
 veditabbaṃ  Khayitākhayitañca nāmetaṃ matasarīrasmiṃyeva veditabbaṃ na 
 jīvamāne  Jīvamāne hi nakhapiṭṭhippamāṇepi maṃse vā nahārumhi 
 vā sati pārājikameva hoti  Yadipi nimittaṃ sabbaso khayitaṃ chavicammaṃ 
 natthi nimittasaṇṭhānaṃ paññāyati pavesanaṃ jāyati pārājikameva  
 Nimittasaṇṭhānaṃ pana anavasesetvā sabbasmiṃ nimitte chinditvā 
  
  
 page     
 Samantato tacchetvā uppāṭite vaṇasaṅkhepavasena thullaccayaṃ  
 Nimittato patitāya maṃsapesiyā upakkamantassa dukkaṭaṃ  Matasarīre 
 pana yadipi sabbaṃ sarīraṃ khayitaṃ hoti yadipi akkhayitaṃ tayo pana 
 maggā akkhayitā tesu upakkamantassa pārājikaṃ  Yebhuyyena 
 akkhayite pārājikameva upaḍḍhakkhayite ca yebhuyyena khayite ca 
 thullaccayaṃ  Manussānaṃ jīvamānasarīre akkhināsakaṇṇacchiddavatthikosesu 
 satthakādīhi katavaṇe vā methunarāgena tilaphalamattampi aṅgajātaṃ 
 pavesentassa thullaccayameva  Avasesasarīre upakacchakādīsu dukkaṭaṃ  
 Mate allasarīre pārājikakkhette pārājikaṃ thullaccayakkhette thullaccayaṃ 
 dukkaṭakkhette dukkaṭaṃ  Yadā pana sarīraṃ uddhumātakaṃ hoti 
 kuthitaṃ nīlamakkhikasamākiṇṇaṃ kimikulasamākulaṃ navahi vaṇamukhehi 
 pagghalitapubbakuṇapabhāvena upagantumpi asakkuṇeyyaṃ tadā pārājikavatthuñca 
 thullaccayavatthuñca vijahati tādise sarīre yattha katthaci upakkamato 
 dukkaṭameva  Tiracchānagatānaṃ hatthiassagogadrabhaoṭṭhamahisādīnaṃ 
 nāsāya thullaccayaṃ  Vatthikose thullaccayameva  Sabbesampi 
 tiracchānagatānaṃ akkhikaṇṇavaṇesu dukkaṭaṃ avasesasarīrepi dukkaṭameva  
 Matānaṃ allasarīre pārājikakkhette pārājikaṃ thullaccayakkhette 
 thullaccayaṃ dukkaṭakkhette dukkaṭaṃ  Kuthitakuṇape pubbe vuttanayeneva 
 sabbattha dukkaṭaṃ  Kāyasaṃsaggarāgena vā methunarāgena vā 
 jīvamānakapurisassa vatthikosaṃ appavesento nimitte nimittaṃ chupati dukkaṭaṃ  
 Methunarāgena itthiyā appavesento nimittena nimittaṃ chupati 
  
  
 page     
 Thullaccayaṃ  Mahāaṭṭhakathāyaṃ pana itthīnimittaṃ methunarāgena mukhena 
 chupati thullaccayanti vuttaṃ  Cammakkhandhake chabbaggiyā bhikkhū 
 aciravatiyā nadiyā gāvīnaṃ tarantīnaṃ visāṇesupi gaṇhanti kaṇṇesupi 
 gaṇhanti gīvāyaṃpi gaṇhanti cheppāyaṃpi gaṇhanti piṭṭhimpi abhiruhanti 
 rattacittāpi aṅgajātaṃ chupantīti imissā atthuppattiyā avisesena 
 vuttaṃ na ca bhikkhave rattacittena aṅgajātaṃ chupitabbaṃ yo chupeyya 
 āpatti thullaccayassāti  Taṃ sabbampi saṃsandetvā yathā na virujjhati 
 tathā gahetabbaṃ  Kathañca na virujjhati  Yaṃ tāva mahāaṭṭhakathāyaṃ 
 vuttaṃ methunarāgena mukhena chupatīti tatra kira nimittamukhaṃ mukhanti 
 adhippetaṃ  Methunarāgenāti ca vuttattāpi ayameva tattha adhippāyo 
 veditabbo  Na hi itthīnimitte pakatimukhena methunūpakkamo hoti  
 Khandhakepi ye piṭṭhiṃ abhiruhantā methunarāgena aṅgajātena aṅgajātaṃ 
 chupiṃsu te sandhāya thullaccayaṃ vuttanti veditabbaṃ  Itarathā hi 
 dukkaṭaṃ siyā  Keci panāhu khandhakepi mukheneva chupanaṃ sandhāya 
 oḷārikattā kammassa thullaccayaṃ vuttaṃ aṭṭhakathāyampi taṃ sandhāya 
 bhāsitaṃ gahetvāva methunarāgena mukhena chupati thullaccayanti vuttanti  
 Tasmā suṭṭhu sallakkhetvā ubhosu vinicchayesu yo yuttataro 
 so gahetabbo  Vinayaññū pana purimaṃ pasaṃsanti  Kāyasaṃsaggarāgena 
 pana pakatimukhena vā nimittamukhena vā itthīnimittaṃ 
 chupantassa saṅghādiseso  Tiracchānagatitthiyā passāvamaggaṃ 
 nimittamukhena chupantassa vuttanayeneva thullaccayaṃ kāyasaṃsaggarāgena 
  
  
 page     
 Dukkaṭanti  
              Avasesaekūnasattaticatukkakathā niṭṭhitā  
      {    } Evaṃ bhagavā paṭipannakassa bhikkhuno rakkhaṇatthaṃ sattatidvisatacatukkāni 
 nīharitvā idāni ye anāgate pāpabhikkhū santhataṃ   
 imaṃ na kiñci upādinnakaṃ upādinnakena phusati ko ettha 
 dosoti sañcicca lesaṃ oḍessanti tesaṃ sāsane patiṭṭhā evaṃ na 
 bhavissatīti disvā tesu sattatidvisatacatukkesu ekamekaṃ catukkaṃ catūhi 
 santhatādibhedehi bhinditvā dassento bhikkhupaccatthikā manussitthiṃ 
 bhikkhussa santike ānetvā vaccamaggena passāvamaggena mukhena 
 aṅgajātaṃ abhinisīdenti santhatāya asanthatassātiādimāha  Tattha 
 santhatāya asanthatassātiādīsu santhatāya itthiyā vaccamaggena 
 passāvamaggena mukhena asanthatassa bhikkhussa aṅgajātaṃ abhinisīdentīti 
 iminā nayena yojanā veditabbā  Tattha santhatā nāma yassā 
 tīsu maggesu yokoci maggo paliveṭhetvā anto vā pavesetvā 
 yena kenaci vatthena vā paṇṇena vā vākapaṭena vā cammena 
 vā tipusīsādīnaṃ paṭena vā paṭicchanno  Santhato nāma yassa 
 aṅgajātaṃ tesaṃyeva vatthādīnaṃ yena kenaci paṭicchannaṃ  Tattha 
 upādinnakena vā anupādinnakaṃ ghaṭṭiyatu anupādinnakena vā upādinnakaṃ 
 anupādinnakena vā anupādinnakaṃ upādinnakena vā upādinnakaṃ 
 sace yattake paviṭṭhe pārājikaṃ hotīti vuttaṃ tattakaṃ pavisati 
  Footnote     purāṇapotthakesu saṇṭhatanti likhiyati  
  
  
 page     
 Sabbattha sādiyantassa pārājikakkhette pārājikaṃ thullaccayakkhette 
 thullaccayaṃ dukkaṭakkhette dukkaṭameva hoti  Sace itthīnimittaṃ 
 khāṇuṃ katvā santhataṃ khāṇuṃ ghaṭṭentassa dukkaṭaṃ  Sace 
 purisanimittaṃ khāṇuṃ katvā santhataṃ khāṇuṃ pavesentassa dukkaṭaṃ  
 Sace ubhayaṃ khāṇuṃ katvā santhataṃ khāṇunā khāṇuṃ ghaṭṭentassa 
 dukkaṭaṃ  Sace itthīnimitte veḷunaḷapabbādīnaṃ kiñci pakkhittaṃ 
 tassa heṭṭhābhāgañcepi phusanto tilaphalamattaṃ paveseti pārājikaṃ  
 Uparibhāgañcepi ubhosu passesu ekaṃ passaṃ cepi phusanto paveseti 
 pārājikaṃ  Cattāripi passāni aphusanto pavesetvā tassa talañcepi 
 phusati pārājikaṃ  Yadi pana passesu vā tale vā aphusanto 
 ākāsagatameva katvā pavesetvā nīharati dukkaṭaṃ  Bahiddhā khāṇuke 
 phusati dukkaṭameva  Yathā ca itthīnimitte vuttaṃ evaṃ sabbattha 
 lakkhaṇaṃ veditabbanti  
                Santhatacatukkappabhedakathā niṭṭhitā  
      {    } Evaṃ santhatacatukkappabhedaṃ vatvā idāni yasmā na kevalaṃ 
 manussitthīādike bhikkhussa santike ānenti athakho bhikkhumpi tāsaṃ 
 santike ānenti tasmā taṃ pabhedaṃ dassento bhikkhupaccatthikā 
 bhikkhuṃ manussitthiyā santiketiādinā nayena sabbāni tāni catukkāni 
 punapi nīharitvā dassesi  Tesu vinicchayo vuttanayeneva veditabboti  
           Bhikkhupaccatthikavasena catukkabhedavaṇṇanā niṭṭhitā  
      {  } Yasmā pana bhikkhupaccatthikā evameva karonti 
  
  
 page     
 Rājapaccatthikādayopi karonti tasmā tampabhedaṃ dassento 
 rājapaccatthikātiādimāha  Tattha rājāyeva paccatthikā 
 rājapaccatthikā  Te ca sayaṃ ānentāpi aññehi ānāpentāpi 
 ānentiyevāti veditabbā  Corāeva paccatthikā corapaccatthikā  
 Dhuttāti methunūpasaṃhitakhiḍḍāpasutā nāgariyakerājiyapurisā   
 itthīdhuttasurādhuttādayo vā  Dhuttāeva paccatthikā dhuttapaccatthikā  
 Gandhanti hadayaṃ vuccati taṃ uppāṭentīti uppalagandhā    
 Uppalagandhāeva paccatthikā uppalagandhapaccatthikā  Te kira na 
 kasivaṇijjādīhi jīvanti panthaghātādīni katvā puttadāraṃ posenti  
 Te kammasiddhiṃ paṭṭhayamānā devatānaṃ āyācitvā tāsaṃ balikammatthaṃ 
 manussānaṃ hadayaṃ uppāṭenti  Sabbakālañca manussā dullabhā 
 bhikkhū pana araññe viharantā sulabhā honti  Te sīlavantaṃ bhikkhuṃ 
 gahetvā sīlavato vadho nāma bhāriyo hotīti maññamānā tassa 
 sīlavināsanatthaṃ manussitthīādike vā ānenti taṃ vā tattha nenti  
 Ayamettha viseso  Sesaṃ vuttanayeneva veditabbaṃ  Bhikkhupaccatthikavāre 
 vuttanayeneva ca imesu catūsupi vāresu catukkāni veditabbāni  
 Pāliyaṃ pana saṅkhittena vuttāni  
             Sabbākārena catukkappabhedakathā niṭṭhitā  
      {  } Idāni yaṃ vuttaṃ manussitthiyā tayo magge methunaṃ dhammaṃ 
  Footnote     kerāṭika  itipi         uppalanti vuccati hadayaṃ  taṃ uppāṭentīti 
  uppalagandhā  gandhasaddo  hi chandane vattati  avajātaṃ na icchanti yo hoti 
  kulagandhanoti sādhakaṃ  
  
  
 page     
 Paṭisevantassātiādi ettha asammohatthaṃ maggena 
 maggantiādimāha  Tattha maggena magganti itthiyā tīsu maggesu 
 aññatarena attano aṅgajātaṃ paveseti  Athavā sambhinnesu 
 dvīsu maggesu passāvamaggena vaccamaggaṃ vaccamaggena vā passāvamaggaṃ 
 paveseti  Maggena amagganti passāvādimaggena pavesetvā 
 tassa sāmantā vaṇena nīharati  Amaggena magganti sāmantā 
 vaṇena pavesetvā maggena nīharati  Amaggena amagganti dvīsu 
 sambhinnavaṇesu ekena vaṇena pavesetvā dutiyena nīharati  
 Imassa suttassa anulomavasena sabbattha vaṇasaṅkhepe thullaccayaṃ 
 veditabbaṃ  Idāni yaṃ parato vakkhati anāpatti ajānantassa 
 asādiyantassāti tattha asammohatthaṃ bhikkhu suttabhikkhumhītiādimāha  
 Tatrāyaṃ adhippāyo yo paṭibuddho sādiyati so suttamhi mayi 
 eso vipaṭipajji nāhaṃ jānāmīti na muccati  Ubho nāsetabbāti 
 cettha dvepi liṅganāsanena nāsetabbā  Tatra dūsakassa paṭiññākaraṇaṃ 
 natthi dūsito pucchitvā paṭiññāya nāsetabbo  Sace na sādiyati 
 na nāsetabbo  Eso nayo sāmaṇeravārepi  
      Evaṃ tattha tattha taṃtaṃ āpattiñca anāpattiñca dassetvā 
 idāni anāpattimeva dassento anāpatti ajānantassātiādimāha  
 Tattha ajānanto nāma yo mahāniddaṃ okkanto 
 parena kataṃ upakkamampi na jānāti vesāliyaṃ mahāvane divāvihāraṃ 
 gato bhikkhu viya evarūpassa anāpatti  Vuttampi cetaṃ nāhaṃ 
  
  
 page     
 Bhagavā jānāmīti anāpatti bhikkhu ajānantassāti  Asādiyanto 
 nāma yo jānitvāpi na sādiyati tattheva sahasā vuṭṭhitabhikkhu 
 viya  Vuttampi cetaṃ nāhaṃ bhagavā sādiyinti anāpatti bhikkhu 
 asādiyantassāti  Ummattako nāma pittummattako  Duvidhaṃ hi 
 pittaṃ baddhapittaṃ abaddhapittañca  Abaddhapittaṃ lohitaṃ viya 
 sabbaṅgagataṃ  Tamhi kupite sattānaṃ kaṇḍukacchusarīrakampādīni 
 honti  Tāni bhesajjakiriyāya vūpasamanti  Baddhapittaṃ pana 
 pittakosake ṭhitaṃ  Tamhi kupite sattā ummattakā honti  
 Vipallatthasaññā hirottappaṃ chaḍḍetvā asāruppacāraṃ caranti  
 Lahukagarukāni sikkhāpadāni maddantāpi na jānanti  Bhesajjakiriyāyapi 
 atekicchā honti evarūpassa ummattakassa anāpatti  Khittacitto 
 nāma visaṭṭhacitto yakkhummattako vuccati  Yakkhā kira bheravāni 
 vā ārammaṇāni dassetvā mukhena hatthaṃ pavesetvā hadayarūpaṃ 
 vā maddantā satte vipallatthasaññe karonti  Evarūpassa 
 khittacittassa anāpatti  Tesaṃ pana ubhinnaṃ ayaṃ viseso  
 Pittummattako niccameva ummattako hoti pakatisaññaṃ na labhati  
 Yakkhummattako antarantarā pakatisaññaṃ paṭilabhati  Idha pana 
 pittummattako vā hotu yakkhummattako vā yo sabbaso 
 muṭṭhassati kiñci na jānāti aggimpi suvaṇṇampi gūthampi 
 candanampi ekasadisaṃ maddanto vicarati evarūpassa anāpatti  
 Antarantarā saññaṃ paṭilabhitvā ñatvā karontassa pana āpattiyeva  
  
  
 page     
 Vedanaṭṭo nāma yo adhimattāya dukkhavedanāya āturo kiñci na 
 jānāti evarūpassa anāpatti  Ādikammiko nāma yo tasmiṃ 
 tasmiṃ kamme ādibhūto  Idha pana sudinnatthero ādikammiko tassa 
 anāpatti  Avasenānaṃ makkaṭīsamaṇavajjiputtādīnaṃ āpattiyevāti  
                  Padabhājanīyavaṇṇanā niṭṭhitā  
      Imasmiṃ pana sikkhāpade kosallatthaṃ idaṃ pakiṇṇakaṃ veditabbaṃ  
           Samuṭṭhānañca kiriyā        atho saññā sacittakaṃ 
           lokavajjañca kammañca       kusalaṃ vedanāya cāti  
      Tattha samuṭṭhānanti sabbasaṅgāhiyavasena cha sikkhāpadasamuṭṭhānāni  
 Tāni parivāre āvibhavissanti  Samāsato pana 
 sikkhāpadannāma atthi chassamuṭṭhānaṃ atthi catussamuṭṭhānaṃ atthi 
 tisamuṭṭhānaṃ atthi kaṭhinasamuṭṭhānaṃ atthi eḷakalomasamuṭṭhānaṃ 
 atthi dhuranikkhepādisamuṭṭhānaṃ  Tatrāpi kiñci kiriyato samuṭṭhāti 
 kiñci akiriyato samuṭṭhāti kiñci kiriyākiriyato samuṭṭhāti kiñci 
 siyā kiriyato siyā akiriyato samuṭṭhāti kiñci siyā kiriyato 
 siyā kiriyākiriyato samuṭṭhāti  Tatrāpi atthi saññāvimokkhaṃ 
 atthi no saññāvimokkhaṃ  Tattha yaṃ cittaṅgaṃ labhatiyeva taṃ 
 saññāvimokkhaṃ itaraṃ no saññāvimokkhaṃ  Puna atthi acittakaṃ 
 atthi sacittakaṃ  Yaṃ saheva cittena āpajjati taṃ sacittakaṃ  
 Yaṃ vināpi cittena āpajjati taṃ acittakaṃ  Taṃ sabbampi lokavajjaṃ 
 paṇṇattivajjanti duvidhaṃ  Tesaṃ lakkhaṇaṃ vuttameva  
  
  
 page     
 Kammakusalavedanāvasenāpi cettha atthi sikkhāpadaṃ kāyakammaṃ atthi vacīkammaṃ  
 Tattha yaṃ kāyadvārikaṃ taṃ kāyakammaṃ yaṃ vacīdvārikaṃ taṃ vacīkammanti 
 veditabbaṃ  Atthi pana sikkhāpadaṃ kusalaṃ atthi akusalaṃ atthi 
 abyākataṃ  Dvattiṃseva hi āpattisamuṭṭhāpakacittāni aṭṭha 
 kāmāvacarakusalacittāni dvādasa akusalāni dasa kāmāvacarakiriyācittāni 
 kusalato ca kiriyato ca dve abhiññācittānīti  Tesu 
 yaṃ kusalacittena āpajjati taṃ kusalaṃ itarehi itaraṃ  Atthi ca 
 sikkhāpadaṃ tivedanaṃ atthi dvivedanaṃ atthi ekavedanaṃ  Tattha yaṃ 
 āpajjanto tīsu vedanāsu aññataravedanāsamaṅgī hutvā āpajjati 
 taṃ tivedanaṃ  Yaṃ āpajjanto sukhasamaṅgī vā upekkhāsamaṅgī vā 
 āpajjati taṃ dvivedanaṃ  Yaṃ āpajjanto dukkhavedanāsamaṅgīyeva 
 āpajjati taṃ ekavedananti veditabbaṃ  Evaṃ 
        samuṭṭhānañca kiriyā       atho saññā sacittakaṃ 
        lokavajjañca kammañca      kusalaṃ vedanāya cāti 
 imaṃ pakiṇṇakaṃ viditvā tesu samuṭṭhānādīsu idaṃ sikkhāpadaṃ 
 samuṭṭhānato ekasamuṭṭhānaṃ aṅgavasena dukasamuṭṭhānaṃ kāyacittato 
 samuṭṭhāti  Kiriyāsamuṭṭhānañca karontoyeva hi etaṃ āpajjati  
 Methunapaṭisaṃyuttāya kāmasaññāya abhāvena muccanto saññāvimokkhaṃ  
 Anāpatti ajānantassa asādiyantassāti hi vuttaṃ  Methunacitteneva 
 naṃ āpajjati na vinā cittenāti sacittakaṃ  Sarāgavaseneva taṃ 
 āpajjitabbato lokavajjaṃ  Kāyadvāreneva samuṭṭhānato kāyakammaṃ  
  
  
 page     
 Cittaṃ panettha aṅgamattaṃ hoti  Na tassa vasena kammabhāvo 
 labbhati  Lobhacittena āpajjatabbato akusalacittaṃ  Sukhasamaṅgī 
 vā upekkhāsamaṅgī vā taṃ āpajjatīti dvivedananti veditabbaṃ  
 Sabbañcetaṃ āpattiyaṃ yujjati  Sikkhāpadasīsena pana sabbaaṭṭhakathāsu 
 desanā āruḷhā tasmā evaṃ vuttanti  
      Makkaṭī vajjiputtā ca  pe  Vuḍḍhapabbajito migoti idaṃ 
 kiṃ  Imā vinītavatthūnaṃ bhagavatā sayaṃ vinicchitānaṃ tesaṃ tesaṃ vatthūnaṃ 
 udānagāthā nāma tāni vatthūni sukhaṃ vinayadharā uggaṇhissantīti 
 dhammasaṅgāhakattherehi ṭhapitā  Vatthugāthā pana dharamāneyeva bhagavati 
 upālittherena ṭhapitā iminā lakkhaṇena āyatiṃ vinayadharā vinayaṃ 
 vinicchinissantīti  Tasmā ettha vuttalakkhaṇaṃ sādhukaṃ sallakkhetvā 
 paṭhamasikkhāpadaṃ vinicchinitabbaṃ  Dutiyādīnañca vinītavatthūsu 
 vuttalakkhaṇena dutiyādīni  Vinītavatthūni hi sippikānaṃ paṭicchannakarūpāni viya 
 vinayadharānaṃ paṭicchannakavatthūni hontīti  {  } Tattha purimāni dve vatthūni 
 anuppaññattiyaṃyeva vuttatthāni  Tatiye vatthumhi  Gihiliṅgenāti 
 gihivasena odātavattho hutvā  Catutthe natthi kiñci vattabbaṃ  
 Tato paresu sattasu  Kusaciranti kuse gaṇṭhitvā kataciraṃ  
 Vākaciranti tāpasānaṃ vakkalaṃ  Phalakacirannāma phalakasaṇṭhānāni 
 phalakāni sibbetvā kataciraṃ  Kesakambaloti kesehi tante 
 vāyitvā katakambalo  Vālakambaloti cāmarivālehi vāyitvā 
 katakambalo  Ulakapakkhanti alakasakuṇassa pakkhehi katanivāsanaṃ  
  
  
 page     
 Ajinakkhipanti salomaṃ sakhuraṃ ajinamigacammaṃ  Dvādasame vatthumhi  
 Sārattoti kāyasaṃsaggarāgena sāratto  Taṃ rāgaṃ ñatvā bhagavā 
 āpatti saṅghādisesassāti āha  {  } Terasame vatthumhi  
 Uppalavaṇṇāti sā therī sāvatthiyaṃ seṭṭhidhītā satasahassakappe 
 abhinīhārasampannā  Tassā pakatiyāpi atidassanīyā nīluppalavaṇṇā 
 kāyacchavi  Abbhantare pana kilesasantāpassa abhāvena ativiya 
 virocati  Sā tāyeva vaṇṇapokkharatāya uppalavaṇṇāti nāmaṃ 
 labhati  Paṭibaddhacittoti gihikālato paṭṭhāya rattacitto  So 
 kira tassā ñātidārako hoti  Athakhoti anantaratthe nipāto  
 Mañcake nisinnānantaramevāti vuttaṃ hoti  Divā bāhirato āgantvā 
 dvāraṃ pidhāya nisinnānaṃ hi andhakāraṃ hoti  So yāvassā taṃ 
 andhakāraṃ na nassati tāvadeva evamakāsīti attho  Dūsesīti 
 paddhaṃsesi  Therī pana anavajjā attano samaṇasaññaṃ paccupaṭṭhapetvā 
 asādiyantī nisīdi asaddhammādhippāyena parāmaṭṭhā 
 aggikkhandhasilāthambhakhadirasārakhāṇukā viya  Sopi attano manorathaṃ pūretvā 
 gato  Tassā theriyā dassanapathaṃ vijahantasseva ayaṃ mahāpaṭhavī 
 sinerupabbataṃ dhāretuṃ samatthāpi taṃ pāpapurisaṃ byāmamattakalevaraṃ 
 dhāretuṃ asakkontī viya bhijjitvā vivaramadāsi  So taṃkhaṇaṃyeva 
 avīcijālānaṃ indanabhāvaṃ agamāsi  Bhagavā taṃ sutvā anāpatti 
 bhikkhave asādiyantiyāti vatvā theriṃ sandhāya dhammapade imaṃ 
 gāthamabhāsi 
  
  
 page     
           Vāri pokkharapatteva       āraggeriva sāsapo 
           yo na lippati kāmesu      tamahaṃ brūmi brāhmaṇanti  
      {  } Cuddasame vatthumhi  Itthīliṅgaṃ pātubhūtanti rattibhāge niddaṃ 
 okkamantassa purisasaṇṭhānaṃ massudāḍhikādi sabbaṃ antarahitaṃ 
 itthīsaṇṭhānaṃ uppannaṃ  Taññeva upajjhaṃ taṃ upasampadanti 
 pubbe gahitaupajjhameva pubbe kataupasampadameva anujānāmi  
 Puna upajjhā na gahetabbā upasampadā na dātabbāti attho  
 Tāni vassānīti bhikkhūpasampadato pabhūti yā vassagaṇanā taṃyeva 
 vassagaṇanaṃ anujānāmi  Na ito paṭṭhāya vassagaṇanā kātabbāti 
 attho  Bhikkhunīhi saṅkamitunti bhikkhunīhi cassā saddhiṃ saṅkamituṃ 
 saṅgantuṃ samaṅgibhavituṃ anujānāmīti attho  Idaṃ vuttaṃ hoti 
 apaṭirūpaṃ dānissā bhikkhūnaṃ majjhe vasituṃ bhikkhunīupassayaṃ gantvā 
 bhikkhunīhi saddhiṃ vasatūti  Yā āpattiyo bhikkhūnaṃ bhikkhunīhi 
 sādhāraṇāti yā desanāgāminiyo vā vuṭṭhānagāminiyo vā āpattiyo 
 bhikkhūnaṃ bhikkhunīhi saddhiṃ sādhāraṇā  Tā āpattiyo bhikkhunīnaṃ 
 santike vuṭṭhātunti tā sabbāpi bhikkhunīhi kātabbaṃ vinayakammaṃ 
 katvā bhikkhunīnaṃ santike vuṭṭhātuṃ anujānāmīti attho  Tāhi 
 āpattīhi anāpattīti yā pana bhikkhūnaṃ bhikkhunīhi asādhāraṇā 
 sukkavisaṭṭhiādikā āpattiyo tāhi anāpatti liṅgaparivattena 
 tā āpattiyo vuṭṭhitāva honti  Puna pakatiliṅge uppannepi 
 tāhi āpattīhi tassa anāpattiyevāti  Ayantāvettha pālivinicchayo  
  
  
 page     
      Ayampana pālimutto okkantikavinicchayo  Imesu tāva 
 dvīsu liṅgesu purisaliṅgaṃ uttamaṃ itthīliṅgaṃ hīnaṃ tasmā purisaliṅgaṃ 
 balavaakusalena antaradhāyati itthīliṅgaṃ dubbalakusalena patiṭṭhāti  
 Itthīliṅgaṃ pana antaradhāyantaṃ dubbalaakusalena antaradhāyati purisaliṅgaṃ 
 balavakusalena patiṭṭhāti  Evaṃ ubhayampi akusalena antaradhāyati 
 kusalena paṭilabbhati  Tattha sace dvinnaṃ bhikkhūnaṃ ekato sajjhāyaṃ 
 vā dhammasākacchaṃ vā katvā ekāgāre nipajjitvā niddaṃ okkantānaṃ 
 ekassa itthīliṅgaṃ pātubhavati ubhinnampi sahaseyyāpatti hoti  
 So ce bujjhitvā attano taṃ vippakāraṃ disvā dukkhī dummano 
 rattibhāgeyeva itarassa āroceyya tena samassāsetabbo hotu 
 mā cintayittha vaṭṭasseveso doso sammāsambuddhena dvāraṃ dinnaṃ 
 bhikkhu vā hotu bhikkhunī vā anāvaṭo dhammo avārito 
 saggamaggoti  Samassāsetvā ca evaṃ vattabbaṃ tumhehi bhikkhunīupassayaṃ 
 gantuṃ vaṭṭati atthi vo kāci sandiṭṭhā bhikkhuniyoti  Sacassā 
 honti tādisā bhikkhuniyo atthīti no ce honti natthīti 
 vatvā so bhikkhu vattabbo mama saṅgahaṃ karotha idāniyeva 
 maṃ bhikkhunīupassayaṃ nethāti  Tena bhikkhunā taṃ gahetvā tassā 
 vā sandiṭṭhānaṃ attano vā sandiṭṭhānaṃ bhikkhunīnaṃ santikaṃ gantabbaṃ  
 Gacchantena ca ekena na gantabbaṃ catūhi pañcahi bhikkhūhi saddhiṃ 
 jotakañca kattarayaṭṭhiñca gahetvā saṃvidahanaṃ parimocetvā mayaṃ 
 amukannāmaṭṭhānaṃ gacchāmāti gantabbaṃ  Sace bahigāme dūre vihāro 
  
  
 page     
 Hoti antarāmagge gāmantaranadīpārarattivippavāsagaṇaohīyanāpattīhi 
 anāpatti  Bhikkhunīupassayaṃ gantvā tā bhikkhuniyo vattabbā 
 asukannāma bhikkhuṃ ājānathāti  Āma ayyāti  Tassa itthīliṅgaṃ 
 pātubhūtaṃ saṅgahaṃ dānissa karothāti  Tā ce sādhu ayyā 
 idāni mayampi sajjhāyissāma dhammaṃ sossāma gacchatha tumheti 
 vatvā saṅgahaṃ karonti ārādhikā ca honti saṅgāhikā 
 lajjiniyo tā kopetvā aññattha na gantabbaṃ  Gacchati ce 
 gāmantaranadīpārarattivippavāsagaṇaohīyanāpattīhi na muccati  Sace pana 
 lajjiniyo honti na saṅgāhikāyo aññattha gantuṃ labbhati  
 Sacepi alajjiniyo honti saṅgahaṃ pana karonti tāpi pariccajitvā 
 aññattha gantuṃ labbhati  Sace lajjiniyo ca saṅgāhikā ca 
 ñātikā na honti āsannagāme pana aññā ñātikā honti 
 paṭijagginikā tāsampi santikaṃ gantuṃ vaṭṭatīti vadanti  Gantvā 
 sace bhikkhubhāvepi nissayapaṭipanno paṭirūpāya bhikakhuniyā santike 
 nissayo gahetabbo  Mātikā vā vinayo vā uggahito suggahito 
 puna uggahaṇakāraṇaṃ natthi  Sace bhikkhubhāve parisāvacaro tassa 
 santikeyeva upasampannā sūpasampannā aññassa santike nissayo 
 gahetabbo  Pubbe taṃ nissāya vasantehipi aññassa santike 
 nissayo gahetabbo  Paripuṇṇavassasāmaṇerenāpi aññassa santike 
 upajjhā gahetabbā  Yaṃ panassa bhikkhubhāve adhiṭṭhitaṃ ticīvarañca 
 patto ca taṃ adhiṭṭhānaṃ vijahati puna adhiṭṭhātabbaṃ  Saṅkaccikā ca 
  
  
 page     
 Udakasāṭikā ca gahetabbā  Yaṃ atirekacīvaraṃ vā atirekapatto vā 
 vinayakammaṃ katvā ṭhapito hoti taṃ sabbampi vinayakammaṃ vijahati 
 puna kātabbaṃ  Paṭiggahitatelamadhuphāṇitādīnipi paṭiggahaṇaṃ vijahanti  
 Sace paṭiggahaṇato sattame divase liṅgaṃ parivattati puna paṭiggahetvā 
 sattāhaṃ vattati  Yaṃ pana bhikkhukāle aññassa bhikkhuno santakaṃ 
 paṭiggahitaṃ taṃ paṭiggahaṇaṃ na vijahati  Yampi ubhinnaṃ sādhāraṇaṃ 
 avibhajitvā ṭhapitaṃ taṃ pakatatto rakkhati  Yaṃ pana vibhattaṃ 
 etasseva santakaṃ taṃ paṭiggahaṇaṃ vijahati  Vuttampi cetaṃ 
 parivāre 
               telamadhuphāṇitaṃ vāpi sappiṃ 
               sāmaṃ gahetvāna nikkhipeyya avītivatte 
               sattāhe sati paccaye paribhuñjantassa āpatti 
               pañhāmesā kusalehi cintitāti  
 Idaṃ hi liṅgaparivattaṃ sandhāya vuttaṃ  Paṭiggahaṇaṃ nāma 
 liṅgaparivattena kālakiriyāya sikkhāpaccakkhānena hīnāyāvattanena 
 anupasampannassa dānena anapekkhavissajjanena acchinditvā gāhena ca 
 vijahati  Tasmā sacepi harītakakhaṇḍampi paṭiggahetvā ṭhapitamatthi 
 sabbamassa paṭiggahaṇaṃ vijahati  Bhikkhuvihāre pana yaṅkiñcissā 
 santakaṃ paṭiggahetvā vā apaṭiggahetvā vā ṭhapitaṃ sabbassa 
 sāva issarā āharāpetvā gahetabbaṃ  Yaṃ panettha thāvaraṃ tassā 
 santakaṃ senāsanaṃ vā uparopakā vā te yassicchati tassa 
  
  
 page     
 Dātabbā  Terasasu sammatīsu yā bhikkhukāle laddhā sammati sabbā 
 paṭippassambhati  Purimikāya senāsanaggāho paṭippassambhati  
 Sace pacchimikāya senāsane gahite liṅgaṃ parivattati bhikkhusaṅgho 
 cassā uppannaṃ lābhaṃ dātukāmo hoti apaloketvā dātabbo  
 Sace bhikkhunīhi sādhāraṇāya paṭicchannāya āpattiyā parivasantassa 
 liṅgaṃ parivattati pakkhamānattameva dātabbaṃ  Sace mānattaṃ 
 carantassa parivattati puna pakkhamānattameva dātabbaṃ  Sace 
 ciṇṇamānattassa parivattati bhikkhunīhi abbhānakammaṃ kātabbaṃ  
 Sace akusalavipāke parikkhīṇe pakkhamānattakāle punareva liṅgaṃ 
 parivattati chārattaṃ mānattameva dātabbaṃ  Sace ciṇṇe 
 pakkhamānatte parivattati bhikkhūhi abbhānakammaṃ kātabbanti  
      Anantare bhikkhuniyā liṅgaparivattanavatthumhi idha vuttanayeneva 
 sabbo vinicchayo veditabbo  Ayaṃ pana viseso  Sacepi 
 bhikkhunīkāle āpannā sañcarittāpatti paṭicchannā hoti parivāsadānaṃ 
 natthi chārattaṃ mānattameva dātabbaṃ  Sace pakkhamānattaṃ carantiyā 
 liṅgaṃ parivattati na tenattho chārattaṃ mānattameva dātabbaṃ  
 Sace ciṇṇamānattāya parivattati puna mānattaṃ adatvā bhikkhūhi 
 abbhetabbo  Atha bhikkhūhi mānatte adinne puna liṅgaṃ parivattati 
 bhikkhunīhi pakkhamānattameva dātabbaṃ  Atha chārattaṃ mānattaṃ carantassa 
 puna parivattati pakkhamānattameva dātabbaṃ  Ciṇṇamānattassa 
 pana liṅgaparivatte jāte bhikkhunīhi abbhānakammaṃ kātabbaṃ  
  
  
 page     
 Puna parivatte ca liṅge bhikkhunībhāve ṭhitāyapi yā āpattiyo 
 pubbe paṭippassaddhā tā supaṭippassaddhāevāti  {  } Ito parāni 
 mātuyā methunaṃ dhammantiādīni cattāri vatthūni uttānatthāniyeva  
      {  } Mudupiṭṭhivatthumhi  So kira bhikkhu naṭapubbako tassa sippakosallatthaṃ 
 parikammakatā piṭṭhi mudukā ahosi  Tasmā evaṃ kātuṃ asakki  
 Lambivatthumhi  Tassa bhikkhussa aṅgajātaṃ dīghaṃ hoti tasmā 
 lambīti vutto  Ito parāni dve vaṇavatthūni uttānatthāneva  
 Lepacittavatthumhi lepacittannāma cittakammarūpaṃ  Dārudhitalikavatthumhi 
 dārudhitalikā nāma kaṭṭharūpaṃ  Yathā ca imesu dvīsu evaṃ aññesupi 
 dantarūpapotthakarūpaloharūpādīsu anupādinnakesu itthīrūpesu nimitte 
 methunarāgena upakkamantassa asuci muccatu vā mā vā dukkaṭameva  
 Kāyasaṃsaggarāgena upakkamantassāpi tatheva dukkaṭaṃ  Mocanarāgena 
 pana upakkamantassa mutte saṅghādiseso amutte thullaccayanti  
      {  } Sundaravatthumhi  Ayaṃ sundaro nāma rājagahe kuladārako saddhāya 
 pabbajito attabhāvassa abhirūpatāya sundaroti nāmaṃ labhi  Taṃ 
 rathiyā gacchantaṃ disvā samuppannacchandarāgā sā itthī imaṃ vippakāraṃ 
 akāsi  Thero pana anāgāmī tasmā so na sādiyi  Aññesaṃ 
 pana avisayo eso  Ito paresu catūsu vatthūsu te bhikkhū 
 jaḷā dummedhā mātugāmassa vacanaṃ gahetvā tathā katvā pacchā 
 kukkuccāyiṃsu  {  } Akkhayitādīni tīṇi vatthūni uttānatthāneva  Dvīsu 
 chinnasīsavatthūsu ayaṃ vinicchayo  Vaṭṭakate mukheti vivaṭe  Aṅgajātaṃ 
  
  
 page     
 Pavesento sace heṭṭhā vā upari vā ubhayapassehi vā chupantaṃ 
 paveseti pārājikaṃ  Catūhi passehi acchupantaṃ pavesetvā 
 abbhantare tālukaṃ chupati pārājikameva  Cattāri passāni tālukañca 
 acchupanto ākāsagatameva katvā paveseti ca nīharati ca dukkaṭaṃ  
 Yadi pana dantā suphussitā antomukhe okāso natthi dantā ca 
 bahi oṭṭhamaṃsena paṭicchannā tattha vātena asamphuṭṭhaṃ allokāsaṃ 
 tilaphalamattampi pavesentassa pārājikameva  Uppāṭite pana oṭṭhamaṃse 
 danteyeva upakkamantassa thullaccayaṃ  Yopi danto bahi nikkhamitvā 
 tiṭṭhati na sakkā oṭṭhehi pidahituṃ tattha upakkamantepi 
 bahinikkhantajivhāya upakkamantepi thullaccayameva  Jīvamānasarīrepi 
 bahinikkhantajivhāya thullaccayameva  Yadi pana bahijivhāya paliveṭhetvā 
 antomukhaṃ pavesayati pārājikameva  Uparigīvāya chinnasīsassāpi 
 adhobhāgena aṅgajātaṃ pavesetvā tālukaṃ chupantassa pārājikameva  
 Aṭṭhikavatthumhi  Susānaṃ gacchantassāpi dukkaṭaṃ  Aṭṭhikāni 
 saṅkaḍḍhantassāpi saṇṭhapentassāpi nimitte methunarāgena 
 upakkamantassāpi kāyasaṃsaggarāgena upakkamantassāpi asuci muccatu vā 
 mā vā dukkaṭameva  Mocanarāgena pana upakkamantassa muccante 
 saṅghādiseso amuccante thullaccayaṃ  Nāgīvatthumhi  Nāgamāṇavikā vā 
 hotu kinnarīādīnaṃ vā aññatarā sabbattha pārājikaṃ  Yakkhīvatthumhi 
 sabbāpi devatā yakkhīeva  Petīvatthumhi  Nijjhāmataṇhikādipetiyo 
 alliyitumpi na sakkā  Vimānapetiyo pana atthi yāsaṃ kāḷapakkhe akusalaṃ 
  
  
 page     
 Vipaccati juṇhapakkhe devatā viya sampattiṃ anubhonti  Evarūpāya 
 petiyā vā yakkhiyā vā sace dassanaggahaṇaāmasanaphusanaghaṭṭanāni 
 paññāyanti pārājikaṃ  Athāpi dassanaṃ natthi itarāni 
 paññāyanti pārājikameva  Atha vā dassanaggahaṇāni na paññāyanti 
 āmasanaphusanaghaṭṭanehi paññāyamānehi taṃ puggalaṃ visaññaṃ katvā 
 attano manorathaṃ pūretvā gacchati ayaṃ avisayo nāma tasmā 
 ettha avisayattā anāpatti  Paṇḍakavatthu pākaṭameva  
 Upahatindriyavatthumhi  Upahatindriyoti upahatakāyappasādo 
 khāṇukhaṇḍamiva sukhaṃ vā dukkhaṃ vā na vediyati  Avediyantassāpi 
 sevanacittavasena āpatti  Chupitamattavatthusmiṃ  Yo methunadhammaṃ 
 paṭisevissāmīti mātugāmaṃ gaṇhitvā methune virajjitvā vipaṭisārī 
 hoti dukkaṭamevassa hoti  Methunadhammassa hi pubbappayogā 
 hatthaggāhādayo yāva sīsaṃ na pāpuṇāti tāva dukkaṭe tiṭṭhanti 
 sīse sampatte pārājikaṃ hoti  Paṭhamapārājikassa hi dukkaṭameva 
 sāmantaṃ  Itaresaṃ tiṇṇaṃ thullaccayaṃ  Ayaṃ pana bhikkhu methunadhamme 
 virajjitvā kāyasaṃsaggaṃ sādiyīti veditabbo  Tenāha bhagavā āpatti 
 saṅghādisesassāti  {  } Bhaddiyavatthumhi  Bhaddiyaṃ nāma nagaraṃ  Jātiyā 
 vanaṃ nāma jātipupphagumbānaṃ ussannatāya evaṃ laddhanāmaṃ  Taṃ tassa 
 nagarassa upacāre vanaṃ  So tattha nipanno tena vātūpatthambhena 
 mahāniddaṃ okkami  Ekarasaṃ bhavaṅgameva vattati  Kilinnaṃ 
 passitvāti asucikiliṭṭhaṃ passitvā  {  } Ito parāni sādiyanapaṭisaṃyuttāni 
  
  
 page     
 Cattāri vatthūni ajānanavatthu cāti pañca uttānatthāneva  {  } Dvīsu 
 asādiyanavatthūsu  Sahasā vuṭṭhāsīti āsivisena daṭṭho viya 
 agginā daḍḍho viya ca turitaṃ vuṭṭhāsi  Akkamitvā pavaṭṭesīti 
 appamatto bhikkhu āraddhavipassako upaṭṭhitassati khippaṃ vuṭṭhahantova 
 akkamitvā bhūmiyaṃ pavaṭṭento lolento pātesi  
 Puthujjanakalyāṇakehi evarūpesu ṭhānesu cittaṃ rakkhitabbaṃ  Ayañca 
 tesaṃ aññataro saṅgāmasīsayodho bhikkhu  {  } Dvāraṃ vivaritvā 
 nipannavatthumhi  Divā paṭisalliyantenāti divā nipajjantena  Dvāraṃ 
 saṃvaritvā paṭisalliyitunti dvāraṃ pidahitvā nipajjituṃ  Ettha 
 ca kiñcāpi pāliyaṃ ayannāma āpattīti na vuttā vivaritvā 
 nippannadosena pana uppanne vatthusmiṃ anujānāmi bhikkhave divā 
  pe  Paṭisalliyitunti vuttattā dvāraṃ asaṃvaritvā paṭisalliyantassa 
 dukkaṭaṃ vuttaṃ  Bhagavato hi adhippāyaṃ ñatvā upālittherādīhi 
 aṭṭhakathā ṭhapitā  Atthāpatti divā āpajjati no rattinti 
 imināpi cetaṃ siddhaṃ  
      Kīdisaṃ pana dvāraṃ saṃvaritabbaṃ kīdisaṃ na saṃvaritabbaṃ  
 Rukkhapadaraveḷupadarakilañjapaṇṇādīnaṃ yena kenaci kavāṭaṃ katvā heṭṭhā 
 udukkhale upari uttarapāsake ca pavesetvā kataṃ parivattakadvārameva 
 saṃvaritabbaṃ  Aññaṃ gorūpānaṃ vajjesu rukkhasūcikaṇṭakadvāraṃ gāme 
 gāmatthakanakaṃ cakkalakayuttadvāraṃ phalakesu vā kiṭikāsu vā dve tīṇi 
 cakkalakāni yojetvā kataṃ saṃsaraṇakiṭikadvāraṃ āpaṇesu viya kataṃ 
  
  
 page     
 Ugghāṭanakiṭikadvāraṃ dvīsu tīsu ṭhānesu veṇusalākā gopetvā 
 paṇṇakuṭīsu kataṃ salākahatthakadvāraṃ dussasāṇidvāranti evarūpaṃ dvāraṃ 
 na saṃvaritabbaṃ  Pattahatthassa kavāṭappaṇāmane pana ekaṃ 
 dussasāṇidvārameva anāpattikaraṃ  Avasesāni paṇāmentassa āpatti  
 Divā paṭisalliyantassa pana parivattakadvārameva āpattikaraṃ  Sesāni 
 saṃvaritvā vā asaṃvaritvā vā nipajjantassa āpatti natthi  
 Saṃvaritvā pana nipajjitabbaṃ  Etaṃ vattaṃ  Parivattakadvāraṃ pana 
 kittakena saṃvutaṃ hoti  Sūcighaṭikāsu dinnāsu susaṃvutameva hoti  
 Apica kho sūcimattepi dinne vaṭṭati ghaṭikāmattepi dinne vaṭṭati 
 dvārabāhaṃ phusetvā pidahitamattepi vaṭṭati īsakaṃ aphusitepi vaṭṭati 
 sabbantimena vidhinā yāvatā sīsaṃ nappavisati tāvatā aphusitepi 
 vaṭṭatīti  Sace bahūnaṃ valañjanaṭṭhānaṃ hoti bhikkhuṃ vā sāmaṇeraṃ vā 
 dvāraṃ āvuso jaggāhīti vatvāpi nippajjituṃ vaṭṭati  Atha bhikkhū 
 cīvarakammaṃ vā aññaṃ vā kiñci karontā nisinnā honti etaṃ dvāraṃ 
 jaggissantīti ābhogaṃ katvāpi nipajjituṃ vaṭṭati  Kurundaṭṭhakathāyaṃ 
 pana upāsakampi āpucchitvā esa jaggissatīti ābhogaṃ katvā vā 
 nipajjituṃ vaṭṭati kevalaṃ bhikkhuniṃ vā mātugāmaṃ vā āpucchituṃ na 
 vaṭṭatīti vuttaṃ  Atha dvārassa udukkhalaṃ vā uttarapāsako vā 
 bhinno hoti aṭṭhapito vā saṃvarituṃ na sakkoti navakammatthaṃ 
 vā pana iṭṭhakapuñjo vā mattikādīnaṃ vā rāsi antodvāre kato 
 hoti aṭṭaṃ vā bandhanti yathā saṃvarituṃ na sakkati   evarūpe 
  Footnote     sakkotītipi  
  
  
 page     
 Antarāye asaṃvaritvāpi nipajjituṃ vaṭṭati  Yadi pana kavāṭaṃ natthi 
 laddhakappameva  Upari sayantena nisseṇiṃ āropetvā nipajjitabbaṃ  
 Sace nisseṇīmatthake thakanakaṃ hoti thaketvā nipajjitabbaṃ  Gabbhe 
 nipajjantena gabbhadvāraṃ vā pamukhadvāraṃ vā yaṃkiñci saṃvaritvā 
 nipajjituṃ vaṭṭati  Sace ekakuḍḍake gehe dvīsu passesu dvārāni 
 katvā valañjenti dvepi dvārāni jaggitabbāni  Tibhūmikepi 
 pāsāde dvāraṃ jaggitabbameva  Sace bhikkhācārā paṭikkamma 
 lohapāsādasadisaṃ pāsādaṃ bahū bhikkhū divāvihāratthaṃ pavisanti 
 saṅghattherena dvārapālassa dvāraṃ jaggāhīti vatvā vā dvārajagganaṃ 
 etassa bhāroti ābhogaṃ katvā vā pavisitvā nipajjitabbaṃ  
 Yāva saṅghanavakena evameva kātabbaṃ  Pure pavisantānaṃ dvārajagganaṃ 
 nāma pacchimānaṃ bhāroti evaṃ ābhogaṃ kātumpi vaṭṭati  
 Anāpucchā vā ābhogaṃ vā akatvā antogabbhe vā asaṃvutadvāre 
 bahi vā nipajjantānaṃ āpatti  Gabbhe vā bahi vā nipajjanakālepi 
 dvārajagganaṃ nāma mahādvāre dvārapālassa bhāroti ābhogaṃ katvā 
 nipajjituṃ vaṭṭatiyeva  Lohapāsādādīsu ākāsatale nipajjantenāpi 
 dvāraṃ saṃvaritabbameva  Ayaṃ hettha saṅkhepo  Idaṃ divā 
 paṭisalliyanaṃ yena kenaci parikkhitte sadvārabandhaṭṭhāne kathitaṃ  
 Tasmā abbhokāse vā rukkhamūle vā maṇḍape vā yatthakatthaci 
 sadvārabandhe nipajjantena dvāraṃ saṃvaritvāva nipajjitabbaṃ  Sace 
 mahāpariveṇaṃ hoti mahābodhiaṅgaṇalohapāsādaaṅgaṇasadisaṃ bahūnaṃ 
  
  
 page     
 Otaraṇaṭṭhānaṃ yattha dvāraṃ saṃvutampi saṃvutaṭṭhāne na tiṭṭhati 
 dvāraṃ alabhantā pākāraṃ abhiruhitvāpi vicaranti tattha  saṃvaraṇakiccaṃ 
 natthi  Rattiṃ dvāraṃ vivaritvā nipanno aruṇe uggate uṭṭhahati 
 anāpatti  Sace pana pabujjhitvā puna supati āpatti  Yo 
 pana aruṇe uggate vuṭṭhahissāmīti paricchinditvāva dvāraṃ 
 asaṃvaritvā rattiṃ nipajjati yathāparicchedameva vuṭṭhāti tassa 
 āpattiyeva  Mahāpaccariyaṃ pana evaṃ nipajjanto anādariyadukkaṭā 
 na muccatīti vuttaṃ  Yo pana bahumeva rattiṃ jaggitvā addhānaṃ 
 vā gantvā divā kilantarūpo mañce nisinno pāde bhūmito 
 amocetvāva niddāvasena nipajjati tassa anāpatti  Sace 
 okkantaniddo ajānantopi pāde mañcakaṃ āropeti āpattiyeva  
 Nisīditvā apassāya supantassa anāpatti  Yopica niddaṃ 
 vinodessāmīti caṅkamanto patitvā sahasā vuṭṭhāti tassāpi anāpatti  
 Yo pana patitvā tattheva sayati na vuṭṭhāti tassa āpatti  
 Ko muccati ko na muccatīti  Mahāpaccariyaṃ tāva ekabhaṅgena 
 nipannakoeva muccati pāde pana bhūmito mocetvā nipanno 
 yakkhagahitakopi visaññibhūtopi na muccatīti vuttaṃ  Kurundaṭṭhakathāyaṃ 
 bandhitvā nipajjāpitova muccatīti vuttaṃ  Mahāaṭṭhakathāyaṃ pana 
 yo caṅkamanto mucchitvā patito tattheva supati tassāpi avasattā 
 āpatti na dissati ācariyā pana na kathayanti tasmā āpattiyevāti 
 mahāpadumattherena vuttaṃ  Dve pana janā āpattito 
  
  
 page     
 Muccantiyeva yo ca yakkhagahitako yo ca bandhitvā nipajjāpitoti  
      {  } Bhārukacchavatthumhi  Anāpatti supinantenāti yasmā supinante 
 avisayattā evaṃ hoti tasmā upālitthero bhagavatā avinicchitapubbampi 
 imaṃ vatthuṃ nayaggāhena vinicchini  Bhagavāpi ca sutvā 
 sukathitaṃ bhikkhave upālinā apade padaṃ karonto viya ākāse 
 padaṃ dassento viya upāli imaṃ pañhaṃ kathesīti vatvā theraṃ etadagge 
 ṭhapesi etadaggaṃ bhikkhave mama sāvakānaṃ bhikkhūnaṃ vinayadharānaṃ 
 yadidaṃ upālīti  Ito parāni supavāsādīni   uttānatthāneva  
      {  } Bhikkhunīsampayojanādīsu  Te licchavikumārakā khiḍḍāpasutā attano 
 anācārena evaṃ akaṃsu  Tato paṭṭhāya licchavīnaṃ vināso evaṃ 
 udapādi  {  } Vuḍḍhapabbajitavatthumhi  Dassanaṃ agamāsīti anukampāya 
 taṃ dakkhissāmīti gehaṃ agamāsīti  Athassa sā attano ca 
 dārakānañca nānappakārehi anāthabhāvaṃ saṃvaṇṇesi anapekkhañca 
 naṃ ñatvā kupitā ehi vibbhamāhīti balakkārena aggahesi  So 
 attānaṃ mocetuṃ paṭikkamanto jarādubbalatāya attano paripati  
 Tato sā attano manaṃ akāsi  So pana bhikkhu anāgāmī 
 samucchinnakāmarāgo tasmā na sādiyīti  {  } Migapotakavatthu 
 uttānatthamevāti  
      Samantapāsādikāya vinayasaṃvaṇṇanāya paṭhamapārājikavaṇṇanā 
 niṭṭhitā  
  Footnote     supabbādīnīti bhaveyya tena kho pana samayena rājagahe supabbā nāma upāsikāti 
  vuttattā  
  
  
 page     
         Tatrīdaṃ samantapāsādikāya samantapāsādikatasmiṃ 
         ācariyaparamparato nidānavatthuppabhedadīpanato 
         parasamayavisajjanato sakasamayavisuddhito ceva 
         byañjanaparisodhanato padatthato pāliyojanakkamato 
         sikkhāpadavinicchayato vibhaṅganayabhedadassanato 
         sampassataṃ na dissati kiñci apāsādikaṃ yato ettha 
         viññūnamayaṃ tasmā samantapāsādikātveva 
         saṃvaṇṇanā pavattā vinayassa vinayadamanakusalena 
         vuttassa lokanāthena lokānukampamānenāti  
                        
  
  
 page     
                 Dutiyapārājikavaṇṇanā 
         dutiyaṃ adutiyena         yaṃ jinena pakāsitaṃ 
         pārājikantassa dāni     patto saṃvaṇṇanākkamo 
         yasmā tasmā suviññeyyaṃ  yaṃ pubbe ca pakāsitaṃ 
         taṃ sabbaṃ vajjayitvāssa    hoti saṃvaṇṇanā ayaṃ  
      {  } Tena samayena buddho bhagavā rājagahe viharati gijjhakūṭe 
 pabbateti  Rājagaheti evaṃ nāmake nagare  Taṃ hi 
 mandhātumahāgovindādīhi pariggahitattā rājagahanti vuccati  Aññepettha 
 pakāre vaṇṇayanti  Kintehi nāmametaṃ tassa nagarassa  Taṃ 
 panetaṃ buddhakāle cakkavattikāle ca nagaraṃ hoti  Sesakāle 
 suññaṃ hoti yakkhapariggahitaṃ  Tesaṃ vasanavanaṃ hutvā tiṭṭhati  
 Evaṃ gocaragāmaṃ dassetvā nivāsanaṭṭhānamāha  Gijjhakūṭe pabbateti 
 so ca gijjhā vāssa kūṭe vasiṃsu gijjhasadisāni vāssa kūṭāni 
 tasmā gijjhakūṭoti vuccati  Sambahulāti vinayapariyāyena tayo 
 janā sambahulāti vuccanti tato paraṃ saṅgho  Suttantapariyāyena 
 tayo tayo eva tato paṭṭhāya sambahulā  Idha suttantapariyāyena 
 sambahulāti veditabbā  Sandiṭṭhāti nātivissāsikā na daḷhamittā 
 vuccanti  Tattha tattha saṅgamma diṭṭhattā hi te sandiṭṭhāti 
 vuccanti  Sambhattāti vissāsikā daḷhamittā vuccanti  Te hi 
 suṭṭhu bhattā bhajamānā ekasambhogaparibhogāni katvā  sambhattāti 
  
  
 page     
 Vuccanti  Isigilipasseti isigili nāma pabbato tassa passe  
 Pubbe kira pañcasatamattā paccekasambuddhā kāsikosalādīsu janapadesu 
 piṇḍāya caritvā pacchābhattaṃ tasmiṃ pabbate sannipatitvā samāpattiyā 
 vītināmenti  Manussā te pavisanteyeva passanti na nikkhamante 
 tato āhaṃsu ayaṃ pabbato ime isī gilatīti  Tadupādāya 
 tassa isigilitveva samaññā udapādi  Tassa passe pabbatapāde  
 Tiṇakuṭikāyo karitvāti tiṇakuṭiyo tiṇacchadanā sadvārabandhā kuṭiyo 
 katvā  Vassaṃ upagacchantena hi nālakapaṭipadaṃ paṭipannenāpi 
 pañcannaṃ chadanānaṃ aññatarena channeyeva sadvārabandhe senāsane 
 upagantabbaṃ  Vuttaṃ hetaṃ na bhikkhave asenāsanikena vassaṃ 
 upagantabbaṃ yo upagaccheyya āpatti dukkaṭassāti  Tasmā 
 vassakāle sace senāsanaṃ labhati iccetaṃ kusalaṃ no ce labhati 
 hatthakammaṃ pariyesitvāpi kātabbaṃ  Hatthakammaṃ alabhantena sāmampi 
 kātabbaṃ  Na tveva asenāsanikena vassaṃ upagantabbaṃ  
 Ayamanudhammatā  Tasmā te bhikkhū tiṇakuṭiyo karitvā 
 rattiṭṭhānadivāṭṭhānādīni paricchinditvā  katikavattāni ca khandhakavattāni ca 
 adhiṭṭhāya tīsu sikkhāsu sikkhamānā vassaṃ upagañchiṃsu  Āyasmāpi 
 dhaniyoti na kevalaṃ te therā imassa sikkhāpadassa ādikammiko 
 āyasmā dhaniyopi  Kumbhakāraputtoti kumbhakārassa putto  
 Tassa hi nāmaṃ dhaniyoti pitā kumbhakāro tena vuttaṃ dhaniyo 
 kumbhakāraputtoti  Vassaṃ upagañchīti tehi therehi saddhiṃ 
  
  
 page     
 Ekaṭṭhāneyeva tiṇakuṭikaṃ karitvā vassaṃ upagañchi  Vassaṃ vuṭṭhāti 
 purimikāya upagatā mahāpavāraṇāya pavāritā pāṭipadadivasato paṭṭhāya 
 vuṭṭhavassāti vuccanti evaṃ vassaṃ vuṭṭhā hutvā  Tiṇakuṭiyo 
 bhinditvāti na muggarappahārādīhi cuṇṇavicuṇṇaṃ katvā vattasīsena 
 pana tiṇañca dāruvallīādīni ca oropetvāti attho  Yena hi 
 vihārapaccante kuṭī katā hoti tena sace āvāsikā bhikkhū 
 honti te āpucchitabbā sace imaṃ kuṭiṃ paṭijaggitvā koci 
 vasituṃ ussahati tasseva dethāti vatvā pakkamitabbaṃ  Yena 
 araññe vā katā hota paṭijagganakaṃ vā na labhati tena aññesampi 
 paribhogaṃ bhavissatīti paṭisāmetvā gantabbaṃ  Te pana bhikkhū araññe 
 kuṭiyo katvā paṭijagganakaṃ alabhantā tiṇañca kaṭṭhañca paṭisāmetvā 
 saṅgopitvāti attho  Yathā ca ṭhapitaṃ upacikādīhi na khajjati 
 anovassakañca hoti tathā ṭhapetvā imaṃ ṭhānaṃ āgantvā 
 vasitukāmānaṃ sabrahmacārīnaṃ upakārāya bhavissatīti gamiyavattaṃ 
 pūretvā  Janapadacārikaṃ pakkamiṃsūti attano attano cittānukūlaṃ 
 janapadaṃ agamaṃsu  Āyasmā dhaniyo kumbhakāraputto tattheva vassaṃ 
 vasītiādi uttānatthameva  Yāvatatiyakanti yāvatatiyakaṃ vāraṃ  
 Anavayoti anuavayo  Sandhivasena ukāralopo  Anuavayo yaṃyaṃ 
 kumbhakārehi kattabbannāma atthi sabbattha anūno paripuṇṇasippoti 
 attho  Saketi attano santake  Ācariyaketi ācariyakamme  
 Kumbhakārakammeti kumbhakārānaṃ kamme  Kumbhakārehi kattabbeti 
  
  
 page     
 Attho  Etena sakaṃ ācariyakaṃ sarūpato dassitaṃ hoti  
 Pariyodātasippoti parisuddhasippo  Anavayattepi sati 
 aññehi asadisasippoti vuttaṃ hoti  Sabbamattikāmayanti 
 piṭṭhisaṅghāṭakavāṭasūcighaṭikavātapānakavāṭamattaṃ ṭhapetvā avasesaṃ 
 bhitticchadanakaṭṭhakammādibhedaṃ sabbaṃ gehasambhāraṃ mattikāmayameva katvāti 
 attho  Tiṇañca kaṭṭhañca gomayañca saṅkaḍḍhitvā taṃ kuṭikaṃ pacīti 
 sabbamattikāmayaṃ katvā pāṇikāya ghaṃsitvā sukkhāpetvā 
 telatambamattikāya parimajjitvā anto ca bahi ca tiṇādīhi pūretvā 
 yathā pakkā supakkā hoti evaṃ paci  Evaṃ pakkā ca pana 
 sā ahosi kuṭikā  Abhirūpāti surūpā  Pāsādikāti 
 pāsādajanikā  Lohitakāti lohitavaṇṇā  Kiṃkiṇikasaddoti 
 kiṃkiṇikajālassa saddo  Yathā kira nānāratanehi katassa kiṃkiṇikajālassa 
 saddo hoti evaṃ tassā kuṭiyā vātapānantarikādīhi paviṭṭhena 
 vātena samāhatāya saddo ahosi  Etenassā anto ca bahi 
 ca supakkabhāvo dassito hoti  Mahāaṭṭhakathāyaṃ pana kiṃkiṇikāti 
 kaṃsabhājanaṃ tasmā abhihatassa kaṃsabhājanassa saddo evamassā 
 vātāhatāya saddo ahosīti vuttaṃ  {  } Kiṃ etaṃ bhikkhaveti ettha 
 jānantova bhagavā kathāsamuṭṭhāpanatthaṃ pucchi  Bhagavato etamatthaṃ 
 ārocesunti sabbamattikāmayāya kuṭikāya karaṇabhāvaṃ ādito paṭṭhāya 
 bhagavato ārocesuṃ  Kathaṃ hi nāma so bhikkhave  pe  Kuṭikaṃ 
 karissatīti idaṃ atītatthe anāgatavacanaṃ  Akāsīti vuttaṃ hoti  
  
  
 page     
 Tassa lakkhaṇaṃ saddasatthato pariyesitabbaṃ  Na hi nāma bhikkhave 
 tassa moghapurisassa pāṇesu anudayā anukampā avihesā bhavissatīti 
 ettha anudayāti anurakkhaṇā  Etena mettāpubbabhāgaṃ dasseti  
 Anukampāti paradukkhena cittakampanā  Avihesāti avihiṃsanā  
 Etehi karuṇāpubbabhāgaṃ dasseti  Idaṃ vuttaṃ hoti bhikkhave 
 tassa moghapurisassa paṭhavīkhananacikkhallamaddanaaggidānesu bahū 
 khuddānukhuddake pāṇe byābādhentassa vināsentassa tesu pāṇesu 
 mettākaruṇānaṃ pubbabhāgamattāpi anudayā anukampā avihesā na 
 hi nāma bhavissati appamattakāpi nāma na bhavissatīti  Mā 
 pacchimā janatā pāṇesu pātabyataṃ āpajjatīti pacchimo janasamūho 
 pāṇesu pātabyabhāvaṃ mā āpajji  Buddhakālepi bhikkhūhi evaṃ 
 kataṃ īdisesu ṭhānesu pāṇesu pāṇātipātaṃ karontānaṃ natthi 
 dosoti maññitvā imassa diṭṭhānugatiṃ āpajjamānā pacchimā 
 janatā mā pāṇesu pātabbe ghaṃsitabbe evaṃ maññīti vuttaṃ 
 hoti  Evaṃ dhaniyaṃ garahitvā na ca bhikkhave sabbamattikā mayā kuṭikā 
 kātabbāti āyatiṃ tādisāya kuṭikāya karaṇaṃ paṭikkhipi  Paṭikkhipitvā 
 ca yo kareyya āpatti dukkaṭassāti sabbamattikāmayakuṭikākaraṇe 
 āpattiṃ ṭhapesi  Tasmā yopi paṭhavīkhananādinā pāṇesu pātabyataṃ 
 anāpajjanto tādisaṃ kuṭikaṃ karoti sopi dukkaṭaṃ āpajjati  
 Paṭhavīkhananādīhi pana pāṇesu pātabyataṃ āpajjanto yaṃyaṃ vatthuṃ 
 vītikkamati tattha tattha vuttameva āpattiṃ āpajjati  Idha 
  
  
 page     
 Dhaniyattherassa ādikammikattā anāpatti  Sesānaṃ sikkhāpadaṃ 
 atikkamitvā karontānampi kataṃ labhitvā tattha vasantānampi 
 dukkaṭameva  Dabbasambhāramissakā pana yathā tathā vā missā 
 hotu vaṭṭati  Suddhamattikāmayāva na vaṭṭati  Sāpi iṭṭhakāhi 
 giñjakāvasathasaṅkhepena katā vaṭṭati  Evambhanteti kho  pe  Taṃ 
 kuṭikaṃ bhindiṃsūti bhagavato vacanaṃ sampaṭicchitvā kaṭṭhehi ca pāsāṇehi 
 ca taṃ kuṭikaṃ vikīrantā bhindiṃsu  Athakho āyasmā dhaniyotiādimhi 
 ayaṃ saṅkhepattho  Dhaniyo ekapasse divāvihāraṃ nisinno tena 
 saddena āgantvā te bhikkhū kissa me tumhe āvuso kuṭikaṃ 
 bhindathāti pucchitvā no   bhagavā bhedāpetīti sutvā suvacatāya 
 sampaṭicchi  Kasmā pana bhagavā iminā atimahantena ussāhena 
 attano vasanatthaṃ kataṃ kuṭikaṃ bhedāpesi nanu etassettha vayakammampi 
 atthīti  Kiñcāpi atthi athakho taṃ bhagavā akappiyāti bhindāpesi 
 titthiyaddhajoti bhindāpesi  Ayamettha vinicchayo  Aṭṭhakathāyampana 
 aññānipi kāraṇāni vuttāni sattānudayāya pattacīvaraguttatthāya 
 senāsanabāhullapaṭisedhanatthāyātiādīni  Tasmā idānipi yo 
 bhikkhu bahussuto vinayaññū aññaṃ bhikkhuṃ akappiyaparikkhāraṃ gahetvā 
 vicarantaṃ disvā taṃ chindāpeyya vā bhindāpeyya vā anupavajjo 
 so neva codetabbo na sāretabbo na taṃ labbhā vattuṃ mama 
 parikkhāro tayā nāsito taṃ me dehīti  
  Footnote     bhagavāti padassa parato likhitabbaṃ  
  
  
 page     
      Tatrāyaṃ pālimuttako kappiyākappiyaparikkhāravinicchayo  Keci 
 tālapaṇṇacchattaṃ anto vā bahi vā pañcavaṇṇena suttena 
 sibbetvā vaṇṇamaṭṭhaṃ karonti taṃ na vaṭṭati  Ekavaṇṇena 
 pana nīlena vā pītena vā yena kenaci suttena anto vā bahi 
 vā sibbituṃ chattadaṇḍaggāhaṇakaṃ salākapañjaraṃ vā vinaddhituṃ vaṭṭati  
 Tañca kho thirakaraṇatthaṃ na vaṇṇamaṭṭhatthāya  Chattapaṇṇesu 
 makaradantakaṃ vā aḍḍhacandakaṃ vā chindituṃ na vaṭṭati  Chattadaṇḍe 
 gehatthambhesu viya ghaṭako vā bāḷarūpakaṃ vā na vaṭṭati  Sacepi 
 sabbattha āraggena lekhā dinnā hoti sāpi na vaṭṭati  Ghaṭakampi 
 bāḷarūpakampi bhinditvā dhāretabbaṃ  Lekhāpi ghaṃsitvā vā apanetabbā 
 suttakena vā daṇḍo veṭhetabbo   Daṇḍabundhe pana 
 ahicchattakasaṇṭhānaṃ vaṭṭati  Vātappahārena acalanatthaṃ chattamaṇḍalikaṃ 
 rajjukehi gāhetvā daṇḍe bandhanti  Tasmiṃ bandhanaṭṭhāne 
 vālayamiva ukkīritvā lekhaṃ ṭhapenti sā vaṭṭati  Cīvaramaṇḍanatthāya 
 nānāsuttakehi satapadīsadisaṃ sibbantā āgantukapaṭaṃ ṭhapenti aññampi 
 yaṅkiñci sūcikammavikāraṃ karonti paṭamukhe vā pariyante vā veṇiṃ 
 vā saṅkhalikaṃ vā evamādi sabbaṃ na vaṭṭati  Pakatisūcikammameva 
 vaṭṭati  Gaṇṭhikapaṭakañca pāsakapaṭakañca aṭṭhakoṇampi soḷasakoṇampi 
 karonti tattha agghiyagayamuggarādīni dassenti kakkaṭakakkhīni 
 ukkīranti sabbaṃ na vaṭṭati  Catukkoṇameva vaṭṭati  
 Koṇasuttakapiḷakāva cīvare ratte dūviññeyyarūpā vaṭṭanti  
  
  
 page     
 Kañajikapiṭṭhakhaliādīsu cīvaraṃ pakkhipituṃ na vaṭṭati  Cīvarakammakāle pana 
 hatthamalasūcimalādīnaṃ dhovanatthaṃ kiliṭṭhakāle ca dhovanatthaṃ vaṭṭati  
 Gandhaṃ vā lākhaṃ vā telaṃ vā rajane pakkhipituṃ na vuṭṭati  Cīvaraṃ 
 rajitvā saṅkhena vā maṇinā vā yena kenaci na ghaṭṭetabbaṃ  
 Bhūmiyaṃ jānukāni nihantvā hatthehi gahetvā doṇiyampi na ghaṃsitabbaṃ  
 Doṇiyaṃ vā phalake vā ṭhapetvā ante gāhāpetvā hatthena paharituṃ 
 pana vaṭṭati  Tampi muṭṭhinā na kātabbaṃ  Porāṇakattherā pana 
 doṇiyampi na ṭhapesuṃ eko hatthena gahetvā tiṭṭhati aparo 
 hatthe katvā hatthena paharati  Cīvarassa kaṇṇasuttakaṃ na vaṭṭati  
 Rajitakāle chinditabbaṃ  Yaṃ pana anujānāmi bhikkhave kaṇṇasuttakanti 
 evaṃ anuññātaṃ taṃ anuvāte pāsakaṃ katvā bandhitabbaṃ rajanakāle 
 lagganatthāya  Gaṇṭhikepi sobhākaraṇatthaṃ lekhā vā piḷakā vā 
 na vaṭṭati nāsetvā paribhuñjitabbaṃ  Patte vā thālake vā 
 āraggena lekhaṃ karonti anto vā bahi vā na vaṭṭati  
 Pattaṃ bhamaṃ āropetvā majjitvā pacanti maṇivaṇṇaṃ karissāmāti 
 na vaṭṭati  Telavaṇṇo pana vaṭṭati  Pattamaṇḍale bhattikammaṃ 
 na vaṭṭati  Makaradantakaṃ pana vaṭṭati  Dhamakarakacchattakassa upari 
 vā heṭṭhā vā dhamakarakakucchiyaṃ vā lekhā na vaṭṭati  Chattamukhavaṭṭiyaṃ 
 panassa lekhā vaṭṭati  Kāyabandhanassa sobhanatthaṃ tahiṃ tahiṃ diguṇaṃ 
 suttaṃ koṭṭenti kakkaṭakakkhīni uṭṭhapenti na vaṭṭati  Ubhosu 
 pana antesu dasāmukhassa thirabhāvāya diguṇaṃ koṭṭetuṃ vaṭṭati  
  
  
 page     
 Dasāmukhe pana ghaṭakaṃ vā makaramukhaṃ vā deḍḍubhasīsaṃ vā yaṅkiñci 
 vikārarūpaṃ kātuṃ na vaṭṭati  Tattha tattha acchīni dassetvā 
 mālākammādīni vā katvā koṭṭitakāyabandhanaṃpi na vaṭṭati  
 Ujukameva pana macchakaṇṭakaṃ vā khajjūrīpattakaṃ vā maṭṭhapaṭikaṃ vā 
 katvā koṭṭituṃ vaṭṭati  Kāyabandhanassa dasā ekā vaṭṭati 
 dve tīṇi cattāripi vaṭṭanti  Tato paraṃ na vaṭṭanti  
 Rajjukakāyabandhanaṃ ekameva vaṭṭati  Pāmaṅgasaṇṭhānaṃ pana ekampi na 
 vaṭṭati  Dasā pana pāmaṅgasaṇṭhānāpi vaṭṭati  Bahū rajjuke 
 ekato katvā ekena nirantaraṃ veṭhetvā kataṃ bahurajjukanti na 
 vattabbaṃ taṃ vaṭṭati  Kāyabandhanavithe aṭṭhamaṅgalādikaṃ yaṅkiñci 
 vikārarūpaṃ na vaṭṭati  Paricchedalekhāmattaṃ vaṭṭati  Vithakassa 
 ubhosu antesu thirakaraṇatthāya ghaṭakampi karonti ayampi vaṭṭati  
 Añjaniyaṃ itthīpurisacatuppadasakuṇarūpaṃ vā mālākammalatākamma 
 makaradantakagomuttakaaḍḍhacandakādibhedaṃ vā vikārarūpaṃ na vaṭṭati  
 Ghaṃsitvā vā chinditvā vā yathā vā na paññāyati tathā 
 suttakena veṭhetvā valañjetabbā  Ujukameva pana caturassā vā 
 aṭṭhaṃsā vā soḷasaṃsā vā añjanī vaṭṭati  Heṭṭhatopissā dve 
 vā tisso vā vaṭṭalekhāyo vaṭṭanti  Gīvāyampissā 
 pidhānakabandhanatthaṃ ekā vaṭṭalekhā vaṭṭati  Añjanīsalākāyampi 
 vaṇṇamaṭṭhakammaṃ na vaṭṭati  Añjanīthavikāyampi yaṅkiñci nānāvaṇṇena 
 suttena vaṇṇamaṭṭhakammaṃ na vaṭṭati  Eseva nayo kuñcikakosakepi  
  
  
 page     
 Kuñcikāya vaṇṇamaṭṭhakammaṃ na vaṭṭati  Tathā sipāṭikāya  
 Ekavaṇṇasuttena panettha yena kenaci yaṅkiñci sibbituṃ vaṭṭati  
 Ārakaṇṭakepi vaṭṭamaṇikaṃ vā aññaṃ vā vaṇṇamaṭṭhaṃ na vaṭṭati  
 Gīvāyaṃ pana paricchedalekhā vaṭṭati  Pipphalakepi maṇikaṃ vā piḷakaṃ 
 vā yaṅkiñci ṭhapetuṃ na vaṭṭati  Daṇḍake pana paricchedalekhā 
 vaṭṭati  Nakhacchedanaṃ valitakaṃyeva karonti tasmā taṃ vaṭṭati  
 Uttarāraṇiyaṃ vā araṇiyaṃ vā dhanuke vā uparipellanadaṇḍake vā 
 mālākammādikaṃ yaṅkiñci vaṇṇamaṭṭhaṃ na vaṭṭati  pellanadaṇḍakassa 
 pana vemajjhe maṇḍalaṃ hoti tattha paricchedalekhāmattaṃ vaṭṭati  
 Sūcisaṇḍāsaṃ karonti yena sūciṃ ḍaṃsāpetvā ghaṃsanti  Tattha 
 makaramukhādikaṃ yaṅkiñci vaṇṇamaṭṭhaṃ na vaṭṭati  Sūciḍaṃsanatthaṃ pana 
 mukhamattaṃ hoti taṃ vaṭṭati  Dantakaṭṭhacchedanavāsiyampi yaṅkiñci 
 vaṇṇamaṭṭhaṃ na vaṭṭati  Ujukameva kappiyalohena ubhosu vā 
 passesu caturassaṃ vā aṭṭhaṃsaṃ vā bandhituṃ vaṭṭati  Kattaradaṇḍepi 
 yaṅkiñci vaṇṇamaṭṭhaṃ na vaṭṭati  Heṭṭhā ekā vā dve vā 
 vaṭṭalekhā upari ahicchattakamakulamattañca vaṭṭati  Telabhājanesu 
 visāṇe nāḷiyaṃ vā alābuke vā āmaṇḍasārake vā ṭhapetvā 
 itthīrūpaṃ purisarūpañca avasesaṃ sabbampi vaṇṇamaṭṭhakammaṃ vaṭṭati  
 Mañcapīṭhe bhisībimbohane bhummattharaṇe pādapuñchane caṅkamanabhisiyaṃ 
 sammuñjaniyaṃ kacavarachaḍḍanake rajanadoṇikāya pānīyauḷuṅke pānīyaghaṭe 
 pādakaṭṭhalikāya phalakapīṭhake valayādhārake daṇḍādhārake pattapidhāne 
  
  
 page     
 Tālavaṇṭe ca vījane etesu sabbaṃ mālākammādivaṇṇamaṭṭhakammaṃ 
 vaṭṭati  Senāsane pana dvārakavāṭavātapānakavāṭādīsu 
 sabbaratanamayampi vaṇṇamaṭṭhakammaṃ vaṭṭati  Senāsane kiñci paṭisedhetabbaṃ 
 natthi aññatra viruddhasenāsanā  Viruddhasenāsanannāma aññesaṃ 
 sīmāya rājavallabhehi kataṃ senāsanaṃ vuccati  Tasmā ye tādisaṃ 
 senāsanaṃ karonti te vattabbā mā amhākaṃ sīmāya senāsanaṃ 
 karothāti  Anādiyitvā karontiyeva  Punapi vattabbā mā evaṃ 
 akattha mā amhākaṃ uposathappavāraṇānaṃ antarāyamakattha mā 
 sāmaggiṃ bhindittha tumhākaṃ senāsanaṃ katampi kataṭṭhāne na 
 ṭhassatīti  Sace balakkārena karontiyeva yadā tesaṃ lajjiparisā 
 ussannā hoti sakkā hoti laddhuṃ dhammiko vinicchayo tadā 
 tesaṃ pesetabbaṃ tumhākaṃ āvāsaṃ harathāti  Sace yāvatatiyaṃ pesite 
 haranti sādhu no ce haranti ṭhapetvā bodhiñca cetiyañca 
 avasesasenāsanāni bhinditabbāni no ca kho aparibhogaṃ karontehi  
 Paṭipāṭiyā pana chadanagopānasīiṭṭhakādīni apanetvā tesaṃ pesetabbaṃ 
 tumhākaṃ dabbasambhāre harathāti  Sace haranti sādhu no ce haranti 
 atha tesu sambhāresu himavassātapādīhi pūtibhūtesu vā corehi vā haṭesu 
 agginā vā daḍḍhesu sīmasāmikā bhikkhū anupavajjā na labbhā codetuṃ 
 tumhehi amhākaṃ dabbasambhārā nāsitāti vā tumhākaṃ gīvāti vā  
 Yaṃ pana sīmasāmikehi bhikkhūhi kataṃ taṃ sukatameva hotīti  
                  Pālimuttakavinicchayo niṭṭhito  
  
  
 page     
      {  } Evaṃ bhinnāya pana kuṭikāya dhaniyassa parivitakkañca punareva 
 kuṭikaraṇatthāya ussāhañca dassetuṃ athakho āyasmatotiādi vuttaṃ  
 Tattha dārugahegaṇakoti rañño dārubhaṇḍāgāre dārugopako  
 Gahaṇadārūnīti devena gahitadārūni rājapariggahabhūtāni dārūnīti 
 attho  Nagarapaṭisaṅkhārikānīti nagarassa paṭisaṅkhārūpakaraṇāni  
 Āpadatthāya nikkhittānīti aggidāhena vā purāṇabhāvena vā 
 paṭirājūparundhanādinā vā gopuraṭṭālakarājantepurahatthisālādīnaṃ vipatti 
 āpadāti vuccati tadatthaṃ nikkhittānīti vuttaṃ hoti  Khaṇḍākhaṇḍikaṃ 
 chedāpetvāti attano kuṭikāya pamāṇaṃ sallakkhetvā kiñci agge 
 kiñci majjhe kiñci mūle khaṇḍākhaṇḍaṃ karonto chedāpesi  
      {  } Vassakāroti tassa brāhmaṇassa nāmaṃ  Magadhamahāsattoti 
 magadharaṭṭhe mahāmatto mahatiyā issariyamattāya samannāgato 
 magadharañño vā mahāmatto mahāmaccoti vuttaṃ hoti  
 Anusaññāyamānoti tattha tattha gantvā paccavekkhamāno  Bhaṇeti issarānaṃ 
 nīcaṭṭhānikapurisālapanaṃ  Bandhaṃ āṇāpesīti brāhmaṇo pakatiyāpi 
 tasmiṃ issāpakatova so rañño āṇāpehīti vacanaṃ sutvā 
 yasmā pakkosāpehīti raññā na vuttaṃ tasmā naṃ hatthesu ca 
 pādesu ca bandhaṃ katvā āṇāpessāmīti bandhaṃ āṇāpesi  
 Addasā kho āyasmā dhaniyoti kathaṃ addasa  So kira attano 
 lesena dārūnaṃ haṭabhāvaṃ ñatvā nissaṃsayaṃ esa dārūnaṃ kāraṇā 
 rājakulato vadhaṃ vā bandhaṃ vā pāpuṇissatīti tadā naṃ ahameva 
  
  
 page     
 Mocessāmīti niccakālaṃ tassa pavuttiṃ suṇantoyeva vicarati tasmā 
 taṃkhaṇaṃyeva gantvā addasa  Tena vuttaṃ addasā kho āyasmā 
 dhaniyoti  Dārūnaṃ kiccāti dārūnaṃ kāraṇā  Purāhaṃ haññāmīti 
 ahaṃ purā haññāmi  Yāva ahaṃ na haññāmi tāva tvaṃ eyyāsīti 
 attho  {  } Iṅgha bhante sarāpehīti ettha iṅghāti codanatthe 
 nipāto  Paṭhamābhisittoti   abhisitto hutvā paṭhamaṃ  Evarūpiṃ 
 vācaṃ bhāsitāti dinnaññeva samaṇabrāhmaṇānaṃ tiṇakaṭṭhodakaṃ 
 paribhuñjantūti imaṃ evarūpiṃ vācaṃ abhisitto hutvā paṭhamameva yaṃ 
 tvaṃ abhāsi taṃ sayameva bhāsitvā idāni sarasi na sarasīti vuttaṃ 
 hoti  Rājāno kira abhisittamattāyeva dhammabheriñcārāpenti 
 dinnaññeva samaṇabrāhmaṇānaṃ tiṇakaṭṭhodakaṃ paribhuñjantūti taṃ 
 sandhāya esa vadati  Tesaṃ mayā sandhāya bhāsitanti tesaṃ 
 appamattakepi kukkuccāyantānaṃ samitabāhitapāpānaṃ samaṇabrāhmaṇānaṃ 
 tiṇakaṭṭhodakaharaṇaṃ sandhāya mayā evaṃ bhāsitaṃ na tumhādisānanti 
 adhippāyo  Tañca kho araññe apariggahitanti tañca 
 tiṇakaṭṭhodakaṃ yaṃ araññe apariggahitaṃ hoti etaṃ sandhāya mayā 
 bhāsitanti dīpeti  Lomena tvaṃ muttosīti ettha lomamiva lomaṃ 
 kiṃ pana taṃ pabbajjāliṅgaṃ  Kiṃ vuttaṃ hoti  Yathā nāma 
 dhuttā maṃsaṃ khādissāmāti mahagghalomakaṃ eḷakaṃ gaṇheyyuṃ tamenaṃ 
 añaño viññupuriso disvā imassa eḷakassa maṃsaṃ kahāpaṇamattaṃ 
  Footnote     sampaccābhisittoti amhākaṃ mati  paṭhamābhisambuddhoti sādhakaṃ  
  
  
 page     
 Agghati lomāni pana lomavāre lomavāre aneke kahāpaṇe agghantīti 
 dve alomake eḷake datvā gaṇheyya evaṃ so eḷako 
 viññupurisamāgamma lomena mucceyya evameva tvaṃ imassa kammassa 
 katattā vadhabandhanāraho yasmā pana arahaddhajo sabbhi avajjharūpo 
 tvañca sāsane pabbajitattā pabbajjāliṅgabhūtaṃ arahaddhajaṃ dhāresi 
 tasmā tvaṃ iminā pabbajjāliṅgalomena eḷako viya viññupurisaṃ 
 āgamma muttosi  
      Manussā ujjhāyantīti rañño parisati bhāsamānassa sammukhā 
 ca parammukhā ca sutvā tattha tattha manussā ujñāyanti avajjhāyanti 
 avajānantā taṃ jhāyanti olokenti lāmakato vā cintentīti 
 attho  Khīyantīti tassa avaṇṇaṃ kathenti pakāsenti  Vipācentīti 
 vitthārikaṃ karonti sabbattha pattharanti  Ayañca attho 
 saddasatthānusārena veditabbo  Ayaṃ panettha yojanā alajjino ime 
 samaṇā sakyaputtiyātiādīni cintentā ujjhāyanti natthi imesaṃ 
 sāmaññantiādīni bhaṇantā khīyanti apagatā ime sāmaññātiādīni 
 tattha tattha vitthārentā vipācentīti  Etena nayena imesaṃ 
 padānaṃ ito parampi tattha tattha āgatapadānurūpena yojanā 
 veditabbā  Tattha brahmacārinoti seṭṭhacārino  Sāmaññanti 
 samaṇabhāvo  Brahmaññanti seṭṭhabhāvo  Sesaṃ uttānatthameva  
 Rañño dārūnītiādimhi adinnaṃ ādiyissatīti ayaṃ ujjhāyanattho  
 Yaṃ pana adinnaṃ ādiyi taṃ dassetuṃ rañño dārūnīti vuttaṃ  
  
  
 page     
 Iti vacanabhede asammuyhantehi attho veditabbo  
      Purāṇavohāriko mahāmattoti bhikkhubhāvato purāṇe gihikāle 
 vinicchayavohāre niyuttattā vohārikoti saṅkhaṃ gato mahāamacco  
 Athakho bhagavā taṃ bhikkhuṃ etadavocāti bhagavā sāmaññeva 
 lokavohārampi jānāti atītabuddhānaṃ paññattampi jānāti pubbepi 
 buddhā ettakena pārājikaṃ paññāpenti ettakena thullaccayaṃ 
 ettakena dukkaṭanti evaṃ santepi sace aññehi lokavohāraññūhi 
 saddhiṃ asaṃsandetvā pādamattena pārājikaṃ paññāpeyya tenassa 
 siyuṃ vattāro sīlasaṃvaro nāma ekabhikkhussapi appameyyo asaṅkheyyo 
 mahāpaṭhavīsamuddaākāsāni viya ativitthiṇṇo taṃ nāma bhagavā 
 pādamattakena nāsesīti tato tathāgatassa ñāṇabalaṃ ajānantā 
 sikkhāpadaṃ kopeyyuṃ paññattampi sikkhāpadaṃ yathāṭhāne na tiṭṭheyya 
 lokavohāraññūhi pana saddhiṃ saṃsandetvā paññatte so upavādo 
 na hoti aññadatthuṃ evaṃ vattāro honti ime hi nāma 
 āgārikāpi pādamattena coraṃ hanantipi bandhantipi pabbājentipi 
 kasmā bhagavā pabbajitaṃ na nāsessati yena parasantakaṃ 
 tiṇasalākamattampi na gahetabbanti tathāgatassa ca ñāṇabalaṃ jānissanti 
 paññattampi ca sikkhāpadaṃ akuppaṃ bhavissati yathāṭhāne ṭhassati  
 Tasmā lokavohāraññūhi saddhiṃ saṃsandetvā paññāpetukāmo 
 sabbāvantaṃ parisaṃ anuvilokento athakho bhagavā avidūre nisinnaṃ 
 disvā taṃ bhikkhuṃ etadavocāti etaṃ avoca kittakena nukho 
  
  
 page     
 Bhikkhu rājā māgadho seniyo bimbisāro coraṃ gahetvā hanati vā 
 bandhati vā pabbājeti vāti  Tattha māgadhoti magadhānaṃ issaro  
 Seniyoti senāya sampanno  Bimbisāroti tassa nāmaṃ  
 Pabbājeti vāti raṭṭhato nikkhāmeti  Sesamettha uttānatthameva  
 Pañcamāsako pādoti tadā rājagahe vīsatimāsako kahāpaṇo hoti 
 tasmā pañcamāsako pādo  Etena lakkhaṇena sabbajanapadesu 
 kahāpaṇassa catuttho bhāgo pādoti veditabbo  So ca kho 
 porāṇassa nīlakahāpaṇassa vasena na itaresaṃ rudradāmakādīnaṃ  
 Tena pādena atītā buddhāpi pārājikaṃ paññāpesuṃ anāgatāpi 
 paññāpessanti  Sabbabuddhānaṃ hi pārājikavatthumhi vā pārājike 
 vā nānattaṃ natthi  Imāneva cattāri pārājikavatthūni imāneva 
 cattāri pārājikāni ito ūnaṃ vā atirittaṃ vā natthi  Tasmā 
 bhagavāpi dhaniyaṃ vigarahitvā pādeneva dutiyaṃ pārājikaṃ paññāpento 
 yo pana bhikkhu adinnaṃ theyyasaṅkhātantiādimāha  
      Evaṃ mūlacchejjavasena daḷhaṃ katvā dutiyapārājike paññatte 
 aparampi anuppaññattatthāya rajakabhaṇḍikavatthu udapādi  
 Tassuppattidīpanatthametaṃ vuttaṃ evañcidaṃ bhagavatā bhikkhūnaṃ sikkhāpadaṃ 
 paññattaṃ hotīti  Tassattho ca anuppaññattisambandho ca 
 paṭhamapārājikavaṇṇanāyaṃ vuttanayeneva veditabbo  Yathā ca idha 
 evaṃ ito paraṃ sabbasikkhāpadesu  Yaṃyaṃ hi pubbe vuttaṃ taṃtaṃ 
 sabbaṃ vajjetvā uparūpari apubbameva vaṇṇayissāma  Yadi hi 
  
  
 page     
 Yaṃyaṃ vuttanayaṃ taṃtaṃ punapi vaṇṇayissāma kadā vaṇṇanāya antaṃ 
 gamissāma  Tasmā yaṃyaṃ pubbe vuttaṃ taṃtaṃ sabbaṃ sādhukaṃ 
 upalakkhetvā tattha tattha attho ca yojanā ca veditabbā  
 Apubbaṃ pana yaṅkiñci anuttānatthaṃ sabbaṃ mayameva vaṇṇayissāma  
      {  } Rajakattharaṇaṃ gantvāti rajakatitthaṃ gantvā  Taṃ hi yasmā 
 tattha rajakā vatthāni attharanti tasmā rajakattharaṇanti vuccati  
 Rajakabhaṇḍikanti rajakānaṃ bhaṇḍikaṃ  Rajakā sāyaṇhasamaye nagaraṃ 
 pavisantā bahūni vatthāni ekekaṃ bhaṇḍikaṃ  bandhanti tato ekaṃ 
 bhaṇḍikaṃ tesaṃ pamādena apassantānaṃ avaharitvā thenetvāti attho  
      {  } Gāmo nāmātievamādi gāmā vā araññā vāti ettha 
 vuttassa gāmassa ca araññassa ca pabhedadassanatthaṃ vuttaṃ  Tattha 
 yasmiṃ gāme ekāeva kuṭī ekaṃ gehaṃ seyyathāpi malayajanapade ayaṃ 
 ekakuṭiko gāmo nāma  Etena nayena apare veditabbā  
 Amanusso nāma yo sabbaso vā manussānaṃ abhāvena 
 yakkhapariggahabhūto  Yato vā manussā kenaci kāraṇena punapi 
 āgantukāmā eva apakkantā  Parikkhitto nāma iṭṭhakapākāraṃ ādiṃ 
 katvā antamaso kaṇṭakasākhāhipi parikkhitto  Gonisādiniviṭṭho 
 nāma vīthisannivesādivasena anivisitvā yathā gāvo tattha tattha 
 dve tisso nisīdanti evaṃ tattha tattha dve tīṇi gharāni katvā 
 niviṭṭho  Satthoti jaṅghasatthasakaṭasatthādīsu yokoci  Imasmiṃ ca 
 sikkhāpade nigamopi nagarampi gāmaggahaṇeneva gahitanti veditabbaṃ  
  
  
 page     
 Gāmūpacārotiādi araññaparicchedadassanatthaṃ vuttaṃ  Indakhīle 
 ṭhitassāti yassa gāmassa anurādhapurasseva dve indakhīlā tassa 
 abbhantarime indakhīle ṭhitassa  Tassa hi bāhiro indakhīlo 
 abhidhammikanayena araññasaṅkhepaṃ gacchati  Yassa pana eko tassa 
 vā   gāmadvārabāhānaṃ vemajjhe ṭhitassa  Yatra hi indakhīlo natthi 
 tatra gāmadvārabāhānaṃ vemajjhameva indakhīloti vuccati  Tena 
 vuttaṃ gāmadvārabāhānaṃ vemajjhe ṭhitassāti  Majjhimassāti 
 thāmamajjhimassa no pamāṇamajjhimassa neva appatthāmassa na 
 mahāthāmassa majjhimatthāmassāti vuttaṃ hoti  Leḍḍupātoti 
 yathā mātugāmo kāke uṭṭhāpento ujukameva hatthaṃ ukkhipitvā 
 leḍḍuṃ khipati yathā ca udakukkhepe udakaṃ khipanti evaṃ akhipitvā 
 yathā taruṇamanussā attano balaṃ dassentā bāhaṃ pasāretvā 
 leḍḍuṃ khipanti evaṃ khittassa leḍḍussa patanaṭṭhānaṃ  Patito pana 
 luthitvā yattha gacchati taṃ na gahetabbaṃ  Aparikkhittassa gāmassa 
 gharūpacāre ṭhitassa majjhimassa purisassa leḍḍupātoti ettha pana 
 nimbakosassa udakapātaṭṭhāne ṭhitassa majjhimassa purisassa suppapāto 
 vā musalapāto vā gharūpacāro nāma  Tasmiṃ gharūpacāre ṭhitassa 
 leḍḍupāto gāmūpacāroti kurundaṭṭhakathāyaṃ vuttaṃ  Mahāpaccariyampi 
 tādisameva  Mahāaṭṭhakathāyaṃ pana gharannāma gharapacāro nāma 
 gāmo nāma gāmūpacāro nāmāti mātikaṃ ṭhapetvā nimbakosassa 
  Footnote     vāsaddoyaṃ atireko hoti maññe  
  
  
 page     
 Udakapātaṭṭhānabbhantaraṃ gharannāma  Yaṃ pana dvāre ṭhito mātugāmo 
 bhājanadhovanaudakaṃ chaḍḍeti tassa patanaṭṭhānañca mātugāmeneva 
 antogehe ṭhitena pakatiyā bahi khittassa suppassa vā sammuñjaniyā 
 vā patanaṭṭhānañca gharassa purato dvīsu koṇesu sambandhitvā majjhe 
 rukkhasūcidvāraṃ ṭhapetvā gorūpānaṃ pavesananivāraṇatthaṃ kataparikkhepo 
 ca ayaṃ sabbopi gharūpacāro nāma  Tasmiṃ gharūpacāre ṭhitassa 
 majjhimassa purisassa leḍaḍupātabbhantaraṃ gāmo nāma  Tato 
 aññassa leḍḍupātassa abbhantaraṃ gāmūpacāro nāmāti vuttaṃ  
 Idamettha pamāṇaṃ  Yathā ca ettha evaṃ sabbattha yo yo 
 aṭṭhakathāvādo vā theravādo vā pacchā vuccati so pamāṇato 
 daṭṭhabbo  Yañcetaṃ mahāaṭṭhakathāyaṃ vuttaṃ taṃ pāliyā viruddhamiva 
 dissati pāliyaṃ hi gharūpacāre ṭhitassa majjhimassa purisassa 
 leḍḍupātoti ettakameva vuttaṃ aṭṭhakathāyampana taṃ leḍḍupātaṃ 
 gāmasaṅkhepaṃ katvā tato paraṃ gāmūpacāro vuttoti  Vuccate  
 Sabbameva pāliyaṃ vuttaṃ  Adhippāyo panettha veditabbo  So 
 ca aṭṭhakathācariyānameva vidito  Tasmā yathā gharapacāre ṭhitassāti 
 gharūpacāralakkhaṇaṃ pāliyaṃ avuttampi aṭṭhakathāyaṃ vuttavasena gahitaṃ 
 evaṃ santepi gahetabbaṃ   Tatrāyaṃ nayo  Idha gāmo nāma 
 duvidho parikkhitto ca aparikkhitto ca  Tattha parikkhittassa 
 parikkhepoyeva paricchedo  Tasmā visuṃ paricchedaṃ avatvā 
 gāmūpacāro nāma parikkhittassa gāmassa indakhīle ṭhitassa majjhimassa 
  
  
 page     
 Purisassa leḍḍupātoti pāliyaṃ vuttaṃ  Aparikkhittassa pana gāmassa 
 gāmaparicchedo vattabbo  Tasmā tassa gāmaparicchedadassanatthaṃ 
 aparikkhittassa gāmassa gharūpacāre ṭhitassa majjhimassa purisassa 
 leḍḍupātoti vuttaṃ  Gāmaparicchedeva dassite gāmūpacāralakkhaṇaṃ 
 pubbe vuttanayeneva sakkā ñātunti puna tattha ṭhitassa majjhimassa 
 purisassa leḍḍupātoti na vuttaṃ  Yo pana gharūpacāre ṭhitassa 
 leḍḍupātaṃyeva gāmūpacāroti vadati tassa gharūpacāro gāmoti 
 āpajjati  Tato gharaṃ gharūpacāro gāmo gāmūpacāroti esa 
 vibhāgo saṅkariyati  Asaṅkarato cettha vinicchayo veditabbo 
 vikāle gāmappavesanādīsu  Tasmā pāliñca aṭṭhakathañca saṃsandetvā 
 vuttanayenevettha gāmo ca gāmūpacāro ca veditabbo  Yopi ca 
 gāmo pubbe mahā hutvā pacchā kulesu naṭṭhesu appako hoti 
 so gharūpacārato leḍḍupāteneva paricchinditabbo  Purimaparicchedo 
 panassa parikkhittassāpi aparikkhittassāpi appamāṇamevāti  Araññaṃ 
 nāma ṭhapetvā gāmañca gāmūpacārañcāti idaṃ yathāvuttalakkhaṇaṃ 
 gāmañca gāmūpacārañca ṭhapetvā imasmiṃ adinnādānasikkhāpade 
 avasesaṃ araññaṃ nāmāti veditabbaṃ  Abhidhamme pana araññanti 
 nikkhamitvā bahiindakhīlā sabbametaṃ araññanti vuttaṃ  
 Araññakasikkhāpade araññakannāma senāsanaṃ pañcadhanusatikaṃ pacchimanti vuttaṃ  
 Taṃ indakhīlato paṭṭhāya āropitena ācariyadhanunā pañcadhanusatappamāṇanti 
 veditabbaṃ  Evaṃ bhagavatā gāmā vā araññā vāti 
  
  
 page     
 Etassa atthaṃ vibhajantena gharaṃ gharūpacāro gāmo gāmūpacāro 
 araññanti pāpabhikkhūnaṃ lesokāsanisedhanatthaṃ pañca koṭṭhāsā 
 dassitā  Tasmā ghare vā gharūpacāre vā gāme vā gāmūpacāre 
 vā araññe vā pādagghanakato paṭṭhāya sassāmikaṃ bhaṇḍaṃ 
 avaharantassa pārājikamevāti veditabbaṃ  
      Idāni adinnaṃ theyyasaṅkhātaṃ ādiyeyyātiādīnaṃ atthadassanatthaṃ 
 adinnaṃ nāmātiādimāha  Tattha adinnanti dantapoṇasikkhāpade 
 attano santakampi apaṭiggahitakaṃ kappiyaṃ anajjhoharaṇīyaṃ vuccati  
 Idha pana yaṅkiñci parapariggahitaṃ sassāmikaṃ bhaṇḍaṃ  Tadetaṃ tehi 
 sāmikehi kāyena vā vācāya vā na dinnanti adinnaṃ  Attano 
 hatthato vā yathāṭhitaṭṭhānato vā na nissaṭṭhanti anissaṭṭhaṃ  
 Yathāṭhāne ṭhitampi anapekkhatāya na pariccattanti apariccattaṃ  
 Ārakkhasaṃvidhānena rakkhitattā rakkhitaṃ  Mañjusādīsu pakkhipitvā 
 gopitattā gopitaṃ  Mama idanti taṇhāmamattena mamāyitattā 
 mamāyitaṃ  Tāhi apariccāgarakkhaṇagopanādīhi tehi bhaṇḍasāmikehi 
 parehi pariggahitanti parapariggahitaṃ  Etaṃ adinnaṃ nāma  
 Theyyasaṅkhātanti ettha thenoti coro  Thenassa bhāvo theyyaṃ  
 Avaharaṇacittassetaṃ adhivacanaṃ  Saṅkhā saṅkhātanti atthato ekaṃ  
 Koṭṭhāsassetaṃ adhivacanaṃ saññānidānā hi papañcasaṅkhātiādīsu 
 viya  Theyyañca taṃ saṅkhātañcāti theyyasaṅkhātaṃ  Theyyacittasaṅkhāto 
 eko cittakoṭṭhāsoti attho  Karaṇatthe cetaṃ paccattavacanaṃ  
  
  
 page     
 Tasmā theyyasaṅkhātenāti atthato daṭṭhabbaṃ  Yo ca 
 theyyasaṅkhātena ādiyati so yasmā theyyacitto hoti tasmā 
 byañjanaṃ anādayitvā atthameva dassetuṃ theyyacitto 
 avaharaṇacittoti evamassa padabhājanīyaṃ vuttanti veditabbaṃ  
      Ādiyeyya  pe  Saṅketaṃ vītināmeyyāti ettha pana paṭhamapadaṃ 
 abhiyogavasena vuttaṃ dutiyapadaṃ aññesaṃ bhaṇḍaṃ harantassa gacchato 
 vasena tatiyapadaṃ upanikkhittabhaṇḍavasena catutthaṃ saviññāṇakavasena 
 pañcamaṃ thale nikkhittādivasena chaṭṭhaṃ parikappavasena vā suṅkaghāṭavasena 
 vā vuttanti veditabbaṃ  Yojanā panettha ekabhaṇḍavasenapi 
 nānābhaṇḍavasenapi hoti  Ekabhaṇḍavasena ca saviññāṇakeneva 
 labbhati  Nānābhaṇḍavasena saviññāṇakāviññāṇakamissakena  
 Tattha nānābhaṇḍavasena tāva evaṃ veditabbā  Ādiyeyyāti 
 ārāmaṃ abhiyuñjati āpatti dukkaṭassa  Sāmikassa vimatiṃ 
 uppādeti āpatti thullaccayassa  Sāmiko na mayhaṃ bhavissatīti 
 dhuraṃ nikkhipati āpatti pārājikassa  Hareyyāti aññassa bhaṇḍaṃ 
 haranto sīse bhāraṃ theyyacitto āmasati āpatti dukkaṭassa  
 Phandāpeti āpatti thullaccayassa  Khandhaṃ oropeti āpatti 
 pārājikassa  Avahareyyāti upanikkhittaṃ bhaṇḍaṃ dehi me 
 bhaṇḍanti vuccamāno nāhaṃ gaṇhāmīti bhaṇati āpatti 
 dukkaṭassa  Sāmikassa vimatiṃ uppādeti āpatti thullaccayassa  
 Sāmiko na mayhaṃ dassatīti dhuraṃ nikkhipati āpatti pārājikassa  
  
  
 page     
 Iriyāpathaṃ vikopeyyāti sahabhaṇḍahārakaṃ nessāmīti paṭhamaṃ pādaṃ 
 saṅkāmeti āpatti thullaccayassa dutiyaṃ pādaṃ saṅkāmeti āpatti 
 pārājikassa  Ṭhānā cāveyyāti thalaṭṭhaṃ bhaṇḍaṃ theyyacitto 
 āmasati āpatti dukkaṭassa  Phandāpeti āpatti thullaccayassa  
 Ṭhānā cāveti āpatti pārājikassa  Saṅketaṃ vītināmeyyāti 
 parikappitaṭṭhānaṃ paṭhamaṃ pādaṃ atikkāmeti āpatti thullaccayassa  
 Dutiyaṃ pādaṃ atikkāmeti āpatti pārājikassa  Athavā paṭhamaṃ 
 pādaṃ suṅkaghāṭaṃ atikkāmeti āpatti thullaccayassa  Dutiyaṃ pādaṃ 
 atikkāmeti āpatti pārājikassāti  Ayamettha nānābhaṇḍavasena 
 yojanā  Ekabhaṇḍavasena pana sassāmikaṃ dāsaṃ vā tiracchānaṃ vā 
 yathāvuttena abhiyogādinā nayena ādiyati vā harati vā avaharati 
 vā iriyāpathaṃ vā vikopeti ṭhānā vā cāveti paricchedaṃ vā 
 atikkāmeti  Ayamettha ekabhaṇḍavasena yojanā  
      Apica imāni vaṇṇayantena pañca pañcake samodhānetvā 
 pañcavīsati avahārā dassetabbā  Evaṃ vaṇṇayatā hi idaṃ 
 adinnādānapārājikaṃ suvaṇṇitaṃ hoti  Imasmiṃ ca ṭhāne sabbaaṭṭhakathā 
 ākulā lulitā dūviññeyyavinicchayā  Tathā hi sabbaaṭṭhakathāsu 
 yāni tāni pāliyaṃ pañcahākārehi adinnaṃ ādiyantassa āpatti 
 pārājikassa parapariggahitañca hotītiādinā nayena avahāraṅgāni 
 vuttāni tānipi gahetvā katthaci ekaṃ pañcakaṃ dassitaṃ  Katthaci 
 chahākārehīti āgatehi saddhiṃ dve pañcakāni dassitāni  Etāni ca 
  
  
 page     
 Pañcakāni na honti  Yattha hi ekekena padena avahāro 
 sijjhati taṃ pañcakannāma vuccati  Ettha pana sabbehipi padehi 
 ekoyeva avahāro  Yāni ca tattha labbhamānāniyeva pañcakāni 
 dassitāni tesampi na sabbesaṃ attho pakāsito  Evamimasmiṃ 
 ṭhāne sabbaaṭṭhakathā ākulā lulitā dūviññeyyavinicchayā  Tasmā 
 pañca pañcake samodhānetvā dassiyamānā ime pañcavīsati avahārā 
 sādhukaṃ sallakkhetabbā  
      Pañca pañcakāni nāma nānābhaṇḍapañcakaṃ ekabhaṇḍapañcakaṃ 
 sāhatthikapañcakaṃ pubbappayogapañcakaṃ theyyāvahārapañcakanti  Tattha 
 nānābhaṇḍapañcakañca ekabhaṇḍapañcakañca ādiyeyya hareyya 
 avahareyya iriyāpathaṃ vikopeyya ṭhānā cāveyyāti imesaṃ padānaṃ 
 vasena labbhanti  Tāni pubbe yojetvā dassitanayeneva veditabbāni  
 Yaṃ panetaṃ saṅketaṃ vītināmeyyāti chaṭṭhaṃ padaṃ taṃ parikappāvahārassa 
 ca nissaggiyāvahārassa ca sādhāraṇaṃ  Tasmā taṃ tatiyapañcamesu 
 pañcakesu labbhamānapadavasena yojetabbaṃ  Vuttaṃ 
 nānābhaṇḍapañcakañca ekabhaṇḍapañcakañca  Katamaṃ sāhatthikapañcakaṃ  
 Pañca avahārā sāhatthiko āṇattiko nissaggiyo atthasādhako 
 dhuranikkhepoti  Tattha sāhatthiko nāma parassa bhaṇḍaṃ sahatthā 
 avaharati  Āṇattiko nāma asukassa bhaṇḍaṃ avaharāti aññaṃ 
 āṇāpeti  Nissaggiyo nāma antosuṅkaghāṭe ṭhito 
 bahisuṅkaghātaṃ pāteti āpatti pārājikassāti iminā saddhiṃ saṅketaṃ 
  
  
 page     
 Vītināmeyyāti idaṃ padayojanaṃ labhati  Atthasādhako nāma asukaṃ 
 bhaṇḍaṃ yadā sakkosi tadā avaharāti āṇāpeti  Tattha sace 
 paro anantarāyiko hutvā taṃ avaharati āṇāpako āṇattikkhaṇeyeva 
 pārājiko hoti  Avahārako pana avahaṭakāle  Ayaṃ atthasādhako  
 Dhuranikkhepo pana upanikkhittabhaṇḍavasena veditabboti  Idaṃ 
 sāhatthikapañcakaṃ  Katamaṃ pubbappayogapañcakaṃ  Aparepi pañca 
 avahārā pubbappayogo sahappayogo saṃvidhāvahāro saṅketakammaṃ 
 nimittakammanti  Tattha āṇattivasena pubbappayogo veditabbo  
 Ṭhānā cāvanavasena sahappayogo  Itare pana tayo pāliyaṃ 
 āgatanayeneva veditabbāti  Idaṃ pubbappayogapañcakaṃ  Katamaṃ 
 theyyāvahārapañcakaṃ  Aparepi pañca avahārā theyyāvahāro 
 pasayhāvahāro parikappāvahāro paṭicchannāvahāro kusāvahāroti  
 Te pañcapi aññataro bhikkhu saṅghassa cīvare bhājiyamāne theyyacitto 
 kusaṃ saṅkāmetvā cīvaraṃ aggahesīti ekasmiṃ kusasaṅkamanavatthusmiṃ 
 vaṇṇayissāma  Idaṃ theyyāvahārapañcakaṃ  Evamimāni pañcakāni 
 samodhānetvā ime pañcavīsati avahārā veditabbā  
      Imesu ca pana pañcasu pañcakesu kusalena vinayadharena 
 otiṇṇavatthuṃ sahasā avinicchinitvāva pañca ṭhānāni oloketabbāni 
 yāni sandhāya porāṇā āhu 
         vatthuṃ kālañca desañca    agghaṃ paribhogapañcamaṃ 
         tulayitvā pañca ṭhānāni    dhāreyyatthaṃ vicakkhaṇoti  
  
  
 page     
 Tattha vatthunti bhaṇḍaṃ  Avahārakena hi mayā idaṃ nāma avahaṭanti 
 vuttepi āpattiṃ anāropetvāva taṃ bhaṇḍaṃ sassāmikaṃ vā assāmikaṃ 
 vā upaparikkhitabbaṃ  Sassāmikepi sāmikānaṃ sālayabhāvo vā 
 nirālayabhāvo vā upaparikkhitabbo  Sace tesaṃ sālayakāle avahaṭaṃ 
 bhaṇḍaṃ agghāpetvā āpatti kāretabbā  Sace nirālayakāle na 
 pārājikena kāretabbo  Bhaṇḍasāmikesu pana bhaṇḍaṃ āharāpentesu 
 bhaṇḍaṃ dātabbaṃ  Ayamettha sāmīci  
      Imassa pana atthassa dīpanatthamidaṃ vatthu  Bhātiyarājakāle 
 kira mahācetiyapūjāya dakkhiṇadisato eko bhikkhu sattahatthaṃ 
 paṇḍukāsāvaṃ aṃse karitvā cetiyaṅgaṇaṃ pāvisi  Taṃkhaṇameva 
 rājāpi cetiyavandanatthaṃ āgato  Tato ussāraṇāya vattamānāya 
 mahājanasammado ahosi  Athakho so bhikkhu mahājanasammadapīḷito 
 aṃsato patantaṃ kāsāvaṃ adisvāva nikkhanto  Nikkhamitvā ca kāsāvaṃ 
 apassanto ko īdise janasammade kāsāvaṃ labhati na dāni taṃ 
 mayhanti dhuranikkhepaṃ katvā gato  Athañño bhikkhu pacchā 
 āgacchanto taṃ kāsāvaṃ disvā theyyacittena gahetvā puna 
 vipaṭisārī hutvā assamaṇo dānimhi vibbhamissāmīti citte 
 uppanne vinayadhare pucchitvā jānissāmīti cintesi  Tena ca 
 samayena cūḷasumanatthero nāma sabbapariyattidharo vinayācariyapāmokkho 
 mahāvihāre paṭivasati  So bhikkhu theraṃ upasaṅkamitvā vanditvā 
 okāsaṃ kāretvā attano kukkuccaṃ pucchi  Thero tena bhaṭṭhe 
  
  
 page     
 Janakāye pacchā āgantvā gahitabhāvaṃ ñatvā atthi dāni ettha 
 okāsoti cintetvā āha sace kāsāvassāmikaṃ bhikkhuṃ āneyyāsi 
 sakkā bhaveyya tava patiṭṭhā kātunti  Kathāhaṃ bhante taṃ 
 dakkhissāmīti  Tahiṃ tahiṃ gantvā olokehīti  So pañcapi 
 mahāvihāre oloketvā neva addakkhi  Tato naṃ thero pucchi 
 katarāya disāya bahū bhikkhū āgacchantīti  Dakkhiṇāya disāya 
 bhanteti  Tenahi kāsāvaṃ dīghato ca tiriyañca minitvā ṭhapehi 
 ṭhapetvā dakkhiṇadisāya vihārapaṭipāṭiyā vicinitvā taṃ bhikkhuṃ 
 ānehīti  So tathā katvā taṃ bhikkhuṃ disvā therassa santikaṃ 
 ānesi  Thero pucchi tavedaṃ kāsāvanti  Āma bhanteti  
 Kuhinte pātitanti  So sabbaṃ ācikkhi  Thero tena kataṃ 
 dhuranikkhepaṃ sutvā itaraṃ pucchi tayā idaṃ kuhiṃ disvā gahitanti  
 Sopi sabbaṃ ārocesi  Tato naṃ thero āha sace te 
 suddhacittena gahitaṃ abhavissa anāpattiyeva te assa theyyacittena 
 pana gahitattā dukkaṭaṃ āpannosi taṃ dassetvā anāpattiko 
 hohi idañca kāsāvaṃ attano santakaṃ katvā etasseva bhikkhuno 
 dehīti  So bhikkhu amateneva abhisitto paramassāsampatto ahosi  
      Evaṃ vatthu oloketabbaṃ  
      Kāloti avahārakālo  Tadeva hi bhaṇḍaṃ kadāci samagghaṃ 
 hoti kadāci mahagghaṃ  Tasmā taṃ bhaṇḍaṃ yasmiṃ kāle avahaṭaṃ 
 tasmiṃyeva kāle yo tassa aggho hoti tena agghena āpatti 
  
  
 page     
 Kāretabbā  Evaṃ kālo oloketabbo  
      Desoti avahāradeso  Taṃ hi bhaṇḍaṃ yasmiṃ dese avahaṭaṃ 
 tasmiṃyeva dese yo tassa aggho hoti tena agghena āpatti 
 kāretabbā  Bhaṇḍaṭṭhānadese hi bhaṇḍaṃ samagghaṃ hoti aññattha 
 mahagghaṃ hoti  
      Imassāpi ca atthassa dīpanatthamidaṃ vatthu  Antarasamudde 
 kira eko bhikkhu susaṇṭhānaṃ nāḷikeraṃ labhitvā bhamaṃ āropetvā 
 saṅkhathālakasadisaṃ manoramaṃ pānīyathālakaṃ katvā tattheva ṭhapetvā 
 cetiyagiriṃ agamāsi  Athañño bhikkhu antarasamuddaṃ gantvā tasmiṃ 
 vihāre paṭivasanto taṃ thālakaṃ disvā theyyacittena gahetvā 
 cetiyagirimeva āgato  Tassa tattha yāguṃ pivantassa taṃ thālakaṃ 
 disvā thālakassāmiko bhikkhu āha kuto te idaṃ laddhanti  
 Antarasamuddato me ānītanti  So netaṃ tava santakaṃ theyyāya 
 te gahitanti saṅghamajjhaṃ ākaḍḍhi  Tattha vinicchayaṃ alabhitvā 
 mahāvihāraṃ āgamiṃsu  Tattha bheriṃ paharāpetvā mahācetiyasamīpe 
 sannipātaṃ katvā vinicchayaṃ ārabhiṃsu  Vinayadharattherā avahāraṃ 
 paññāpesuṃ  Tasmiñca sannipāte ābhidhammikagodattatthero nāma 
 vinayakusalo hoti  So evamāha iminā idaṃ thālakaṃ kuhiṃ 
 avahaṭanti  Antarasamudde avahaṭanti  Tatrīdaṃ kiṃ agghatīti  
 Na kiñci agghati  Tatra hi nāḷikeraṃ bhinditvā miñjaṃ khāditvā 
 kapālaṃ chaḍḍenti dāruatthaṃ pana pharatīti  Imassa bhikkhuno 
  
  
 page     
 Ettha hatthakammaṃ kiṃ agghatīti  Māsakaṃ vā ūnamāsakaṃ vāti  
 Atthi pana katthaci sammāsambuddhena māsake vā ūnamāsake vā 
 pārājikaṃ paññattanti  Evaṃ vutte sādhu sādhu sukathitaṃ 
 suvinicchitanti ekasādhukāro ahosi  Tena ca samayena bhātiyarājāpi 
 cetiyavandanatthaṃ nagarato nikkhanto taṃ saddaṃ sutvā kiṃ idanti 
 pucchitvā sabbaṃ paṭipāṭiyā sutvā nagare bheriñcārāpesi 
 mayi sante bhikkhūnampi bhikkhunīnampi gihīnampi adhikaraṇaṃ 
 ābhidhammikagodattattherena vinicchitaṃ suvinicchitaṃ tassa vinicchaye 
 atiṭṭhamānaṃ rājāṇāya ṭhapemīti  
      Evaṃ deso oloketabbo  
      Agghoti bhaṇḍaggho  Navabhaṇḍassa hi yo aggho hoti 
 so pacchā parihāyati  Yathā navadhoto patto aṭṭha vā dasa 
 vā agghati so pacchā chiddo vā āṇigaṇḍikāhato vā 
 appaggho hoti  Tasmā na sabbadā bhaṇḍaṃ pakatiaggheneva 
 kātabbanti  Evaṃ aggho oloketabbo  
      Paribhogoti bhaṇḍaparibhogo  Paribhogenāpi hi 
 vāsīādibhaṇḍassa aggho parihāyati  Tasmā evaṃ upaparikkhitabbaṃ  Sace 
 koci kassaci pādagghanakaṃ vāsiṃ harati tatra vāsīsāmiko pucchitabbo 
 tayā ayaṃ vāsī kittakena kītāti  Pādena bhanteti  Kiṃ pana 
 te kīṇitvāva ṭhapitā udāhu naṃ valañjesīti  Sace vadati 
 ekadivasaṃ me dantakaṭṭhaṃ vā rajanacchalliṃ vā pattapacanakadāruṃ vā 
  
  
 page     
 Chinnā ghaṃsitvā vā nisitāti athassa porāṇo aggho bhaṭṭhoti 
 veditabbo  Yathā ca vāsiyā evaṃ añjaniyā vā añjanīsalākāya 
 vā kuñcikāya vā palāsena vā thusehi vā iṭṭhakacuṇṇena vā 
 ekavāraṃ ghaṃsitvā dhovanamattenāpi aggho bhassati  Tipumaṇḍalassa 
 makaradantacchedenāpi majjanamattenāpi udakasāṭikāya sakiṃ 
 nivāsanapārupanenāpi paribhogasīsena aṃse vā sīse vā ṭhapanamattenāpi 
 taṇḍulādīnaṃ papphoṭanenāpi tato ekaṃ vā dve vā apanayanenāpi 
 antamaso ekaṃ pāsāṇasakkharaṃ uddharitvā chaḍḍitamattenāpi 
 sappitelādīnaṃ bhājanantaraparivattanenāpi antamaso tato makkhikaṃ vā 
 kipīlikaṃ vā uddharitvā chaḍḍitamattenāpi guḷapiṇḍakassa 
 madhurabhāvajānanatthaṃ nakhena vijjhitvā anumattaggahitamattenāpi aggho 
 bhassati  Tasmā yaṅkiñci pādagghanakaṃ vuttanayeneva sāmikehi 
 paribhogena ūnaṃ kataṃ hoti na taṃ avahaṭo bhikkhu pārājikena 
 kāretabbo  Evaṃ paribhogo oloketabbo  
      Evaṃ imāni tulayitvā pañca ṭhānāni dhāreyyatthaṃ vicakkhaṇo 
 āpattiṃ vā anāpattiṃ vā garukaṃ vā lahukaṃ vā āpattiṃ yathāṭhāne 
 ṭhapeyyāti  
      Niṭṭhito ādiyeyya  pe  Saṅketaṃ vītināmeyyāti imesaṃ 
 padānaṃ vinicchayo  
      Idāni yamidaṃ yathārūpe adinnādānetiādīni vibhajantena 
 yathārūpannāmātiādi vuttaṃ tattha yathārūpanti yathājātikaṃ  Taṃ 
  
  
 page     
 Pana yasmā pādato paṭṭhāya hoti tasmā pādaṃ vā pādārahaṃ 
 vā atirekapādaṃ vāti āha  Tattha pādena kahāpaṇassa catutthabhāgaṃ 
 akappiyabhaṇḍameva dasseti  Pādārahena pādagghanakaṃ kappiyabhaṇḍaṃ  
 Atirekapādena ubhayampi  Ettāvatā sabbākārena 
 dutiyapārājikapahonakavatthu dassitaṃ hoti  Pathabyārājāti sakalapaṭhaviyā 
 rājā dīpacakkavattī asokasadiso yo vā panaññopi ekadīpe rājā 
 sīhalarājasadīso  Padesarājāti ekadīpassa padesissaro 
 bimbisārapasenadiādayo viya  Maṇḍalikā nāma ye dīpappadesepi 
 ekamekaṃ maṇḍalaṃ bhuñjanti  Antarabhogikā nāma dvinnaṃ rājūnaṃ 
 antarā katipayagāmassāmikā  Akkhadassāti dhammavinicchanakā  
 Te dhammasabhāyaṃ nisīditvā aparādhānurūpaṃ corānaṃ hatthapādacchejjādiṃ 
 anusāsanti  Ye pana ṭhānantarappattā amaccā vā rājakumārā 
 vā katāparādhā honti te rañño ārocenti garukaṃ ṭhānaṃ sayaṃ 
 na vinicchinanti  Mahāmattāti ṭhānantarappattā mahāamaccā  
 Tepi tattha tattha gāme vā nigame vā nisīditvā rājakiccaṃ 
 karonti  Ye vā panāti aññepi ye rājakulanissitā vā 
 sakissariyanissitā vā hutvā chejjabhejjaṃ anusāsanti sabbepi te 
 imasmiṃ atthe rājānoti dasseti  Haneyyunti potheyyuñceva 
 chindeyyuñca  Pabbājeyyunti nīhareyyuṃ  Corosītievamādīni 
 ca vatvā paribhāseyyuṃ  Tenevāha paribhāso esoti  Purimaṃ 
 upādāyāti methunaṃ dhammaṃ paṭisevitvā pārājikaṃ āpattiṃ āpannaṃ 
  
  
 page     
 Puggalaṃ upādāya  Sesaṃ pubbe vuttanayattā uttānapadatthattā ca 
 pākaṭamevāti  
      {  } Evaṃ uddiṭṭhasikkhāpadaṃ padānukkamena vibhajitvā idāni yantaṃ 
 ādiyeyyātiādīhi chahi padehi saṅkhepato ādānaṃ dassetvā 
 saṅkhepatoyeva pādaṃ vā pādārahaṃ vā atirekapādaṃ vāti ādātabbaṃ 
 bhaṇḍaṃ dassituṃ taṃ yattha yattha ṭhitaṃ yathā yathā ādānaṃ gacchati 
 anāgate pāpabhikkhūnaṃ lesokāsanirundhanatthaṃ tathā tathā vitthārato 
 dassetuṃ bhummaṭṭhaṃ thalaṭṭhantiādinā nayena mātikaṃ ṭhapetvā 
 bhummaṭṭhannāma bhaṇḍaṃ bhūmiyaṃ nikkhittaṃ hotītiādinā nayena tassa 
 vibhaṅgaṃ āha  {  } Tatrāyaṃ anuttānapadavaṇṇanāya saddhiṃ vinicchayakathā  
 Nikkhittanti bhūmiyaṃ nikkhanitvā ṭhapitaṃ  Paṭicchannanti paṃsuiṭṭhakādīhi 
 paṭicchannaṃ  Bhummaṭṭhaṃ bhaṇḍaṃ  pe  Gacchati vā āpatti 
 dukkaṭassāti taṃ evaṃ nikkhanitvā vā paṭicchādetvā vā ṭhapitattā 
 bhūmiyaṃ ṭhitaṃ bhaṇḍaṃ yo bhikkhu kenacideva upāyena ñatvā 
 āharissāmīti theyyacitto hutvā rattibhāge uṭṭhāya gacchati  
 So bhaṇḍaṭṭhānaṃ appatvāpi sabbakāyavacīvikāresu dukkaṭaṃ āpajjati  
 Kathaṃ  So hi tassa āharaṇatthāya uṭṭhahanto yaṃyaṃ aṅgapaccaṅgaṃ 
 phandāpeti sabbattha dukkaṭameva  Nivāsanapārupanaṃ saṇṭhapeti 
 hatthavāre hatthavāre dukkaṭaṃ  Mahantaṃ nidhānaṃ na sakkā ekena 
 nīharituṃ dutiyaṃ pariyesissāmīti kassaci sahāyassa santikaṃ gantukāmo 
 dvāraṃ vivarati padavāre hatthavāre ca dukkaṭaṃ  Dvārapidahane 
  
  
 page     
 Pana aññasmiṃ vā gamanassa anupakāre anāpatti  Tassa 
 nipannokāsaṃ gantvā itthannāmāti pakkosati tamatthaṃ ārocetvā 
 ehi gacchāmāti vadati vācāya vācāya dukkaṭaṃ  So tassa 
 vacanena uṭṭhahati tassāpi dukkaṭaṃ  Uṭṭhahitvā tassa santikaṃ 
 gantukāmo nivāsanapārupanaṃ saṇṭhapeti dvāraṃ vivaritvā tassa 
 samīpaṃ gacchati hatthavārapadavāresu sabbattha dukkaṭaṃ  So taṃ 
 pucchati asuko ca asuko ca kuhiṃ asukañca asukañca pakkosāhīti 
 vācāya vācāya dukkaṭaṃ  Sabbe samāgate disvā mayā asukasmiṃ 
 nāma ṭhāne evarūpo nidhi upaladdho gacchāma taṃ gahetvā 
 puññāni ca karissāma sukhañca jīvissāmāti vadati vācāya vācāya 
 dukkaṭameva  Evaṃ laddhasahāyo kuddālaṃ pariyesati sace panassa 
 attano kuddālo atthi taṃ āharissāmīti gacchanto ca gaṇhanto 
 ca āharanto ca sabbattha hatthavārapadavāre dukkaṭaṃ āpajjati  
 Sace natthi aññaṃ bhikkhuṃ vā gahaṭṭhaṃ vā gantvā yācati yācanto 
 ca kuddālaṃ me dehi kuddālena me attho kiñci kātabbamatthi 
 taṃ katvā paccāharissāmīti musā bhaṇanto yācati vācāya vācāya 
 dukkaṭaṃ  Sace mātikā sodhetabbā atthi vihāre bhūmikammaṃ 
 kātabbaṃ atthīti musāpi bhaṇati yaṃyaṃ vacanaṃ musā tattha tattha 
 pācittiyaṃ  Mahāaṭṭhakathāyampana saccepi alikepi dukkaṭameva vuttaṃ  
 Taṃ pamādalikhitanti veditabbaṃ  Na hi adinnādānassa pubbappayoge 
 pācittiyaṭṭhāne dukkaṭaṃ nāma atthi  Sace pana kuddālassa daṇḍo 
  
  
 page     
 Natthi daṇḍaṃ karissāmīti vāsiṃ vā pharasuṃ vā nighaṃseti tadatthāya 
 gacchati gantvā sukkhakaṭṭhaṃ chindati tacchati ākoṭṭeti sabbattha 
 hatthavārapadavāresu dukkaṭaṃ  Allarukkhaṃ chindati pācittiyaṃ  Tato 
 paraṃ sabbappayogesu dukkaṭaṃ  Saṅkhepaṭṭhakathāyaṃ pana mahāpaccariyañca 
 tattha jātakakaṭṭhalatāchedanatthaṃ vāsīpharasuṃ pariyesantānampi dukkaṭaṃ 
 vuttaṃ  Sace pana nesaṃ evaṃ hoti vāsīpharasukuddāle yācantā 
 asaṅkitā bhavissāma lohaṃ samuṭṭhāpetvā karomāti tato ākaraṃ 
 gantvā lohabījatthaṃ paṭhaviṃ khananti  Akappiyapaṭhaviṃ khanantānaṃ 
 dukkaṭehi saddhiṃ pācittiyānīti mahāpaccariyaṃ vuttaṃ  Yathā ca idha 
 evaṃ sabbattha pācittiyaṭṭhāne dukkaṭā na muccati  Kappiyapaṭhaviṃ 
 khanantānaṃ dukkaṭāniyeva  Bījampana gahetvā tato paraṃ sabbakiriyāsu 
 payoge payoge dukkaṭaṃ  Piṭakapariyesanepi hatthavārapadavāresu 
 vuttanayeneva dukkaṭaṃ  Musāvāde pācittiyaṃ  Piṭakaṃ kātukāmatāya 
 vallicchedane pācittiyanti sabbaṃ purimanayeneva veditabbaṃ  Gacchati 
 vā āpatti dukkaṭassāti evaṃ pariyiṭṭhasahāyakuddālapiṭako nidhiṭṭhānaṃ 
 gacchati padavāre padavāre dukkaṭaṃ  Sace pana gacchanto imaṃ 
 nidhiṃ laddhā buddhapūjaṃ vā dhammapūjaṃ vā saṅghabhattaṃ vā karissāmīti 
 kusalaṃ uppādeti kusalacittena gamane anāpatti  Kasmā  
 Theyyacitto dutiyaṃ vā  pe  Gacchati vā āpatti dukkaṭassāti 
 vuttattā yathā idha evaṃ sabbattha atheyyacittassa anāpatti  
 Maggato okkamma nidhānaṭṭhānagamanatthāya maggaṃ karonto bhatagāmaṃ 
  
  
 page     
 Chindati pācittiyaṃ sukkhakaṭṭhaṃ chindati dukkaṭaṃ  Tattha jātakanti 
 ciranihitāya kumbhiyā upari jātakaṃ  Kaṭṭhaṃ vā lataṃ vāti na kevalaṃ 
 kaṭṭhalatameva yaṅkiñci allaṃ vā sukkhaṃ vā tiṇarukkhalatādiṃ 
 chindantassa sahappayogattā dukkaṭameva hoti  
      Aṭṭhavidhaṃ hetaṃ dukkaṭannāma imasmiṃ ṭhāne samodhānetvā 
 therehi dassitaṃ  Pubbappayogadukkaṭaṃ sahappayogadukkaṭaṃ 
 anāmāsadukkaṭaṃ durupaciṇṇadukkaṭaṃ vinayadukkaṭaṃ ñātadukkaṭaṃ  ñattidukkaṭaṃ 
 paṭissavadukkaṭanti  Tattha theyyacitto dutiyaṃ vā kuddālaṃ vā 
 piṭakaṃ vā pariyesati gacchati vā āpatti dukkaṭassāti idaṃ 
 pubbappayogadukkaṭannāma  Ettha hi dukkaṭaṭṭhāne dukkaṭaṃ 
 pācittiyaṭṭhāne pācittiyameva hoti  Tattha jātakaṃ kaṭṭhaṃ vā 
 lataṃ vā chindati āpatti dukkaṭassāti idaṃ sahappayogadukkaṭannāma  
 Ettha pācittiyavatthu ca dukkaṭavatthu ca dukkaṭaṭṭhāneyeva 
 tiṭṭhati  Kasmā  Avahārassa sahappayogattā  Yaṃ pana dasavidhaṃ 
 ratanaṃ sattavidhaṃ dhaññaṃ sabbañca āvudhabhaṇḍādiṃ āmasantassa dukkaṭaṃ 
 vuttaṃ idaṃ anāmāsadukkaṭannāma  Yaṃ kadalīnāḷikeraādīnaṃ tattha 
 jātakaphalāni āmasantassa dukkaṭaṃ vuttaṃ idaṃ durupaciṇṇadukkaṭannāma  
 Yaṃ pana piṇḍāya carantassa patte raje patite pattaṃ 
 apaṭiggahetvā vā adhovitvā vā tattha bhikkhaṃ gaṇhantassa 
 dukkaṭaṃ vuttaṃ idaṃ vinayadukkaṭannāma  Sutvā na vadanti 
 āpatti dukkaṭassāti idaṃ ñātadukkaṭannāma  Yaṃ ekādasasu 
  
  
 page     
 Samanubhāsanāsu ñattiyā dukkaṭanti vuttaṃ idaṃ ñattidukkaṭannāma  
 Tassa bhikkhave bhikkhuno purimikā ca na paññāyati paṭissave ca 
 āpatti dukkaṭassāti idaṃ paṭissavadukkaṭannāma  
      Idaṃ pana sahappayogadukkaṭaṃ  Tena vuttaṃ yaṅkiñci allaṃ 
 vā sukkhaṃ vā tiṇarukkhalatādiṃ chindantassa sahappayogattā dukkaṭameva 
 hotīti  Sace panassa tattha jātake tiṇarukkhalatādimhi chinnepi 
 lajjidhammo okkamati saṃvaro uppajjati chedanapaccayā dukkaṭaṃ 
 desetvā muccati  Atha dhuranikkhepaṃ akatvā saussāhova paṃsuṃ khanati 
 chedanadukkaṭaṃ paṭippassambhati khananadukkaṭe patiṭṭhāti  Akappiyapaṭhaviṃ 
 khanantopi hi idha sahappayogattā dukkaṭameva āpajjati  
 Sace panassa sabbādisāsu khanitvā kumbhīmūlaṃ pattassāpi lajjidhammo 
 okkamati khananapaccayā dukkaṭaṃ desetvā muccati  Viyūhati vāti 
 atha pana saussāhova paṃsuṃ viyūhati ekapasse rāsiṃ karoti 
 khananadukkaṭaṃ paṭippassambhati viyūhanadukkaṭe patiṭṭhāti  Tañca paṃsuṃ 
 tattha tattha puñjaṃ karonto payoge payoge dukkaṭaṃ āpajjati  
 Sace pana rāsiṃ katvā dhuranikkhepaṃ karoti lajjidhammaṃ āpajjati 
 viyūhanadukkaṭaṃ desetvā muccati  Uddharati vāti atha pana saussāho 
 paṃsuṃ uddharitvā bahi pāteti viyūhanadukkaṭaṃ paṭippassambhati uddharaṇadukkaṭe 
 patiṭṭhāti  Paṃsuṃ pana kuddālena vā hatthehi vā pacchiyā 
 vā tahiṃ tahiṃ pātento payoge payoge dukkaṭaṃ āpajjati  Sace 
 pana sabbapaṃsuṃ nīharitvā kumbhiṃ thalaṭṭhaṃ katvāpi lajjidhammaṃ āpajjati 
  
  
 page     
 Uddharaṇadukkaṭaṃ desetvā muccati  Atha pana saussāhova 
 kumbhiṃ āmasati uddharaṇadukkaṭaṃ paṭippassambhati āmasanadukkaṭe 
 patiṭṭhāti  Āmasitvāpi ca lajjidhammaṃ āpajjanto āmasanadukkaṭaṃ 
 desetvā muccati  Atha saussāhova kumbhiṃ phandāpeti āmasanadukkaṭaṃ 
 paṭippassambhati phandāpeti āpatti thullaccayassāti vuttathullaccaye 
 patiṭṭhāti  
      Tatrāyaṃ dukkaṭathullaccayānaṃ dvinnampi vacanattho  Paṭhamantāvettha 
 duṭṭhu kataṃ satthārā vuttakiccaṃ virādhetvā katanti dukkaṭaṃ  Athavā 
 duṭṭhaṃ kataṃ virūpā sā kiriyā bhikkhukiriyānaṃ majjhe na sobhatīti 
 evampi dukkaṭaṃ  Vuttaṃpi cetaṃ 
        dukkaṭanti ca yaṃ vuttaṃ      taṃ suṇohi yathākathaṃ 
        aparaddhaṃ viraddhañca        khalitaṃ yañca dukkaṭaṃ 
        yaṃ manusso kare pāpaṃ     āvi vā yadi vā raho 
        dukkaṭanti pavedenti      tenetaṃ iti vuccatīti  
 Itaraṃ pana thūlattā accayattā ca thullaccayaṃ  Samparāye ca duggati 
 taṃ hoti kaṭukapphalantiādīsu viya cettha saṃyogabhāvo veditabbo  
 Ekassa santike desetabbesu hi accayesu tena samo thūlo 
 accayo natthi tasmā vuttaṃ thūlattā accayattā ca thullaccayanti  
 Vuttañcetaṃ 
        thullaccayanti yaṃ vuttaṃ      taṃ suṇohi yathākathaṃ 
        ekassa mūle yo deseti  yo ca taṃ paṭigaṇhati 
  
  
 page     
      Accayo tena samo natthi tenetaṃ iti vuccatīti 
   phandāpentassa ca payoge payoge thullaccayaṃ  Phandāpetvāpi ca 
   lajjidhammaṃ okkanto thullaccayaṃ desetvā muccati  Sahappayogato 
   paṭṭhāyameva cettha purimā purimā āpatti paṭippassambhati  
   Sahappayogaṃ pana desetvā lajjidhammaṃ okkantena yā pubbappayoge 
   dukkaṭapācittiyā āpannā sabbā tā desetabbā  Sahappayoge 
   ca tattha jātakacchedane bahukānipi dukkaṭāni paṃsukhananaṃ patvā 
   paṭippassambhanti ekaṃ khananadukkaṭameva hoti  Khanane bahukānipi 
   viyūhanaṃ viyūhane bahukānipi uddharaṇaṃ uddharaṇe bahukānipi 
   āmasanaṃ āmasane bahukānipi phandāpanaṃ patvā paṭippassambhanti  
   Paṃsukhananādīsu ca lajjidhamme uppanne bahukānipi āpattiyo 
   hontu ekameva desetvā muccatīti kurundaṭṭhakathāyaṃ vuttaṃ  
   Purimāpattipaṭippassaddhi ca nāmesā ñattiyā dukkaṭaṃ dvīhi 
   kammavācāhi thullaccayā paṭippassambhantīti evaṃ anussāvanāsuyeva 
   sutte āgatā  Idha pana dutiyapārājike aṭṭhakathācariyappamāṇena 
   gahetabbāti  
      Ṭhānā cāveti āpatti pārājikassāti yo pana 
 phandāpetvāpi lajjidhammaṃ anokkamitvāva taṃ kumbhiṭṭhānato antamaso 
 kesaggamattampi cāveti pārājikameva āpajjatīti attho  Ṭhānā 
 cāvanañcettha chahi ākārehi veditabbaṃ  Kathaṃ  Kumbhīmukhavaṭṭiyaṃ 
 gahetvā attano abhimukhaṃ ākaḍḍhanto iminā antena phaṭṭhokāsaṃ 
  
  
 page     
 Kesaggamattampi pārimantena atikkāmeti pārājikaṃ  Tatheva 
 gahetvā purato pelento pārimantena phuṭṭhokāsaṃ kesaggamattampi 
 iminā antena atikkāmeti pārājikaṃ  Vāmato vā dakkhiṇato 
 vā apanāmento vāmantena phuṭṭhokāsaṃ kesaggamattampi dakkhiṇantena 
 atikkāmeti pārājikaṃ dakkhiṇantena phuṭṭhokāsaṃ kesaggamattampi 
 vāmantena atikkāmeti pārājikaṃ  Uddhaṃ ukkhipanto kesaggamattampi 
 bhūmito moceti pārājikaṃ  Khanitvā heṭṭhato osīdanto bundhena 
 phuṭṭhokāsaṃ kesaggamattampi mukhavaṭṭiyā atikkāmeti pārājikanti 
 evaṃ ekaṭṭhāne ṭhitāya kumbhiyā  Yadi pana kumbhīmukhavaṭṭiyā 
 pāsaṃ katvā lohakhāṇuṃ vā khadirasārādikhāṇuṃ vā paṭhaviyaṃ ākoṭṭetvā 
 tattha saṅkhalikāya bandhitvā ṭhapenti  Ekissā disāya ekāya 
 saṅkhalikāya baddhā dve ṭhānāni labhati  Dvīsu tīsu catūsu disāsu 
 saṅkhalikāhi baddhā pañcaṭṭhānāni labhati  Tattha ekakhāṇuke 
 baddhakumbhiyā paṭhamaṃ khāṇuṃ vā uddharati saṅkhalikaṃ vā chindati 
 thullaccayaṃ  Tato kumbhiṃ yathāvuttena nayena kesaggamattampi ṭhānā 
 cāveti pārājikaṃ  Atha paṭhamaṃ kumbhiṃ uddharati thullaccayaṃ  
 Tato khāṇukaṃ kesaggamattampi ṭhānā cāveti saṅkhalikaṃ vā chindati 
 pārājikaṃ  Etena upāyena dvīsu tīsu catūsu khāṇukesu 
 baddhakumbhiyāpi pacchime ṭhānā cāvane pārājikaṃ sesesu thullaccayaṃ 
 veditabbaṃ  Sace khāṇu natthi saṅkhalikāya agge valayaṃ katvā tattha 
 jātake mūle pavesitaṃ hoti  Paṭhamaṃ kumbhiṃ uddharitvā pacchā 
  
  
 page     
 Mūlaṃ chetvā valayaṃ nīharati pārājikaṃ  Atha mūlaṃ acchetvā 
 valayaṃ itocitoca sāreti rakkhati  Sace pana mūlato anīharitvāpi 
 hatthena gahetvā ākāsagataṃ karoti pārājikaṃ  Ayamettha viseso  
 Sesaṃ vuttanayameva  Keci pana nimittatthāya kumbhīmatthake 
 nigrodharukkhādīni ropenti  Mūlāni kumbhiṃ vinaddhitvā ṭhitāni honti  
 Mūlāni chinditvā kumbhiṃ gahessāmīti chindantassa payoge payoge 
 dukkaṭaṃ  Chinditvā okāsaṃ katvā kumbhiṃ kesaggamattampi ṭhānā 
 cāveti pārājikaṃ  Mūlāni chindatova luthitvā kumbhī ninnaṭṭhānaṃ 
 gatā rakkhati tāva gataṭṭhānato uddharati pārājikaṃ  Sace 
 chinnesu mūlesu ekamūlamattena kumbhī tiṭṭhati so ca taṃ imasmiṃ 
 mūle chinne patissatīti chindati chinnamatte pārājikaṃ  Sace 
 pana ekamūleneva pāse baddhasūkaro viya ṭhitā hoti aññaṃ 
 kiñci lagganakaṃ natthi tasmiṃpi mūle chinnamatte pārājikaṃ  
 Sace kumbhīmatthake mahāpāsāṇo ṭhapito hoti taṃ daṇḍena 
 ukkhipitvā apanetukāmo kumbhīmatthake jātarukkhaṃ chindati dukkaṭaṃ  
 Tassā samīpe jātakaṃ chetvā āharati na tattha jātakattā taṃ 
 chindato pācittiyaṃ  Attano bhājanagatanti sace pana kumbhiṃ 
 uddharituṃ asakkonto kumbhīgatabhaṇḍaggahaṇatthaṃ attano bhājanaṃ 
 pavesetvā antokumbhiyaṃ pañcamāsakaṃ vā atirekapañcamāsakaṃ vā 
 agghanakaṃ theyyacitto āmasati āpatti dukkaṭassa  Paricchedo 
 cettha pārājikaniyamatthaṃ vutto  Theyyacittena ūnapañcamāsakampi 
  
  
 page     
 Āmasanto dukkaṭaṃ āpajjatiyeva  Phandāpetīti ettha yāva ekābaddhaṃ 
 katvā attano bhājanaṃ paveseti tāva phandāpetīti vuccati  
 Apica itocitoca apabyūhantopi phandāpetiyeva  So thullaccayaṃ 
 āpajjati  Yadā pana ekābaddhabhāvo chinno kumbhīgataṃ kumbhiyameva 
 bhājanagatampi bhājaneyeva hoti tadā attano bhājanagatannāma hoti  
 Evaṃ katvā kumbhito anīhaṭepi bhājane pārājikaṃ āpajjati  
 Muṭṭhiṃ vā chindatīti ettha yathā aṅgulantarehi nikkhantakahāpaṇā 
 kumbhigate kahāpaṇe na samphusanti evaṃ muṭṭhiṃ karonto muṭṭhiṃ 
 chindati nāma  Sopi pārājikaṃ āpajjati  Suttāruḷhanti 
 sutte āruḷhaṃ  Sutte āvutassapi suttamayassapi etaṃ adhivacanaṃ  
 Pāmaṅgādīni sovaṇṇamayānipi honti rūpiyamayānipi suttamayānipi 
 muttāvalīādayopi ettheva saṅgahaṃ gatā  Veṭhananti sīsaveṭhanapaṭo 
 vuccati  Etesu yaṅkiñci theyyacitto āmasati dukkaṭaṃ  
 Phandāpeti thullaccayaṃ  Pāmaṅgakoṭiyaṃ gahetvā ākāsaṭṭhaṃ akaronto 
 uddhāreti thullaccayaṃ  Ghaṃsanto nīharatīti ettha pana paripuṇṇāya 
 kumbhiyā upari samatittikaṃ kumbhiṃ katvā ṭhapitaṃ vā ekaṃ koṭiṃ 
 bundhe ekaṃ koṭiṃ mukhavaṭṭiyaṃ katvā ṭhapitaṃ vā ghaṃsantassa nīharato 
 thullaccayaṃ  Kumbhīmukhā mocentassa pārājikaṃ  Yaṃ pana 
 upaḍḍhakumbhiyaṃ vā rittakumbhiyaṃ vā ṭhapitaṃ tassa attanā phuṭṭhokāsova 
 ṭhānaṃ na sakalā kumbhī tasmā taṃ ghaṃsantassāpi nīharato 
 patiṭṭhitokāsato kesaggamatte mutte pārājikameva  Kumbhiyā pana 
  
  
 page     
 Paripuṇṇāya vā ūnāya vā ujukameva uddharantassa heṭṭhimakoṭiyā 
 patiṭṭhitokāsā muttamatte pārājikaṃ  Antokumbhiyaṃ ṭhapitaṃ yaṅkiñci 
 pārājikapahonakaṃ bhaṇḍaṃ sakalakumbhiyaṃ cālentassa pāmaṅgādīni ca 
 ghaṃsitvā nīharantassa yāva mukhavaṭṭiṃ nātikkamati tāva thullaccayameva  
 Tassa hi sabbāpi kumbhī ṭhānanti saṅkhepamahāpaccariyādīsu vuttaṃ  
 Mahāaṭṭhakathāyampana ṭhapitaṭṭhānameva ṭhānaṃ no sakalā kumbhī 
 tasmā yathāṭhitaṭṭhānato kesaggamattampi mocentassa pārājikamevāti 
 vuttaṃ  Taṃ pamāṇaṃ  Itaraṃ pana ākāsagataṃ akarontassa 
 cīvaravaṃse ṭhapitacīvaraveṭhakanayena vuttaṃ  Taṃ na gahetabbaṃ  
 Vinayavinicchaye hi āgate garuke ṭhātabbaṃ  Esā vinayadhammatā  
 Apica attano bhājanagataṃ vā karoti muṭṭhiṃ vā chindatīti vacanato 
 cetaṃ veditabbaṃ yathā antokumbhiyaṃ ṭhitassa na sabbā kumbhī ṭhānanti  
 Sappiādīsu yaṅkiñci pivato ekappayogena pītamatte pārājikanti 
 mahāaṭṭhakathāyaṃ vuttaṃ  Mahāpaccariyādīsu pana ayaṃ vibhāgo dassito 
 mukhaṃ anapanetvā ākaḍḍhantassa pivato sace pana galagataṃ pādaṃ 
 na agghati mukhagatena saddhiṃ agghati rakkhati tāva kaṇṭhena pana 
 paricchinnakāleyeva pārājikaṃ hoti  Sacepi oṭṭhehi paricchindanto 
 oṭṭhe pidahati pārājikameva  Uppaladaṇḍaveḷunāḷīnaḷanāḷīādīhi 
 pivantassāpi sace pana galagatameva pādaṃ agghati pārājikaṃ  Sace saha 
 mukhagatena agghati uppaladaṇḍādigatena saddhiṃ ekābaddhabhāvaṃ kopetvā 
 oṭṭhehi paricchinnamatte pārājikaṃ  Sace uppaladaṇḍādigatena 
  
  
 page     
 Saddhiṃ agghati uppaladaṇḍādīnaṃ bundhe aṅguliyā pidahitamatte 
 pārājikaṃ  Pādagghanake pana gale appaviṭṭhe uppaladaṇḍādīsu ca 
 mukhe ca atirekapādampi ekābaddhaṃ hutvā tiṭṭhati rakkhatiyevāti  
 Taṃ sabbampi yasmā attano bhājanagataṃ vā karoti muṭṭhiṃ vā 
 chindatīti imaṃ nayaṃ bhajati tasmā sudassitameva  Esa tāva 
 ekābaddhe nayo  Sace pana hatthena vā pattena vā thālakādinā 
 vā yena kenaci bhājanena gahetvā pivati yamhi payoge pādagghanakaṃ 
 pūrati tamhi kate pārājikaṃ  Atha mahagghaṃ hoti sippikāyapi 
 ekappayogeneva pādagghanakaṃ gahetuṃ sakkā hoti ekuddhāreyeva 
 pārājikaṃ  Bhājanaṃ pana nimujjāpetvā gaṇhantassa yāva ekābaddhaṃ 
 hoti tāva rakkhati  Mukhavaṭṭiparicchedena vā uddhārena vā 
 pārājikaṃ  Yadā pana sappiṃ vā telaṃ vā acchaṃ telasadisameva 
 madhuphāṇitaṃ vā kumbhiṃ āvaṭṭetvā attano bhājane paveseti 
 tadā tesaṃ acchatāya ekābaddhatā natthīti pādagghanake mukhavaṭṭito 
 galitamatte pārājikaṃ  Pacitvā ṭhapitaṃ pana madhuphāṇitaṃ sileso 
 viya cikkanaṃ ākaḍḍhanavikaḍḍhanayoggaṃ hoti uppanne kukkucce 
 ekābaddhameva hutvā paṭinīharituṃ sakkoti  Etaṃ mukhavaṭṭiyā 
 nikkhamitvā bhājane paviṭṭhampi bāhirena saddhiṃ ekābaddhattā rakkhati  
 Mukhavaṭṭito chinnamatte pana pārājikaṃ  Yopi theyyacittena parassa 
 kumbhiyā pādagghanakaṃ sappiṃ vā telaṃ vā avassaṃ pivanakaṃ yaṅkiñci 
 dukulasāṭakaṃ vā cammakhaṇḍādīnaṃ vā aññataraṃ pakkhipati hatthato 
  
  
 page     
 Muttamatte pārājikaṃ  Rittakumbhiyā idāni telaṃ ākīrissantīti 
 ñatvā yaṅkiñci bhaṇḍaṃ theyyacitto pakkhipati tañce tattha 
 tele ākiṇṇe pañcamāsakaagghanakaṃ pivati pivitamatte pārājikanti 
 mahāaṭṭhakathāyaṃ vuttaṃ  Taṃ pana tattheva sukkhataḷāke sukkhamātikāya 
 ujukaraṇavinicchayena virujjhati avahāralakkhaṇaṃ cettha na paññāyati 
 tasmā na gahetabbaṃ  Mahāpaccariyādīsu pana tassa uddhāre 
 pārājikaṃ vuttaṃ  Taṃ yuttaṃ  Parassa rittakumbhiyā saṅgopanatthāya 
 cammādibhaṇḍaṃ ṭhapetvā tattha tele ākiṇṇe sace ayaṃ 
 jānissati maṃ palibuddhissatīti bhīto pādagghanakaṃ telapītaṃ bhaṇḍaṃ 
 theyyacittena uddharati pārājikaṃ  Suddhacittena uddharati pare   
 āharāpente bhaṇḍadeyyaṃ  Bhaṇḍadeyyannāma yaṃ parassa naṭṭhaṃ 
 tassa mūlaṃ vā tadeva vā bhaṇḍaṃ dātabbanti attho  No ce 
 deti sāmikassa dhuranikkhepe pārājikaṃ  Sace panassa kumbhiyaṃ 
 añño sappiṃ vā telaṃ vā ākīrati tatrapāyaṃ theyyacittena 
 telapivanakaṃ bhaṇḍaṃ pakkhipati vuttanayeneva pārājikaṃ  Attano 
 rittakumbhiyā parassa sappiṃ vā telaṃ vā ākiṇṇabhāvaṃ ñatvā 
 theyyacittena bhaṇḍaṃ pakkhipati pubbanayeneva uddhāre pārājikaṃ  
 Suddhacitto nikkhipitvā pacchā theyyacittena uddharati pārājikameva  
 Suddhacittova uddharati neva avahāro na gīvā  Mahāpaccariyaṃ 
 pana anāpattimattameva vuttaṃ  Kissa mama kumbhiyaṃ telaṃ ākīrasīti 
  Footnote     parasmiṃ  
  
  
 page     
 Kupito anattamano bhaṇḍaṃ uddharitvā chaḍḍeti no bhaṇḍadeyyanti 
 kurundiyaṃ vuttaṃ  Theyyacittena mukhavaṭṭiyaṃ gahetvā kumbhiṃ āviñjati 
 telaṃ galetukāmo pādagghanake galite pārājikaṃ  Theyyacitteneva 
 jajjaraṃ karoti savitvā gamissatīti pādagghanake savitvā gate 
 pārājikaṃ  Theyyacitteneva chiddaṃ karoti omaṭṭhaṃ vā ummaṭṭhaṃ 
 vā vemaṭṭhaṃ vā  Idaṃ pana sammohaṭṭhānaṃ tasmā suṭṭhu 
 sallakkhetabbaṃ  Ayaṃ hettha vinicchayo  Omaṭṭhannāma 
 adhomukhacchiddaṃ  Ummaṭṭhannāma uddhaṃ mukhacchiddaṃ  Vemaṭṭhannāma 
 uḷuṅkasseva ujugatacchiddaṃ  Tattha omaṭṭhassa bahi paṭṭhāya 
 katassa abbhantarantato pādagghanake tele galite bahi anikkhantepi 
 pārājikaṃ  Kasmā  Yasmā tato galitamattameva bahi gataṃ 
 nāma hoti na kumbhīgatasaṅkhaṃ labhati na kumbhiyaṃ saṇṭhāti  
 Anto paṭṭhāya katassa bāhirantato pādagghanake galite pārājikaṃ  
 Umamaṭṭhassa yathā tathā vā katassa bāhirantato galite pārājikaṃ  
 Taṃ hi yāva bāhirantato na galati tāva kumbhīgatameva hoti  
 Vemaṭṭhassa kapālamajjhato galitavasena kāretabboti aṭṭhakathāsu 
 vuttaṃ  Taṃ pana anto ca bahi ca paṭṭhāya majjhe ṭhapetvā 
 katachidde taḷākassa mariyādabhedanena sameti  Anto paṭṭhāya kate 
 pana bāhirantena bahi paṭṭhāya kate abbhantarantena kāretabboti 
 idamettha yuttaṃ  Yo pana vaṭṭetvā gacchissatīti theyyacittena 
 kumbhiyā ādhārakaṃ vā upatthambhanaleḍḍuke vā apaneti vaṭṭetvā 
  
  
 page     
 Gatāya pārājikaṃ  Telākīraṇabhāvaṃ pana ñatvā rittakumbhiyā 
 jajjarabhāvesu vā chiddesu vā katesu pacchānikkhantatelappamāṇena 
 bhaṇḍadeyyaṃ hoti  Aṭṭhakathāsu pana katthaci pārājikantipi likhitaṃ  
 Taṃ pamādalikhitaṃ  Puṇṇāya kumbhiyā upari kaṭṭhaṃ vā pāsāṇaṃ 
 vā patitvā bhindissati tato telaṃ paggharissatīti theyyacittena 
 dubbaddhaṃ vā karoti duṭṭhapitaṃ vā ṭhapeti  Avassaṃ patanakaṃ tathā 
 karontassa katamatte pārājikaṃ  Rittakumbhiyā upari karoti taṃ 
 pacchā puṇṇakāle patitvā bhindati bhaṇḍadeyyaṃ  Īdisesu hi 
 ṭhānesu bhaṇḍassa natthikāle katapayogattā āditova pārājikaṃ 
 na hoti  Bhaṇḍavināsanassa pana katattā bhaṇḍadeyyaṃ hoti  
 Āharāpentesu adadato sāmikānaṃ dhuranikkhepena pārājikaṃ  
 Theyyacittena mātikaṃ ujuṃ karoti vaṭṭetvā gamissati telaṃ vā 
 uttarāpessatīti vaṭṭetvā vā gacchatu telaṃ vā uttaratu 
 ujukaraṇakāle pārājikaṃ  Īdisā hi payogā pubbappayogāvahāre 
 saṅgahaṃ gacchanti  Sukkhamātikāya ujukatāya pacchā udake āgate 
 vaṭṭitvā vā gacchatu telaṃ vā uttaratu bhaṇḍadeyyaṃ  Kasmā  
 Ṭhānācāvanappayogassa abhāvā  Tassa lakkhaṇaṃ nāvaṭṭhe 
 āvibhavissati  Tattheva bhindati vātiādīsu aṭṭhakathāyaṃ tāva vuttaṃ 
 bhindati vāti muggarena pothetvā bhindati  Chaḍḍeti vāti udakaṃ 
 vā vālikaṃ vā ākīritvā uttarāpeti  Jhāpeti vāti dārūni 
 āharitvā jhāpeti vā  Aparibhogaṃ vā karotīti akhāditabbaṃ 
  
  
 page     
 Apātabbaṃ vā karoti uccāraṃ vā passāvaṃ vā visaṃ vā ucchiṭṭhaṃ 
 vā kuṇapaṃ vā pāteti  Āpatti dukkaṭassāti ṭhānā cāvanassa 
 natthitāya dukkaṭaṃ  Buddhavisayo nāmeso  Kiñcāpi dukkaṭaṃ 
 āharāpente bhaṇḍadeyyanti  Tattha purimadvayaṃ na sameti  Taṃ 
 hi kumbhījajjarakaraṇena ca mātikāujukaraṇena ca saddhiṃ ekalakkhaṇaṃ  
 Pacchimaṃ pana dvayaṃ ṭhānā cāventenāpi sakkā kātuṃ  Tasmā 
 ettha evaṃ vinicchayaṃ vadanti  Aṭṭhakathāyaṃ kira ṭhānā cāvanassa 
 natthitāya dukkaṭanti idaṃ pacchimadvayaṃ sandhāya vuttaṃ  Ṭhānā 
 cāvanaṃ akarontoyeva hi theyyacittena vā vināsetukāmatāya vā 
 jhāpeyyapi aparibhogampi kareyya purimadvaye pana vuttanayena 
 bhindantassa vā chaḍḍentassa vā ṭhānā cāvanaṃ atthi tasmā 
 tathā karontassa vināsetukāmatāya bhaṇḍadeyyaṃ theyyacittena 
 pārājikanti  Pāliyaṃ dukkaṭanti vuttattā ayuttanti ce  Na 
 aññathā gahetabbatthato  Pāliyaṃ hi theyyacittapakkhe bhindati 
 vāti udakena saṃbhindati chaḍḍeti vāti tattha vamanaṃ vā uccāraṃ 
 vā passāvaṃ vā chaḍḍetīti evameke vadanti  Ayaṃ panettha 
 sāro  Vinītavatthumhi tiṇajajhāpako viya ṭhānā accāvetukāmova 
 kevalaṃ bhindati  Bhinnattā pana telādīni nikkhamanti  Yaṃ vā 
 panettha patthinnaṃ taṃ ekābaddhameva tiṭṭhati achaḍḍetukāmoyeva 
 ca kevalaṃ tattha udakavālikādīni ākīrati  Ākiṇṇattā pana 
 telaṃ chaḍḍiyati  Tasmā vohāravasena bhindati vā chaḍḍeti 
  
  
 page     
 Vāti vuccatīti  Evametesaṃ padānaṃ attho gahetabbo  
 Nāsetukāmatāpakkhe pana itarathāpi yujjati  Evaṃ hi kathiyamāne 
 pāli ca aṭṭhakathā ca pubbāparena saṃsanditvā sukathitā hoti  
 Ettāvatāpi ca santosaṃ akatvā ācariye payirupāsitvā vinicchayo 
 veditabboti  
                    Bhummaṭṭhakathā niṭṭhitā  
      {  } Thalaṭṭhe  Thale nikkhittanti bhūmitale vā pāsādapabbatatalādīsu 
 vā yattha katthaci paṭicchanne vā apaṭicchanne vā 
 ṭhapitaṃ thalaṭṭhanti veditabbaṃ  Taṃ sace rāsikataṃ hoti antokumbhiyaṃ 
 bhājanagatakaraṇamuṭṭhicchedanavinicchayena vinicchinitabbaṃ  Sace ekābaddhaṃ 
 silesaniyyāsādi pakkamadhuphāṇitavinicchayena vinicchinitabbaṃ  Sace garukaṃ 
 hoti bhārabaddhaṃ lohapiṇḍī guḷapiṇḍī telamadhughaṭādi vā kumbhiyā 
 ṭhānā cāvanavinicchayena vinicchinitabbaṃ  Saṅkhalikabaddhassa ca ṭhānabhedo 
 sallakkhetabbo  Pattharitvā ṭhapitaṃ pana pāvārattharakasāṭakādiṃ 
 ujukaṃ gahetvā ākaḍḍhati pārimante orimantena phuṭṭhokāsaṃ 
 atikkante pārājikaṃ  Evaṃ sabbadisāsu sallakkhetabbaṃ  Veṭhetvā 
 uddharati kesaggamattaṃ ākāsagataṃ karontassa pārājikaṃ  Sesaṃ 
 vuttanayamevāti  
                     Thalaṭṭhakathā niṭṭhitā  
     {  }  Ākāsaṭṭhe  Morassa chahi ākārehi ṭhānaparicchedo veditabbo 
 purato mukhatuṇḍakena pacchato kalāpaggena ubhayapassesu pakkhapariyantehi 
  
  
 page     
 Adho pādanakhasikhāya uddhaṃ sikhaggenāti  Bhikkhu sassāmikaṃ 
 ākāsaṭṭhaṃ moraṃ gahessāmīti purato vā tiṭṭhati hatthaṃ vā pasāreti  
 Moro ākāseyeva pakkhe pasāreti vātaṃ gāhāpetvā gamanaṃ 
 upacchinditvā tiṭṭhati  Tassa bhikkhuno dukkaṭaṃ  Taṃ aphandento 
 hatthena āmasati dukkaṭameva  Ṭhānā accāvento phandāpeti 
 thullaccayaṃ  Hatthena pana gahetvā vā aggahetvā vā mukhatuṇḍakena 
 phuṭṭhokāsaṃ kalāpaggaṃ kalāpaggena vā phuṭṭhokāsaṃ mukhatuṇḍakaṃ 
 atikkāmeti sace pādaṃ agghati pārājikaṃ  Tathā vāmapakkhapariyantena 
 phuṭṭhokāsaṃ dakkhiṇapakkhapariyantaṃ dakkhiṇapakkhapariyantena 
 vā phuṭṭhokāsaṃ vāmapakkhapariyantaṃ atikkāmeti pārājikaṃ  Tathā 
 pādanakhasikhāya phuṭṭhokāsaṃ sikhaggaṃ sikhaggena vā phuṭṭhokāsaṃ pādanakhasikhaṃ 
 atikkāmeti pārājikaṃ  Ākāsena gacchanto moro sīsādīsu 
 yasmiṃ aṅge nilīyati taṃ tassa ṭhānaṃ  Tasmā taṃ hatthe nilīnaṃ 
 itocītoca karontopi phandāpetiyeva  Yadi pana itarena hatthena 
 gahetvā ṭhānā cāveti pārājikaṃ  Itaraṃ hatthaṃ upaneti moro 
 sayameva oḍḍetvā tattha nilīyati anāpatti  Aṅge nilīnabhāvaṃ 
 ñatvā theyyacittena ekapadavāraṃ gacchati thullaccayaṃ dutiyaṃ 
 pārājikaṃ  Bhūmiyaṃ ṭhitamoro dvinnaṃ pādānaṃ kalāpassa ca vasena 
 tīṇi ṭhānāni labhati  Taṃ ukkhipantassa yāva ekampi ṭhānaṃ paṭhaviṃ 
 phusati tāva thullaccayaṃ  Kesaggamattampi paṭhaviyā mocitamatte 
 pārājikaṃ  Pañjare ṭhitaṃ saha pañjarena uddharati pārājikaṃ  
  
  
 page     
 Yadi pana pādaṃ na agghati sabbattha agghavasena kātabbaṃ  
 Antovatthumhi carantaṃ moraṃ theyyacittena uttarāsetvā padasāva 
 bahivatthuṃ nīharanto dvāraparicchedaṃ atikkāmeti pārājikaṃ  Vaje 
 ṭhitassa balivaddassa hi vajo viya antovatthu tassa ṭhānaṃ  
 Hatthena pana gahetvā antovatthusmimpi ākāsagataṃ karontassa 
 pārājikameva  Antogāme carantampi gāmaparikkhepaṃ atikkāmentassa 
 pārājikaṃ  Sayameva nikkhamitvā gāmūpacāre vā vatthūpacāre vā 
 carantaṃ pana theyyacitto kaṭṭhena vā kathalāya vā uttarāsetvā 
 aṭavīmukhaṃ karoti  Moro uḍḍetvā antogāme vā antovatthumhi 
 vā chadanapiṭṭhe vā nilīyati rakkhati  Sace pana aṭavīmukho 
 uḍḍeti vā gacchati vā aṭviṃ pavesetvā gahessāmīti parikappe 
 asati paṭhavito kesaggamattampi uppatitamatte dutiyapadavāre vā 
 pārājikaṃ  Kasmā  Yasmā gāmato nikkhantassa ṭhitaṭṭhānameva 
 ṭhānaṃ hoti  Kapiñjarādīsupi ayameva vinicchayo  Sāṭakaṃ vāti 
 vātavegukkhittaṃ paṭhavītale pattharitvā ṭhapitamiva ākāse gacchantaṃ 
 khalitthaddhaṃ sāṭakaṃ abhimukhāgataṃ hatthena ekasmiṃ ante gaṇhāti 
 itocītoca ṭhānaṃ avikopentoyeva gamanūpacchede dukkaṭaṃ ṭhānā 
 cāvanaṃ akaronto pāleti phandāpane thullaccayaṃ ṭhānā cāveti 
 pārājikaṃ  Ṭhānaparicchedo cassa morasseva chahi ākārehi 
 veditabbo  Atthaddhasāṭako pana ekasmiṃ ante gahitamatteva 
 dutiyenantena papatitvā bhūmiyaṃ patiṭṭhāti tassa dve ṭhānāni 
  
  
 page     
 Honti hattho ceva bhūmi ca  Taṃ yathāgahitameva paṭhamaṃ 
 gahitokāsappadesato cāleti thullaccayaṃ  Pacchā bhūmito dutiyahatthena 
 vā pādena vā ukkhipati pārājikaṃ  Paṭhamaṃ vā bhūmito uddharati 
 thullaccayaṃ  Pacchā gahitokāsappadesato cāveti pārājikaṃ  
 Gahaṇaṃ vā amuñcanto ujukameva hatthaṃ onametvā bhūmigataṃ katvā 
 teneva hatthena ukkhipati pārājikaṃ  Veṭṭhanepi ayameva vinicchayo  
 Hiraññaṃ vā suvaṇṇaṃ vā chijjamānanti manussānaṃ alaṅkarontānaṃ 
 gīveyyakādi pilandhanaṃ vā suvaṇṇasalākaṃ chindantānaṃ suvaṇṇakārānaṃ 
 suvaṇṇakhaṇḍaṃ vā chijjamānaṃ patati  Tañce bhikkhu ākāsena 
 āgacchantaṃ theyyacitto hatthena gaṇhāti gahaṇameva ṭhānaṃ 
 gahitappadesato hatthaṃ apaneti pārājikaṃ  Cīvare patitaṃ hatthena 
 ukkhipati pārājikaṃ  Anuddharitvāva yāti dutiye padavāre 
 pārājikaṃ  Patte patitepi eseva nayo  Sīse vā mukhe vā 
 pāde vā patitaṃ hatthena gaṇhāti pārājikaṃ  Aggahetvāva 
 yāti dutiye padavāre pārājikaṃ  Yattha yattha ca patati tassa 
 patiṭṭhitokāsova ṭhānaṃ na sabbaṃ aṅgapaccaṅgaṃ pattacīvaraṃ vāti  
                   Ākāsaṭṭhakathā niṭṭhitā  
      {  } Vehāsaṭṭhe  Mañcapīṭhādīsu ṭhapitaṃ bhaṇḍaṃ āmāsaṃ vā hotu 
 anāmāsaṃ vā theyyacittena āmasantassa dukkaṭaṃ   Mañcapīṭhesu 
 ṭhapitabhaṇḍe cettha thalaṭṭhe vuttanayena vinicchayo veditabbo  
 Ayaṃ pana viseso  Sace khaliyā thaddhasāṭako mañce vā pīṭhe 
  
  
 page     
 Vā patthaṭo majjhena mañcatalaṃ na phusati mañcapādeyeva phusati 
 tesaṃ vasena ṭhānaṃ veditabbaṃ  Pādānaṃ upari phuṭṭhokāsameva hi 
 atikkāmitamatte tattha pārājikaṃ hoti  Saha mañcapīṭhehi 
 harantassa pana mañcapīṭhapādānaṃ patiṭṭhitokāsavasena ṭhānaṃ veditabbaṃ  
 Cīvaravaṃse vāti cīvaraṭṭhapanatthāya bandhitvā ṭhapite vaṃse vā 
 kaṭṭhadaṇḍake vā  Tattha saṃharitvā pārato antaṃ orato bhogaṃ 
 katvā ṭhapitacīvarassa patiṭṭhitokāsena phuṭṭhokāsova ṭhānaṃ na sabbo 
 cīvaravaṃso  Tasmā theyyacittena taṃ bhoge gahetvā ākaḍḍhantassa 
 pārato vaṃse patiṭṭhitokāsaṃ orato cīvaravaṃsassa phuṭṭhappadesaṃ 
 atikkāmentassa ekadvaṅgulamattākaḍḍhaneneva pārājikaṃ  Ante 
 gahetvā kaḍḍhantassāpi eseva nayo  Tattheva pana cīvaravaṃse 
 vāmato vā dakkhiṇato vā osārentassa vāmantena dakkhiṇantaṭṭhānaṃ 
 dakkhiṇantena vā vāmantaṭṭhānaṃ atikkantamatte dasadvādasaṅgula 
 mattasāraṇeneva pārājikaṃ  Uddhaṃ ukkhipantassa kesaggamattukkhepanena 
 pārājikaṃ  Cīvaravaṃsaṃ phusantaṃ vā aphusantaṃ vā rajjukena bandhitvā 
 ṭhapitacīvaraṃ mocentassa thullaccayaṃ mutte pārājikaṃ  Muttamattameva 
 hi taṃ ṭhānā muttanti saṅkhyaṃ gacchati  Vaṃse veṭhetvā ṭhapitaṃ 
 nibbeṭhentassa thullaccayaṃ nibbeṭhitamatte pārājikaṃ  Valayaṃ katvā 
 ṭhapite valayaṃ chindati vā moceti vā ekaṃ vā vaṃsakoṭiṃ mocetvā 
 nīharati thullaccayaṃ chinnamatte muttamatte nīhaṭamatte ca 
 pārājikaṃ  Tathā akatvāva cīvaravaṃse itocītoca sāreti rakkhati 
  
  
 page     
 Tāva  Valayassa hi sabbopi cīvaravaṃso ṭhānaṃ  Kasmā  Tattha 
 saṃsaraṇadhammatāya  Yadi pana naṃ hatthena gahetvā ākāsagataṃ 
 karoti pārājikaṃ  Pasāretvā ṭhapitassa patiṭṭhitokāsena 
 phuṭṭhokāsova ṭhānaṃ  Tattha saṃharitvā ṭhapite vuttanayena vinicchayo 
 veditabbo  Yaṃ pana ekenantena bhūmiṃ phusitvā ṭhitaṃ hoti tassa 
 cīvaravaṃse bhūmiyañca patiṭṭhitokāsavasena dve ṭhānāni  Tattha bhūmiyaṃ 
 ekenantena patiṭṭhite atthaddhasāṭake vuttanayeneva vinicchayo 
 veditabbo  Cīvararajjuyāpi ayameva vinicchayo  Aṅkusake laggetvā 
 ṭhapitabhaṇḍaṃ pana bhesajjaghaṭo vā bhesajjatthavikā vā sace bhittiṃ 
 vā bhūmiṃ vā aphusitvā ṭhitaṃ lagganakaṃ ghaṃsantassa nīharato aṅkusakoṭito 
 nikkhantamatte pārājikaṃ  Lagganakaṃ thaddhaṃ hoti bundhena ukkhipitvā 
 ākāsagataṃ karontasasa aṅkusakoṭito anikkhantepi pārājikaṃ  
 Bhittinissitaṃ hoti paṭhamaṃ aṅkusakoṭito nīharati thullaccayaṃ pacchā 
 bhittiṃ moceti pārājikaṃ  Paṭhamaṃ bhittiṃ mocetvā pacchā 
 aṅkusato nīharantassāpi eseva nayo  Sace pana bhāriyaṃ bhaṇḍaṃ 
 nīharitumasakkonto sayaṃ bhittinissitaṃ katvā aṅkusato nīharati puna 
 bhittiṃ amocetvāpi aṅkusato nīhaṭamatteyeva pārājikaṃ  Attanā 
 kataṭṭhānaṃ hi ṭhānaṃ na hoti  Bhūmiṃ phusitvā ṭhitassa pana 
 dve eva ṭhānāni  Tattha vuttoyeva vinicchayo  Yaṃ pana sikkāya 
 pakkhipitvā laggitaṃ hoti taṃ sikkāto nīharantassāpi saha sikkāya 
 aṅkusato nīharantassāpi pārājikaṃ  Bhittibhūmisannissitavasena cettha 
  
  
 page     
 Ṭhānabhedopi veditabbo  Bhittikhīloti ujukaṃ katvā bhittiyaṃ 
 ākoṭṭito vā tattha jātako eva vā  Nāgadanto pana vaṅko 
 ākoṭṭito eva  Tesu laggetvā ṭhapitaṃ aṅkusake vuttanayena 
 vinicchinitabbaṃ  Dvīsu tīsu pana paṭipāṭiyā ṭhitesu āropetvā 
 ṭhapitaṃ kuntaṃ vā bhiṇḍiṃ vā vālaṃ vā agge vā bundhe vā 
 gahetvā ākaḍḍhati ekamekassa phuṭṭhokāsamatte atikkante 
 pārājikaṃ  Phuṭṭhokāsamattameva hi tesaṃ ṭhānaṃ hoti na sabbe 
 khīlā vā nāgadantā vā  Bhittiabhimukho ṭhatvā majjhe gahetvā 
 ākaḍḍhati orimantena phuṭṭhokāsaṃ pārimantena atikkantamatte 
 pārājikaṃ  Parato pelentassāpi eseva nayo  Hatthena gahetvā 
 ukkhipanto kesaggamattampi ākāsagataṃ karoti pārājikaṃ  Bhittiṃ 
 nissāya ṭhapitaṃ bhittiṃ ghaṃsanto kaḍḍhati aggena phuṭṭhokāsaṃ bundhaṃ 
 bundhena vā phuṭṭhokāsaṃ aggaṃ atikkāmentassa pārājikaṃ  
 Bhittiabhimukho ṭhatvā ākaḍḍhanto ekenantena phuṭṭhokāsaṃ aparantaṃ 
 atikkāmeti pārājikaṃ  Ujukaṃ ukkhipanto kesaggamattaṃ ākāsagataṃ 
 karoti pārājikaṃ  Rukkhe vā laggitanti tālarukkhādīsu āropetvā 
 laggitaṃ  Aṅkusakādīsu vuttanayena vinicchayo veditabbo  Tattha 
 jātakaṃ pana tālapiṇḍiṃ cālentassa yasmiṃ phale pārājikavatthu pūrati   tasmiṃ 
 bandhanā muttamatte pārājikaṃ  Piṇḍiṃ chindati pārājikaṃ  Aggena 
 pana paṇṇantaraṃ āropetvā ṭhapitā dve ṭhānāni labhati ṭhapitaṭṭhānañca 
  Footnote     vatthuṃ pūretītipi dissati  hetukattuvācakaṃ ākhyātapadaṃ  
  
  
 page     
 Vaṇṭaṭṭhānañca  Tattha vuttanayena vinicchayo  veditabbo  Yo 
 pana chinnamattā patamānā saddaṃ kareyyāti bhayena sayaṃ aggena 
 paṇṇantaraṃ āropetvā chindati chinnamatte pārājikaṃ  Attanā 
 kataṭṭhānaṃ hi ṭhānaṃ na hoti  Etena upāyena sabbarukkhānaṃ 
 pupphaphalesu vinicchayo veditabbo  Pattādhārakepīti ettha 
 rukkhādhārako vā hotu valayādhārako vā daṇḍādhārako vā yaṅkiñci 
 pattaṭṭhapanakaṃ pacchikāpi hotu pattādhārakotveva saṅkhaṃ gacchati  
 Tattha ṭhapitapattassa pattena phuṭṭhokāso eva ṭhānaṃ  Tassa 
 rukkhādhārake pañcahākārehi ṭhānaparicchedo hoti  Tattha ṭhitapattaṃ 
 mukhavaṭṭiyaṃ gahetvā catūsu disāsu yato kutoci kaḍḍhanto ekenantena 
 phuṭṭhokāsaṃ aparantaṃ atikkāmeti pārājikaṃ  Uddhaṃ kesaggamattaṃ 
 ukkhipato pārājikaṃ  Sabbattha ca bhaṇḍaṃ agghāpetvā kāretabbaṃ  
 Sahādhārakena harantassāpi eseva nayoti  
                   Vehāsaṭṭhakathā niṭṭhitā  
      {  } Udakaṭṭhe  Udake nikkhittaṃ hotīti rājabhayādīhi bhītehi 
 udakena avinassanadhammesu tambalohabhājanādīsu supaṭicchannaṃ 
 katvā pokkharaṇīādīsu asandanake udake nikkhittaṃ  Tassa 
 patiṭṭhitokāsoyeva ṭhānaṃ na sabbaṃ udakaṃ  Gacchati vā āpatti 
 dukkaṭassāti agambhīre udake padasā gacchantassa padavāre padavāre 
 dukkaṭaṃ  Gambhīre hatthehi vā pādehi vā payogaṃ karontassa 
 hatthapādehi vā payoge dukkaṭaṃ  Eseva nayo kumbhīgahaṇatthaṃ 
  
  
 page     
 Nimujjanummujjanesupi  Sace pana antarā kiñci udakasappaṃ vā 
 vāḷamacchaṃ vā disvā bhīto palāyati anāpatti  Āmasanādīsu 
 bhūmigatāya kumbhiyā vuttanayeneva vinicchayo veditabbo  Ayaṃ pana 
 viseso  Tattha bhūmiyaṃ khanitvā kaḍḍhati idha kaddame osādeti  
 Evaṃ chahākārehi ṭhānaparicchedo hoti  Uppalādīsu yasmiṃ pupphe 
 vatthu pūrati tasmiṃ chinnamatte pārājikaṃ  Uppalajātikānañcettha 
 yāva ekasmiṃpi passe vāko na chijjati tāva rakkhati  
 Padumajātikānaṃ pana daṇḍe chinne abbhantare suttaṃ acchinnampi na 
 rakkhati  Sāmikehi chinditvā ṭhapitāni uppalādīni honti yaṃ 
 vatthuṃ pūreti tasmiṃ uddhaṭe pārājikaṃ  Hatthakabaddhāni honti 
 yasmiṃ hatthake vatthu pūrati tasmiṃ uddhaṭe pārājikaṃ  Bhārabaddhāni 
 honti taṃ bhāraṃ channaṃ ākārānaṃ yenakenaci ākārena ṭhānā 
 cāventassa bhummaṭṭhakumbhiyaṃ vuttanayena pārājikaṃ  Dīghanāḷāni 
 uppalādīni pupphesu vā nāḷesu vā veṇiṃ katvā udakapiṭṭhe 
 rajjukesu tiṇāni santharitvā ṭhapenti vā bandhanti vā tesaṃ 
 dīghato pupphaggena ca nāḷantena ca tiriyaṃ pariyantehi heṭṭhā 
 patiṭṭhitokāsena uddhaṃ upariṭṭhimassa piṭṭhiyāti chahi ākārehi 
 ṭhānā cāvanaparicchedo veditabbo  Yopi udakapiṭṭhiyaṃ 
 ṭhapitapupphakalāpaṃ udakaṃ cāletvā vīciṃ uṭṭhāpetvā kesaggamattampi 
 yathāṭhitaṭṭhānato cāveti pārājikaṃ  Atha pana parikappeti ettha 
 gataṃ gahessāmīti rakkhati tāva  Gataṭṭhāne uddharato pārājikaṃ  
  
  
 page     
 Udakato accuggatassa pupphassa sakalamudakaṃ ṭhānaṃ  Taṃ uppāṭetvā 
 ujukaṃ uddharantassa nāḷante kesaggamattaṃ udakato atikkante 
 pārājikaṃ  Pupphaṃ gahetvā apanāmetvā passato ākaḍḍhanto 
 uppāṭeti na udakaṃ ṭhānaṃ uppāṭitamatte pārājikaṃ  
 Kalāpabaddhāni pupphāni udakaṭṭhāne vā rukkhe vā gacche vā bandhitvā 
 ṭhapenti  Bandhanaṃ amocetvā itocītoca karontassa thullaccayaṃ  
 Bandhane muttamatte pārājikaṃ  Paṭhamaṃ bandhanaṃ mocetvā 
 pacchā harati ettha chahākārehi ṭhānaparicchedoti idaṃ ubhayaṃ 
 mahāpaccariyādīsu vuttaṃ  Paduminiyaṃ pupphāni saha paduminiyā gaṇhitukāmassa 
 pupphanāḷehi pattanāḷehi ca phuṭaṭhaudakavasena uddhañceva tiriyañca 
 ṭhānaparicchedo veditabbo  Taṃ panassa paduminiṃ anuppāṭetvā 
 pupphāni vā pattāni vā attano abhimukhaṃ ākaḍḍhantassa thullaccayaṃ  
 Uppāṭitamatte pārājikaṃ  Pupphapattanāḷe ṭhānato accāvetvāpi 
 paṭhamaṃ paduminiṃ uppāṭentassa thullaccayaṃ  Pacchā pupphapattanāḷesu 
 ṭhānā cāvitesu pārājikaṃ  Uppāṭitāya paduminiyā pupphaṃ 
 gaṇhanto pana bhaṇḍaṃ agghāpetvā kāretabbo  Bahi ṭhapite 
 rāsikatakalāpabaddhabhārabaddhapupphepi eseva nayo  Bhisaṃ vā mūḷālaṃ 
 vā yena vatthu pūrati taṃ uppāṭentassa pārājikaṃ  Kaddamena 
 phuṭṭhokāsavasena cettha ṭhānaṃ paricchinditabbaṃ  Tāni uppāṭentassa 
 sukhumaṃ mūlaṃpi acchinnaṃ hoti rakkhati tāva bhisapabbe jātaṃ 
 pattaṃ vā pupphaṃ vā hoti taṃpi rakkhatīti mahāaṭṭhakathāyameva 
  
  
 page     
 Vuttaṃ  Bhisagaṇṭhimhi pana kaṇṭako hoti yobbanappattānaṃ 
 mukhapiḷakā viya ayaṃ adīghattā na rakkhati  Sesaṃ uppalādīsu 
 vuttanayameva  Macchakacchapānaṃ sassāmikānaṃ vāpīādīsu sakalamudakaṃ 
 ṭhānaṃ  Tasmā yo paṭijagganaṭṭhāne sassāmikaṃ macchaṃ balisena vā 
 jālena vā kumminena vā hatthena vā gaṇhāti tassa yena 
 macchena vatthu pūrati tasmiṃ kesaggamattaṃpi udakato uddhaṭamatte 
 pārājikaṃ  Koci maccho gayhamāno itocītoca dhāvati ākāsaṃ 
 uppatati tīre patati taṃ ākāse vā ṭhitaṃ tīre vā patitaṃ 
 gaṇhatopi pārājikameva  Kacchapaṃpi bahi gocaratthaṃ gataṃ gaṇhato 
 eseva nayo  Udakaṭṭhaṃ pana udakā mocayato pārājikaṃ  Tesu 
 tesu janapadesu sabbasādhāraṇassa mahātaḷākassa niddhamanatumbaṃ nissāya 
 sabbasādhāraṇameva kunnadīsadisaṃ udakavāhakaṃ khananti  Tato 
 khuddakamātikāyo nīharitvā mātikākoṭiyaṃ attano attano valañjanatthāya 
 āvāṭe khananti  Tesaṃ pana yadā udakena attho hoti tadā 
 āvāṭe khuddakamātikāyo udakavāhakañca sodhetvā niddhamanatumbaṃ 
 ugghāṭenti  Tato udakena saddhiṃ macchā nikkhamitvā anupubbena 
 āvāṭe patvā vasanti  Tattha taḷāke ca udakavāhake ca macche 
 gaṇhante na vārenti  Khuddakāsu pana attano attano mātikāsu 
 udakaāvāṭesu ca paviṭṭhamacche gaṇhituṃ na denti vārenti  
 Tattha yo taḷāke vā niddhamanatumbe vā udakavāhake vā macche 
 gaṇhāti avahārena kāretabbo  Khuddakamātikāsu pana āvāṭe 
  
  
 page     
 Vā paviṭṭhaṃ macchaṃ gaṇhanto gahitassa agghavasena kāretabbo  
 Sace tato gayhamāno maccho ākāse vā uppatati tīre vā 
 patati taṃ ākāsaṭṭhaṃ tīraṭṭhaṃ vā udakavinimuttaṃ gaṇhato avahāro 
 natthi  Kasmā  Yasmā attano pariggahaṭṭhāne ṭhitasseva te 
 sāmikā  Evarūpā hi tattha katikā  Kacchapepi eseva nayo  
 Sace pana maccho gayhamāno āvāṭato khuddakamātikaṃ āruhati 
 tattha naṃ gaṇhatopi avahāroyeva  Khuddakamātikāto pana 
 udakavāhakaṃ tato ca taḷākaṃ āruḷhaṃ gaṇhato avahāro natthi  Yo 
 āvāṭato bhattasitthehi palobhetvā mātikaṃ āropetvā gaṇhāti 
 avahārova  Tato pana palobhetvā udakavāhakaṃ āropetvā 
 gaṇhantassa avahāro natthi  Keci kutocideva sabbasādhāraṇaṭṭhānato 
 macche ānetvā pacchimavatthubhāge udakaāvāṭe khipitvā posetvā 
 divase divase dve tīṇi uttaribhaṅgatthāya mārenti  Evarūpaṃ 
 macchaṃ udake vā ākāse vā tīre vā yatthakatthaci ṭhitaṃ gaṇhato 
 avahāro eva  Kacchapepi eseva nayo  Nidāghakāle pana nadiyā 
 sote pacchinne katthaci ninnaṭṭhāne udakaṃ tiṭṭhati  Tattha manussā 
 macchānaṃ vināsāya madanaphalavisādīni pakkhipitvā gacchanti  Macchā 
 tāni khādantā maritvā uttānā udake palavantā tiṭṭhanti  
 Yo tattha gantvā yāva sāmikā nāgacchanti tāvime macche 
 gaṇhissāmīti gaṇhāti agghavasena kāretabbo  Paṃsukūlasaññāya 
 gaṇhato avahāro natthi  Āharāpente pana bhaṇḍadeyyaṃ  
  
  
 page     
 Macchavisaṃ pakkhipitvā gatamanussā bhājanāni āharitvā pūretvā 
 gacchanti  Yāva punapi āgacchissāmāti sālayā honti tāva 
 te sassāmikamacchāva  Yadā pana te alaṃ amhākanti nirālayā 
 pakkamanti tato paṭṭhāya theyyacittena gaṇhantassa dukkaṭaṃ 
 paṃsukūlasaññissa anāpatti  Yathā ca macchakacchapesu evaṃ 
 sabbāyapi udakajātiyā vinicchayo veditabbo  
                    Udakaṭṭhakathā niṭṭhitā  
      {  } Nāvaṭṭhe  Paṭhamaṃ tāva nāvaṃ dassento nāvā nāma yāya 
 taratīti āha  Tasmā idha antamaso rajanadoṇikāpi veṇukalāpakopi 
 nāvātveva veditabbo  Sīmāsammannane pana dhuvanāvā anto 
 khanitvā vā phalakehi bandhitvā vā katā sabbantimena paricchedena 
 tiṇṇaṃ vahanikāeva vaṭṭati  Idha pana ekassāpi vahanikā 
 nāvātveva vuccati  Nāvāya nikkhittanti yaṅkiñci indriyabaddhaṃ 
 vā anindriyabaddhaṃ vā  Tassa avahāralakkhaṇaṃ thalaṭṭhe vuttanayeneva 
 veditabbaṃ  Nāvaṃ  avaharissāmītiādimhi dutiyapariyesanagamanaāmasana 
 phandāpanāni vuttanayāneva  Bandhanaṃ mocetīti ettha pana yā 
 bandhane mutte ṭhānā na cavati tassā bandhanaṃ yāva na muttaṃ 
 hoti tāva dukkaṭaṃ mutte pana thullaccayampi pārājikampi hoti  
 Taṃ parato āvibhavissati  Sesaṃ vuttanayameva  Ayaṃ tāva 
 pālivaṇṇanā  
      Ayampanettha pālimuttakavinicchayo  Caṇḍasote bandhitvā 
  
  
 page     
 Ṭhapitanāvāya ekaṃ ṭhānaṃ bandhanameva  Tasmiṃ muttamatte pārājikaṃ  
 Tattha yutti pubbe vuttāyeva  Vippanaṭṭhā nāvā pana yaṃyaṃ 
 udakappadesaṃ pharitvā ṭhitā hoti svāssā ṭhānaṃ  Tasmā taṃ 
 uddhaṃ vā uccārentassa adho vā opilāpentassa catūsu vā 
 disāsu phuṭṭhokāsaṃ atikkāmentassa atikkantamatte pārājikaṃ  
 Niccale udake abandhanaṃ attano dhammatāya ṭhitanāvaṃ purato vā 
 pacchato vā vāmadakkhiṇapassato vā kaḍḍhantassa ekenantena 
 phuṭṭhokāsaṃ aparena udake patiṭṭhitantena atikkantamatte pārājikaṃ  
 Uddhaṃ kesaggamattaṃ udakato mocite adho nāvātalena phuṭṭhokāsaṃ 
 mukhavaṭṭiṃ atikkantamatte pārājikaṃ  Tīre bandhitvā niccale 
 udake ṭhapitanāvāya bandhanañca ṭhitokāso cāti dve ṭhānāni  
 Taṃ paṭhamaṃ bandhanā moceti thullaccayaṃ  Pacchā channaṃ ākārānaṃ 
 aññatarena ṭhānā cāveti pārājikaṃ  Paṭhamaṃ ṭhānā cāvetvā 
 pacchā bandhanamocanepi eseva nayo  Thale ussādetvā ukkujjitvā 
 ṭhapitanāvāya phuṭṭhokāsova ṭhānaṃ  Tassā pañcahākārehi 
 ṭhānaparicchedo veditabbo  Nikujjitvā ṭhapitanāvāya pana mukhavaṭṭiyā 
 phuṭṭhokāsoyeva ṭhānaṃ  Tassāpi pañcahākārehi ṭhānaparicchedaṃ 
 ñatvā yato kutoci phuṭṭhokāsaṃ uddhañca kesaggamattaṃ atikkantamatte 
 pārājikaṃ veditabbaṃ  Thalaṃ pana ussādetvā dvinnaṃ dārughaṭikānaṃ 
 upari ṭhapitanāvāya dārughaṭikānaṃ phuṭṭhokāsoyeva ṭhānaṃ  Tasmā 
 tattha mañcapādamatthakesuyeva patiṭṭhitatthaddhasāṭake nāgadantesu 
  
  
 page     
 Ṭhapitabhiṇḍivāle ca vuttanayena vinicchayo veditabbo  Yottabaddhāya 
 pana nāvāya saṭṭhisattatibyāmappamāṇaṃ yottaṃ amocetvāva 
 ākaḍḍhetvā paṭhavīlaggaṃ katvā saha yottena thale ṭhapitāya 
 nāvāya na phuṭṭhokāsamattameva ṭhānaṃ athakho yottakoṭito paṭṭhāya 
 yāva nāvāya paṭhaviyaṃ patiṭṭhitokāsassa pacchimanto tāva dīghato 
 tiriyaṃ pana nāvāya ca yottassa ca paṭhaviyaṃ patiṭṭhitapariyantappamāṇaṃ 
 ṭhānanti veditabbaṃ  Taṃ dīghato vā tiriyato vā kaḍḍhantassa 
 ekenantena phuṭṭhokāsaṃ aparena paṭhaviyaṃ patiṭṭhitantena atikkantamatte 
 uddhaṃ kesaggamattaṃ saha yottena paṭhavito mocite pārājikaṃ  
 Yo pana tiṭṭhe ṭhitanāvaṃ abhiruhitvā theyyacitto arittena vā 
 phiyena vā pājeti pārājikaṃ  Sace pana chattaṃ vā paṇāmetvā 
 cīvaraṃ vā pādehi akkamitvā hatthehi ukkhipitvā laṅkārasadisaṃ   
 katvā vātaṃ gaṇhāpeti balavā vāto āgamma nāvaṃ harati 
 vāteneva sā haṭā hoti  Puggalassa natthi avahāro  Payogo 
 atthi  So pana ṭhānā cāvanappayogo na hoti  Yadi pana 
 taṃ nāvaṃ evaṃ gacchantaṃ pakatigamanaṃ pacchinditvā aññaṃ disābhāgaṃ 
 neti pārājikaṃ  Sayameva yaṅkiñci gāmatiṭṭhaṃ sampattaṃ ṭhānā 
 accāventova vikkīṇitvā gacchati nevatthi avahāro bhaṇḍadeyyaṃ 
 pana hotīti  
                    Nāvaṭṭhakathā niṭṭhitā  
  Footnote     lakāra itipi  
  
  
 page     
      {   } Yānaṭṭhe  Yānaṃ tāva dassento yānaṃ nāma 
 vayhantiādimāha  Tattha upari maṇḍapasadisaṃ padaracchannaṃ sabbapariguṇaṭhimaṃ 
 vā chādetvā kataṃ vayhaṃ  Ubhosu passesu suvaṇṇarajatādimayā 
 gopānasiyo datvā garuḷapakkhanayena katā sandamānikā  Ratho ca 
 sakaṭañca pākaṭameva  Tesu yatthakatthaci saviññāṇakaṃ vā 
 aviññāṇakaṃ vā rāsiādivasena ṭhapitaṃ bhaṇḍaṃ theyyacittena ṭhānā 
 cāventassa nāvaṭṭhe thalaṭṭhe ca vuttanayena pārājikaṃ veditabbaṃ  
 Ayaṃ pana viseso  Yānaṭṭhaṃ taṇḍulādibhaṇḍaṃ piṭake gaṇhato 
 piṭake anukkhittepi piṭakaṃ paharitvā taṇḍulādīnaṃ ekābaddhabhāve 
 vikopite pārājikaṃ  Thalaṭṭhādīsupi ayaṃ nayo labbhati  Yānaṃ 
 avaharisasāmītiādimhi dutiyapariyesanādīni vuttanayāneva  Ṭhānā 
 cāvetīti ettha pana dukayuttassa yānassa dvinnaṃ goṇānaṃ aṭṭha pādā 
 dve ca cakkānīti dasaṭṭhānāni  Taṃ theyyacittassa āruhitvā 
 dhure nisīditvā pājayato goṇānaṃ pāduddhāre thullaccayaṃ  
 Cakkānaṃ pana paṭhaviyaṃ patiṭṭhitappadesato kesaggamatte atikkante 
 pārājikaṃ  Sace pana goṇā nāyaṃ amhākaṃ sāmikoti ñatvā 
 dhuraṃ chaḍḍetvā akaḍḍhantā tiṭṭhanti vā phandanti vā rakkhati 
 tāva  Goṇe puna ujukaṃ paṭipādetvā dhuraṃ āropetvā daḷhaṃ 
 yojetvā pācanena vijjhitvā pājentassa vuttanayeneva tesaṃ 
 pāduddhāre thullaccayaṃ  Cakkātikkame pārājikaṃ  Sacepi sakaddame 
 magge ekaṃ cakkaṃ kaddame laggaṃ hoti dutiyaṃ cakkaṃ goṇā 
  
  
 page     
 Parivattentā pavaṭṭanti  Ekassa ṭhitattā na tāva avahāro 
 hoti  Goṇe pana puna ujukaṃ paṭipādetvā pājentassa ṭhitacakke 
 kesaggamattaṃ phuṭṭhokāsaṃ atikkante pārājike  Catuyuttakassa pana 
 aṭṭhārasa ṭhānāni aṭṭhayuttakassa catuttiṃsāti etenūpāyena yuttayānassa 
 ṭhānabhedo veditabbo  Yaṃ pana ayuttaṃ dhure ekāya pacchato ca 
 dvīhi upatthambhinīhi upatthambhetvā ṭhapitaṃ tassa tiṇṇaṃ upatthambhinīnaṃ 
 cakkānañca vasena pañcaṭṭhānāni  Sace dhure upatthambhinī 
 heṭṭhabhāge kappakatā hoti chaṭṭhānāni  Pacchato pana 
 anupatthambhetvā dhure upatthambhitasseva upatthambhinīvasena tīṇi vā 
 cattāri vā ṭhānāni  Dhurena phalakassa vā dārukassa vā upari 
 ṭhapitassa tīṇi ṭhānāni  Tathā paṭhaviyaṃ ṭhapitassa  Taṃ kaḍḍhitvā 
 vā ukkhipitvā vā purato ca pacchato ca ṭhānā cāventassa 
 thullaccayaṃ  Cakkānaṃ patiṭṭhitaṭṭhāne kesaggamattaṃ atikkante 
 pārājikaṃ  Cakkāni apanetvā dvīhi akkhasīsehi dārūnaṃ upari 
 ṭhapitassa dve ṭhānāni  Taṃ kaḍḍhanto vā ukkhipanto vā 
 phuṭṭhokāsaṃ atikkāmeti pārājikaṃ  Bhūmiyā ṭhapitassa dhurena catūhi 
 ca akkhuddhīhi patiṭṭhitavasena pañcaṭṭhānāni  Taṃ dhure gahetvā 
 kaḍḍhato uddhīnaṃ pacchimantehi purimante atikkante pārājikaṃ  
 Uddhīsu gahetvā kaḍḍhato uddhīnaṃ purimantehi pacchimante atikkante 
 pārājikaṃ  Passe gahetvā kaḍḍhato uddhīnaṃyeva tiriyaṃ patiṭṭhitaṭṭhānassa 
 atikkame pārājikaṃ  Majjhe gahetvā ukkhipato kesaggamatte 
  
  
 page     
 Paṭhavito mutte pārājikaṃ  Atha uddhīkhāṇukā na honti samameva 
 bāhaṃ katvā majjhe vijjhitvā akkhasīsāni pavesitāni honti  
 Taṃ heṭṭhimatalassa samantā sabbaṃ paṭhaviṃ phusitvā tiṭṭhati  Tattha 
 catūsu disāsu uddhañca phuṭṭhaṭṭhānātikkamavasena pārājikaṃ veditabbaṃ  
 Bhūmiyaṃ nābhiyā ṭhapitacakkassa ekameva ṭhānaṃ  Tassa pañcahākārehi 
 paricchedo  Nemipassena ca nābhiyā ca phusitvā ṭhitassa dve 
 ṭhānāni  Nemiyā uṭṭhitabhāgaṃ pādena akkamitvā bhūmiyaṃ phusāpetvā 
 aresu vā nemiyā vā gahetvā ukkhipantassa attanā kataṭṭhānaṃ 
 ṭhānaṃ na hoti  Tasmā tasmiṃ ṭhitepi avasesaṭṭhāne atikkantamatte 
 pārājikaṃ  Bhittiṃ nissāya ṭhapitacakkassapi dve ṭhānāni  Tattha 
 paṭhamaṃ bhittito mocentassa thullaccayaṃ  Pacchā paṭhavito 
 kesaggamattuddhāre pārājikaṃ  Paṭhamaṃ bhūmito mocentassa pana sace 
 bhittiyaṃ patiṭṭhitaṭṭhānaṃ na kuppati eseva nayo  Atha aresu 
 gahetvā heṭṭhā kaḍḍhantassa bhittiṃ phusitvā ṭhitokāsassa uparimo 
 anto heṭṭhimaṃ antaṃ atikkamati pārājikaṃ  Maggapaṭipanne yāne 
 yānassāmiko kenacideva karaṇīyena orohitvā maggā okkanto 
 hoti  Athañño bhikkhu paṭipathaṃ āgacchanto ārakkhasuññaṃ passitvā 
 yānaṃ avaharissāmīti ārohati  Tassa payogaṃ vināyeva goṇā 
 gahetvā pakkantā  Avahāro natthi  Sesaṃ nāvāya vuttasadisanti  
                    Yānaṭṭhakathā niṭṭhitā  
      {   } Ito paraṃ bhāroyeva bhāraṭṭhaṃ  So sīsabhārādivasena catuddhā 
  
  
 page     
 Dassito  Tattha sīsabhārādīsu asammohatthaṃ sīsādīnaṃ paricchedo 
 veditabbo  Tattha sīsassa tāva purimagale galavāṭko piṭṭhigale 
 kesañci kesante āvatto hoti galavāṭakasseva ubhosu passesu 
 kesañci kesā oruyha jāyanti ye kaṇṇacūḷikāti vuccanti 
 tesaṃ adhobhāgo cāti ayaṃ heṭṭhimaparicchedo  Tato upari sīsaṃ  
 Etthantare ṭhitabhāro sīsabhāro nāma  Ubhosu passesu 
 kaṇṇacūḷikāhi paṭṭhāya heṭṭhā kupparehi paṭṭhāya upari piṭṭhigalāvattato 
 ca galavāṭakato ca paṭṭhāya heṭṭhā piṭṭhivemajjhāvattato ca 
 uraparicchedamajjhe hadayaāvāṭakato ca paṭṭhāya upari khandho  
 Etthantare ṭhitabhāro khandhabhāro nāma  Piṭṭhivemajjhāvattato pana 
 hadayaāvāṭato ca heṭṭhā yāva pādanakhasikhā ayaṃ kaṭiparicchedo  
 Etthantare samantato sarīre ṭhitabhāro kaṭibhāro nāma  Kupparato 
 paṭṭhāya pana heṭṭhā yāva hatthanakhasikhā ayaṃ olambakaparicchedo  
 Etthantare ṭhitabhāro olambako nāma  Idāni sīse 
 bhārantiādīsu ayaṃ anupubbavinicchayo  Yo bhikkhu idaṃ gahetvā ettha 
 yāhīti sāmikehi anāṇatto sayameva mayhaṃ idannāma detha ahaṃ 
 vo bhaṇḍaṃ vahāmīti tesaṃ bhaṇḍaṃ sīsena ādāya gacchanto 
 theyyacittena taṃ bhaṇḍaṃ āmasati dukkaṭaṃ  Yathāvuttasīsaparicchedaṃ 
 anatikkāmentova itocītoca ghaṃsanto sāretipi paccāsāretipi 
 thullaccayaṃ  Khandhaṃ oropitamatte kiñcāpi sāmikānaṃ vahatūti 
 cittaṃ atthi tehi pana anāṇattattā pārājikaṃ  Khandhaṃ pana 
  
  
 page     
 Anoropetvāpi sīsato kesaggamattaṃpi mocentassa pārājikaṃ  
 Yamakabhārassa pana eko bhāgo sīse patiṭṭhāti eko piṭṭhiyaṃ  
 Tattha dvinnaṃ ṭhānānaṃ vasena vinicchayo veditabbo  Ayaṃ pana 
 suddhasīsabhārādīnaṃyeva vasena desanā āraddhā  Yo cāyaṃ sīsabhāre 
 vutto khandhabhārādīsupi ayameva vinicchayo  Hatthe bhāranti ettha 
 pana hatthena gahitattā olambako hatthabhāroti vutto  So 
 paṭhamaṃyeva bhūmito vā gahito hotu suddhacittena sīsādīhi vā 
 hatthabhārotveva saṅkhaṃ gacchati  Taṃ theyyacittena tādisaṃ gahanaṭṭhānaṃ 
 disvā bhūmiyaṃ vā gacchādīsu vā nikkhipantassa hatthato muttamatte 
 pārājikaṃ  Bhūmito gaṇhātīti ettha pana tesaṃ bhārānaṃ yaṅkiñci 
 pātarāsādikāraṇā suddhacittena bhūmiyaṃ nikkhipitvā puna theyyacittena 
 kesaggamattaṃpi uddharantassa pārājikanti  
                    Bhāraṭṭhakathā niṭṭhitā  
     {   }  Ārāmaṭṭhepi    Ārāmaṃ tāva dassento ārāmo nāma 
 pupphārāmo phalārāmoti āha  Tesu vassikādīnaṃ pupphanako 
 pupphārāmo  Ambaphalādīnaṃ phalanako phalārāmo  Ārāmepi catūhi 
 ṭhānehi nikkhittassa vinicchayo bhummaṭṭhādīsu vuttanayoeva  Tattha 
 jātake pana  Mūlanti usīrahiraverādikaṃ yaṅkiñci mūlaṃ  Taṃ 
 uppāṭetvā vā uppāṭitaṃ vā gaṇhato yena mūlena vatthu 
 pūrati tasmiṃ gahite pārājikaṃ  Kandopi mūleneva saṅgahito  
  Footnote     pisaddo atireko khāyati  evaṃ ito paresupi  
  
  
 page     
 Uppāṭentassa cettha appamattakepi acchinne thullaccayameva  Sesaṃ 
 bhise vuttanayeneva veditabbaṃ  Tacanti bhesajjatthāya vā rajanatthāya 
 vā upayogagamanakaṃ yaṅkiñci rukkhattacaṃ  Taṃ uppāṭetvā vā 
 uppāṭitaṃ vā gaṇhantassa mūle vuttanayeneva pārājikaṃ  Pupphanti 
 vassikamallikādi yaṅkiñci pupphaṃ  Taṃ ocinitvā vā ocitaṃ vā 
 gaṇhantassa uppalapadumesu vuttanayeneva pārājikaṃ  Pupphānampi 
 hi vaṇṭaṃ vā bandhanaṃ vā acchinnaṃ rakkhati  Vaṇṭabbhantare pana 
 kesañci sūcikā hoti sā na rakkhati  Phalanti ambaphalatālaphalādi 
 yaṅkiñci  Taṃ rukkhato gaṇhantassa vinicchayo rukkhe laggitakathāyaṃ 
 vutto  Apanetvā ṭhapitaṃ bhummaṭṭhādisaṅgahitameva  Ārāmaṃ 
 abhiyuñjatīti parasantakaṃ mama santako ayanti musā bhaṇitvā abhiyuñjati 
 adinnādānassa payogattā dukkaṭaṃ  Sāmikassa vimatiṃ uppādetīti 
 vinicchayakusalatāya balavanissitādibhāvena vā ārāmassāmikassa saṃsayaṃ 
 janeti  Kathaṃ  Taṃ hi tathā vinicchayappasutaṃ disvā sāmiko 
 cintesi sakkissāmi nukho ahaṃ imaṃ ārāmaṃ attano kātuṃ na 
 sakkissāmi nukhoti evaṃ tassa vimati uppajjamānā tena uppāditā 
 hoti  Tasmā thullaccayaṃ āpajjati  Dhuraṃ nikkhipatīti yadā 
 pana sāmiko ayaṃ thaddho kakkhaḷo jīvitabrahmacariyantarāyaṃpi me 
 kareyya alaṃ dāni mayhaṃ iminā ārāmenāti dhuraṃ nikkhipati 
 abhiyuñjako pārājikaṃ āpajjati sace sayampi katadhuranikkhepo hoti  
 Atha pana sāmikena dhure nikkhittepi abhiyuñjako dhuraṃ anikkhipitvā 
  
  
 page     
 Imaṃ suṭṭhu pīḷetvā mama āṇāpavattiṃ dassetvā kiṃkārapaṭissāvibhāve 
 naṃ ṭhapetvā dassāmīti dātabbabhāve saussāhova rakkhati tāva  
 Athāpi abhiyuñjako acchinditvā na dāni imassa dassāmīti 
 dhuraṃ nikkhipati sāmiko pana na nikkhipati pakkhaṃ pariyesati kālaṃ 
 āgameti lajjiparisaṃ tāva labhāmi pacchā jānissāmīti puna gahaṇeyeva 
 saussāho hoti rakkhatiyeva  Yadā pana sopi na dassāmīti 
 sāmikopi na lacchāmīti evaṃ ubho dhuraṃ nikkhipanti tadā abhiyuñjakassa 
 pārājikaṃ  Atha pana abhiyuñjitvā vinicchayaṃ kurumāno aniṭṭhite 
 vinicchaye sāmikenapi dhuranikkhepe akate attano assāmikabhāvaṃ 
 jānantoyeva tato kiñci pupphaṃ vā phalaṃ vā gaṇhāti bhaṇḍagghena 
 kāretabbo  Dhammañcarantoti bhikkhusaṅghe vā rājakule vā 
 vinicchayaṃ karonto  Sāmikaṃ parājetīti vinicchayakānaṃ ukkocaṃ 
 datvā kūṭasakkhiṃ otāretvā ārāmassāmikaṃ jinātīti attho  Āpatti 
 pārājikassāti na kevalaṃ tasseva sañcicca tassa atthasādhane 
 pavattānaṃ kūṭavinicchayakānampi kūṭasakkhīnampi sabbesaṃ pārājikaṃ  
 Ettha ca sāmikassa dhuranikkhepavaseneva parājayo veditabbo  
 Anikkhittadhuro hi aparājitova hoti  Dhammañcaranto parajjatīti 
 sacepi dhammena vinayena satthusāsanena vinicchayassa pavattattā sayaṃ 
 parājayaṃ pāpuṇāti  Evampi musāvādena sāmikānaṃ 
 pīḷākaraṇapaccayā thullaccayaṃ āpajjatīti  
                   Ārāmaṭṭhakathā niṭṭhitā  
  
  
 page     
      {   } Vihāraṭṭhepi  Catūhi ṭhānehi nikkhittaṃ vuttanayameva  
 Abhiyogepi cettha cātuddisasaṅghaṃ uddissa bhikkhūnaṃ dinnaṃ vihāraṃ 
 vā pariveṇaṃ vā āvāsaṃ vā mahantampi khuddakampi abhiyuñjato 
 abhiyogo na ruhati acchinditvā gaṇhitumpi na sakkoti  
 Kasmā  Sabbesaṃ dhuranikkhepābhāvato  Na hettha sabbe cātuddisā 
 bhikkhū dhuranikkhepaṃ karontīti  Dīghabhāṇakādibhedassa pana gaṇassa 
 vā ekapuggalassa vā santakaṃ abhiyuñjitvā gaṇhanto sakkoti 
 te dhuraṃ nikkhipāpetuṃ  Tasmā tattha ārāme vuttanayeneva 
 vinicchayo veditabbo  
                    Vihāraṭṭhakathā niṭṭhitā  
      {   } Khettaṭṭhepi  Khettaṃ tāva dassento khettannāma yattha 
 pubbannaṃ vā aparannaṃ vā jāyatīti āha  Tattha pubbannanti 
 sāliādīni satta dhaññāni  Aparannanti muggamāsādīni  
 Ucchukkhettādikampi ettheva saṅgahitaṃ  Idhāpi catūhi ṭhānehi 
 nikkhittaṃ vuttanayameva  Tattha jātake pana sālisīsādīni nirappitvā 
 vā ekamekaṃ hattheneva chinditvā vā asitena lāyitvā vā bahūni 
 ekato uppāṭetvā vā gaṇhantassa yasmiṃ bīje vā sīse vā 
 muṭṭhiyaṃ vā muggamāsādiphale vā vatthu pūrati tasmiṃ bandhanā 
 mocitamatte pārājikaṃ  Acchijjamāno pana daṇḍako vā vāko 
 vā taco vā appamattakopi rakkhati  Vīhināḷaṃ dīghampi hoti 
 yāva anto nāḷato vīhisīsadaṇḍako na nikkhamati tāva rakkhati  
  
  
 page     
 Kesaggamattampi nāḷato daṇḍakassa heṭṭhimatale nikkhante 
 bhaṇḍagghavasena kāretabbo  Asitena lāyitvā gaṇhato pana 
 muṭṭhigatesu heṭṭhā chinnesupi sace sīsāni jaṭitāni rakkhanti tāva  
 Vijaṭetvā pana kesaggamattampi ukkhipato sace vatthu pūrati 
 pārājikaṃ  Sāmikehi pana lāyitvā ṭhapitaṃ sabhusaṃ   vā abhusaṃ vā 
 katvā gaṇhato yena vatthu pūrati tasmiṃ gahite pārājikaṃ  
 Sace parikappeti idaṃ madditvā papphoṭetvā sārameva gaṇhissāmīti 
 rakkhati tāva  Maddanapapphoṭanesu ṭhānā cāventassāpi pārājikaṃ 
 natthi   Pacchā bhājanagate katamatte pārājikaṃ  Abhiyogo 
 panettha vuttanayoeva  Khīlasaṅkamanādīsu paṭhavī nāma anagghā 
 tasmā sace ekeneva khīlena kesaggamattampi paṭhavippadesaṃ sāmikānaṃ 
 passantānaṃ vā apassantānaṃ vā attano santakaṃ karoti tasmiṃ 
 khīle nāmaṃ chinditvā vā acchinditvā vā saṅkāmitamatte tassa 
 ca ye cassa ekacchandā sabbesaṃ pārājikaṃ  Sace pana dvīhi 
 khīlehi gahetabbaṃ hoti paṭhame khīle thullaccayaṃ dutiye pārājikaṃ  
 Sace tīhi gahetabbaṃ hoti paṭhame dukkaṭaṃ dutiye thullaccayaṃ tatiye 
 pārājikaṃ  Evaṃ bahukesupi avasāne dve ṭhapetvā purimehi dukkaṭaṃ 
 avasāne dvinnaṃ ekena thullaccayaṃ itarena pārājikaṃ veditabbaṃ  Tañcakho 
 sāmikānaṃ dhuranikkhepena  Evaṃ sabbattha  Rajjuṃ vāti mama 
 santakaṃ idanti ñāpetukāmo rajjuṃ vā pasāreti yaṭṭhiṃ vā pāteti 
  Footnote     sakkaṭaṃ upanidhāya sabusaṃ bhaveyya  
  
  
 page     
 Dukkaṭaṃ idāni dvīhi payogehi attano santakaṃ karissāmīti tesaṃ 
 paṭhame thullaccayaṃ dutiye pārājikaṃ  Vatiṃ vāti parassa khettaṃ 
 parikkhepavasena attano kātukāmo dārūni nikhanati payoge payoge 
 dukkaṭaṃ ekasmiṃ anāgate thullaccayaṃ tasmiṃ āgate pārājikaṃ  
 Sace tattakena asakkonto sākhāparivāreneva attano kātuṃ sakkonti 
 sākhāpātanepi eseva nayo  Evaṃ yena kenaci parikkhipitvā 
 attano kātuṃ sakkoti tattha tattha paṭhamappayogehi dukkaṭaṃ 
 avasāne dvinnaṃ ekena thullaccayaṃ itarena pārājikaṃ veditabbaṃ  
 Mariyādaṃ vāti parassa khettaṃ mama idanti ñāpetukāmo attano 
 khettamariyādaṃ kedārapāli yathā parassa khettaṃ atikkamati evaṃ 
 saṅkāmeti paṃsumattikādīhi vā vaḍḍhetvā vitthataṃ karoti akaṭaṃ 
 vā pana patiṭṭhapeti purimappayogesu dukkaṭaṃ dvinnaṃ pacchimānaṃ 
 ekena thullaccayaṃ itarena pārājikanti  
                    Khettaṭṭhakathā niṭṭhitā  
      {   } Vatthuṭṭhepi  Vatthuṃ tāva dassento vatthu nāma ārāmavatthu 
 vihāravatthūti āha  Tattha bījaṃ vā uparopake vā aparopetvāva 
 kevalaṃ bhūmiṃ sodhetvā tiṇṇaṃ pākārānaṃ yena kenaci parikkhipitvā 
 vā pupphārāmādīnaṃ atthāya ṭhapito bhūmibhāgo ārāmavatthu nāma  
 Eteneva nayena ekavihārapariveṇaāvāsānaṃ atthāya ṭhapito bhūmibhāgo 
 vihāravatthu nāma  Yopi pubbe ārāmo ca vihāro ca hutvā 
 pacchā vinassitvā bhūmibhāgamatto ṭhito ārāmavihārakiccaṃ na karoti 
  
  
 page     
 Sopi ārāmavatthuvihāravatthusaṅgaheneva saṅgahito  Vinicchayo panettha 
 khette vuttasadisoyevāti  
                    Vatthuṭṭhakathā niṭṭhitā  
      {   } Gāmaṭṭhe yaṃ vattabbaṃ taṃ vuttameva  
      {   } Araññaṭṭhe  Araññaṃ tāva dassento araññaṃ nāma yaṃ 
 manussānaṃ pariggahitaṃ hoti taṃ araññanti āha  Tattha yasmā 
 araññaṃ nāma manussānaṃ pariggahitampi atthi apariggahitampi idha 
 pana yaṃ pariggahitaṃ sārakkhaṃ yato na vinā mūlena kaṭṭhalatādīni 
 gahetuṃ labbhanti taṃ adhippetaṃ tasmā yaṃ manussānaṃ pariggahitaṃ 
 hotīti vatvā puna araññanti vuttaṃ  Tena imamatthaṃ dasseti 
 na pariggahitabhāvo araññassa lakkhaṇaṃ yaṃ pana attano 
 araññalakkhaṇena araññaṃ manussānañca pariggahitaṃ taṃ imasmiṃ atthe 
 araññanti  Tattha vinicchayo ārāmaṭṭhādīsu vuttāsadiso  Tattha 
 jātakesu panettha ekasmiṃpi mahaggharukkhe chinnamatte pārājikaṃ  
 Lataṃ vāti ettha ca vettopi latāpi latāeva  Tattha yo 
 vetto vā latā vā dīghā hoti mahārukkhe ca gacche ca 
 vinivijjhitvā vā veṭhetvā vā gatā sā mūle chinnāpi avahāraṃ 
 na janeti agge chinnāpi  Yadā pana aggepi mūlepi chinnā 
 hoti tadā avahāraṃ janeti sace na veṭhetvā ṭhitā hoti  
 Veṭhetvā ṭhitā pana rukkhato mocitamattā avahāraṃ janeti  Tiṇaṃ 
 vāti ettha tiṇaṃ vā hotu paṇṇaṃ vā sabbaṃ tiṇaggahaṇena 
  
  
 page     
 Saṅgahitaṃ  Taṃ gehacchadanādīnamatthāya parehi chinnaṃ vā attanā 
 chinditvā vā gaṇhanto bhaṇdagghena kāretabbo  Na kevalañca 
 tiṇapaṇṇameva aññampi yaṅkiñci vākacchalliādiṃ  Yattha 
 sāmikā sālayā taṃ gaṇhanto bhaṇḍagghena kāretabbo  Tacchetvā 
 ṭhapito addhagatopi rukkho na gahetabbo  Yo pana agge ca 
 mūle ca chinno hoti sākhāpissa pūtikā jātā challiyopi 
 galitā ayaṃ sāmikehi chaḍḍitoti gahetuṃ vaṭṭati  Lakkhaṇacchinnassāpi 
 yadā lakkhaṇaṃ challiyā pariyonaddhaṃ hoti tadā gahetuṃ vaṭṭati  
 Gehādīnaṃ atthāya rukkhe chinditvā yadā tāni katāni 
 ajjhāvuṭṭhāni ca honti dārūnipi araññe vassena ca ātapena ca 
 vinassanti  Īdisānipi disvā chaḍḍitānīti gahetuṃ vaṭṭati  
 Kasmā  Yasmā araññassāmikā etesaṃ anissarā  Yehi 
 araññassāmikānaṃ deyyadhammaṃ datvā chinnāni teeva issarā 
 tehi ca tāni chaḍḍitāni nirālayā tattha jātāti  Yopi bhikkhu 
 paṭhamaṃyeva araññapālānaṃ deyyadhammaṃ datvā araññaṃ pavisitvā 
 yathārucite rukkhe gāhāpeti tassa tesaṃ ārakkhaṭṭhānaṃ agantvāpi 
 yathārucitena maggena gantuṃ vaṭṭati  Athāpi pavisanto adatvā 
 nikkhamanto dassāmīti rukkhe gāhāpetvā nikkhamanto tesaṃ dātabbaṃ 
 datvā gacchati vaṭṭatieva  Athāpi ābhogaṃ katvā gacchati 
 dehīti vutte dassāmīti dehīti vutte dātabbameva  Sace 
 koci attano dhanaṃ datvā bhikkhussa gantuṃ dethāti vadati 
  
  
 page     
 Laddhakappameva gantuṃ vaṭṭati  Sace pana koci issarajātiko 
 dhanaṃ adatvāva bhikkhūnaṃ bhāgaṃ mā gaṇhāthāti vāreti  
 Araññapālā ca mayaṃ bhikkhūnaṃ tāpasānañca aggaṇhantā kuto 
 lacchāma detha bhanteti vadanti dātabbameva  Yo pana 
 araññapālesu niddāyantesu vā kīḷāpasutesu vā katthaci pakkantesu 
 vā āgantvā kuhiṃ araññapālāti pakkositvāpi adisvā gacchati 
 bhaṇḍadeyyaṃ  Yopi ārakkhaṭṭhānaṃ patvā kammaṭṭhānādīni 
 manasikaronto vā aññāvihito vā asatiyā atikkamati bhaṇḍadeyyameva  
 Yassāpi taṃ ṭhānaṃ pattassa coro vā hatthī vā vāḷamigo 
 vā mahāmegho vā uṭṭhahati so tamhā upaddavā muccitukāmatāya 
 sahasā taṃ ṭhānaṃ atikkamati rakkhati tāva bhaṇḍadeyyaṃ pana 
 hoti  Idaṃ pana araññe ārakkhaṭṭhānaṃ nāma suṅkaghāṭatopi 
 garukataraṃ  Suṅkaghāṭakassa hi paricchedaṃ anokkamitvā dūrato 
 pariharanto dukkaṭameva āpajjati  Idaṃ pana theyyacittena 
 pariharantassa ākāsena gacchatopi pārājikameva  Tasmā ettha 
 appamattena bhavitabbanti  
                    Araññaṭṭhakathā niṭṭhitā  
      {   } Udake pana  Bhājanagatanti udakaṃ dullabhakāle 
 udakamaṇikādīsu bhājanesu saṅgopitvā ṭhapitaṃ  Taṃ yasmiṃ bhājane 
 ṭhapitaṃ hoti taṃ bhājanaṃ āvijjhitvā vā chiddaṃ vā katvā tattha 
 pokkharaṇītaḷākesu ca attano bhājanaṃ pavesetvā vā gaṇhantassa 
  
  
 page     
 Sappitelesu vuttanayeneva vinicchayo veditabbo  Mariyādacchedane 
 pana tattha jātabhūtagāmena saddhimpi mariyādaṃ chindantassa 
 adinnādānappayogattā dukkaṭaṃ  Tañca pana pahāre pahāre hoti  
 Anto ṭhatvā bahimukho chindanto bahiantena kāretabbo  
 Bahi ṭhatvā antomukho chindanto antoantena kāretabbo  
 Anto ca bahi ca mukho chindanto majjhe ṭhatvā taṃ bhindanto 
 majjhena kāretabbo  Mariyādaṃ dubbalaṃ katvā gāvo pakkosati 
 gāmadārakehi vā pakkosāpeti  Te āgantvā khurehi mariyādaṃ 
 chindanti  Teneva chinnā hoti  Mariyādaṃ dubbalaṃ katvā gāvo 
 udake paveseti gāmadārakehi vā pavesāpeti  Tehi uṭṭhāpitavīciyo 
 mariyādaṃ bhinditvā gacchanti  Gāmadārake vā udake kīḷathāti 
 vadati kīḷante vā uttāseti  Tehi uṭṭhāpitavīciyo mariyādaṃ 
 bhinditvā gacchanti  Antoudake jātarukkhaṃ chindati aññena vā 
 chindāpeti  Tenapi patantena uṭṭhāpitavīciyo mariyādaṃ bhinditvā 
 gacchanti  Teneva chinnā hoti  Mariyādaṃ dubbalaṃ katvā 
 taḷākarakkhaṇatthāya taḷākato nibbahanaudakaṃ vā niddhamanatumbaṃ vā 
 pidahati aññato gacchantaṃ udakaṃ yathā ettha pavisati evaṃ 
 pāliṃ vā bandhati mātikaṃ vā ujukaṃ karoti tassa uparibhāge ṭhitaṃ 
 attano taḷākaṃ vā bhindati  Ussannaṃ udakaṃ mariyādaṃ gahetvā 
 gacchati teneva chinnā hoti  Sabbattha nikkhantaudakagghānurūpena 
 avahārena kāretabbo  Niddhamananāḷiṃ ugghāṭetvā nīharantassāpi 
  
  
 page     
 Eseva nayo  Sace pana tena mariyādāya dubbalāya katāya 
 attanoyeva dhammatāya āgantvā vā anāṇattehi gāmadārakehi 
 āropitā vā gāviyo khurehi mariyādaṃ chindanti attanoyeva 
 dhammatāya anāṇattehi vā gāmadārakehi udake pavesitā vīciyo 
 uṭṭhāpenti gāmadārakā vā sayameva pavisitvā kīḷantā uṭṭhāpenti 
 antoudake vā rukkho aññehi chijjamāno patitvā uṭṭhāpeti 
 tā vīciyo mariyādaṃ chindanti  Sacepi mariyādaṃ dubbalaṃ katvā 
 sukkhataḷākassa udakanibbahanaṭṭhānaṃ udakaniddhamanatumbaṃ vā pidahati 
 aññato gamanamagge vā pāliṃ bandhati sukkhamātikaṃ vā ujukaṃ karoti 
 pacchā deve vuṭṭhe udakaṃ āgantvā mariyādaṃ bhindati sabbattha 
 bhaṇḍadeyyaṃ  Yo pana nidāghe sukkhavāpiyā mariyādaṃ yāvatalaṃ 
 pāpetvā bhindati pacchā deve vuṭṭhe āgatāgataṃ udakaṃ palāyati 
 bhaṇḍadeyyaṃ  Yattakaṃ tappaccayā sassaṃ uppajjati tato 
 pādamattagghanakaṃpi adento sāmikānaṃ dhuranikkhepena assamaṇo 
 hoti  Yaṃ   pana sabbasādhāraṇaṃ taḷākaṃ hoti taḷāke udakassa 
 sabbepi manussā issarā  Heṭṭhato panassa sassāni karonti  
 Sassapālanatthaṃ taḷākato mahāmātikā nikkhamitvā khettamajjhena 
 yāti  Sāpi sadā sandanakāle sabbasādhāraṇā  Tato pana 
 khuddakamātikā nīharitvā attano attano kedāresu udakaṃ pavesenti  
 Taṃ aññesaṃ gahetuṃ na denti  Nidāghasamayeva udake mandabhūte 
  Footnote     idaṃ padaṃ niratthakaṃ khāyati  sādhāraṇaṃ pana taḷākaṃ hotīti vattabbaṃ  
  
  
 page     
 Vārena udakaṃ denti  Yo udakavāre sampatte na labhati tassa 
 sassāni milāyanti  Tasmā aññesaṃ vāre añño gahetuṃ na 
 labhati  Tattha yo bhikkhu paresaṃ khuddakamātikato vā kedārato vā 
 udakaṃ theyyacittena attano vā parassa vā mātikaṃ vā kedāraṃ 
 vā paveseti aṭavīmukhaṃ vā vāheti avahārovassa hoti  Yopi 
 cirena me udakavāro bhavissati idañca sassaṃ milāyatīti paresaṃ 
 kedāre pavisantassa udakassa pavisanamaggaṃ pidahitvā attano 
 kedāraṃ paveseti avahāroeva  Sace pana taḷākato aniggate 
 paresaṃ mātikāmukhaṃ asampatte vā udake sukkhamātikaṃyeva yathā 
 āgacchantaṃ udakaṃ aññesaṃ kedāre appavisitvā attanoyeva 
 kedāre pavisati evaṃ tattha tattha bandhati anikkhante baddhā 
 subaddhā nikkhante baddhā bhaṇḍadeyyaṃ  Taḷākaṃ gantvā 
 sayameva niddhamananāḷiṃ ugghāṭetvā attano kedāraṃ pavesentassāpi 
 natthi avahāro  Kasmā  Taḷākaṃ nissāya khettassa katattā  
 Kurundiādīsu pana avahāroti vuttaṃ  Taṃ vatthu kālañca 
 desañcāti iminā lakkhaṇena na sameti  Tasmā mahāaṭṭhakathāyaṃ 
 vuttameva yuttanti  
                     Udakakathā niṭṭhitā  
      {   } Dantaponaṃ ārāmaṭṭhakavinicchayena vinicchinitabbaṃ  Ayaṃ panettha 
 viseso  Yo saṅghassa vettanabhaṭo hutvā devasikaṃ vā 
 pakkhamāsavārena vā dantakaṭṭhaṃ āharati so taṃ āharitvā chinditvāpi 
  
  
 page     
 Yāva bhikkhusaṅghaṃ na paṭicchāpeti tāva tasseva hoti  Tasmā 
 taṃ theyyacittena gaṇhanto bhaṇḍagghena kāretabbo  Tattha 
 jātakaṃ pana garubhaṇḍaṃ tampi bhikkhusaṅghena rakkhitaṃ gopitaṃ gaṇhanto 
 bhaṇḍagghena kāretabbo  Eseva nayo gaṇapuggalagihimanussasantakepi 
 chinnake acchinnake ca tesaṃ ārāmuyyānabhūmīsu jāte  Sāmaṇerā 
 vārena bhikkhusaṅghassa dantakaṭṭhaṃ āharantā ācariyaupajjhāyānampi 
 āharanti  Taṃ yāva chinditvā saṅghaṃ na paṭicchāpenti tāva 
 sabbaṃ tesaṃyeva hoti  Tasmā tampi theyyacittena gaṇhanto 
 bhaṇḍagghena kāretabbo  Yadā pana te chinditvā saṅghassa 
 paṭicchāpetvā dantakaṭṭhamālake nikkhipanti yathāsukhaṃ bhikkhusaṅgho 
 paribhuñjatūti tato paṭṭhāya avahāro natthi  Vattaṃ pana 
 jānitabbaṃ  Yo hi devasikaṃ saṅghamajjhe osarati tena divase 
 divase ekameva dantakaṭṭhaṃ gahetabbaṃ  Yo pana devasikaṃ na osarati 
 padhānaghare vasitvā dhammassavane vā uposathagge vā dissati tena 
 pamāṇaṃ sallakkhetvā cattāri pañca dantakaṭṭhāni attano vasanaṭṭhāne 
 ṭhapetvā khāditabbāni  Tesu khīṇesu sace pana dantakaṭṭhamālake 
 bahūni hontiyeva puna āharitvā khāditabbāni  Yadi pamāṇaṃ 
 asallakkhetvā āharati tesu akkhīṇesuyeva mālake khīyati tato 
 keci therā yehi gahitāni te paṭiāharantūti vadeyyuṃ keci 
 khādantu puna sāmaṇerā āharissantīti  Tasmā vivādaparihāratthaṃ 
 pamāṇaṃ sallakkhetabbaṃ  Gahaṇe pana doso natthi  
  
  
 page     
 Maggaṃ gacchantenapi ekaṃ vā dve vā thavikāya pakkhipitvā 
 gantabbanti  
                    Dantakaṭṭhakathā niṭṭhitā  
      {   } Vanappatīti vanassa pati vanappati  Vanajeṭṭhakarukkhassetaṃ 
 adhivacanaṃ  Idha pana sabbopi manussehi pariggahitarukkho adhippeto 
 ambalabujapanasādiko  Yattha vā pana maricavalliādīni āropenti 
 so chijjamāno sace ekāyapi challiyā vā vākena vā sakalikāya 
 vā pheggunā vā sambaddhova hutvā bhūmiyaṃ patati rakkhati tāva  
 Yo pana chinnopi vallīhi vā sāmantarukkhasākhāhi vā sandhāritattā 
 ujukameva tiṭṭhati patanto vā bhūmiṃ na pāpuṇāti natthi tattha 
 parihāro avahāroeva hoti  Yopi kakacena chinno acchinno 
 viya hutvā tattheva tiṭṭhati tasmimpi eseva nayo  Yo pana 
 rukkhaṃ dubbalaṃ katvā pacchā cāletvā pāteti aññena vā 
 cālāpeti aññaṃ vāssa santike rukkhaṃ chinditvā ajjhottharati 
 parena vā ajjhottharāpeti makkaṭe vā paripāpetvā tattha 
 āropeti aññena vā āropāpeti vagguliyo vā tattha 
 āropeti parena vā āropāpeti tā taṃ rukkhaṃ pātenti 
 tasseva avahāro  Sace pana tena rukkhe dubbale kate añño 
 anāṇattoeva taṃ cāletvā pāteti rukkhena vā ajjhottharati 
 attano dhammatāya makkaṭā vā vagguliyo vā ārohanti paro 
 vā anāṇatto āropeti sayaṃ vā esa vātamukhaṃ sodheti 
  
  
 page     
 Balavavāto āgantvā rukkhaṃ pāteti sabbattha bhaṇḍadeyyaṃ  
 Vātamukhasodhanaṃ panettha asampatte vāte sukkhamātikāya ujukaraṇādīhi 
 sameti no aññathā  Rukkhaṃ āvijjhitvā satthena vā 
 ākoṭṭeti aggiṃ vā deti maṇḍukaṇṭakaṃ vā visaṃ ākoṭṭeti 
 yena so marati sabbattha bhaṇḍadeyyamevāti  
                    Vanappatikathā niṭṭhitā  
      {   } Haraṇake  Aññassa haraṇakaṃ bhaṇḍaṃ  Theyyacitto 
 āmasatīti paraṃ sīsabhārādīhi bhaṇḍaṃ ādāya gacchantaṃ disvā 
 etaṃ harissāmīti vegena gantvā āmasati ettāvatāssa dukkaṭaṃ  
 Phandāpetīti ākaḍḍhanavikaḍḍhanaṃ karoti sāmiko na muñcati 
 tenassa thullaccayaṃ  Ṭhānā cāvetīti ākaḍḍhitvā sāmikassa 
 hatthato moceti tenassa pārājikaṃ  Sace pana taṃ bhaṇḍasāmiko 
 uṭṭhahitvā pothetvā puna naṃ bhaṇḍaṃ mocāpetvā gaṇheyya 
 bhikkhu paṭhamagahaṇeneva pārājiko  Sīsato vā kaṇṇato vā 
 gīvato vā hatthato vā alaṅkāraṃ chinditvā vā mocetvā vā 
 gaṇhantassa sīsādīhi mocitamatte pārājikaṃ  Hatthe pana valayaṃ 
 vā kaṭakaṃ vā anīharitvā aggabāhaṃ ghaṃsantova aparāparaṃ vā 
 sāreti ākāsagataṃ vā karoti rakkhati tāva  Rukkhamūlacīvaravaṃsesu 
 valayamiva na pārājikaṃ janeti  Kasmā  Saviññāṇakattā  
 Saviññāṇakakoṭṭhāsagataṃ hi yāva tato na nīhaṭaṃ tāva tattheva 
 hoti  Eseva nayo aṅgulīmuddike pādūpagakaṭūpagapilandhanesu  
  
  
 page     
 Yo pana parassa nivatthasāṭakaṃ acchindati paro ca salajjatāya 
 sahasā na muñcati ekenantena coro kaḍḍhati ekenantena 
 paro rakkhati tāva  Parassa hatthato muttamatte pārājikaṃ  
 Athāpi ākaḍḍhantassa chijjitvā ekadeso hatthagato hoti so 
 ca pādaṃ agghati pārājikameva  Sahabhaṇḍahārakanti 
 sahabhaṇḍahārakaṃ bhaṇḍaṃ nessāmīti cintetvā ito yāhīti bhaṇḍa 
 hārakaṃ tajjeti  So bhīto corena adhippetadisābhimukho hutvā 
 ekaṃ pādaṃ saṅkāmeti corassa thullaccayaṃ dutiye pārājikaṃ  
 Pātāpetīti athāpi coro bhaṇḍahārakassa hatthe āvudhaṃ disvā 
 sāsaṅko hutvā pātāpetvā taṃ gahetukāmo ekamantaṃ paṭikkamma 
 santajjetvā pātāpeti parassa hatthato muttamatte pārājikaṃ  
 Pātāpeti āpatti dukkaṭassātiādi pana parikappavasena vuttaṃ  
 Yo hi bhaṇḍaṃ pātāpetvā yaṃ mama ruccati taṃ gahessāmīti 
 parikappetvā pātāpeti tassa pātāpane ca āmasane ca dukkaṭaṃ 
 phandāpane thullaccayaṃ pādagghanakassa ṭhānā cāvane pārājikaṃ  
 Taṃ pacchā paripātiyamānassa muñcatopi natthiyeva samaṇabhāvo  
 Yopi bhaṇḍahārakaṃ atikkamantaṃ disvā anubandhanto tiṭṭha tiṭṭha 
 bhaṇḍaṃ pātehīti vatvā pātāpeti tassāpi tena hatthato 
 muttamatte pārājikaṃ  Yo pana tiṭṭha tiṭṭhāti vadati pātehīti 
 na vadati itaro ca naṃ oloketvā sace esa maṃ pāpuṇeyya 
 ghāteyyāpi manti sālayova hutvā taṃ bhaṇḍaṃ gahanaṭṭhāne pakkhipitvā 
  
  
 page     
 Puna nivattitvā gahessāmīti pakkamati pātanapaccayā pārājikaṃ 
 natthi  Āgantvā pana theyyacittena gaṇhato uddhāre pārājikaṃ  
 Atha panassa evaṃ hoti mayā pātāpenteneva idaṃ mama santakaṃ 
 katanti tato naṃ sakasaññāya gaṇhāti gahaṇe rakkhati bhaṇḍadeyyaṃ 
 pana hoti  Dehīti vutte adentassa sāmikānaṃ dhuranikkhepe 
 pārājikaṃ  So imaṃ chaḍḍetvā gato anajjhāvuṭṭhakaṃ dāni idanti 
 paṃsukūlasaññāya gaṇhatopi eseva nayo  Atha pana sāmiko 
 tiṭṭha tiṭṭhāti vuttamatteneva olokento taṃ disvā na dāni 
 idaṃ mayhanti dhuranikkhepaṃ katvā nirālayo chaḍḍetvā palāyati taṃ 
 theyyacittena gaṇhato uddhāre dukkaṭaṃ āharāpente dātabbaṃ 
 adentassa pārājikaṃ  Kasmā  Tassa payogena chaḍḍitattāti 
 mahāaṭṭhakathāyaṃ vuttaṃ  Aññesu pana vicaraṇāeva natthi  
 Purimanayeneva sakasaññāya vā paṃsukūlasaññāya vā gaṇhantepi 
 ayameva vinicchayoti  
                     Haraṇakathā niṭṭhitā  
      {   } Upanidhimhi  Nāhaṃ gaṇhāmīti sampajānamusāvādepi 
 adinnādānassa pubbappayogattā dukkaṭaṃ  Kiṃ tumhe bhaṇatha nevidaṃ 
 mayhaṃ anurūpaṃ na tumhākantiādīni vadantassāpi dukkaṭameva  
 Raho mayā etassa hatthe ṭhapitaṃ na añño koci jānāti 
 dassati nu kho me noti sāmiko vimatiṃ uppādeti bhikkhussa 
 thullaccayaṃ  Tassa pharusādibhāvaṃ disvā sāmiko na mayhaṃ dassatīti 
  
  
 page     
 Dhuraṃ nikkhipati  Tattha sacāyaṃ bhikkhu kilametvā naṃ dassāmīti 
 dāne saussāho rakkhati tāva  Sacepi so dāne nirussāho 
 bhaṇḍasāmiko pana gahaṇe saussāho rakkhateva  Yadi pana 
 tasmiṃ dāne nirussāho bhaṇḍasāmiko na mayhaṃ dassatīti dhuraṃ 
 nikkhipati evaṃ ubhinnaṃ dhuranikkhepena bhikkhuno pārājikaṃ  Yadipi 
 mukhena dassāmīti vadati cittena pana adātukāmo evampi 
 sāmikassa dhuranikkhepe pārājikaṃ  Taṃ pana upanidhiṃ nāma saṅgopanatthāya 
 attano hatthe parehi ṭhapitaṃ bhaṇḍaṃ aguttadesato ṭhānā cāvetvā 
 gutte ṭhāne ṭhapanatthāya harato anāpatti  Theyyacittenapi ṭhānā 
 cāventassa avahāro natthi  Kasmā  Attano hatthe nikkhittattā 
 bhaṇḍadeyyaṃ pana hoti  Theyyacittena paribhuñjatopi eseva nayo  
 Tāvakālikaggahaṇepi tatheva  Dhammaṃ carantotipiādi vuttanayameva  
 Ayaṃ tāva pālivaṇṇanā  
      Pālimuttakavinicchayo panettha pattacatukkādivasena evaṃ vutto  
 Eko kira bhikkhu parassa mahagghe patte lobhaṃ uppādetvā taṃ 
 haritukāmo ṭhapitaṭṭhānamassa suṭṭhu sallakkhetvā attanopi pattaṃ 
 tasseva santike ṭhapesi  Sopi paccūsasamaye āgantvā dhammaṃ 
 vācāpetvā niddāyamānaṃ mahātheraṃ evamāha vandāmi bhanteti  
 Ko esoti  Ahaṃ bhante āgantukabhikkhu kālassevamhi gantukāmo 
 asukasmiñca me ṭhāne īdisena nāma aṃsavaddhakena īdisāya 
 pattatthavikāya patto ṭhapito sādhāhaṃ bhante taṃ labheyyanti  
  
  
 page     
 Thero pavisitvā taṃ gaṇhi  Uddhāreyeva corassa pārājikaṃ  
 Sace āgantvā kosi tvaṃ avelāyaṃ āgatoti vutte bhīto palāyati 
 pārājikaṃ patvāva palāyati  Therassa pana suddhacittattā anāpatti  
 Thero taṃ gaṇhissāmīti aññaṃ gaṇhi tatthāpi eseva nayo  
 Ayaṃ pana aññaṃ tādisameva gaṇhante yujjati manussaviggahe 
 āṇattasadisavatthu viya  Kurundiyaṃ pana padavārena kāretabboti 
 vuttaṃ  Taṃ atādisameva gaṇhante yujjati  Taṃ maññamāno 
 attano pattaṃ gaṇhitvā adāsi  Corassa sāmikena dinnattā 
 pārājikaṃ natthi  Asuddhacittena gahitattā dukkaṭaṃ  Taṃ maññamāno 
 corasseva pattaṃ gaṇhitvā adāsi  Idhāpi corassa attano 
 santakattā pārājikaṃ natthi  Asuddhacittena pana gahitattā 
 dukkaṭameva  Sabbattha therassa anāpatti  Aparo pattaṃ 
 coressāmīti tatheva niddāyamānaṃ theraṃ vandi  Ko ayanti ca 
 vutto ahaṃ bhante gilānabhikkhu ekaṃ tāva me pattaṃ detha 
 gāmadvāraṃ gantvā bhesajjaṃ āharissāmīti  Thero idha gilāno 
 natthi coro ayaṃ bhavissatīti sallakkhetvā imaṃ haratūti attano 
 veribhikkhussa pattaṃ nīharitvā adāsi  Dvinnampi uddhāreyeva 
 pārājikaṃ  Veribhikkhussa pattoti saññāya aññassa pattaṃ 
 uddharantepi eseva nayo  Sace pana verissāyanti saññāya 
 corasseva pattaṃ uddharitvā deti vuttanayeneva therassa pārājikaṃ 
 corassa dukkaṭaṃ  Athassa verissāyanti mañjhamāno attano 
  
  
 page     
 Pattaṃ deti vuttanayeneva ubhinnampi dukkaṭaṃ  Eko mahāthero 
 upaṭṭhākaṃ daharabhikkhuṃ pattacīvaraṃ gaṇha asukannāma gāmaṃ 
 gantvā piṇḍāya carissāmāti āha  Daharo gahetvā therassa 
 pacchato gacchanto theyyacittaṃ uppādetvā sace sīse bhāraṃ 
 khandhe karoti pārājikaṃ natthi  Kasmā  Āṇattiyā 
 gahitattā  Sace pana maggato okkamma aṭaviṃ pavisati padavārena 
 kāretabbo  Atha nivattitvā vihārābhimukho palāyitvā vihāraṃ 
 pavisitvā gacchati upacārātikkame pārājikaṃ  Athāpi mahātherassa 
 nivāsanaparivattanaṭṭhānato gāmābhimukho palāyati gāmūpacārātikkame 
 pārājikaṃ  Yadi pana ubhopi piṇḍāya caritvā bhutvā vā 
 gahetvā vā nikkhamanti thero ca punapi taṃ vadeti pattacīvaraṃ 
 gaṇha vihāraṃ gamissāmāti tattha ceso purimanayeneva sīse bhāraṃ 
 khandhe karoti rakkhati tāva  Aṭaviṃ pavisati padavārena 
 kāretabbo  Nivattitvā gāmābhimukhoyeva palāyati gāmūpacārātikkame 
 pārājikaṃ  Purato vihārābhimukho palāyitvā vihāre aṭṭhatvā 
 anisīditvā avūpasanteneva theyyacittena gacchati upacārātikkame 
 pārājikaṃ  Yo pana anāṇatto gaṇhāti tassa sīse bhāraṃ 
 khandhe karaṇādīsu pārājikaṃ  Sesaṃ purimasadisameva  Yo 
 pana asukannāma vihāraṃ gantvā cīvaraṃ dhovitvā rajitvā vā 
 ehīti vutto sādhūti gahetvā gacchati tassapi antarāmagge 
 theyyacittaṃ uppādetvā sīse bhāraṃ khandhe karaṇādīsu pārājikaṃ 
  
  
 page     
 Natthi  Maggā okkamane padavārena kāretabbo  Taṃ vihāraṃ 
 gantvā tattheva vasanto theyyacittena paribhuñjanto jirāpeti  
 Corā vāssa taṃ haranti  Avahāro natthi bhaṇḍadeyyaṃ pana hoti  
 Tato nikkhamitvā āgacchantopi eseva nayo  Yo pana anāṇatto 
 therena nimitte vā kate sayameva vā kiliṭṭhaṃ sallakkhetvā detha 
 bhante cīvaraṃ amukannāma gāmaṃ gantvā rajitvā āharissāmīti 
 gahetvā gacchati tassa antarāmagge theyyacittaṃ uppādetvā 
 sīse bhāraṃ khandhe karaṇādīsu pārājikaṃ  Kasmā  Anāṇattiyā 
 gahitattā  Maggā okkamatopi paṭinivattitvā tameva vihāraṃ 
 āgantvā vihārasīmaṃ atikkamatopi vuttanayameva pārājikaṃ  Tattha 
 gantvā rajitvā paccāgacchatopi theyyacitte uppanne eseva 
 nayo  Sace pana yattha gato tattha vā antarāmagge vihāre 
 vā tameva vihāraṃ paccāgantvā tassa ekapasse vā upacārasīmaṃ 
 anatikkamitvā vasanto theyyacittena paribhuñjanto jirāpeti corā 
 vāssa taṃ haranti yathā vā tathā vā nassati bhaṇḍadeyyaṃ  
 Upacārasīmaṃ atikkamato pana pārājikaṃ  Yo pana therena nimitte 
 kariyamāne detha bhante ahaṃ rajitvā āharissāmīti vatvā 
 kattha gantvā   bhante rajāmīti pucchati  Thero pana naṃ yattha 
 icchasi tattha gantvā rajāti vadati  Ayaṃ visaṭṭhadūto nāma  
  Footnote     idaṃ padaṃ atirekaṃ khāyati  tasmiṃ asante bhanteti padaṃ yuttaṭṭhāne likhitaṃ 
  hoti  ayuttaṭṭhāne vā  tathāhi kattha bhante gantvā rajāmīti likhitabbaṃ  
  
  
 page     
 Theyyacittena palāyantopi na avahārena kāretabbo  Theyyacittena 
 pana palāyatopi paribhogena vā aññathā vā nāsayatopi 
 bhaṇḍadeyyameva hoti  Bhikkhu bhikkhussa hatthe kañci parikkhāraṃ pahiṇāti 
 asukavihāre asukabhikkhussa dehīti  Tassa theyyacitte uppanne 
 sabbaṭṭhānesu asukannāma vihāraṃ gantvā cīvaraṃ dhovitvā rajitvā 
 vā ehīti ettha vuttasadiso vinicchayo  Aparo bhikkhu 
 pahiṇitukāmo nimittaṃ karoti ko nu kho gahetvā gamissatīti  Tatra 
 ceko detha bhante ahaṃ gahetvā gamissāmīti gahetvā gacchati  
 Tassa theyyacitte uppanne sabbaṭṭhānesu detha bhante cīvaraṃ 
 asukannāma gāmaṃ gantvā rajitvā āharissāmīti ettha vuttasadiso 
 vinicchayo  Therena cīvaratthāya vatthaṃ labhitvā upaṭṭhākakule ṭhapitaṃ 
 hoti  Athassa antevāsiko vatthaṃ haritukāmo tattha gantvā 
 taṃ kira vatthaṃ dethāti therena pesito viya vadati  Tassa vacanaṃ 
 saddahitvā upāsakena ṭhapitaṃ upāsikā vā upāsikāya ṭhapitaṃ 
 upāsako vā añño vā koci nīharitvā deti  Uddhāreyevassa 
 pārājikaṃ  Sace pana therassa upaṭṭhākehi imaṃ therassa dassāmāti 
 attano vatthaṃ ṭhapitaṃ hoti  Athassa antevāsiko taṃ haritukāmo 
 tattha gantvā therassa kira vatthaṃ dātukāmattha naṃ dethāti 
 vadati  Te cassa saddahitvā mayaṃ bhante bhojetvā dassāmāti 
 ṭhapayimhā handa gaṇhāhīti denti  Sāmikehi dinnattā pārājikaṃ 
 natthi  Asuddhacittena pana gahitattā dukkaṭaṃ bhaṇḍadeyyañca 
  
  
 page     
 Hoti  Bhikkhu bhikkhussa vatvā gāmaṃ gacchati itthannāmo mama 
 vassāvāsikaṃ dassati taṃ gahetvā ṭhapeyyāsīti  Sādhūti so bhikkhu 
 tena dinnaṃ mahagghasāṭakaṃ attanā laddhena appagghasāṭakena saddhiṃ 
 ṭhapetvā tena āgatena attano mahagghasāṭakassa laddhabhāvaṃ ñatvā 
 vā añatvā vā dehi me vassāvāsikanti vutto tava thūlasāṭako 
 laddho mayhaṃ pana sāṭako mahaggho dvepi asukasmiṃ nāma 
 okāse ṭhapitā pavisitvā gaṇhāhīti vadati  Tena pavisitvā 
 thūlasāṭake gahite itarassa itaraṃ gaṇhato uddhāre pārājikaṃ  
 Athāpi tassa sāṭake attano nāmaṃ attano ca sāṭake tassa 
 nāmaṃ likhitvā gaccha nāmaṃ vācetvā gaṇhāhīti vadati  Tatrāpi 
 eseva nayo  Yo pana attanā ca tena ca laddhasāṭake ekato 
 ṭhapetvā taṃ evaṃ vadati tayā ca mayā ca laddhasāṭakā dvepi 
 antogabbhe ṭhapitā gaccha yaṃ icchasi taṃ vicinitvā gaṇhāhīti  
 So ca lajjāya āvāsikena laddhaṃ thūlasāṭakameva gaṇheyya  
 Tatrāvāsikassa vicinitvā gahitāvasesaṃ itaraṃ gaṇhato anāpatti  
 Āgantuko bhikkhu āvāsikānaṃ cīvarakammaṃ karontānaṃ samīpe pattacīvaraṃ 
 ṭhapetvā ete saṅgopissantīti maññamāno nahāyituṃ vā aññatra 
 vā gacchati  Sace naṃ āvāsikā saṅgopenti iccetaṃ kusalaṃ 
 no ce naṭṭhe gīvā na hoti  Sacepi so idaṃ bhante 
 ṭhapethāti vatvā gacchati itare ca kiccappasutattā na jānanti 
 eseva nayo  Athāpi te idaṃ bhante ṭhapethāti vuttā mayaṃ 
  
  
 page     
 Byāvaṭāti paṭikkhipanti itaro ca avassaṃ ṭhapessantīti anādiyitvā 
 gacchati eseva nayo  Sace pana tena yācitā vā ayācitā 
 vā mayaṃ ṭhapessāma tvaṃ gacchāti vadanti taṃ saṅgopitabbaṃ  
 No ce saṅgopenti naṭṭhe gīvā  Kasmā  Sampaṭicchitattā  
 Yo bhikkhu bhaṇḍāgāriko hutvā paccūsasamayeva bhikkhūnaṃ pattacīvarāni 
 heṭṭhāpāsādaṃ oropetvā dvāraṃ apidahitvā tesaṃpi anārocetvā 
 dūre bhikkhācāraṃ gacchati tāni ce corā haranti tasseva 
 gīvā  Yo pana bhikkhūhi oropetha bhante pattacīvarāni kālo 
 salākaggahaṇassāti vutto samāgatatthāti pucchitvā āma 
 samāgatamhāti vutte pattacīvarāni nīharitvā nikkhipitvā 
 bhaṇḍāgāradvāraṃ bandhitvā tumhe pattacīvarāni gahetvā 
 heṭṭhāpāsādadvāraṃ paṭijaggitvā gaccheyyāthāti vatvā gacchati tatra 
 ceko alasajātiko bhikkhu bhikkhūsu gatesu pacchā akkhīni puñchanto 
 uṭṭhahitvā udakaṭṭhānaṃ vā mukhadhovanaṭṭhānaṃ vā gacchati  Taṃkhaṇaṃ 
 disvā corā tassa pattacīvaraṃ haranti suhaṭaṃ  Bhaṇḍāgārikassa 
 gīvā na hoti  Sacepi koci bhaṇḍāgārikassa anārocetvāva 
 bhaṇḍāgāre attano parikkhāraṃ ṭhapeti  Tasmimpi naṭṭhe 
 bhaṇḍāgārikassa gīvā na hoti  Sace pana bhaṇḍāgāriko taṃ disvā 
 aṭṭhāne ṭhapitanti gahetvā ṭhapeti naṭṭhe tassa gīvā  Sace 
 ṭhapitabhikkhunā   mayā bhante īdiso nāma parikkhāro ṭhapito 
  Footnote     ṭhapanakabhikkhunā  
  
  
 page     
 Upadhāreyyāthāti vutto sādhūti sampaṭicchati dunnikkhittaṃ vā 
 maññamāno aññasmiṃ ṭhāne ṭhapeti tasseva gīvā  Nāhaṃ 
 jānāmīti paṭikkhipantassa pana natthi gīvā  Yopi tassa passantasseva 
 ṭhapeti bhaṇḍāgārikañca na sampaṭicchāpeti naṭṭhaṃ sunaṭṭhameva  
 Sace taṃ bhaṇḍāgāriko aññatra ṭhapeti naṭṭhe gīvā  Sace 
 bhaṇḍāgāraṃ suguttaṃ sabbo  saṅghassa ca cetiyassa ca parikkhāro 
 tattheva ṭhapiyati bhaṇḍāgāriko ca bālo abyatto dvāraṃ 
 vivaritvā dhammakathaṃ vā sotuṃ aññaṃ vā kiñaci kātuṃ katthaci 
 gacchati taṃkhaṇaṃ disvā yattakaṃ corā haranti sabbantassa 
 gīvā  Bhaṇḍāgārato nikkhamitvā bahi caṅkamantassa vā dvāraṃ 
 vivaritvā sarīraṃ utuṃ gāhāpentassa vā tattheva samaṇadhammānuyogena 
 nisinnassa vā tattheva nisīditvā kenaci kammena byāvaṭassa vā 
 uccārapassāvapīḷitassāpi sato tattheva upacāre vijjamāne bahi 
 gacchato vā aññena vā kenaci ākārena pamattassa sato dvāraṃ 
 vivaritvā vā vivaṭameva pavisitvā vā sandhiṃ chinditvā vā yattakaṃ 
 tassa pamādapaccayā corā haranti sabbaṃ tasseva gīvā  
 Uṇhasamaye pana vātapānaṃ vivaritvā nipajjituṃ vaṭṭatīti vadanti  
 Uccārapassāvapīḷitassa pana tasmiṃ upacāre asati aññattha gacchantassa 
 gilānapakkhe ṭhitattā avisayo tasmā gīvā na hoti  Yo pana 
 anto uṇuhapīḷito dvāraṃ suguttaṃ katvā bahi nikkhamati  Corā 
 ca naṃ gahetvā dvāraṃ vivarāti vadanti  Yāvatatiyaṃ na vivaritabbaṃ  
  
  
 page     
 Yadi pana te corā sace na vivarasi tañca māressāma 
 dvārañca bhinditvā parikkhāraṃ harissāmāti pharasuādīni ukkhipanti  
 Mayi ca mate saṅghassa ca senāsane vinaṭṭhe guṇo natthīti vivarituṃ 
 vaṭṭati  Idhāpi avisayattā gīvā natthīti vadanti  Sace koci 
 āgantuko kuñcikaṃ vā deti dvāraṃ vā vivarati yattakaṃ corā 
 haranti sabbaṃ tassa gīvā  Saṅghena bhaṇḍāgāraguttatthāya 
 sūciyantakaṃ ca kuñcikamuddikā ca yojetvā dinnā hoti  
 Bhaṇḍāgāriko ghaṭikamattaṃ datvā nipajjati  Corā vivaritvā 
 parikkhāraṃ haranti  Tasseva gīvā  Sūciyantakañca kuñcikamuddikañca 
 yojetvā nipannaṃ panetaṃ sace corā āgantvā vivarāti vadanti 
 tattha purimanayeneva paṭipajjitabbaṃ  Evaṃ guttiṃ katvā nipanne 
 pana sace bhittiṃ vā chadanaṃ vā bhinditvā ummaṅgena vā pavisitvā 
 haranti na tassa gīvā  Sace bhaṇḍāgāre aññepi therā 
 vasanti vivaṭe dvāre attano parikkhāraṃ gahetvā gacchanti 
 bhaṇḍāgāriko tesu gatesu dvāraṃ na jaggati sace tattha kiñci 
 avahariyati bhaṇḍāgārikassa issaratāya bhaṇḍāgārikasseva gīvā  
 Therehi pana sahāyehi bhavitabbaṃ  Ayaṃ tattha sāmīci  Yadi pana 
 bhaṇḍāgāriko tumhe bahi ṭhatvāva tumhākaṃ parikkhāraṃ gaṇhātha 
 mā pavisathāti vadati tesañca eko lolamahāthero sāmaṇerehi 
 ceva upaṭṭhākehi ca saddhiṃ bhaṇḍāgāraṃ pavisitvā nisīdati ceva 
 nipajjati ca yattakaṃ bhaṇḍaṃ nassati sabbantassa gīvā  
  
  
 page     
 Bhaṇaḍāgārikena pana avasesattherehi ca sahāyehi bhavitabbaṃ  
 Atha bhaṇḍāgārikova lolasāmaṇere ca upaṭṭhāke ca gahetvā 
 bhaṇḍāgāre nisīdati ceva nipajjati ca yaṃ tattha nassati sabbantasseva 
 gīvā  Tasmā bhaṇḍāgārikeneva tattha vasitabbaṃ  Avasesehi 
 maṇḍape ca rukkhamūle ca vasitabbaṃ na ca bhaṇḍāgāreti  Ye 
 pana attano attano sabhāgabhikkhūnaṃ vasanagabbhesu parikkhāraṃ ṭhapenti 
 parikkhāre naṭṭhe yehi ṭhapito tesaṃyeva gīvā  Itarehi pana 
 sahāyehi bhavitabbaṃ  Yadi pana saṅgho bhaṇḍāgārikassa vihāreyeva 
 yāgubhattaṃ dāpeti so ca bhikkhācāratthāya gāmaṃ gacchati naṭṭhantasseva 
 gīvā  Bhikkhācāraṃ pavisantehi atirekacīvaraṃ rakkhaṇatthāya 
 ṭhapitavihāravārikassāpi yāgubhattaṃ vā nivāpaṃ vā labhamānasseva bhikkhācāraṃ 
 gacchato yaṃ tattha nassati sabbaṃ gīvā  Na kevalañca etameva 
 bhaṇḍāgārikassa viya yaṃ tassa ca pamādapaccayā nassati sabbaṃ 
 gīvā  Sace vihāro mahā hoti aññaṃ padesaṃ rakkhituṃ gacchantassa 
 aññasmiṃ padese nikkhittaṃ haranti avisayattā gīvā na hoti  
 Īdise pana vihāravemajjhe sabbesaṃ osaraṇaṭṭhāne parikkhāre 
 ṭhapetvā nisīditabbaṃ  Vihāravārikā vā dve tayo ṭhapetabbā  
 Sace tesampi appamattānaṃ itocītoca rakkhataṃyeva kiñci nassati 
 gīvā na hoti  Vihāravārike bandhitvā haritabhaṇḍaṃpi corānaṃ 
 paṭipathaṃ gatesu aññena maggena haritabhaṇḍampi na tesaṃ gīvā  
 Sace vihāravārikānaṃ vihāre dātabbaṃ yāgubhattaṃ vā nivāpo vā 
  
  
 page     
 Na hoti tehi pattabbalābhato atirekā dve tisso yāgusalākā 
 tesaṃ pahonakabhattasalākā ca ṭhapetuṃ vaṭṭati  Nibaddhaṃ katvā pana 
 na ṭhapetabbā  Manussā hi vipaṭisārino honti vihāravārikāyeva 
 amhākaṃ bhattaṃ bhuñjantīti  Tasmā parivattetvā parivattetvā 
 ṭhapetabbā  Sace tesaṃ sabhāgā salākabhattāni āharitvā denti 
 iccetaṃ kusalaṃ no ce denti vāraṃ gāhāpetvā nīharāpetabbāni  
 Sace vihāravāriko dve tisso yāgusalākā cattāri pañca 
 salākabhattāni ca labhamānova bhikkhācāraṃ gacchati bhaṇḍāgārikassa viya 
 sabbaṃ naṭṭhaṃ gīvā hoti  Sace saṅghassa vihārapālānaṃ dātabbaṃ 
 bhattaṃ vā nivāpo vā natthi bhikkhu vihāravāraṃ gahetvā attano 
 attano nissitake jagganti   sampattaṃ vāraṃ aggahetuṃ na labhanti 
 yathā aññe bhikkhū karonti tatheva kātabbaṃ  Bhikkhūhi pana 
 asahāyassa vā attadutiyassa vā yassa sabhāgo bhikkhu bhattaṃ 
 ānetvā dātā natthi evarūpassa vāro na pāpetabbo  
 Yampi pākavaṭṭatthāya vihāre ṭhapenti taṃ gahetvā upajīvantena 
 ṭhātabbaṃ  Yo taṃ na upajīvati vāraṃ na gāhāpetabbo  
 Phalāphalatthāyapi vihāre bhikkhuṃ ṭhapenti jaggitvā gopetvā phalavārena 
 bhājetvā khādanti  Yo tāni khādati tena ṭhātabbaṃ  Anupajīvanto 
 na gāhāpetabbo  Senāsanamañcapīṭhapaccattharaṇarakkhaṇatthāyapi 
 ṭhapenti  Āvāse vasantena ṭhātabbaṃ  Abbhokāsiko pana 
  Footnote     jaggāpenti  
  
  
 page     
 Rukkhamūliko vā na gāhāpetabbo  Eko navako hoti bahussuto 
 pana bahūnaṃ dhammaṃ vāceti paripucchaṃ deti pāliṃ vaṇṇeti dhammakathaṃ 
 katheti saṅghassa bhāraṃ nittharati ayaṃ lābhaṃ paribhuñjantopi āvāse 
 vasantopi vāraṃ na gāhetabbo purisaviseso nāma ñātabboti 
 vadanti  Uposathāgārapaṭimāgharajaggakassa pana dveguṇaṃ yāgubhattaṃ 
 devasikaṃ taṇḍulanāḷī saṃvacchare ticīvaraṃ dasavīsagghanakaṃ kappiyabhaṇḍañca 
 dātabbaṃ  Sace pana taṃ labhamānasseva pamādena tattha kiñci 
 nassati sabbaṃ gīvā  Bandhitvā balakkārena acchinnaṃ pana na 
 gīvā tassa  Tattha cetiyassa vā saṅghassa vā santakena cetiyassa 
 santakaṃ rakkhāpetuṃ vaṭṭati  Cetiyassa santakena saṅghassa santakaṃ 
 rakkhāpetuṃ na vaṭṭati  Yaṃ pana cetiyassa santakena saddhiṃ saṅghassa 
 santakaṃ ṭhapitaṃ hoti taṃ cetiyassa santake rakkhāpite rakkhitameva 
 hotīti evaṃ vaṭṭati  Pakkhavārena uposathāgārādīni rakkhatopi 
 pamādavasena naṭṭhaṃ gīvāyevāti  
                     Upanidhikathā niṭṭhitā  
      {   } Suṅkaṃ tato hanantīti   suṅkaghāṭaṃ  Suṅkaṭṭhānassetaṃ adhivacanaṃ  
 Taṃ hi yasmā tato suṅkārahaṃ bhaṇḍaṃ suṅkaṃ adatvā nīharantā 
 rañño suṅkaṃ hananti vināsenti tasmā suṅkaghāṭanti vuttaṃ  
 Tatra pavisitvāti tatra pabbatakhaṇḍādīsu raññā paricchedaṃ katvā 
 ṭhapite suṅkaṭṭhāne pavisitvā  Rājagghaṃ bhaṇḍanti rājārahaṃ 
  Footnote     suṅkaṃ ghaṭṭenti āhacca gaṇhanti etthātīti amhākaṃ mati  
  
  
 page     
 Bhaṇḍaṃ  Yato rañño pañcamāsakaṃ vā atirekapañcamāsakaṃ vā 
 agghanakaṃ suṅkaṃ dātabbaṃ hoti taṃ bhaṇḍanti attho  Rājakantipi 
 pāṭho  Ayamevattho  Theyyacitto ito rañño suṅkaṃ na 
 dassāmīti theyyacittaṃ uppādetvā taṃ bhaṇḍaṃ āmasati dukkaṭaṃ  
 Ṭhapitaṭṭhānato gahetvā thavikāya vā pakkhipati paṭicchannaṭṭhāne vā 
 ūrunā saddhiṃ bandhati thullaccayaṃ  Suṅkaṭṭhānena paricchinnattā 
 ṭhānā cāvanaṃ na hoti  Suṅkaṭṭhānaparicchedaṃ dutiyaṃ pādaṃ atikkāmeti 
 pārājikaṃ  Bahi suṅkaghāṭaṃ pātetīti rājapurisānaṃ aññāvihitabhāvaṃ 
 passitvā anto ṭhitova bahi pātanatthāya khipati tañce avassaṃ 
 patanakaṃ hatthato muttamatte pārājikaṃ  Tañca rukkhe vā 
 khāṇumhi vā paṭihataṃ balavavātavegukkhittaṃ vā hutvā puna antoyeva 
 patati rakkhati  Puna gaṇhitvā khipati pubbe vuttanayeneva 
 pārājikaṃ  Bhūmiyaṃ patitvā vaṭṭantaṃ puna anto pavisati 
 pārājikameva  Kurundīsaṅkhepaṭṭhakathāsu pana sace bahi patitaṃ 
 ṭhatvā vaṭṭantaṃ pavisati pārājikaṃ sace atiṭṭhamānaṃyeva vaṭṭitvā 
 pavisati rakkhatīti vuttaṃ  Anto ṭhatvā hatthena vā pādena 
 vā yaṭṭhiyā vā vaṭṭeti aññena vā vaṭṭāpeti sace aṭṭhatvā 
 vaṭṭamānaṃ gataṃ pārājikaṃ  Anto ṭhatvā bahi gacchantaṃ rakkhati  
 Vaṭṭitvā gamissatīti vā añño naṃ vaṭṭessatīti vā anto ṭhapitaṃ 
 pacchā sayaṃ vā vaṭṭamānaṃ aññena vā vaṭṭitaṃ bahi gacchati 
 rakkhatiyeva  Suddhacittena ṭhapite pana tathā gacchante vattabbameva 
  
  
 page     
 Natthi  Dve puṭake ekābaddhe katvā suṅkaṭṭhānasīmantare 
 ṭhapeti  Kiñcāpi bahipuṭake suṅkaṃ pādaṃ agghati tena saddhiṃ 
 ekābaddhatāya anto puṭako rakkhati  Sace pana parivattetvā 
 abbhantarimaṃ bahi ṭhapeti pārājikaṃ  Kājepi ekābaddhaṃ katvā 
 ṭhapite eseva nayo  Sace pana abandhitvā kājakoṭiyaṃ 
 ṭhapitamattameva hoti pārājikaṃ  Gacchante yāne vā assapiṭṭhiādīsu 
 vā ṭhapeti bahi nīharīyissatīti nīhaṭepi avahāro natthi 
 bhaṇḍadeyyampi na hoti  Kasmā  Atra paviṭṭhassa suṅkaṃ gaṇhantūti 
 vuttattā idañca suṅkaṭṭhānassa bahi ṭhitaṃ   na ca tena nītaṃ 
 tasmā neva bhaṇḍadeyyaṃ na pārājikaṃ  Ṭhitayānādīsu ṭhapitepi tesu 
 vinā tassa payogaṃ gatesu theyyacittepi sati nevatthi avahāro  
 Yadi pana ṭhapetvā yānādīni pājento atikkāmeti hatthisuttādīsu 
 vā kataparicayattā purato ṭhatvā ehi reti pakkosati sīmātikkame 
 pārājikaṃ  Eḷakalomasikkhāpade imasmiṃ ṭhāne aññaṃ harāpetīti 
 anāpatti idha pārājikaṃ  Tatra aññassa yāne vā bhaṇḍe 
 vā ajānantassa pakkhipitvā tiyojanaṃ atikkāmeti nissaggiyāni 
 hontīti pācittiyaṃ idha anāpatti  Suṅkaṭṭhāne suṅkaṃ datvāva 
 gantuṃ vaṭṭati  Eko ābhogaṃ katvā gacchati sace suṅkaṃ dehīti 
 vakkhanti dassāmi no ce vakkhanti gamissāmīti  Taṃ disvā 
 eko suṅkiko eso bhikkhu gacchati gaṇhātha naṃ suṅkanti   vadati  
  Footnote     ṭhapitaṃ        gaṇhātha nanti vā gaṇhātha suṅkanti vā vattabbaṃ  
  
  
 page     
 Aparo kuto pabbajitassa suṅkaṃ gacchatūti vadati laddhakappaṃ hoti 
 gantabbaṃ  Bhikkhūnaṃ suṅkaṃ adatvā gantuṃ na vaṭṭatīti gaṇhātha 
 upāsakāti vutte pana bhikkhussa suṅkaṃ gaṇhantehi pattacīvaraṃ 
 gahetabbaṃ bhavissati kintena gacchatūti vuttepi laddhakappameva  
 Sace suṅkikā niddāyanti vā jūtaṃ vā kīḷanti katthaci vā gatā 
 ayañca kuhiṃ suṅkikāti pakkositvāpi na passati laddhakappameva  
 Sacepi suṅkaṭṭhānaṃ patvā aññāvihito kiñci cintento vā 
 sajjhāyanto vā manasikāraṃ anuyuñjanto vā corahatthisīhabyagghādīhi 
 sahasā vuṭṭhāya samanubaddho vā mahāmeghaṃ uṭṭhitaṃ disvā purato 
 sālaṃ pavisitukāmo vā hutvā taṃ ṭhānaṃ atikkamati laddhakappameva  
 Suṅkaṃ pariharatīti ettha upacāraṃ okkamitvā kiñcāpi pariharati 
 avahāroyevāti kurundaṭṭhakathāyaṃ vuttaṃ  Mahāaṭṭhakathāyaṃ pana 
 pariharantaṃ rājapurisā viheṭhentīti kevalaṃ ādīnavaṃ dassetvā upacāraṃ 
 okkamitvā pariharato dukkaṭaṃ anokkamitvā pariharato 
 anāpattīti vuttaṃ  Idaṃ pāliyā sameti  Ettha dvīhi leḍḍupātehi 
 upacāro paricchinditabboti  
                    Suṅkaghāṭakathā niṭṭhitā  
      {   } Ito parasmiṃ ekaṃsena avahārapahonakaṃ pāṇaṃ dassento 
 manussapāṇoti āha  Tampi bhujissaṃ harantassa avahāro natthi  
 Yopi bhujisso mātarā vā pitarā vā āṭhapito hoti attanā 
 vā attano upari katvā paññāsaṃ vā saṭṭhiṃ vā aggahesi 
  
  
 page     
 Tampi harantassa avahāro natthi  Dhanaṃ pana gataṭṭhāne vaḍḍhati  
 Antojātakadhanakkītakakaramarānītakappabhedaṃ pana dāsaṃyeva harantassa 
 avahāro hoti  Tameva hi sandhāya idaṃ vuttaṃ pāṇo nāma 
 manussapāṇo vuccatīti  Ettha ca gehadāsiyā kucchimhi jāto 
 antojātako dhanena kīto dhanakkītako paradesato āharitvā ānetvā 
 dāsabyaṃ upagamito karamarānītoti veditabbo  Evarūpaṃ pāṇaṃ 
 harissāmīti āmasati dukkaṭaṃ  Hatthe vā pāde vā gahetvā 
 ukkhipanto phandāpeti thullaccayaṃ  Ukkhipitvā palāyitukāmo 
 kesaggamattampi ṭhitaṭṭhānato atikkāmeti pārājikaṃ  Kesesu 
 vā hatthesu vā gahetvā kaḍḍhati padavārena kāretabbo  Padasā 
 nessāmīti tajjento vā paharanto vā ito gacchāhīti vadati  
 Tena vuttaṃ disābhāgaṃ gacchantassa dutiyapadavāre pārājikaṃ  Yepi 
 tena saddhiṃ ekacchandā honti sabbesaṃ ekakkhaṇe pārājikaṃ  
 Bhikkhu dāsaṃ disvā sukhadukkhaṃ pucchitvā vā apucchitvā vā gaccha 
 palāyitvā sukhaṃ jīvāti vadati  So ce palāyati dutiyapadavāre 
 pārājikaṃ  Taṃ attano samīpaṃ āgataṃ añño palāhīti vadati  
 Sace bhikkhusataṃ paṭipāṭiyā attano attano samīpāgataṃ vadati 
 sabbesaṃ pārājikaṃ  Yo pana vegasā palāyantaṃyeva palāya yāva 
 taṃ sāmikā na gaṇhantīti bhaṇati anāpatti pārājikassa  
 Sace pana saṇikaṃ gacchantaṃ bhaṇati so ca tassa vacanena sīghaṃ 
 gacchati pārājikaṃ  Palāyitvā aññaṃ gāmaṃ vā desaṃ vā gataṃ 
  
  
 page     
 Disvā tatopi palāpentassa pārājikameva  Adinnādānannāma 
 pariyāyena muccati  Yo hi evaṃ vadeti tvaṃ idha kiṃ karosi 
 kinte palāyituṃ na vaṭṭatīti vā kiṃ katthaci gantvā sukhaṃ jīvituṃ 
 na vaṭṭatīti vā dāsādāsiyo palāyitvā amukannāma padesaṃ 
 gantvā sukhaṃ jīvantīti vā so ca tassa vacanaṃ sutvā palāyati 
 avahāro natthi  Yopi mayaṃ asukannāma desaṃ gacchāma tatra 
 gatā sukhaṃ jīvanti amhehi ca saddhiṃ gacchantānaṃ antarāmaggepi 
 pātheyyādīhi kilamatho natthīti vatvā attanā saddhiṃ āgacchantaṃ 
 gahetvā gacchati maggagamanavasena na theyyacittena nevatthi 
 avahāro  Antarāmagge ca coresu uṭṭhitesu are corā 
 uṭṭhitā vegena palāhi ehi yāhīti vadantassāpi 
 corantarāyamocanatthāya vuttattā avahāraṃ na vadantīti  
                     Pāṇakathā niṭṭhitā  
      Apadesu ahi nāma sassāmiko ahituṇḍikādīhi   gahitasappo 
 yaṃ kīḷāpentā aḍḍhampi pādampi kahāpaṇampi labhanti muñcantāpi 
 hiraññaṃ vā suvaṇṇaṃ vā gahetvāva muñcanti  Te kassaci bhikkhuno 
 nisinnokāsaṃ gantvā sappakaraṇḍakaṃ ṭhapetvā niddāyanti vā katthaci 
 vā gacchanti  Tatra ce so bhikkhu theyyacittena taṃ karaṇḍaṃ āmasati 
 dukkaṭaṃ phandāpeti thullaccayaṃ ṭhānā cāveti pārājikaṃ  Sace 
 pana karaṇḍaṃ ugghāṭetvā sappaṃ gīvāyaṃ gaṇhāti dukkaṭaṃ uddharati 
 thullaccayaṃ ujuṃ katvā uddharantassa karaṇḍatalato sappassa naṅguṭṭhe 
  Footnote     ahituṇḍiko ahiguṇṭhakoti dve pāṭhā yebhuyyena valañjīyati  ahikuṇḍikotipi 
  dissati  
  
  
 page     
 Kesaggamattaṃ mutte pārājikaṃ  Ghaṃsitvā kaḍḍhantassa naṅguṭṭhe 
 mukhavaṭṭito muttamatte pārājikaṃ  Karaṇḍamukhaṃ īsakaṃ vivaritvā 
 pahāraṃ vā datvā ehi reti nāmena pakkositvā vā nikkhāmeti 
 pārājikaṃ  Tatheva vivaritvā maṇḍūkasaddaṃ vā mūsikasaddaṃ vā lājavikīraṇaṃ 
 vā katvā nāmena pakkosati vā accharaṃ vā paharati evaṃ nikkhantepi 
 pārājikaṃ  Mukhaṃ avivaritvā evaṃ kate chāto sappo sīsena 
 karaṇḍapuṭaṃ āhacca okāsaṃ katvā palāyati pārājikameva  
 Sace pana mukhe vivarite sayameva sappo nikkhamitvā palāyati 
 bhaṇḍadeyyaṃ  Athāpi mukhaṃ vivaritvā vā avivaritvā vā kevalaṃ 
 maṇḍūkamūsikasaddaṃ lājavikīraṇameva vā karoti na nāmaṃ gahetvā 
 pakkosati na accharaṃ vā paharati sappo chātattā maṇḍūkādīni 
 khādissāmīti nikkhamitvā palāyati bhaṇḍadeyyameva  Maccho kevalaṃ 
 idha apadaggahaṇena āgato  Yaṃ panettha vattabbaṃ taṃ udakaṭṭhe 
 vuttamevāti  
                     Apadakathā niṭṭhitā  
      {   } Dvipadesu ye avaharituṃ sakkā te dassento manussā 
 pakkhajātāti āha  Devatā pana avaharituṃ na sakkā  Pakkhā jātā 
 etesanti pakkhajātā  Te lomapakkhā cammapakkhā aṭṭhipakkhāti 
 tividhā  Tattha morakukkuṭādayo lomapakkhā vagguliādayo cammapakkhā 
 bhamarādayo   aṭṭhipakkhāti veditabbā  Te sabbe manussā ca 
  Footnote     kiñcāpi pakkhajātā na pana dvipadā honti  
  
  
 page     
 Pakkhajātā ca kevalaṃ idha dvipadaggahaṇena āgatā  Yaṃ panettha 
 vattabbaṃ taṃ ākāsaṭṭhe ca pāṇe ca vuttamevāti  
                     Dvipadakathā niṭṭhitā  
      {   } Catuppadesu pasukāti pāliyaṃ āgatāvasesā sabbā catuppadajāti 
 veditabbā  Hatthiādayo pākaṭāyeva  Tattha theyyacittena hatthiṃ 
 āmasantassa dukkaṭaṃ phandāpentassa thullaccayaṃ  Yo pana mahābalo 
 balamadena taruṇaṃ bhikacchāpaṃ nābhimūle sīsena uccāretvā gaṇhanto 
 cattāro pāde soṇḍañca bhūmito kesaggamattampi moceti pārājikaṃ  
 Hatthī pana koci hatthisālāyaṃ bandhitvā ṭhapito hoti koci 
 abaddhova tiṭṭhati koci antovatthumhi tiṭṭhati koci rājaṅgaṇe  
 Tattha hatthisālāyaṃ gīvāyaṃ bandhitvā ṭhapitassa gīvābandhanañca 
 cattāro pādā cāti pañcaṭṭhānāni honti  Gīvāya ca ekasmiñca 
 pāde ayasaṅkhalikāya baddhassa chaṭṭhānāni  Gīvāyañca dvīsu ca 
 pādesu baddhassa sattaṭṭhānāni  Tesaṃ vasena phandāpanaṭṭhānācāvanāni   
 veditabbāni  Abaddhassa sakalahatthisālā ṭhānaṃ  Tato atikkamane 
 pārājikaṃ  Antovatthumhi ṭhitassa sakalaṃ antovatthueva ṭhānaṃ  
 Tassa vatthudvārātikkamane pārājikaṃ  Rājaṅgaṇe ṭhitassa sakalanagaraṃ 
 ṭhānaṃ  Tassa nagaradvārātikkamane pārājikaṃ  Bahinagare ṭhitassa 
 ṭhitaṭṭhānameva ṭhānaṃ  Taṃ haranto padavārena kāretabbo  
 Nipannassa ekameva ṭhānaṃ  Theyyacittena uṭṭhāpentassa 
  Footnote     idaṃ samāsalakkhaṇato virujjhati  ṭhānāti hi vibhattipadaṃ  
  
  
 page     
 Uṭṭhitamatte pārājikaṃ  Assepi ayameva vinicchayo  Sace pana 
 so catūsu pādesu baddhova hoti aṭṭhaṭṭhānāni veditabbāni  
 Esa nayo oṭṭhepi  Goṇopi koci gehe bandhitvā ṭhapito 
 hoti koci abaddhova tiṭṭhati koci pana vaje bandhitvā ṭhapito 
 hoti koci abaddhova tiṭṭhati  Tattha gehe bandhitvā ṭhapitassa 
 cattāro pādā bandhanañcāti pañcaṭṭhānāni  Abaddhassa sakalaṃ 
 gehaṃ  Vajepi baddhassa pañcaṭṭhānāni  Abaddhassa sakalo 
 vajo  Taṃ vajadvāraṃ atikkāmeti pārājikaṃ  Vajaṃ bhinditvā 
 haranto khandhadvāraṃ atikkāmeti pārājikaṃ  Dvāraṃ vā vivaritvā 
 vajaṃ bhinditvā vā bahi ṭhito nāmena pakkositvā nikkhāmeti 
 pārājikaṃ  Sākhābhaṅgaṃ dassetvā pakkosantassāpi eseva nayo  
 Dvāraṃ avivaritvā vajaṃ abhinditvā sākhābhaṅgaṃ cāletvā pakkosati  
 Goṇo chātatāya laṅghetvā nikkhamati pārājikameva  Sace pana 
 dvāre vivarite vaje vā bhinne sayameva nikkhamati bhaṇḍadeyyaṃ  
 Dvāraṃ vivaritvā vā avivaritvā vā vajaṃ bhinditvā vā abhinditvā 
 vā kevalaṃ sākhābhaṅgaṃ cāleti na pakkosati  Goṇo chātatāya 
 padasā vā laṅghetvā vā nikkhamati bhaṇḍadeyyameva  Eko 
 majjhegāme   baddho ṭhito eko nipanno  Ṭhitagoṇassa 
 pañcaṭṭhānāni honti  Nipannassa dve  Tesaṃ vasena 
 phandāpanaṭṭhānācāvanāni veditabbāni  Yo pana nipannaṃ anuṭṭhāpetvā 
  Footnote     gāmamajjhe  
  
  
 page     
 Tattheva ghāteti bhaṇḍadeyyaṃ  Suparikkhitte pana dvārayutte 
 gāme ṭhitagoṇassa sakalagāmo ṭhānaṃ  Aparikkhitte ṭhitassa vā carantassa 
 vā pādehi akkantākkantaṭṭhānameva ṭhānaṃ  Gadrabhapasukādīsupi 
 ayameva vinicchayoti  
                    Catuppadakathā niṭṭhitā  
      {   } Bahupadesu  Sace ekāya satapadiyā vatthu pūrati taṃ padasā 
 nentassa navanavuti thullaccayāni ekaṃ pārājikaṃ  Sesaṃ vuttanayamevāti  
                     Bahupadakathā niṭṭhitā  
      {   } Ocaratīti ocarako  Tattha tattha anto anupavisatīti vuttaṃ 
 hoti  Ocaritvāti sallakkhetvā upadhāretvāti attho  
 Ācikkhatīti parakulesu vā vihārādīsu vā duṭṭhapitaṃ asaṃvihitārakkhaṃ 
 bhaṇḍaṃ aññassa corakammaṃ kātuṃ paṭibalassa āroceti  Āpatti 
 ubhinnaṃ pārājikassāti avassaṃ hāriye bhaṇḍe ocarakassa 
 āṇattikkhaṇe itarassa ṭhānā cāvaneti evaṃ āpatti ubhinnaṃ 
 pārājikassa  Yo pana bhikkhu puriso gehe natthi bhaṇḍaṃ 
 amukannāma padese ṭhapitaṃ asaṃvihitārakkhaṃ dvāraṃ asaṃvutaṃ gatamaggeneva 
 sakkā harituṃ natthi nāma koci purisakārupajīvī yo taṃ gantvā 
 hareyyātiādinā nayena pariyāyaṃ karoti  Tañca sutvā añño 
 ahaṃ dāni harissāmīti gantvā harati  Tassa ṭhānā cāvane pārājikaṃ  
 Itarassa pana anāpatti  Pariyāyena hi adinnādānato muccatīti  
                    Ocarakakathā niṭṭhitā  
  
  
 page     
      Oṇiṃ rakkhatīti oṇirakkho  Yo parena attano vasanaṭṭhāne 
 ābhaṭaṃ bhaṇḍaṃ idaṃ tāva bhante muhuttaṃ oloketha yāva ahaṃ 
 idannāma kiccaṃ katvā āgacchāmīti vutto rakkhati tassetaṃ 
 adhivacanaṃ  Tenevāha oṇirakkho nāma āhaṭaṃ bhaṇḍaṃ gopentoti  
 Tattha oṇirakkho yebhuyyena bandhitvā lañcetvā ṭhapitabhaṇḍaṃ 
 amocetvāva heṭṭhā pasibbakaṃ vā puṭakaṃ vā chinditvā kiñcimattaṃ 
 gahetvā sibbanādiṃ puna pākatikaṃ karoti  Evaṃ gaṇhissāmīti 
 āmasanādīni karontassa anurūpā āpattiyo veditabbāti  
                    Oṇirakkhakathā niṭṭhitā  
      Saṃvidhāya avahāro saṃvidhāvahāro  Aññamaññaṃ saññattiyā 
 katāvahāroti vuttaṃ hoti  Saṃvidahitvāti ekacchandatāya 
 ekajjhāsayatāya sammantayitvāti attho  Tatrāyaṃ vinicchayo  Sambahulā 
 bhikkhū asukannāma gehaṃ gantvā chadanaṃ vā bhittiṃ vā bhinditvā 
 sandhiṃ vā chinditvā bhaṇḍaṃ harissāmāti saṃvidahitvā gacchanti  
 Tesu eko bhaṇḍaṃ avaharati  Tassuddhāre sabbesaṃ pārājikaṃ  
 Parivārepi cetaṃ vuttaṃ 
             caturo janā saṃvidhāya    garubhaṇḍaṃ avaharuṃ 
                 tayo pārājikā eko na pārājiko 
                 pañhā mesā kusalehi cintitāti 
 tassāyaṃ attho cattāro janā ācariyantevāsikā chammāsakaṃ garubhaṇḍaṃ 
 avaharitukāmā jātā  Tattha ācariyo tvaṃ ekaṃ māsakaṃ hara 
  
  
 page     
 Tvaṃ ekaṃ tvaṃ ekaṃ ahaṃ tayo harissāmīti āha  Antevāsikesu 
 pana paṭhamo tumhe bhante tayo haratha tvaṃ ekaṃ hara tvaṃ 
 ekaṃ hara ahaṃ ekaṃ harissāmīti āha  Itarepi dve evameva 
 āhaṃsu  Tattha antevāsikesu ekamekassa eko māsako sāhatthiko 
 hoti  Tena tesaṃ dukkaṭāpattiyo  Pañca āṇattikā  Tehi 
 tiṇṇampi pārājikaṃ  Ācariyassa pana tayo sāhatthikā  
 Tehissa thullaccayaṃ  Tayo āṇattikā  Tehipi thullaccayameva  
 Imasmiṃ hi adinnādānasikkhāpade sāhatthikaṃ vā āṇattiyassa 
 āṇattiyaṃ vā sāhatthikassa aṅgaṃ na hoti  Sāhatthiyampana 
 sāhatthiyeneva kāretabbaṃ  Āṇattiyaṃ āṇattiyeneva  Teneva 
 vuttaṃ caturo janā saṃvidhāya  pe  Pañhā mesā kusalehi 
 cintitāti  Apica saṃvidhāvahāre asammohatthaṃ ekabhaṇḍaṃ ekaṭṭhānaṃ 
 ekabhaṇḍaṃ nānāṭhānaṃ nānābhaṇḍaṃ ekaṭṭhānaṃ nānābhaṇḍaṃ 
 nānāṭhānanti idaṃpi catukkaṃ atthato sallakkhetabbaṃ  Tattha ekabhaṇḍaṃ 
 ekaṭṭhānanti ekakulassa āpaṇaphalake pañcamāsakaṃ bhaṇḍaṃ duṭṭhapitaṃ 
 disvā sambahulā ekaṃ āṇāpenti gacchetaṃ āharāti  Tassuddhāre 
 sabbesaṃ pārājikaṃ  Ekabhaṇḍaṃ nānāṭhānanti ekakulassa pañcasu 
 āpaṇaphalakesu ekekaṃ māsakaṃ duṭṭhapitaṃ disvā sambahulā ekaṃ 
 āṇāpenti gacchete āharāti  Pañcamassa māsakassa uddhāre 
 sabbesaṃ pārājikaṃ  Nānābhaṇḍaṃ ekaṭṭhānanti bahūnaṃ santakaṃ 
 pañcamāsakaṃ vā atirekapañcamāsakaṃ vā agghanakaṃ bhaṇḍaṃ ekasmiṃ 
  
  
 page     
 Ṭhāne duṭṭhapitaṃ disvā sambahulā ekaṃ āṇāpenti gacchetaṃ 
 āharāti  Tassuddhāre sabbesaṃ pārājikaṃ  Nānābhaṇḍaṃ 
 nānāṭhānanti pañcannaṃ kulānaṃ pañcasu āpaṇaphalakesu ekekaṃ māsakaṃ 
 duṭṭhapitaṃ disvā  sambahulā ekaṃ āṇāpenti gacchete āharāti  
 Pañcamassa māsakassa uddhāre sabbesaṃ pārājikanti  
                   Saṃvidhāvahārakathā niṭṭhitā  
      {   } Saṅketakammanti sañjānanakammaṃ  Kālaparicchedavasena 
 saññāṇakaraṇanti attho  Ettha ca purebhattaṃ avaharāti vutte ajja 
 vā purebhattaṃ avaharatu sve vā anāgate vā saṃvacchare natthi 
 visaṅketo ubhinnampi ocarake vuttanayeneva pārājikaṃ  Sace 
 pana ajja purebhattaṃ avaharāti vutte sve harati ajjāti niyāmitaṃ 
 taṃ saṅketaṃ atikkamma pacchā avahaṭaṃ hoti  Sace sve purebhattaṃ 
 avaharāti vutte ajja purebhattaṃ harati sveti niyāmitaṃ taṃ saṅketaṃ 
 appatvā pure avahaṭaṃ hoti  Evaṃ avaharantassa avahārakasseva 
 pārājikaṃ mūlaṭṭhassa anāpatti  Sve purebhattanti vutte tadaheva 
 vā sve pacchābhattaṃ vā harantopi taṃ saṅketaṃ pure ca pacchā ca 
 haratīti veditabbo  Eseva nayo pacchābhattarattindivesupi  
 Purimayāmamajjhimayāmapacchimayāmakālajuṇhamāsautusaṃvaccharādivasenāpi 
 cettha saṅketavisaṅketatā veditabbā  Purebhattaṃ harāti vutte 
 purebhattameva harissāmīti vāyamantassa pacchā bhattaṃ hoti ettha 
 kathanti  Mahāsumatthero tāva āha purebhattappayogova eso 
  
  
 page     
 Tasmā mūlaṭṭho na muccatīti  Mahāpadumatthero panāha 
 kālaparicchedaṃ atikkantattā visaṅketaṃ tasmā mūlaṭṭho muccatīti  
                   Saṅketakammakathā niṭṭhitā  
      {   } Nimittakammanti saññuppādanatthaṃ kassaci nimittassa karaṇaṃ  
 Taṃ akkhiṃ vā nikkhanissāmītiādinā nayena tidhā vuttaṃ  
 Aññampi panettha hatthalaṅghanapāṇippahāraaṅgulipothanagīvūpanāmana 
 khipitaukkāsanādimanekappakāraṃ saṅgahetabbaṃ  Sesamettha saṅketakamme 
 vuttanayamevāti  
                   Nimittakammakathā niṭṭhitā  
      {   } Idāni etesveva saṅketakammanimittakammesu asammohatthaṃ 
 bhikkhuṃ āṇāpetītiādimāha  Tattha so taṃ maññamānoti so 
 avahārako yaṃ āṇāpakena nimittasaññaṃ katvā vuttaṃ taṃ etanti 
 maññamāno tameva avaharati ubhinnaṃ pārājikaṃ  So taṃ maññamāno 
 aññanti yaṃ avaharāti vutto taṃ etanti maññamāno aññaṃ tasmiṃyeva 
 ṭhāne ṭhapitaṃ avaharati mūlaṭṭhassa anāpatti  Aññaṃ maññamāno 
 tanti āṇāpakena nimittasaññaṃ katvā vuttaṃ bhaṇḍaṃ appagghaṃ 
 idaṃ aññaṃ tasseva samīpe ṭhapitaṃ sārabhaṇḍanti evaṃ aññaṃ 
 maññamāno tameva avaharati ubhinnaṃ pārājikaṃ  Aññaṃ 
 maññamāno aññanti purimanayeneva idamaññaṃ tasseva samīpe 
 ṭhapitaṃ sārabhaṇḍanti maññati tañce aññameva hoti tasseva 
 pārājikaṃ  
  
  
 page     
      Itthannāmassa pāvadātiādīsu eko ācariyo tayo 
 buddharakkhitadhammarakkhitasaṅgharakkhitanāmakā antevāsikā daṭṭhabbā  
 Tattha bhikkhu bhikkhuṃ āṇāpetīti ācariyo kiñci bhaṇḍaṃ katthaci 
 sallakkhetvā tassa haraṇatthāya buddharakkhitaṃ āṇāpeti  Itthannāmassa 
 pāvadāti gaccha tvaṃ buddharakkhita etamatthaṃ dhammarakkhitassa pāvada  
 Itthannāmo itthannāmassa pāvadatūti dhammarakkhitopi saṅgharakkhitassa 
 pāvadatu  Itthannāmo itthannāmaṃ bhaṇḍaṃ avaharatūti evaṃ tayā 
 āṇattena dhammarakkhitena āṇatto saṅgharakkhito itthannāmaṃ bhaṇḍaṃ 
 avaharatu so hi amhesu vīrajātiko paṭibalo imasmiṃ kammeti  
 Āpatti dukkaṭassāti evaṃ āṇāpentassa ācariyassa tāva 
 dukkaṭaṃ  Sace pana sā āṇatti yathā adhippāyaṃ gacchati yaṃ 
 parato thullaccayaṃ vuttaṃ āṇattikkhaṇe tadeva hoti atha taṃ 
 bhaṇḍaṃ avassaṃ hāriyaṃ hoti yaṃ parato sabbesaṃ āpatti 
 pārājikassāti vuttaṃ tato imassa taṃkhaṇaṃyeva pārājikaṃ hotīti 
 ayaṃ yutati sababattha veditabbā  So itarassa ārocetīti 
 buddharakkhito dhammarakkhitassa dhammarakkhito ca saṅgharakkhitassa amhākaṃ 
 ācariyo evaṃ vadati itthannāmaṃ kira bhaṇḍaṃ avahara tvaṃ kira 
 amhesu vīrapurisoti āroceti evaṃ tesampi dukkaṭaṃ  Avahārako 
 paṭiggaṇhātīti sādhu harissāmīti saṅgharakkhito sampaṭicchati  
 Mūlaṭṭhassa āpatti thullaccayassāti saṅgharakkhitena paṭiggahitamatte 
 ācariyassa thullaccayaṃ mahājano hi tena pāpe niyojitoti  
  
  
 page     
 So taṃ bhaṇḍanti so ce saṅgharakkhito taṃ bhaṇḍaṃ avaharati 
 sabbesaṃ catunnampi janānaṃ pārājikaṃ  Na kevalañca catunnaṃ 
 etena upāyena visaṅketaṃ akatvā paramparāya āṇāpentaṃ samaṇasataṃ 
 vā samaṇasahassaṃ vā hotu sabbesaṃ pārājikameva  Dutiyavāre  
 So aññaṃ āṇāpetīti so ācariyena āṇatto buddharakkhito 
 dhammarakkhitaṃ adisvā vā avattukāmo vā hutvā saṅgharakkhitameva 
 upasaṅkamitvā amhākaṃ ācariyo evamāha itthannāmaṃ kira 
 bhaṇḍaṃ avaharāti āṇāpeti  Āpatti dukkaṭassāti āṇattiyā 
 tāva buddharakkhitassa dukakaṭaṃ  Paṭiggaṇhāti āpatti dukkaṭassāti 
 saṅgharakkhitena sampaṭicchite mūlaṭṭhasseva dukkaṭanti veditabbaṃ  
 Sace pana so taṃ bhaṇḍaṃ avaharati āṇāpakassa ca buddharakkhitassa 
 avahārakassa ca saṅgharakkhitassāti ubhinnampi pārājikaṃ  Mūlaṭṭhassa 
 pana ācariyassa visaṅketattā pārājikena anāpatti  Dhammarakkhitassa 
 ajānanattā sabbena sabbaṃ anāpatti  Buddharakkhito pana dvinnaṃ 
 sotthibhāvaṃ katvā attanā naṭṭho  
      Ito paresu catūsu āṇattivāresu paṭhame tāva  So gantvā 
 puna paccāgacchatīti bhaṇḍaṭṭhānaṃ gantvā anto ca bahi ca ārakkhaṃ 
 disvā avaharituṃ asakkonto āgacchati  Yadā sakkosi tadāti 
 kiṃ ajjeva haṭaṃ haṭaṃ hoti gaccha yadā sakkosi tadā taṃ avaharāti  
 Āpatti dukkaṭassāti evaṃ puna āṇattiyāpi dukkaṭameva hoti  
 Sace pana taṃ bhaṇḍaṃ avassaṃ hāriyaṃ hoti atthasādhikacetanā nāma 
  
  
 page     
 Maggānantaraphalasadisā tasmā ayaṃ āṇattikkhaṇeyeva pārājiko  
 Sacepi avahārako saṭṭhivassātikkamena taṃ bhaṇḍaṃ avaharati āṇāpako 
 ca antarāyeva kālaṃ karoti hīnāya vā āvattati assamaṇova 
 hutvā kālaṃ karissati hīnāya vā āvattissati avahārakassa pana 
 avahārakakhaṇeyeva pārājikaṃ  Dutiyavāre yasmā taṃ saṇikaṃ vā 
 bhaṇanto tassa vā badhiratāya mā avaharīti etaṃ vacanaṃ na sāveti 
 tasmā mūlaṭṭho na mutto  Tatiyavāre pana sāvitattā mutto  
 Catutthavāre tena ca sāvitattā itarena ca sādhūti sampaṭicchitvā 
 oramitattā ubhopi muttāti  
                    Āṇattikathā niṭṭhitā  
      {   } Idāni tattha tattha ṭhānā cāvanavasena vuttassa adinnādānassa 
 aṅgañca vatthubhedena ca āpattibhedaṃ dassento pañcahākārehīti 
 ādimāha  Tattha pañcahākārehīti pañcahi kāraṇehi  
 Pañcaaṅgehīti vuttaṃ hoti  Tatrāyaṃ saṅkhepattho adinnaṃ ādiyantassa 
 paraparigagahitañca hotītiādinā nayena vuttehi pañcahākārehi 
 pārājikaṃ hoti na tato ūnehīti  Tatrime pañca ākārā 
 parapariggahitaṃ parapariggahitasaññā parikkhārassa garukabhāvo theyyacittaṃ 
 ṭhānā cāvananti  Ito parehi pana dvīhi vārehi lahuke parikkhāre 
 vatthubhedena thullaccayañca dukkaṭañca dassitaṃ  {   } Chahākārehītiādinā 
 nayena vuttavārattayepi na sakasaññitā na vissāsaggāhitā na 
 tāvakālikatā parikkhārassa garukabhāvo theyyacittaṃ ṭhānā cāvananti evaṃ 
  
  
 page     
 Cha ākārā veditabbā  Vatthubhedena panetthāpi paṭhamavāre pārājikaṃ 
 dutiyatatiyesu thullaccayadukkaṭāni vuttāni  Tato paresu pana tīsu 
 vāresu vijjamānepi vatthubhede vatthussa parehi apariggahitattā 
 dukkaṭameva vuttaṃ  Tatra yadetaṃ na ca parapariggahitanti vuttaṃ taṃ 
 anajjhāvatthukaṃ vā hotu chaḍḍitaṃ chinnamūlakaṃ assāmikaṃ vatthu attano 
 santakaṃ vā ubhayampi na ca parapariggahitantveva saṅkhyaṃ gacchati  
 Yasmā panettha parapariggahitasaññā ca atthi theyyacittena ca gahitaṃ 
 tasmā anāpatti na vuttāti  
      {   } Evaṃ vatthuvasena ca cittavasena ca āpattibhedaṃ dassetvā 
 idāni anāpattiṃ dassento anāpatti sakasaññissātiādimāha  
 Tattha sakasaññissāti sakasaññissa mayhaṃ santakaṃ idaṃ bhaṇḍanti 
 evaṃ saññissa parabhaṇḍampi gaṇhato gahaṇe anāpatti  Gahitaṃ 
 puna dātabbaṃ sace sāmikehi dehīti vutto  Na deti tesaṃ 
 dhuranikkhepe pārājikaṃ  Vissāsaggāheti vissāsaggahaṇe anāpatti  
 Vissāsaggāhalakkhaṇaṃ pana iminā suttena jānitabbaṃ anujānāmi 
 bhikkhave pañcahaṅgehi samannāgatassa vissāsaṃ gahetuṃ sandiṭṭho ca 
 hoti sambhatto ca ālapito ca jīvati ca gahite ca attamanoti  
 Tattha sandiṭṭhoti diṭṭhamattakamitto  Sambhattoti daḷhamitto  
 Ālapitoti mama santakaṃ yaṃ icchasi taṃ gaṇheyyāsi āpucchitvā 
 gahaṇe kāraṇaṃ natthīti vutto  Jīvatīti anuṭṭhānaseyyāya sayitopi 
 yāva jīvitindriyūpacchedaṃ na pāpuṇāti  Gahite ca attamanoti 
  
  
 page     
 Gahite tuṭṭhacitto hoti  Evarūpassa santakaṃ gahite attamano 
 bhavissatīti jānante gahetuṃ vaṭṭati  Avasesapariyādānavasena cetāni 
 pañca aṅgāni vuttāni  Vissāsaggāho pana tīhi aṅgehi ruhati 
 sandiṭṭho jīvati gahite attamano sambhatto jīvati gahite attamano 
 ālapito jīvati gahite attamanoti  Yo pana jīvati na ca gahite 
 attamano hoti tassa santakaṃ vissāsaggāhena gahitampi puna 
 dātabbaṃ  Dadamānena ca matakadhanantāva ye tassa dhane issarā 
 gahaṭṭhā vā pabbajitā vā tesaṃ dātabbaṃ  Anattamanassa santakaṃ 
 tasseva dātabbaṃ  Yo pana paṭhamameva suṭṭhu kataṃ tayā mama santakaṃ 
 gaṇhantenāti vacībhedena vā cittuppādamatteneva vā anumoditvā 
 pacchā kenaci kāraṇena kupito paccāharāpetuṃ na labhati    Yopi 
 adātukāmo cittena pana adhivāseti na kiñci vadati sopi puna 
 paccāharāpetuṃ na labhati  Yo pana mayā tumhākaṃ santakaṃ gahitaṃ 
 vā paribhuttaṃ vāti vutte gahitaṃ vā hotu paribhuttaṃ vā mayā 
 pana taṃ kenacideva karaṇīyena ṭhapitaṃ taṃ pākatikaṃ kātuṃ vaṭṭatīti 
 vadati ayaṃ paccāharāpetuṃ labhati  Tāvakāliketi paṭidassāmi 
 paṭikarissāmīti evaṃ gaṇhantassa tāvakālikepi gahaṇe anāpatti  
 Gahitampana sace bhaṇḍassāmiko puggalo vā gaṇo vā tuyhevetaṃ 
 hotūti anujānāti iccetaṃ kusalaṃ no ce anujānāti 
 āharāpente dātabbaṃ  Saṅghasantakaṃ pana paṭidātumeva vaṭṭati  
  Footnote     yo pana paṭhamameva   anumodati so pacchā   na labhatīti paripuṇṇavākyena bhavitabbaṃ  
  
  
 page     
 Petapariggaheti ettha pana pittivisaye uppannāpi kālaṃ katvā 
 tasmiṃyeva attabhāve nibbattāpi cātummahārājikādayopi devā 
 sabbe petātveva saṅkhyaṃ gatā tesaṃ pariggahe anāpatti  Sacepi 
 hi sakko devarājā āpaṇaṃ pasāretvā nisinno hoti 
 dibbacakkhuko ca bhikkhu taṃ ñatvā attano cīvaratthāya satasahassagghanakampi 
 sāṭakaṃ tassa mā gaṇha mā gaṇhāti viravantassāpi gahetvā 
 gacchati vaṭṭati  Devatā pana uddissa balikammaṃ karontehi 
 rukkhādīsu laggitasāṭake vattabbameva natthi  Tiracchānagatapariggaheti 
 tiracchānagatānampi pariggahe anāpatti  Sacepi hi nāgarājā vā 
 supaṇṇamāṇavako vā manussarūpena āpaṇaṃ pasāreti tato cassa 
 santakaṃ koci bhikkhu purimanayeneva gahetvā gacchati vaṭṭati  Sīho 
 vā bayaggho vā migamahisādayo vadhitvā akhādanto jighacchāpīḷito 
 āditova na vāretabbo anatthampi hi kareyya  Yadi pana thoke 
 khāyite vāretuṃ sakkoti vāretvā gahetuṃ vaṭṭati  Senādayopi 
 āmisaṃ gahetvā gacchante pātāpetvā gaṇhituṃ vaṭṭati  
 Paṃsukūlasaññissāti assāmikaṃ idaṃ paṃsukūlanti evaṃ saññissāpi gahaṇe 
 anāpatti  Sace pana taṃ sassāmikaṃ hoti āharāpente dātabbaṃ  
 Ummattakassāti pubbe vuttappakārassa ummattakassāpi anāpatti  
 Ādikammikassāti idha dhaniyo ādikammiko tassa anāpatti  
 Avasesānaṃ pana rajakabhaṇḍikādicorānaṃ chabbaggiyādīnaṃ āpattiyevāti  
                  Padabhājanīyavaṇṇanā niṭṭhitā  
  
  
 page     
         Samuṭṭhānañca kiriyā      atho saññā sacittakaṃ 
         lokavajjañca kammañca     kusalaṃ vedanāya cāti 
         imasmiṃ pana pakiṇṇake idaṃ tisamuṭṭhānaṃ sāhatthikaṃ kāyato 
 ca cittato ca samuṭṭhāti āṇattikaṃ vācato ca cittato ca 
 samuṭṭhāti sāhatthikāṇattikaṃ kāyato ca vācato ca cittato ca 
 samuṭṭhāti kiriyāsamuṭṭhānañca karontoyeva hi etaṃ āpajjati 
 na akaronto adinnaṃ ādiyāmīti saññāya abhāvena muccanto 
 saññāvimokkhaṃ sacittakaṃ lokavajjaṃ kāyakammaṃ vacīkammaṃ akusalacittaṃ 
 tuṭṭho vā bhīto vā majjhatto vā taṃ āpajjatīti tivedanikanti 
 sabbaṃ paṭhamasikkhāpade vuttanayeneva veditabbaṃ  
      {   } Vinītavatthugāthāsu  Chabbaggiyavatthu anuppaññattiyaṃ vuttameva  
      Dutiyavatthumhi  Cittannāma puthujjanānaṃ rāgādivasena pakatiṃ vijahitvā 
 dhāvati sandhāvati vidhāvati  Sace bhagavā kāyavacīdvārabhedaṃ vināpi 
 cittuppādamattena āpattiṃ paññāpeyya ko sakkuṇeyya anāpattikaṃ 
 attānaṃ kātuṃ  Tenāha bhagavā anāpatti bhikkhu cittuppādeti  
 Cittavasikena pana na bhavitabbaṃ  Paṭisaṅkhānabalena cittaṃ nivāretabbamevāti  
      {      } Āmasanaphandāpanaṭṭhānācāvanavatthūni uttānatthāneva  
 Tato parāni ca theyyacitto bhūmito aggahesīti vatthupariyosānāni  
      {   } Niruttipathavatthusmiṃ  Ādiyīti gaṇhi corosi tvanti parāmasi  
 Itaro pana kena avahaṭanti vutte mayā avahaṭanti 
 pucchāsabhāgena paṭiññaṃ adāsi  Yadi hi itarena kena gahitaṃ kena 
  
  
 page     
 Apanītaṃ kena ṭhapitanti vuttaṃ abhavissa addhā ayampi mayā 
 gahitaṃ apanītaṃ ṭhapitanti vā vadeyya  Mukhaṃ nāma bhuñjanatthāya ca 
 kathanatthāya kataṃ  Theyyacittaṃ pana vinā avahāro natthi  
 Tenāha bhagavā anāpatti bhikkhu niruttipatheti  Vohāravacanamatte 
 anāpattīti attho  Tato paraṃ veṭhanavatthupariyosānaṃ sabbaṃ 
 uttānatthameva  {   } Abhinnasarīravatthusmiṃ  Adhivatthoti sāṭakataṇhāya 
 tasmiṃyeva sarīre nibbatto  Anādiyantoti tassa vacanaṃ aggaṇhanto 
 ādaraṃ vā akaronto  Taṃ sarīraṃ uṭṭhahitvāti peto attano 
 ānubhāvena taṃ sarīraṃ uṭṭhāpesi  Tena vuttaṃ taṃ sarīraṃ 
 uṭṭhahitvāti  Dvāraṃ thakesīti bhikkhussa susānasamīpeyeva vihāro 
 tasmā bhīrukajātiko bhikkhu khippameva tattha pavisitvā dvāraṃ thakesi  
 Tattheva paripatīti dvāre thakite peto sāṭake nirālayo hutvā 
 taṃ sarīraṃ pahāya yathākammaṃ gato  Tasmā taṃ sarīraṃ tattheva 
 paripati  Patitanti vuttaṃ hoti  Abhinne sarīreti abbhuṇhe 
 allasarīre paṃsukūlaṃ na gahetabbaṃ  Gaṇhantassa evarūpā upaddavā 
 honti dukkaṭañca āpajjati  Bhinne pana gahetuṃ vaṭṭati  
 Kittāvatā pana bhinnaṃ hoti  Kākakulalasoṇasigālādīhi mukhatuṇḍakena 
 vā dāḍhāya vā īsakaṃ phālitamattenāpi  Yassa pana patato 
 ghaṃsanena chavimattaṃ chinnaṃ hoti cammaṃ acchinnaṃ etaṃ abhinnameva  
 Camme pana chinne bhinnaṃ  Yassāpi sajīvakāleyeva pabhinnā 
 gaṇḍakuṭṭhipiḷakā vā vaṇo vā hoti idampi bhinnaṃ  
  
  
 page     
 Tatiyadivasato pabhūti uddhumātakādibhāvena kuṇapabhāvaṃ upagatampi bhinnameva  
 Sabbena sabbaṃ pana abhinnepi susānagopakehi vā aññehi vā 
 manussehi gāhāpetuṃ vaṭṭati no ce aññaṃ labhati satthakena 
 vā kenaci vā vaṇaṃ katvā gahetabbaṃ  Visabhāgasarīre pana satiṃ 
 upaṭṭhapetvā samaṇasaññaṃ uppādetvā sīse vā hatthapādapiṭṭhiyaṃ 
 vā vaṇaṃ katvā gahetuṃ vaṭṭati  Tadanantare vatthusmiṃ  {   } Kusaṃ 
 saṅkāmetvā cīvaraṃ aggahesīti pubbe ādiyeyyāti imassa padassa 
 atthavaṇṇanāya nāmamattena dassitesu theyyāvahārapasayhāvahāra 
 parikappāvahārapaṭicchannāvahārakusāvahāresu kusāvahārena avaharīti 
 attho  Imesaṃ pana avahārānaṃ evaṃ nānattaṃ veditabbaṃ  Yo 
 hi koci sassāmikaṃ bhaṇḍaṃ rattibhāge vā divasabhāge vā 
 sandhicchedanādīni katvā adissamāno avaharati kūṭamānakūṭa 
 kahāpaṇādīhi vā vañcetvā gaṇhāti tasseva taṃ gaṇhato 
 avahāro theyyāvahāroti veditabbo  Yo pana pare pasayha 
 balasā   abhibhuyya athavā pana santajjetvā bhayaṃ dassetvā tesaṃ 
 santakaṃ gaṇhāti panthaghātagāmaghātādīni karontā dāmarikacorā 
 viya kodhavasena paragharavilopaṃ karontā attano pattabalito ca 
 adhikaṃ balakkārena gaṇhantā rājarājamahāmattādayo viya tassevaṃ 
 gaṇhato avahāro pasayhāvahāroti veditabbo  Parikappetvā 
  Footnote     balasāti balenāti ṭīkāyaṃ dissati  
  
  
 page     
 Gaṇhato pana avahāro parikappāvahāroti vuccati  So 
 bhaṇḍaparikappaokāsaparikappavasena duvidho  Tatrāyaṃ bhaṇḍaparikappo  
 Idhekacco sāṭakatthiko antogabbhaṃ pavisitvā sace sāṭako 
 bhavissati gaṇhissāmi sace suttaṃ na gaṇhissāmīti parikappetvā 
 andhakāre pasibbakaṃ gaṇhāti  Sāṭako ce tatra hoti uddhāreyeva 
 pārājikaṃ  Suttaṃ ce hoti rakkhati  Bahi nīharitvā muñcitvā 
 suttanti ñatvā puna āharitvā yathāṭhāne ṭhapeti rakkhatiyeva  
 Suttanti ñatvāpi yaṃ laddhaṃ taṃ gahetabbanti gacchati padavārena 
 kāretabbo  Bhūmiyaṃ ṭhapetvā gaṇhāti uddhāre pārājikaṃ  
 Coro coroti sāmikehi pariyuṭṭhito chaḍḍetvā palāyati rakkhati  
 Sāmikā disvā gaṇhanti iccetaṃ kusalaṃ añño ce koci 
 gaṇhāti bhaṇḍadeyyaṃ  Atha nivattesu sāmikesu sayameva taṃ 
 disvā pagevetaṃ mayā nīhaṭaṃ mama dāni santakanti gaṇhāti 
 rakkhati bhaṇḍadeyyaṃ pana hoti  Sace suttaṃ bhavissati gaṇhissāmi 
 sace sāṭako na gaṇhissāmi sace sappi bhavissati gaṇhissāmi 
 sace telaṃ na gaṇhissāmītiādinā nayena parikappetvā 
 gaṇhantassāpi eseva nayo  Mahāpaccariyādīsu pana sāṭakatthikopi 
 sāṭakapasibbakameva gahetvā nikkhanto bahi ṭhatvā muñcitvā 
 sāṭako ayanti disvā gacchanto paduddhāreneva kāretabboti 
 vuttaṃ  Ettha pana sace sāṭako bhavissati gaṇhissāmīti 
 parikappitattā parikappo dissati disvā haṭattā parikappāvahāro 
  
  
 page     
 Na dissati  Mahāaṭṭhakathāyaṃ pana yaṃ parikappitaṃ taṃ adiṭṭhaṃ 
 parikappitabhāve ṭhitaṃyeva uddharantassa avahāro vutto  Tasmā 
 tattha parikappāvahāro dissati  Taṃ maññamāno taṃ avaharīti 
 pāliyāva sametīti  Tattha yvāyaṃ sace sāṭako bhavissati 
 gaṇhissāmītiādinā nayena pavatto parikappo ayaṃ 
 bhaṇḍaparikappo nāma  Okāsaparikappo pana evaṃ veditabbo  
 Idhekacco lolabhikkhu parapariveṇaṃ vā kulagharaṃ vā araññe 
 kammantasālaṃ vā pavisitvā tattha kathāsallāpena nisinno kiñci 
 lobhaneyyaṃ parikkhāraṃ oloketi  Olokento ca pana disvā 
 dvārappamukhaheṭṭhāpāsādapariveṇadvārakoṭṭhakarukkhamūlādivasena 
 paricchedaṃ katvā sace maṃ etthantare passissanti daṭṭhukāmatāya 
 gahetvā vicaranto viya etesaṃyeva dassāmi no ce passissanti 
 harissāmīti parikappeti  Tassetaṃ ādāya parikappitaparicchedaṃ 
 atikkantamatte pārājikaṃ  Sace upacārasīmaṃ parikappeti tadabhimukhova 
 gacchanto kammaṭṭhānādīni manasi karonto vā aññāvihito vā 
 asatiyā upacārasīmaṃ atikkamati bhaṇḍadeyyaṃ  Athāpissa taṃ 
 ṭhānaṃ pattassa coro vā hatthī vā vāḷamigo vā mahāmegho vā 
 uṭṭhahati so ca tamhā upaddavā muccitukamyatāya sahasā taṃ 
 ṭhānaṃ atikkamati bhaṇḍadeyyameva  Keci panettha yasmā 
 mūleva theyyacittena gahitaṃ tasmā na rakkhati avahāroyevāti 
 vadanti  Ayaṃ tāva mahāaṭṭhakathānayo  Mahāpaccariyaṃ pana 
  
  
 page     
 Sacepi so antoparicchede hatthiṃ vā assaṃ vā abhiruhitvā taṃ 
 neva pājeti na pājāpeti paricchede atikkantepi pārājikaṃ 
 natthi bhaṇḍadeyyamevāti vuttaṃ  Tatra yvāyaṃ sace maṃ 
 etthantare passissanti daṭṭhukāmatāya gahetvā vicaranto viya 
 etesaṃyeva dassāmīti pavatto parikappo ayaṃ okāsaparikappo 
 nāma  Evamimesaṃ dvinnampi parikappānaṃ vasena parikappetvā 
 gaṇhato avahāro parikappāvahāroti veditabbo  Paṭicchādetvā 
 pana avaharaṇaṃ paṭicchannāvahāro  So evaṃ veditabbo  Yo 
 pana bhikkhu manussānaṃ uyyānādīsu kīḷantānaṃ vā pavisantānaṃ vā 
 muñcitvā ṭhapitaṃ alaṅkārabhaṇḍaṃ disvā sace onamitvā gaṇhissāmi 
 kiṃ samaṇo gaṇhātīti maṃ jānitvā viheṭheyyunti paṃsunā vā paṇṇena 
 vā paṭicchādeti pacchā gaṇhissāmīti tassa ettāvatā uddhāro 
 natthīti na tāva avahāro hoti  Yadā pana te manussā antogāmaṃ 
 pavisitukāmā taṃ bhaṇḍaṃ vicinantāpi apassitvā idāni andhakāro 
 sve jānissāmāti sālayā eva gatā honti athassa taṃ uddharato 
 uddhāre pārājikaṃ  Paṭicchannakāleyeva mama santakanti sakasaññāya 
 vā gatā dāni te tehi chaḍḍitaṃ bhaṇḍaṃ idanti paṃsukūlasaññāya 
 vā gaṇhantassa pana bhaṇḍadeyyaṃ  Tesu dutiyadivase āgantvā 
 vicinitvā adisvā dhuranikkhepaṃ katvā gatesupi gahitaṃ bhaṇḍadeyyameva  
 Kasmā  Yasmā tassa payogena tehi na diṭṭhaṃ  Yo pana 
 tathārūpaṃ bhaṇḍaṃ disvā yathāṭhāne ṭhitaṃyeva apaṭicchādetvā theyyacitto 
  
  
 page     
 Pādena akkamitvā kaddame vā vālikāya vā paveseti tassa 
 pavesitamatteyeva pārājikaṃ  Kusaṃ saṅkāmetvā avaharaṇaṃ 
 kusāvahāroti vuccati  Sopi evaṃ veditabbo  Yo bhikkhu kusaṃ 
 pātetvā cīvare bhājiyamāne attano koṭṭhāsassa samīpe ṭhitaṃ 
 mahagghataraṃ   parassa koṭṭhāsaṃ haritukāmo attano koṭṭhāse patitaṃ 
 kusadaṇḍakaṃ parassa koṭṭhāse pātetukāmo uddharati rakkhati 
 tāva  Parassa koṭṭhāse pāteti rakkhateva  Yadā pana tasmiṃ 
 patite parassa koṭṭhāsato parassa kusadaṇḍakaṃ uddharati uddhaṭamatte 
 pārājiko hoti  Sace paṭhamataraṃ parakoṭṭhāsato kusadaṇḍaṃ 
 uddharati attano koṭṭhāse pātetukāmatāya uddhāre rakkhati 
 pātane rakkhati attano koṭṭhāsato pana   attano kusadaṇḍakaṃ 
 uddharati uddhāreyeva rakkhati taṃ uddharitvā parakoṭṭhāse 
 pātentassa hatthato muttamatte pārājikaṃ  Sace pana dvīsu 
 koṭṭhāsesu patitakusadaṇḍako adassanaṃ gameti  Tato avasesabhikkhūsu 
 gatesu itaro mayhaṃ bhante kusadaṇḍako pana paññāyatīti  
 Mayhampi āvuso na paññāyatīti  Katamo pana bhante mayhaṃ 
 bhāgoti  Ayaṃ tuyhaṃ bhāgoti attano bhāgaṃ dasseti  Tasmiṃ 
 vivaditvā vā avivaditvā vā taṃ gaṇhitvā gate itaro tassa 
  Footnote     imasmiṃ ṭhāne samagghataraṃ vā mahagghataraṃ vā samasamaṃ vā agghenāti sabbesu 
  potthakesu dissati  taṃ ālulaṃ hoti atthato āmeḍitañca  kusasaṅkamanañca 
  attano appagghena koṭṭhāsena parassa mahagghasseva koṭaṭhāsassa gahaṇatthāya 
  katanti dissitaṃ           pisaddo bhaveyya  
  
  
 page     
 Bhāgaṃ uddharati uddhāre pārājikaṃ  Sacepi tena ahaṃ mama 
 bhāgaṃ tuyhaṃ na demi tvaṃ pana attano bhāgaṃ ñatvā gaṇhāti 
 vuttepi nāyaṃ mamāti jānantopi tasseva bhāgaṃ gaṇhāti uddhāre 
 pārājikaṃ  Sace pana itaro ayaṃ tuyhaṃ bhāgo ayaṃ mayhaṃ 
 bhāgoti kiṃ iminā vivādenāti cintetvā mayhaṃ vā patto 
 hotu tumhākaṃ vā yo varo bhāgo taṃ tumhe gaṇhāthāti 
 vadati dinnakaṃ nāma gahitaṃ hoti natthettha avahāro  Sace 
 so vivādabhīruko bhikkhu yaṃ tuyhaṃ ruccati taṃ gaṇhāti vutto 
 attano pattaṃ varabhāgaṃ ṭhapetvā lāmakaṃyeva gahetvā gacchati tato 
 itarassa vicitāvasesaṃ gaṇhantassāpi avahāro natthevāti  
                  Kusasaṅkamanavatthukathā niṭṭhitā  
      Aṭṭhakathāsu pana vuttaṃ imasmiṃ ṭhāne kusasaṅkamanavasena 
 cīvarabhājanīyameva ekaṃ āgataṃ catunnampi pana paccayānaṃ uppattiñca 
 bhājanīyañca nīharitvā dassetabbanti  Evañca vatvā cīvarakkhandhake 
 paṭiggaṇhātu me bhante bhagavā siveyyakaṃ dussayugaṃ bhikkhusaṅghassa ca 
 gahapaticīvaraṃ anujānātūti idaṃ jīvakavatthuṃ ādiṃ katvā uppannacīvarakathā 
 senāsanakkhandhake tena kho pana samayena rājagahaṃ dubbhikkhaṃ hoti 
 manussā na sakkonti saṅghabhattaṃ kātuṃ icchanti uddesabhattaṃ 
 nimantanaṃ salākabhattaṃ pakkhikaṃ uposathikaṃ pāṭipadikaṃ kātunti idaṃ 
 suttamādiṃ katvā piṇḍapātakakā senāsanakkhandhakeyeva tena kho 
 pana samayena sattarasavaggiyā bhikkhū aññataraṃ paccantimaṃ vihāraṃ 
  
  
 page     
 Paṭisaṅkharonti idha mayaṃ vassaṃ vasissāmāti addasaṃsu kho chabbaggiyā 
 bhikkhū sattarasavaggiye bhikkhū vihāraṃ paṭisaṅkharonteti idaṃ chabbaggiyavatthuṃ 
 ādiṃ katvā āgatasenāsanakathā tadavasāne ca sappiādibhesajjakathā 
 vitthārena kathitā  Mayaṃ pana taṃ sabbaṃ āgatāgataṭṭhāneyeva 
 kathayissāma  Evaṃ kathite kāraṇaṃ pubbe vuttameva  
      {   } Ito paraṃ jantāgharavatthu uttānatthameva  {   } Pañcasu 
 vighāsavatthūsu  Te bhikkhū anupasampanne kappiyaṃ kārāpetvā paribhuñjiṃsu  
 Vighāsaṃ pana gaṇhantena khayitāvasesaṃ chaḍḍitaṃ gahetabbaṃ  Yadi sakkoti 
 khādante chaḍḍāpetvā gaṇhituṃ etampi vaṭṭati  Attaguttatthāya 
 pana parānudayatāya ca na gahetabbaṃ  
      {   } Odanakhādanīyapūvaucchutimbarusakabhājanīyavatthūsu  Aparassa 
 bhāgaṃ dehīti asantaṃ puggalaṃ āha  Amūlakaṃ aggahesīti kevalaṃ 
 musāvādaṃ vatvā amūlakaṃ aggahesi  Taṃ na theyyacittena  
 Teneva bhagavā kiñcitto tvanti apucchitvā pācittiyanti 
 āha  Na hi aparassa bhāgaṃ dehīti vutte pārājikavatthu paññāyati 
 na ca īdise ṭhāne buddhā pucchanti  Yadi cetaṃ pārājikavatthu siyā 
 yathā ārāmābhiyuñjane dukkaṭaṃ evaṃ dukkaṭameva bhaveyyāti  
 Ayamettha saṅkhepattho  Ayaṃ pana vitthāro  Yaṃ pana saṅghasseva 
 santakaṃ hoti tasmiṃ sammatena vā asammatena vā bhājiyamāne 
 aparassa bhāgaṃ dehīti vatvā evaṃ asantaṃ puggalaṃ uddisitvā 
 kevalaṃ musāvādena gaṇhato pācittiyaṃ bhaṇḍadeyyaṃpi hoti  
  
  
 page     
 Theyyacittena gaṇhato eseva nayo  Yo puggalaṃ anuddisitvā 
 aparaṃpi bhāgaṃ dehīti vatvā vā kūṭavassaṃ vā gaṇetvā gaṇhanto 
 bhaṇḍagghena kāretabbo  Yaṃ pana gihīnaṃ santakaṃ tesaṃ ghare vā 
 ārāme vā saṅghassa bhājīyati tasmiṃ sāmikena vā sāmikena 
 imassa dehīti evaṃ āṇattena vā dīyamāne aparaṃpi bhāgaṃ dehīti 
 theyyacittena gaṇhatopi neva pārājikaṃ na bhaṇḍadeyyaṃ  Kūṭavassena 
 pana gaṇhato bhaṇḍadeyyaṃ  Imassa dehīti evaṃ anāṇattena 
 dīyamāne purimanayeneva puggalaṃ uddisitvā gaṇhato pācittiyañca 
 bhaṇḍadeyyañca  Theyyacittena aparaṃ koṭṭhāsaṃ dehīti vatvā vā 
 kūṭavassagaṇanāya vā gaṇhanto bhaṇḍagghena kāretabbo  Ayaṃ 
 pana vinicchayo kurundaṭṭhakathāyaṃ sakkā jānituṃ aññattha dūviññeyyo 
 ceva viruddho ca  Amūlakaṃ aggahesīti sāmikesu dentesu 
 aggahesi  Anāpatti bhikkhu pārājikassāti sāmikehi dinnaṃ 
 aggahesi tenassa anāpatti vuttā  Āpatti sampajānamusāvāde 
 pācittiyassāti yo tena sampajānamusāvādo vutto tasmiṃ 
 pācittiyaṃ āha  Purato tekaṭulayāguvatthumhi viya  Gahaṇe pana ayaṃ 
 vinicchayo  Saṅghassa santakaṃ sammatena vā āṇattehi vā 
 ārāmikādīhi dīyamānaṃ gihīnañca santakaṃ sāmikena vā āṇattena 
 vā dīyamānaṃ aparassa bhāgaṃ dehīti vatvā gaṇhato bhaṇḍadeyyaṃ  
 Aññena dīyamānaṃ gaṇhanto bhaṇḍagghena kāretabbo  Asammatena 
 vā anāṇattena vā dīyamāne aparampi bhāgaṃ dehīti vatvā 
  
  
 page     
 Vā kūṭavassāni gaṇetvā vā gaṇhanto pattacatukke viya tassa 
 uddhāreyeva bhaṇḍagghena kāretabbo  Itarehi dīyamānaṃ evaṃ 
 gaṇhato bhaṇḍadeyyaṃ  Sāmikena pana imassa dehīti dāpitaṃ vā 
 sayaṃ dinnaṃ vā sudinnanti  Ayamettha sabbaṭṭhakathāvinicchayato sāro  
      {      } Odaniyagharādivatthūsu  Odaniyagharannāma vikkāyikabhattapacanagharaṃ  
 Sūnāgharannāma vikkāyikamaṃsapacanagharaṃ  Pūvagharannāma vikkāyikakhajjakapacanagharaṃ  
 Sesamettha parikkhāravatthūsu pākaṭameva  {   } Pīṭhavatthusmiṃ  
 So bhikkhu parikappetvā etaṃ ṭhānaṃ sampattaṃ gaṇhissāmīti 
 saṅkāmeti  Tenassa saṅkamane avahāro natthi  Saṅkāmetvā 
 pana parikappitokāsato gahaṇe pārājikaṃ vuttaṃ  Evaṃ haranto ca 
 yadi pīṭhake theyyacittaṃ natthi thavikaṃ agghāpetvā kāretabbo  
 Atha pīṭhakepi atthi ubho agghāpetvā kāretabbo  Bhisīādīni 
 tīṇi vatthūni pākaṭāneva  {   } Vissāsaggāhādīsu tīsu vatthūsu gahaṇe 
 anāpatti āharāpentesu bhaṇḍadeyyaṃ  Piṇḍāya paviṭṭhassa 
 paṭiviso antoupacārasīmāya ṭhitasseva gahetuṃ vaṭṭati  Yadi pana 
 dāyakā bahiupacāraṭṭhānampi bhante gaṇhātha āgantvā 
 paribhuñjissantīti vadanti evaṃ antogāmaṭṭhānampi gahetuṃ vaṭṭati  
 Sesamettha uttānatthameva  
      {      } Sattasu ambacorādīsu vatthūsu  Paṃsukūlasaññāya gahaṇe 
 anāpatti āharāpentesu bhaṇḍadeyyaṃ  Theyyacittena paribhoge 
 pārājikaṃ  Tatrāyaṃ vinicchayo  Sāmikāpi sālayā corāpi 
  
  
 page     
 Sālayā paṃsukūlasaññāya khādantassa bhaṇḍadeyyaṃ  Theyyacittena 
 gaṇhato uddhāreyeva avahāro bhaṇḍaṃ agghāpetvā kāretabbo  
 Sāmikā sālayā corā nirālayā eseva nayo  Sāmikā nirālayā 
 corā sālayā puna gaṇhissāmāti kismiñcideva gahanaṭṭhāne 
 khipitvā gatā eseva nayo  Ubho nirālayā paṃsukūlasaññāya 
 khādato anāpatti  Theyyacittena dukkaṭaṃ  Saṅghassa ambādīsu 
 pana  Saṅghārāme jātaṃ vā hotu ānetvā dinnaṃ vā 
 pañcamāsakaṃ vā atirekapañcamāsakaṃ vā agghanakaṃ avaharantassa 
 pārājikaṃ  Paccante corūpaddavena gāmesu vuṭṭhahantesu bhikkhū 
 vihāre chaḍḍetvā puna āvasante janapade āgamissāmāti 
 saussāhāva gacchanti  Bhikkhū tādisaṃ vihāraṃ patvā 
 ambapakkādīni chaḍḍitakānīti paṃsukūlasaññāya paribhuñjanti anāpatti  
 Theyyacittena paribhuñjato avahāro hoti bhaṇḍaṃ agghāpetvā 
 kāretabbo  Mahāpaccariyaṃ pana saṅkhepaṭṭhakathāyañca avisesena 
 vuttaṃ chaḍḍitavihāre phalāphalaṃ theyyacittena paribhuñjato na pārājikaṃ 
 kasmā āgatāgatānaṃ santakattāti  Gaṇasantake pana puggalike 
 ca saussāhamattameva pamāṇaṃ  Sace pana tato ambapakkādiṃ 
 kulasaṅgaṇhaṇatthāya deti kuladūsakadukkaṭaṃ  Theyyacittena dento 
 agghena kāretabbo  Saṅghikepi eseva nayo  Senāsanatthāya 
 niyamitaṃ kulasaṅgaṇhaṇatthāya dadato dukkaṭaṃ issaravatāya thullaccayaṃ 
 theyyacittena pārājikaṃ  No ce vatthu pahoti agghena 
  
  
 page     
 Kāretabbo  Bahiupacārasīmāyaṃ nisīditvā issaravatāya paribhuñjato 
 gīvā  Gaṇḍiṃ paharitvā kālaṃ ghosetvā mayhaṃ pāpuṇātīti 
 khāditaṃ sukhāditaṃ  Gaṇḍiṃ apaharitvā kālameva ghosetvā gaṇḍimeva 
 paharitvā kālaṃ aghosetvā gaṇḍimpi apaharitvā kālampi 
 aghosetvā aññesaṃ natthibhāvaṃ ñatvā mayhaṃ pāpuṇātīti 
 khāditaṃpi sukhāditameva  
      Pupphārāmavatthudvayaṃ pākaṭameva  {   } Vuttavādikavatthuttaye  
 Vutto vajjemīti tayā vutto hutvā tava vacanena vadāmīti 
 attho  Anāpatti bhikkhu pārājikassāti sāmikehi dinnā 
 anāpatti  Na ca bhikkhave vutto vajjemīti vattabboti ahaṃ 
 tayā vutto hutvā tava vacanena vadāmīti evaṃ añño bhikkhu 
 aññena bhikkhunā na vattabboti attho  Paricchedaṃ pana katvā 
 idaṃ nāma tava vacanena gaṇhissāmīti vattuṃ vaṭṭati  Vutto 
 vajjehīti mayā vutto hutvā mama vacanena vadehīti attho  
 Sesaṃ vuttanayameva  Imesupi dvīsu vatthūsu paricchedaṃ katvā vattuṃ 
 vaṭṭati  Ettāvatā hi upārambhā mutto hotīti  {      } Maṇivatthuttayassa 
 majjhime vatthusmiṃ  Nāhaṃ akallakoti nāhaṃ gilānoti attho  
 Sesaṃ pākaṭameva  
      {   } Sūkaravatthudvaye  Kiñcāpi paṭhamassa bhikkhuno chātajjhattaṃ 
 disvā kāruññena mocitattā anāpatti sāmikesu pana 
 asampaṭicchantesu bhaṇḍadeyyaṃ  Tāvamahanto vā matasūkaro āharitvā 
  
  
 page     
 Dātabbo  Tadagghanakaṃ vā bhaṇḍaṃ  Sace pāsasāmike kuhiñcipi 
 na passati pāsasāmantā tadagghanakaṃ   kāsāvaṃ vā thālakaṃ vā 
 yathā te āgatā passanti īdise ṭhāne ṭhapetvā gantabbaṃ  
 Theyyacittena pana mocentassa pārājikameva  Ettha ca koci sūkaro 
 pāsaṃ pādena kaḍḍhitvā chinnamatte pāse ṭhānācāvanadhammena 
 ṭhānena ṭhito hoti caṇḍasotabaddhanāvā viya  Koci attano 
 dhammatāya ṭhito  Koci nipanno  Koci kūṭapāsena baddho hoti  
 Kūṭapāso nāma yassa ante dhanukaṃ vā aṅkusako vā añño vā 
 koci daṇḍako baddho hoti yo tattha tattha rukkhādīsu laggitvā 
 sūkarassa gamanaṃ nivāreti  Tatra pāsaṃ kaḍḍhitvā ṭhitassa ekameva 
 ṭhānaṃ pāsabandhanaṃ  So hi pāse muttamatte vā chinnamatte vā 
 palāyati  Attano dhammatāya ṭhitassa bandhanañca cattāro ca 
 pādāti pañcaṭṭhānāni  Nipannassa bandhanañca sayanañcāti dve 
 ṭhānāni  Kūṭapāsabaddhassa yattha yattha gacchati taṃ tadeva ṭhānaṃ  
 Tasmā taṃ tato tato mocentā dasapi vīsatipi satampi bhikkhū 
 pārājikaṃ āpajjanti tattha tattha āgataṃ disvā ekameva dāsaṃ 
 palāpentā viya  Purimānaṃ pana tiṇṇaṃ catuppadakathāyaṃ 
 vuttanayena phaṇḍāpanaṭṭhānācāvanāni veditabbāni  Sunakhadaṭṭhasūkaraṃ 
 visajjāpentassapi kāruññādhippāyena bhaṇḍadeyyaṃ theyyacittena 
 pārājikaṃ  Pāsaṭṭhānaṃ pana sunakhasamīpaṃ vā asampattaṃ paṭipathaṃ 
  Footnote     ito paraṃ katthaci sāṭakaṃ vāti atthi  
  
  
 page     
 Gantvā paṭhamameva palāpentassa avahāro natthi  Yopi 
 baddhasūkarassa ghāsañca pānīyañca datvā balaṃ gāhāpetvā ukkuṭṭhiṃ karoti 
 utrāsto palāyissatīti so ce palāyati pārājikaṃ  Pāsaṃ 
 dubbalaṃ katvā ukkuṭṭhisaddena palāpentassāpi eseva nayo  
 Yo pana ghāsañca pānīyañca datvā gacchati balaṃ gahetvā 
 palāyissatīti so ce palāyati bhaṇḍadeyyaṃ  Pāsaṃ dubbalaṃ 
 katvā gacchantassāpi eseva nayo  Pāsasantike satthaṃ vā 
 aggiṃ vā ṭhapeti chinne vā daḍḍhe vā palāyissatīti  Sūkaro 
 pāsaṃ cālento chinne vā daḍḍhe vā palāyati bhaṇḍadeyyameva  
 Pāsaṃ yaṭṭhiyā saha pāteti pacchā sūkaro taṃ maddanto gacchati 
 bhaṇḍadeyyaṃ  Sūkaro adduhalapāsāṇehi akkanto hoti  Taṃ 
 palāpetukāmassa adduhalaṃ kāruññena ukkhipato bhaṇḍadeyyaṃ 
 theyyacittena pārājikaṃ  Sace ukkhittamatte agantvā pacchā 
 gacchati bhaṇḍadeyyameva  Ukkhipitvā ṭhapitaṃ adduhalaṃ pāteti 
 pacchā sūkaro taṃ maddanto gacchati bhaṇḍadeyyaṃ  Opāte 
 patitaṃ sūkarampi kāruññena uddharato bhaṇḍadeyyaṃ theyyacittena 
 pārājikaṃ  Opātaṃ pūretvā nāseti pacchā sūkaro taṃ maddanto 
 gacchati bhaṇḍadeyyaṃ  Sūlena viddhaṃ kāruññena uddharati 
 bhaṇḍadeyyaṃ theyyacittena pārājikaṃ  Sūlaṃ uddharitvā chaḍḍeti 
 bhaṇḍadeyyaṃ  Vihārabhūmiyaṃ pana pāse vā adduhalaṃ vā oḍentā 
 vāretabbā migarūpānaṃ paṭissaraṇaṭṭhānametaṃ mā idha evaṃ karothāti  
  
  
 page     
 Sace harāpetha bhanteti vadanti harāpetuṃ vaṭṭati  Atha sayaṃ 
 haranti sundarameva  Atha neva haranti na harāpetuṃ denti 
 rakkhaṃ yācitvā harāpetuṃ vaṭṭati  Manussā sassarakkhaṇakāle 
 khettesu pāse ca adduhalādīni ca karonti maṃsaṃ khādantā 
 sassāni rakkhissāmāti  Vītivatte sassakāle tesu anālayesu 
 pakkantesu tattha baddhaṃ vā patitaṃ vā mocetuṃ vaṭṭati  Migavatthudvayepi 
 sūkaravatthūsu vuttasadisoyeva vinicchayo  Macchavatthudvayepi eseva 
 nayo  Ayaṃ pana viseso  Kuminamukhaṃ vivaritvā pacchā puṭakaṃ 
 muñcitvā vā passe chiddaṃ katvā vā kuminato macche pothetvā 
 palāpentassa pārājikaṃ  Bhattasitthāni dassetvāeva palāpentassāpi 
 pārājikaṃ  Saha kuminena uddharato pārājikaṃ  Kevalaṃ kuminamukhaṃ 
 vivarati pacchā puṭakaṃ muñcati chiddaṃ vā karoti macchā pana 
 attano dhammatāya palāyanti bhaṇḍadeyyaṃ  Evaṃ katvā 
 bhattasitthāni dasseti macchā gocaratthāya nikkhamitvā palāyanti 
 bhaṇḍadeyyameva  Mukhaṃ vivaritvā pacchā puṭakaṃ amuñcitvā passe 
 chiddaṃ akatvā kevalaṃ bhattasitthāni dasseti macchā pana chātajjhattā 
 sīsena paharitvā okāsaṃ katvā gocaratthāya nikkhamitvā palāyanti 
 bhaṇḍadeyyameva  Tucchakuminassa mukhaṃ vā vivarati pacchā puṭakaṃ vā 
 muñcati chindaṃ vā karoti āgatāgatā macchā dvārappattā 
 puṭakachiddehi palāyanti bhaṇḍadeyyameva  Tucchakuminaṃ gahetvā 
 gumbe khipati bhaṇḍadeyyamevāti  
  
  
 page     
      Yāne bhaṇḍaṃ pīṭhe thavikāya sadisaṃ  Maṃsapesīvatthumhi  
 Sace ākāse gaṇhāti gahitaṭṭhānameva ṭhānaṃ  Taṃ chahākārehi 
 paricchinditvā ṭhānā cāvanaṃ veditabbaṃ  Sesamettha dārugopālaka 
 rajakasāṭakavatthūsu ca ambacorakādivatthunayena vinicchinitabbaṃ  
      {   } Kumbhīvatthusmiṃ  Yo sappitelādīni apādagghanakāni gahetvā na puna 
 evaṃ karissāmīti saṃvare ṭhatvā dutiyadivasādīsupi puna citte uppanne 
 evameva dhuranikkhepaṃ katvā paribhuñjanto sabbampi taṃ paribhuñjati 
 nevatthi pārājikaṃ dukkaṭaṃ vā thullaccayaṃ vā āpajjati 
 bhaṇḍadeyyaṃ pana hoti  Ayampi bhikkhu evameva akāsi  Tena vuttaṃ 
 anāpatti bhikkhu pārājikassāti  Dhuranikkhepaṃ pana akatvā divase 
 divase paribhuñjissāmīti taṃ thokaṃ thokampi paribhuñjato yasmiṃ divase 
 pādagghanakaṃ pūrati tasmiṃ pārājikaṃ  Saṃvidhāvahāravatthūni saṃvidhāvahāre 
 muṭṭhivatthūni odaniyagharādivatthūsu dve vighāsavatthūni ambacorādivatthūsu 
 vuttavinicchayanayena veditabbāni  Dve tiṇavatthūni uttānatthāneva  
      {   } Ambabhājāpanādivatthūsu  Te bhikkhū ekaṃ gāmakāvāsaṃ 
 paricchinnabhikkhukaṃ agamaṃsu  Tattheva bhikkhū phalāphalaṃ paribhuñjamānāpi 
 tesu āgatesu therānaṃ phalāni dethāti kappiyakārake na avocuṃ  
 Atha te bhikkhū kiṃ saṅghikaṃ amhākaṃ na pāpuṇātīti gaṇḍiṃ 
 paharitvā bhājāpetvā tesampi vassaggena bhāgaṃ datvā attanāpi 
 paribhuñjiṃsu  Tena tesaṃ bhagavā anāpatti bhikkhave paribhogatthāyāti 
 āha  Tasmā idāni yattha āvāsikā āgantukānaṃ na denti 
  
  
 page     
 Phalavāre ca sampatte aññesaṃ abhāvaṃ disvā corikāya attanāva 
 khādanti tattha āgantukehi gaṇḍiṃ paharitvā bhājetvā paribhuñjituṃ 
 vaṭṭati  Yattha pana āvāsikā rukkhe rakkhitvā phalavāre sampatte 
 bhājetvā khādanti catūsu paccayesu sammā upanenti anissarā 
 tattha āgantukā  Yepi rukkhā cīvaratthāya niyametvā dinnā 
 tesupi āgantukā anissarā  Eseva nayo sesapaccayatthāya 
 niyametvā dinnesupi  Ye pana tathā aniyamitā āvāsikā ca 
 ne rakkhitvā gopitvā corikāya paribhuñjanti na tesu āvāsikānaṃ 
 katikāya ṭhātabbaṃ  Ye phalaparibhogatthāya dinnā āvāsikā ca 
 ne rakkhitvā gopitvā sammā upanenti tesuyeva tesaṃ katikāya 
 ṭhātabbaṃ  Mahāpaccariyaṃ pana vuttaṃ catunnaṃ paccayānaṃ niyametvā 
 dinnaṃ theyyacittena paribhuñjanto bhaṇḍaṃ agghāpetvā kāretabbo 
 paribhogavasena bhājetvā paribhuñjantassa bhaṇḍadeyyaṃ yaṃ panettha 
 senāsanatthāya niyamitaṃ taṃ paribhogavasena bhājetvā paribhuñjantassa 
 thullaccayañca bhaṇḍadeyyañcāti  Uddissa cīvaratthāya dinnaṃ cīvareyeva 
 upanetabbaṃ  Sace dubbhikkhaṃ hoti bhikkhū piṇḍapātena kilamanti 
 cīvaraṃ pana suladdhaṃ saṅghasuṭṭhutāya apalokanakammaṃ katvā piṇḍapāte 
 upanetuṃ vaṭṭati  Senāsanena gilānapaccayena vā kilamantesu 
 saṅghasuṭṭhutāya apalokanakammaṃ katvā tadatthāyapi upanetuṃ vaṭṭati  
 Uddissa piṇḍapātatthāya gilānapaccayatthāya ca dinnepi eseva 
 nayo  Uddissa senāsanatthāya dinnaṃ pana garubhaṇḍaṃ hoti taṃ 
  
  
 page     
 Rakkhitvā gopetvā tadatthameva upanetabbaṃ  Sace pana dubbhikkhaṃ 
 hoti bhikkhū piṇḍapātena na yāpenti ettha rājarogacorabhayādīhi 
 aññattha gacchantānaṃ vihārā palujjanti tālanāḷikerādike vināsenti 
 senāsanapaccayaṃ pana nissāya yāpetuṃ sakkā hoti evarūpe kāle 
 senāsanaṃ vissajjetvāpi senāsanajagganatthāya paribhogo bhagavatā 
 anuññāto  Tasmā ekaṃ vā dve vā varasenāsanāni ṭhapetvā 
 itarāni lāmakakoṭiyā piṇḍapātatthāya vissajjetuṃ vaṭṭati  
 Mūlavatthucchedaṃ pana katvā na upanetabbaṃ  Yo pana ārāmo 
 catuppaccayatthāya niyametvā dinno tattha apalokanakammaṃ na 
 kātabbaṃ  Yena pana paccayena ūnaṃ tadatthaṃ upanetuṃ vaṭṭati  
 Ārāmo jaggitabbo vettanaṃ datvāpi jaggāpetuṃ vaṭṭati  Ye 
 pana vettanaṃ labhitvā ārāmeyeva gehaṃ katvā vasantā rakkhanti 
 te ce āgatānaṃ bhikkhūnaṃ nāḷikeraṃ vā tālapakkaṃ vā denti yaṃ 
 tesaṃ saṅghena anuññātaṃ hoti divase divase ettakannāma 
 khādathāti tadeva te dātuṃ labhanti  Tato uttariṃ tesaṃ dadantānampi 
 gahetuṃ na vaṭṭati  Yo panārāmaṃ keṇiyā gahetvā saṅghassa 
 catuppaccayatthāya kappiyabhaṇḍameva deti ayaṃ bahukampi dātuṃ 
 labhati  Cetiyassa padīpatthāya vā khaṇḍaphullapaṭisaṅkharaṇatthāya vā 
 dinno ārāmopi jaggitabbo vettanaṃ datvāpi jaggāpetabbo  
 Vettanañca panettha cetiyasantakampi saṅghasantakampi dātuṃ vaṭṭati  
 Etampi ārāmaṃ vettanena tattheva vasitvā rakkhantānañca keṇiyā 
  
  
 page     
 Gahetvā kappiyabhaṇḍadāyakānañca tattha jātakaphaladānaṃ vuttanayeneva 
 veditabbaṃ  Ambapālakādivatthūsu  Anāpatti bhikkhave gopakassa 
 dāneti ettha kataraṃ gopakassa dānaṃ vaṭṭati kataraṃ na vaṭṭati  
 Mahāsumatthero tāva āha yaṃ gopakassa paricchinditvā dinnaṃ 
 hoti ettakaṃ divase divase gaṇhāti tadeva vaṭṭati tato 
 uttariṃ na vaṭṭatīti  Mahāpadumatthero panāha kiṃ gopakānaṃ 
 paṇṇaṃ āropetvā nimittasaññaṃ vā katvā dinnaṃ atthi tesaṃ 
 hatthe visaṭṭhakassa ete issarā tasmā yante denti taṃ 
 bahukampi vaṭṭatīti  Kurundaṭṭhakathāyaṃ pana vuttaṃ manussānaṃ 
 ārāmaṃ vā aññaṃ vā phalāphalaṃ dārakā rakkhanti tehi dinnaṃ 
 vaṭṭati āharāpetvā pana na gahetabbaṃ saṅghike cetiyasantake 
 ca keṇiyā gahetvā rakkhantasseva dānaṃ vaṭṭati vettanena 
 rakkhantassa attano bhāgamattaṃ vaṭṭatīti  Mahāpaccariyaṃ yaṃ 
 gihīnaṃ ārāmarakkhakā bhikkhūnaṃ denti etaṃ vaṭṭati bhikkhusaṅghassa 
 ārāmagopakā yaṃ attano bhatiyā khaṇḍetvā denti etaṃ 
 vaṭṭati yopi upaḍḍhārāmaṃ vā kecideva rukkhe vā bhatiṃ labhitvā 
 rakkhati tassāpi attano sampattarakkhatoyeva dātuṃ vaṭṭati 
 keṇiyā gahetvā rakkhantassa pana sabbampi vaṭṭatīti vuttaṃ  
 Etaṃ pana sabbaṃ byañjanato nānaṃ atthato ekameva tasmā 
 adhippāyaṃ ñatvā gahetabbaṃ  
      Dāruvatthumhi  Tāvakāliko ahaṃ bhagavāti tāvakālikacitto 
  
  
 page     
 Ahaṃ bhagavāti vattukāmena vuttaṃ  Tāvakālikacittoti puna 
 āharitvā dassāmīti evaṃ citto ahanti vuttaṃ hoti  Bhagavā 
 tāvakālike anāpattīti āha  Ayaṃ panettha pālimuttakavinicchayo  
 Sace saṅgho saṅghikaṃ kammaṃ kāreti uposathāgāraṃ vā bhojanasālaṃ 
 vā tato āpucchitvā tāvakālikaṃ haritabbaṃ  Yo pana saṅghiko 
 dabbasambhāro agutto deve vassante temeti ātapena sukkhati 
 taṃ sabbampi āharitvā attano āvāsaṃ kātuṃ vaṭṭati  Saṅgho 
 āharāpento aññena vā dabbasambhārena mūlena vā 
 saññāpetabbo  Na sakkā ce hoti saññāpetuṃ saṅghikena bhante 
 kataṃ saṅghaparibhogena valañjethāti vattabbaṃ  Senāsanassa pana 
 ayameva bhikkhu issaroti  Sacepi pāsāṇatthambho vā rukkhatthambho 
 vā kavāṭaṃ vā vātapānaṃ vā nappahoti saṅghikaṃ tāvakālikaṃ 
 āharitvā pākatikaṃ kātuṃ vaṭṭati  Eseva nayo aññesupi 
 dabbasambhāresu  
      Udakavatthusmiṃ  Yadā udakaṃ dullabhaṃ hoti yojanatopi 
 aḍḍhayojanatopi āharīyati evarūpe pariggahitaudake avahāro  
 Yatopi āharīmato vā pokkharaṇīādīsu ṭhitato vā kevalaṃ yāgubhattaṃ 
 sampādenti pānīyaparibhogañca karonti na aññaṃ mahāparibhogaṃ 
 tampi theyyacittena gaṇhato avahāro  Yato pana ekaṃ vā 
 dve vā ghaṭe gahetvā āsanaṃ dhovituṃ bodhirukkhe siñcituṃ udakapūjaṃ 
 kātuṃ rajanaṃ pacituṃ labhati  Tattha saṅghassa katikāvaseneva 
  
  
 page     
 Paṭipajjitabbaṃ  Atirekaṃ gaṇhanto mattikādīni vā theyyacittena 
 pakkhipanto bhaṇḍaṃ agghāpetvā kāretabbo  Sace āvāsikā 
 katikavattaṃ daḷhaṃ karonti aññesaṃ bhaṇḍakaṃ dhovituṃ vā rajituṃ vā 
 na denti attanā pana aññesaṃ apassantānaṃ gahetvā sabbaṃ 
 karonti tesaṃ katikāya na ṭhātabbaṃ  Yattakaṃ te dhovanti tattakaṃ 
 dhovitabbaṃ  Sace saṅghassa dve tisso pokkharaṇiyo udakasoṇḍiyo 
 vā honti katikā ca katā ettha nahāyitabbaṃ ito pānīyaṃ 
 gahetabbaṃ idha sabbaparibhogo kātabboti katikavatteneva sabbaṃ 
 kātabbaṃ  Yattha katikā natthi tattha sabbaparibhogo vaṭṭatīti  
 Mattikāvatthusmiṃ  Yattha mattikā dullabhā hoti nānappakārā vā 
 vaṇṇamattikā āharitvā ṭhapitā tattha thokāpi pañcamāsakaṃ 
 agghati tasmā pārājikaṃ  Saṅghike pana kamme cetiyakamme ca 
 niṭṭhite saṅghaṃ āpucchitvā vā tāvakālikaṃ vā gahetuṃ vaṭṭati  
 Sudhāyapi cittakammavaṇṇesupi eseva nayo  Tiṇavatthūsu  
 Jhāpitatiṇe ṭhānā cāvanassa abhāvena dukkaṭaṃ bhaṇḍadeyyaṃ pana 
 hoti  Saṅgho tiṇavatthuṃ jaggitvā saṅghikaṃ āvāsaṃ chādeti  
 Puna kadāci jaggituṃ na sakkoti  Athañño eko bhikkhu vattasīsena 
 jaggati  Saṅghassevetaṃ  No ce jaggati saṅgheneko bhikkhu 
 vattabbo jaggitvā dehīti  So ce bhāgaṃ icchati bhāgaṃ 
 datvāpi jaggāpetabbaṃ  Sace bhāgaṃ vaḍḍheti dātabbameva  
 Vaḍḍhetiyeva gaccha jaggitvā sabbaṃ gahetvā attano senāsanaṃ 
  
  
 page     
 Chādehīti vattabbo  Kasmā  Naṭṭhe attho natthi  Dadantehi 
 pana savatthukaṃ na dātabbaṃ garubhaṇḍaṃ hoti  Tiṇamattaṃ pana 
 dātabbaṃ  Tasmiṃ ce jaggitvā attano senāsanaṃ chādente puna 
 saṅgho jaggituṃ pahoti tvaṃ mā jaggi saṅgho jaggissatīti 
 vattabbo  
      Mañcādīni satta vatthūni pākaṭāneva  Pāliyā pana anāgatampi 
 pāsāṇatthambhaṃ vā rukkhatthambhaṃ vā aññaṃ vā kiñci pādagghanakaṃ 
 harantassa pārājikameva  Padhānagharādīsu  Chaḍḍitapatitānaṃ 
 pariveṇādīnaṃ kuḍḍampi pākārampi bhinditvā iṭṭhakādīni 
 avaharantassāpi eseva nayo  Kasmā  Saṅghikannāma kadāci ajjhāvasanti 
 kadāci na ajjhāvasanti  Paccante corabhayena janapade vuṭṭhahante 
 chaḍḍitavihārādīsu kañci parikkhāraṃ harantassāpi eseva nayo  Ye 
 pana tato tāvakālikaṃ haranti puna āvāsitesu ca vihāresu bhikkhū 
 āharāpenti dātabbaṃ  Sacepi tato āharitvā senāsanaṃ kataṃ 
 hoti taṃ vā tadagghanakaṃ vā dātabbameva  Puna āvasissāmāti 
 ālayaṃ acchinditvā vuṭṭhitesu janapadesu gaṇasantakaṃ vā puggalikaṃ 
 vā gahitaṃ hoti  Te ce anujānanti paṭikammena kiccaṃ natthi  
 Saṅghikaṃ pana garubhaṇḍaṃ tasmā paṭikammaṃ kattabbameva  
      {   } Vihāraparibhogavatthu uttānatthameva  Anujānāmi bhikkhave tāvakālikaṃ 
 haritunti ettha yo bhikkhu saṅghikaṃ mañcaṃ vā pīṭhaṃ vā tāvakālikaṃ 
 haritvā attano phāsukaṭṭhānesu ekampi dvepi māse saṅghaparibhogena 
  
  
 page     
 Paribhuñjati āgatānaṃ buḍḍhatarānaṃ deti na paṭibāhati tassa tasmiṃ 
 naṭṭhepi jiṇṇepi theyyāya avahaṭepi gīvā na hoti  Vasitvā pana 
 gacchantena yathāṭhāne ṭhapetabbaṃ  Yo pana puggalikaparibhogena 
 paribhuñjati āgatāgatānaṃ buḍḍhatarānaṃ na deti tassa gīvā hoti  
 Aññampana āvāsaṃ haritvā paribhuñjantena sace tattha buḍḍhataro 
 āgantvā vuṭṭhāpeti mayā idaṃ asukāvāsato nāma āhaṭaṃ 
 gacchāmi taṃ pākatikaṃ karomīti vattabbaṃ  Sace so bhikkhu ahaṃ 
 pākatikaṃ karissāmīti vadati tassa bhāraṃ katvāpi gantuṃ vaṭṭatīti 
 saṅkhepaṭṭhakathāyaṃ vuttaṃ  
      Campāvatthumhi  Tekatulāti tilataṇḍulamuggehi vā 
 tilataṇḍulamāsehi vā tilataṇḍulakulatthehi vā tilataṇḍulehi saddhiṃ 
 yaṅkiñci etaṃ aparannaṃ pakkhipitvā tīhi katā  Etaṃ kira imehi 
 tīhi catubbhāgaudakasambhinne khīre sappimadhusakkarādīhi yojetvā 
 karonti  Rājagahavatthumhi  Madhugoḷakoti atirasapūvo vuccati 
 madhusīsakantipi vadanti  Sesamettha vatthudvayepi odanabhājanīyavatthusmiṃ 
 vuttanayena veditabbaṃ  {   } Ajjukavatthusmiṃ  Etadavocāti 
 gilāno hutvā avoca  Āyasmā upāli āyasmato ajjukassa 
 pakkhoti na agatigamanavasena pakkho apica kho anāpattisaññitāya 
 lajjianuggahena vinayānuggahena ca thero pakkhoti veditabbo  
 Sesamettha uttānatthameva  {   } Bārāṇasīvatthumhi  Corehi uppaddutantiṃ 
 corehi viluttaṃ  Iddhiyā ānetvā pāsāde ṭhapesīti thero 
  
  
 page     
 Kira taṃ kulaṃ sokasallasamappitaṃ āvaṭṭantaṃ vivaṭṭantaṃ disvā tassa 
 kulassa anukampāya pasādānurakkhaṇatthāya dhammānuggahena attano 
 iddhiyā tesaṃyeva pāsādaṃ dārakānaṃ samīpe hotūti adhiṭṭhāsi  
 Dārakā amhākaṃ pāsādoti sañjānitvā abhiruhiṃsu  Tato 
 thero iddhiṃ paṭisaṃhari  Pāsādopi sakaṭṭhāneyeva aṭṭhāsi  
 Vohāravasena pana vuttaṃ te dārake iddhiyā ānetvā pāsāde 
 ṭhapesīti  Iddhivisayeti īdisāya adhiṭṭhāniddhiyā anāpatti  
 Vikubbanaiddhi pana na vaṭṭatīti  {      } Avasāne vatthudvayaṃ uttānatthamevāti  
      Samantapāsādikāya vinayasaṃvaṇṇanāya dutiyapārājikavaṇṇanā 
 niṭṭhitā  
 Tatrāyaṃ anusāsanī 
        dutiyaṃ adutiyena          yaṃ jinena pakāsitaṃ 
        parājitakilesena         pārājikamidaṃ idha 
        sikkhāpadaṃ samantena       aññaṃ kiñci na vijjati 
        anekanayavokiṇṇaṃ         gambhīratthavinicchayaṃ  
        Tasmā vatthumhi otiṇṇe   bhikkhunā vinayaññunā 
        vinayānuggahenettha       karontena vinicchayaṃ 
        pāliṃ aṭṭhakathañceva       sādhippāyamasesato 
        ogayha appamattena      karaṇīyo vinicchayo  
        Āpattidassanussāho      na kattabbo kudācanaṃ 
  
  
 page     
         Passissāmi anāpatti       miti kayirātha mānasaṃ 
         passitvāpi ca āpattiṃ      avatvāva punappunaṃ 
         vīmaṃsitvātha viññūhi        saṃsanditvā ca taṃ vade  
         Kappiyepi ca vatthusmiṃ      cittassa lahuvuttino 
         vasena sāmaññaguṇā       cavantīdha puthujjanā  
         Tasmā paraparikkhāraṃ       āsīvisamivoragaṃ 
         aggiṃ viya ca sampassaṃ      āmaseyya vicakkhaṇoti  
                     
  
  
 page     
                  Tatiyapārājikavaṇṇanā 
         tatiyantīhi suddhena        yaṃ buddhena vibhāvitaṃ 
         pārājikantassidāni       patto saṃvaṇṇanākkamo 
         yasmā tasmā suviññeyyaṃ   yaṃ pubbe ca pakāsitaṃ 
         taṃ vajjayitvā assāpi     hoti saṃvaṇṇanā ayanti  
      {   } Tena samayena buddho bhagavā vesāliyaṃ viharati mahāvane 
 kūṭāgārasālāyanti vesāliyanti evaṃnāmake itthīliṅgavasena 
 pavattavohāre nagare  Tañhi nagaraṃ tikkhattuṃ pākāraparikkhepavaḍḍhanena 
 visālībhūtattā vesālīti vuccati  Ayamettha saṅkhepo  Vitthāro 
 panassa anupubbīkathaṃ icchantehi paramatthajotikāya khuddakaṭṭhakathāya 
 ratanasuttavaṇṇanāto gahetabbo  Idampi ca nagaraṃ sabbaññutappatteyeva 
 sammāsambuddhe sabbākāravepullattaṃ pattanti veditabbaṃ  
 Evaṃ gocaragāmaṃ dassetvā nivāsanaṭṭhānamāha mahāvane 
 kūṭāgārasālāyanti  Tattha mahāvanaṃ nāma sayaṃ jātamaropimaṃ saparicchedaṃ 
 mahantaṃ vanaṃ  Kapilavatthusāmantā pana mahāvanaṃ himavantena saha 
 ekābaddhaṃ aparicchedaṃ hutvā mahāsamuddaṃ āhacca ṭhitaṃ  Idaṃ 
 tādisaṃ na hoti saparicchedaṃ mahantaṃ vananti mahāvanaṃ  Kūṭāgārasālā 
 pana mahāvanaṃ nissāya kate ārāme kūṭāgāraṃ anto katvā 
 haṃsavaṭṭakacchadanena katā sabbākārasampannā buddhassa bhagavato 
  
  
 page     
 Gandhakuṭī veditabbā  Anekapariyāyena asubhakathaṃ kathetīti anekehi 
 kāraṇehi asubhākārasandassanappavattaṃ kāyavicchandanīyakathaṃ katheti  
 Seyyathīdaṃ  Atthi imasmiṃ kāye kesā lomā  pe  Muttanti  
 Kiṃ vuttaṃ hoti  Bhikkhave imasmiṃ byāmamatte kalevare sabbādarenapi 
 vicinanto na koci kiñci muttaṃ vā maṇiṃ vā veḍuriyaṃ vā agaruṃ 
 vā candanaṃ vā kukkumaṃ vā kappuraṃ vā vāsacuṇṇādīnaṃ vā 
 anumattampi   sucibhāvaṃ passati athakho paramaduggandhaṃ jegucchamassirikadassanaṃ 
 kesalomādinānappakāramasuciṃyeva passati tasmā na ettha 
 chando vā rāgo vā karaṇīyo yepi hi uttamaṅge sirasmiṃ 
 jātā kesā nāma tepi asubhāyeva asucino ca paṭikūlā ca 
 so ca nesaṃ asubhāsucipaṭikūlabhāvo vaṇṇatopi saṇṭhānatopi 
 gandhatopi āsayatopi okāsatopīti pañcahi kāraṇehi veditabbo 
 evaṃ lomādīnanti  Ayamettha saṅkhepo  Vitthāro pana visuddhimagge 
 vuttanayena veditabbo  Iti bhagavā ekamekasmiṃ   koṭṭhāse 
 pañcapañcappabhedena anekapariyāyena asubhakathaṃ katheti  Asubhāya 
 vaṇṇaṃ bhāsatīti uddhumātakādivasena asubhamātikaṃ nikkhipitvā 
 padabhājanīyena taṃ vibhajanto vaṇṇento saṃvaṇṇento asubhāya 
 vaṇṇaṃ bhāsati  Asubhabhāvanāya vaṇṇaṃ bhāsatīti yā ayaṃ 
 kesādīsu vā uddhumātakādīsu vā ajjhattabahiddhāvatthūsu vā asubhākāraṃ 
 gahetvā pavattassa cittassa bhāvanā vaḍḍhanā phātikammaṃ tassā 
  Footnote     aṇumattampi         ekekasmiṃ  
  
  
 page     
 Asubhabhāvanāya ānisaṃsaṃ dassento vaṇṇaṃ bhāsati guṇaṃ parikitteti  
 Seyyathīdaṃ  Asubhabhāvanābhiyutto bhikkhave bhikkhu kesādīsu vā 
 vatthūsu uddhumātakādīsu vā vatthūsu pañcaṅgavippahīnaṃ pañcaṅgasamannāgataṃ 
 tividhakalyāṇaṃ dasalakkhaṇasampannañca paṭhamaṃ jhānaṃ paṭilabhati so 
 taṃ paṭhamajjhānasaṅkhātaṃ cittamañjusaṃ nissāya vipassanaṃ vaḍḍhetvā 
 uttamatthaṃ arahattaṃ pāpuṇātīti  
      Tatrīmāni paṭhamassa jhānassa dasalakkhaṇāni pāripanthikato 
 cittavisuddhi majjhimassa samādhinimittassa paṭipatti tattha 
 cittappakkhandanaṃ visuddhassa cittassa ajjhupekkhaṇaṃ samathapaṭipannassa 
 ajjhupekkhaṇaṃ ekaggūpaṭṭhānassa ajjhupekkhaṇaṃ tattha jātānaṃ 
 dhammānaṃ anativattanaṭṭhena sampahaṃsanā indriyānaṃ ekarasaṭṭhena 
 tadanurūpagaviriyavāhanaṭṭhena āsevanaṭṭhena sampahaṃsanāti  Tatrāyaṃ 
 pāli paṭhamassa jhānassa ko ādi kiṃ majjhe kiṃ pariyosānaṃ  
 Paṭhamassa jhānassa paṭipadāvisuddhi ādi upekkhānubrūhanā majjhe 
 sampahaṃsanā pariyosānaṃ  Paṭhamassa jhānassa paṭipadāvisuddhi ādi 
 ādissa katilakkhaṇāni  Ādissa tīṇi lakkhaṇāni  Yo tassa 
 paripantho   tato cittaṃ visujjhati visuddhattā cittaṃ majjhimaṃ 
 samādhinimittaṃ paṭipajjati paṭipannattā tattha cittaṃ pakkhandati  
 Yañca paripanthato cittaṃ visujjhati yañca visuddhattā cittaṃ 
 majjhimaṃ samādhinimittaṃ paṭipajjati yañca paṭipannattā tattha cittaṃ 
  Footnote     paripaṇṭhoti purāṇappakaraṇesu dissati  
  
  
 page     
 Pakkhandati paṭhamassa jhānassa paṭipadāvisuddhi ādi ādissa 
 imāni tīṇi lakkhaṇāni  Tena vuccati paṭhamaṃ jhānaṃ 
 ādikalyāṇañceva hoti tilakkhaṇasampannañcāti  Paṭhamassa jhānassa 
 upekkhānubrūhanā majjhe majjhassa katilakkhaṇāni  Majjhassa tīṇi 
 lakkhaṇāni  Visuddhaṃ cittaṃ ajjhupekkhati samathapaṭipannaṃ ajjhupekkhati 
 ekaggūpaṭṭhānaṃ ajjhupekkhati  Yañca visuddhaṃ cittaṃ ajjhupekkhati 
 yañca samathapaṭipannaṃ ajjhupekkhati yañca ekaggūpaṭṭhānaṃ ajjhupekkhati 
 paṭhamassa jhānassa upekkhānubrūhanā majjhe majjhassa imāni tīṇi 
 lakkhaṇāni  Tena vuccati paṭhamaṃ jhānaṃ majjhekalyāṇañceva hoti 
 tilakkhaṇasampannañcāti  Paṭhamassa jhānassa sampahaṃsanā pariyosānaṃ 
 pariyosānassa katilakkhaṇāni  Pariyosānassa cattāri lakkhaṇāni  
 Tattha jātānaṃ dhammānaṃ anativattanaṭṭhena sampahaṃsanā indriyānaṃ 
 ekarasaṭaṭhena sampahaṃsanā tadanurūpagaviriyavāhanaṭṭhena sampahaṃsanā 
 āsevanaṭṭhena sampahaṃsanā  Paṭhamassa jhānassa sampahaṃsanā pariyosānaṃ 
 pariyosānassa imāni cattāri lakkhaṇāni  Tena vuccati paṭhamaṃ 
 jhānaṃ pariyosānakalyāṇañceva hoti catullakkhaṇasampannañcāti  
 Evaṃ tividhattagataṃ cittaṃ tividhakalyāṇakaṃ dasalakkhaṇasampannaṃ vitakkasampannañceva 
 hoti vicārapītisukhasampannañca cittassa adhiṭṭhānasampannañca 
 saddhāsampannañca viriyasatisamādhipaññāsampannañcāti  
      Ādissa ādissa asubhasamāpattiyā vaṇṇaṃ bhāsatīti evampi 
 itthampīti punappunaṃ vavaṭṭhānaṃ katvā ādisanato asubhasamāpattiyā 
  
  
 page     
 Vaṇṇaṃ bhāsati ānisaṃsaṃ katheti guṇaṃ parikitteti  Seyyathīdaṃ  
 Asubhasaññāparicitena bhikkhave bhikkhuno cetasā bahulaṃ viharato 
 methunadhammasamāpattiyā cittaṃ paṭilīyati paṭikuṭṭati paṭivaṭṭati na 
 sampasārīyati upekkhā vā paṭikulyatā vā saṇṭhāti seyyathāpi 
 bhikkhave kukkuṭapattaṃ vā nahārudaddalaṃ   vā aggimhi pakkhittaṃ 
 paṭilīyati paṭikuṭṭati paṭivaṭṭati na sampasārīyati evameva kho bhikkhave 
 asubhasaññāparicitena bhikkhuno cetasā bahulaṃ viharato methunadhammasamāpattiyā 
 cittaṃ paṭilīyati paṭikuṭṭati paṭivaṭṭati na sampasārīyatīti  
      Icchāmahaṃ bhikkhave aḍḍhamāsaṃ paṭisalliyitunti ahaṃ bhikkhave 
 ekaṃ aḍḍhamāsaṃ paṭisalliyituṃ niliyituṃ ekova hutvā viharituṃ 
 icchāmīti attho  Namhi kenaci upasaṅkamitabbo aññatra ekena 
 piṇḍapātanīhārakenāti yo attanā payuttavācaṃ akatvā mamatthāya 
 saddhesu kulesu paṭiyattaṃ piṇḍapātaṃ nīharitvā mayhaṃ upanāmeti 
 taṃ piṇḍapātanīhārakaṃ ekaṃ bhikkhuṃ ṭhapetvā namhi aññena kenaci 
 bhikkhunā vā gahaṭṭhena vā upasaṅkamitabboti  Kasmā pana 
 evamāhāti  Atīte kira pañcasatā migaluddhakā mahatīti daṇḍavāgurāhi 
 araññaṃ parikkhipitvā haṭṭhatuṭṭhā ekatoyeva yāvajīvaṃ 
 migapakkhighātakammena jīvitaṃ kappetvā niraye uppannā  Te tattha 
 pacitvā pubbe katena kenacideva kusalakammena manussesu uppannā 
 kalyāṇūpanissayavasena sabbepi bhagavato santike pabbajjañca 
 upasampadañca labhiṃsu  Tesaṃ tato mūlākusalakammato avipakkavipākā 
  Footnote     aṅ  sattaka        pāliyampana nhārudaddulanti dissati  
  
  
 page     
 Aparāparacetanā tasmiṃ aḍḍhamāsabbhantare attūpakkamena ca 
 parūpakkamena ca jīvitūpacchedāya okāsaṃ akāsi  Taṃ bhagavā addasa  
 Kammavipāko nāma na sakkā kenaci paṭibāhituṃ  Tesu ca 
 bhikkhūsu puthujjanāpi atthi sotāpannasakadāgāmianāgāmikhīṇāsavāpi  
 Tattha khīṇāsavā apaṭisandhikā itare ariyasāvakā niyatagatikā 
 sugatiparāyanā puthujjanānaṃ gati aniyatā  Atha bhagavā cintesi 
 ime attabhāve chandarāgena maraṇabhayabhītā na sakkissanti gatiṃ 
 visodhetuṃ handa nesaṃ chandarāgappahānāya asubhakathaṃ kathemi taṃ 
 sutvā attabhāve vigatacchandarāgatāya gativisodhanaṃ katvā sagge 
 paṭisandhiṃ gaṇhissanti evaṃ nesaṃ mama santike pabbajjā sātthikā 
 bhavissatīti  Tato nesaṃ anuggahāya asubhakathaṃ kathesi kammaṭṭhānasīsena no 
 maraṇavaṇṇasaṃvaṇṇanādhippāyena  Kathetvā ca panassa etadahosi 
 sace maṃ imaṃ aḍḍhamāsaṃ bhikkhū passissanti ajja eko bhikkhu 
 mato ajja dve  pe  Ajja dasāti āgantvā ārocessanti 
 ayañca kammavipāko na sakkā mayā vā aññena vā paṭibāhituṃ 
 svāhantaṃ sutvāpi kiṃ karissāmi kimme anatthakena anayabyasanena 
 sutena handāhaṃ bhikkhūnaṃ adassanaṃ upagacchāmīti tasmā evamāha 
 icchāmahaṃ bhikkhave aḍḍhamāsaṃ paṭisalliyituṃ namhi kenaci 
 upasaṅkamitabbo aññatra ekena piṇḍapātanīhārakenāti  Apare 
 panāhu parūpavādavivajjanatthaṃ evaṃ vatvā paṭisallīnoti  Pare 
 kira bhagavantaṃ upavadissanti ayaṃ sabbaññū ahaṃ 
  
  
 page     
 Saddhammappavaracakkavattīti paṭijānamāno attanopi sāvake aññamaññaṃ 
 ghātente nivāretuṃ na sakkoti kimaññaṃ sakkissatīti tattha paṇḍitā 
 vakkhanti bhagavā paṭisallānamanuyutto nayimaṃ pavuttiṃ jānāti kocissa 
 ārocayitāpi natthi sace jāneyya addhā nivāreyyāti  Idaṃ pana 
 icchāmattaṃ paṭhamamevettha kāraṇaṃ  Nāssudhāti ettha assudhāti 
 padapūraṇamatte avadhāraṇatthe vā nipāto neva koci bhagavantaṃ 
 upasaṅkamatīti  
      Anekehi vaṇṇasaṇṭhānādīhi kāraṇehi vokāro assāti 
 anekākāravokāro  Anekākāravokiṇṇo anekakāraṇasammissoti 
 vuttaṃ hoti  Ko so  Asubhabhāvanānuyogo  Taṃ anekākāravokāraṃ 
 asubhabhāvanānuyogaṃ  Anuyuttā viharantīti yuttā payuttā 
 viharanti  Aṭṭiyantīti tena kāyena aṭṭā dukkhitā honti  
 Harāyantīti lajjanti  Jigucchantīti sañjātajigucchā honti  
 Daharoti taruṇo  Yuvāti yobbanena samannāgato  
 Maṇḍanakajātiyoti maṇḍanapakatiko  Sīsaṃ nahātoti sīsena saddhiṃ 
 nahāto  Daharo yuvāti ettha daharavacanena paṭhamayobbanabhāvaṃ 
 dasseti  Paṭhamayobbane hi sattā visesena maṇḍanakajātiyā 
 honti  Sīsaṃ nahātoti iminā maṇḍanānuyogakālaṃ  Yuvāpi hi 
 kiñci kammaṃ katvā saṅkiliṭṭhasarīro na maṇḍanānuyutto hoti  
 Sīsaṃ nahāto pana so maṇḍanamevānuyuñjati ahikuṇapādīni daṭṭhumpi 
 na icchati  So tasmiṃ khaṇe ahikuṇapena vā kukkurakuṇapena vā 
  
  
 page     
 Manussakuṇapena vā kaṇṭhe ālaggena kenacideva paccatthikena 
 ānetvā kaṇṭhe baddhena paṭimukkena yathā aṭṭiyeyya harāyeyya 
 jiguccheyya evameva te bhikkhū sakena kāyena aṭṭiyantā harāyantā 
 jigucchantā so viya puriso taṃ kuṇapaṃ vigatacchandarāgatāya 
 attano kāyaṃ pariccajitukāmā hutvā satthaṃ ādāya attanāpi 
 attānaṃ jīvitā voropenti tvaṃ maṃ jīvitā voropehi ahaṃ 
 tanti evaṃ aññamaññampi jīvitā voropenti  Migalaṇḍikampi 
 samaṇakuttakanti migalaṇḍikoti tassa nāmaṃ  Samaṇakuttakoti 
 samaṇavesadhārako  So kira sikhāmattaṃ ṭhapetvā sīsaṃ muṇḍetvā 
 ekaṃ kāsāvaṃ nivāsetvā ekaṃ aṃse katvā vihāraṃyeva upanissāya 
 vighāsādabhāvena jīvati  Tampi migalaṇḍikaṃ samaṇakuttakaṃ upasaṅkamitvā 
 evaṃ vadanti  Sādhūti āyācanatthe nipāto  Noti 
 upayogabahuvacanaṃ  Sādhu āvuso amhe jīvitā voropehīti vuttaṃ 
 hoti  Ettha ca ariyā neva pāṇātipātaṃ kariṃsu na samādapesuṃ 
 na samanuññāpesuṃ    Puthujjanā pana sabbamakaṃsu  
      Lohitakanti lohitamakkhitaṃ  Yena vaggumudāti vaggumatā 
 lokassa puññasammatā nadī  Sopi kira taṃ pāpaṃ tattha 
 pavāhessāmīti saññāya gato  {   } Ahudeva kukkuccanti tesu kira 
 bhikkhūsu kenaci kāyavikāro vā vacīvikāro vā na kato sabbe 
 satā sampajānā dakkhiṇena passena nipajjiṃsu  Taṃ anussarato 
  Footnote     na samanujāniṃsu  
  
  
 page     
 Tassa kukkuccaṃ ahosiyeva  Nadiyā ānubhāvena appamattakampi 
 pāpaṃ pahīnannāma natthi  Ahu vipaṭisāroti tasseva kukkuccassa 
 sabhāvaniyamanatthametaṃ vuttaṃ  Vipaṭisārakukkuccaṃ ahosi na 
 vinayakukkuccanti  Alābhā vata metiādi kukkuccassa 
 pavattiākāradassanatthaṃ vuttaṃ  Tattha alābhā vata meti āyatiṃ dāni 
 mama hitasukhalābhā nāma natthīti anutthunāti  Na vata me lābhāti 
 iminā pana tamevatthaṃ daḷhaṃ karoti  Ayaṃ hettha adhippāyo 
 sacepi koci lābho teti vadeyya taṃ micchā nattheva me 
 lābhāti  Dulladdhaṃ vata meti kusalānubhāvena laddhampi idaṃ 
 manussattaṃ dulladdhaṃ vata me  Na vata me suladdhanti iminā pana 
 tameva atthaṃ daḷhaṃ karoti  Ayaṃ hettha adhippāyo sacepi 
 koci suladdhanteti vadeyya taṃ micchā na vata me suladdhanti  
 Apuññaṃ pasutanti apuññaṃ upacitaṃ janitaṃ vā  Kasmā iti 
 ce  Yvāhaṃ bhikkhū  pe  Voropesinti  Tassattho yo 
 ahaṃ sīlavante tāya eva sīlavantatāya kalyāṇadhamme uttamadhamme 
 seṭṭhadhamme bhikkhū jīvitā voropesinti  Aññatarā mārakāyikāti 
 nāmavasena apākaṭā ekā bhummadevatā micchādiṭṭhikā mārapakkhikā 
 mārassa anuvattikā evaṃ ayaṃ māradheyyaṃ māravisayaṃ nātikkamissatīti 
 cintetvā sabbābharaṇavibhūsitā hutvā attano ānubhāvaṃ dassayamānā 
 abhijjamāne udake paṭhavītale caṅkamamānā viya āgantvā migalaṇḍikaṃ 
 samaṇakuttakaṃ etadavoca  Sādhu sādhūti sampahaṃsanatthe nipāto  
  
  
 page     
 Tasmā evañcettha dvivacanaṃ    Atiṇṇe tāresīti saṃsārato 
 atiṇṇe iminā jīvitāvoropanena tāresi parimocesīti  Ayaṃ kira 
 etissā devatāya bālāya dummedhāya laddhi ye na matā te 
 saṃsārato na muttā ye matā te muttāti  Tasmā 
 saṃsāramocakamilakkhu   viya evaṃladdhikā hutvā tampi tattha 
 niyojentī evamāha  Athakho migalaṇḍiko samaṇakuttako tāvabhusaṃ 
 uppannavipaṭisāropi taṃ devatāya ānubhāvaṃ disvā ayaṃ devatā 
 evamāha addhā iminā atthena evameva bhavitabbanti niṭṭhaṃ gantvā 
 lābhā kira metiādīni parikittayanto vihārena vihāraṃ pariveṇena 
 pariveṇaṃ upasaṅkamitvā evaṃ vadeti taṃtaṃ vihārañca pariveṇañca 
 upasaṅkamitvā dvāraṃ vivaritvā anto pavisitvā bhikkhū evaṃ 
 vadeti ko atiṇṇo kantāremīti  Hotiyeva bhayanti maraṇaṃ 
 paṭicca cittutrāso hoti  Chambhitattanti hadayamaṃsaṃ ādiṃ katvā 
 sarīracalanaṃ hoti  Atibhayena thaddhasarīrattantipi eke  Thambhitattaṃ 
 hi chambhitattanti vuccati  Lomahaṃsoti uddhaṃṭhitalomatā  
 Khīṇāsavā pana sattasuññatāya sudiṭṭhattā maraṇakasattameva na 
 passanti  Tasmā tesaṃ sabbampetaṃ nāhosīti veditabbaṃ  
 Ekampi dvepi  pe  Saṭṭhiṃpi bhikkhū ekāheneva jīvitā voropesīti 
 evaṃ gaṇanavasena sabbānipi tāni pañca bhikkhusatāni jīvitā voropesi  
  Footnote     āmeḍitavacanaṃ       milakkho  
  
  
 page     
      {   } Paṭisallānā vuṭṭhitoti tesaṃ pañcannaṃ bhikkhusatānaṃ 
 jīvitakkhayappattibhāvaṃ ñatvā tato ekībhāvato vuṭṭhito jānantopi 
 ajānanto viya kathāsamuṭṭhāpanatthaṃ āyasmantaṃ ānandaṃ āmantesi  
 Kinnukho ānanda tanubhūto viya bhikkhusaṅghoti ānanda ito pubbe 
 bahū bhikkhū ekato upaṭṭhānaṃ āgacchanti uddesaṃ paripucchaṃ 
 gaṇhanti sajjhāyanti ekappajjoto viya ārāmo dissati 
 idāni pana aḍḍhamāsamattassa accayena tanubhūto viya tanuko 
 mando appako viralo viya jāto bhikkhusaṅgho kinnukho kāraṇaṃ 
 kiṃ disāsu pakkantā bhikkhūti  Athāyasmā ānando kammavipākena 
 tesaṃ jīvitakkhayappattiṃ asallakkhento asubhakammaṭṭhānānuyogapaccayā 
 pana sallakkhento tathāhi pana bhante bhagavātiādiṃ vatvā 
 bhikkhūnaṃ arahattappattiyā aññaṃ kammaṭṭhānaṃ yācanto sādhu 
 bhante bhagavātiādimāha  Tassattho sādhu bhante bhagavā 
 aññaṃ kāraṇaṃ ācikkhatu yena bhikkhusaṅgho arahatte patiṭṭhaheyya    
 Mahāsamuddaorohaṇatiṭṭhāni viya hi aññānipi dasānussatidasa 
 kasiṇacatuddhātuvavaṭṭhānabrahmavihāraānāpānassatippabhedāni bahūni 
 nibbānorohaṇakammaṭṭhānāni santi tesu bhagavā bhikkhū samassāsetvā 
 aññataraṃ kammaṭṭhānaṃ ācikkhatūti adhippāyo  Atha bhagavā 
 tathā kātukāmo theraṃ uyyojento tenahi ānandātiādimāha  
 Tattha vesāliṃ upanissāyāti vesāliṃ upanissāya samantā gāvutepi 
  Footnote     idha itisaddo icchitabbo  
  
  
 page     
 Aḍḍhayojanepi yāvatikā viharanti te sabbe sannipātehīti 
 attho  Sabbe upaṭṭhānasālāyaṃ sannipātetvāti attanā 
 gantuṃ yuttaṭṭhānaṃ sayaṃ gantvā aññattha daharabhikkhuṃ pahiṇitvā 
 muhutteneva anavasese bhikkhū upaṭṭhānasālāyaṃ samūhaṃ katvā  
 Yassīdāni bhante bhagavā kālaṃ maññatīti ettha ayamadhippāyo 
 bhagavā bhikkhusaṅgho sannipatito esa kālo bhikkhūnaṃ dhammakathaṃ kātuṃ 
 anusāsaniṃ dātuṃ idāni yassa tumhe kālaṃ jānātha taṃ kattabbanti  
      {   } Athakho bhagavā  pe  Bhikkhū āmantesi ayampi kho 
 bhikkhaveti āmantetvā ca pana bhikkhūnaṃ arahattappattiyā pubbe 
 ācikkhitaasubhakammaṭṭhānato aññaṃ pariyāyaṃ ācikkhanto 
 ānāpānassatisamādhīti āha  Idāni yasmā bhagavatā bhikkhūnaṃ 
 santappaṇītakammaṭṭhānadassanatthameva ayaṃ pāli vuttā tasmā 
 aparihāpetvā atthayojanākkamaṃ ettha vaṇṇanaṃ karissāmi  Tatra 
 ayampi kho bhikkhaveti imassa tāva padassa ayaṃ yojanā 
 bhikkhave na kevalaṃ asubhabhāvanāyeva kilesappahānāya saṃvattati 
 apica ayampi kho ānāpānassatisamādhi  pe  Vūpasametīti  
 Ayaṃ panettha atthavaṇṇanā  Ānāpānassatīti 
 assāsappassāsapariggāhikā sati  Vuttaṃ hetaṃ paṭisambhidāyaṃ ānanti 
 assāso no passāso pānanti passāso no assāso 
 assāsavasena upaṭṭhānaṃ sati passāsavasena upaṭṭhānaṃ sati yo 
 assasati tassa upaṭṭhāti yo passasati tassa upaṭṭhātīti  
  
  
 page     
 Samādhīti tāya ānāpānapariggāhikāya satiyā saddhiṃ uppannā 
 cittekaggatā  Samādhisīsena cāyaṃ desanā na satisīsena  
 Tasmā ānāpānassatiyā yutto samādhi ānāpānassatiyaṃ vā 
 samādhi ānāpānassatisamādhīti evamettha attho veditabbo  
 Bhāvitoti uppādito vaḍḍhito vā  Bahulīkatoti punappunaṃ 
 kato  Santo ceva paṇīto cāti santo ceva paṇīto 
 ceva  Ubhayattha evasaddena niyamo veditabbo  Kiṃ vuttaṃ 
 hoti  Ayaṃ hi yathā asubhakammaṭṭhānaṃ kevalaṃ paṭivedhavasena 
 santañca paṇītañca oḷārikārammaṇattā pana paṭikūlārammaṇattā 
 ca ārammaṇavasena neva santaṃ na paṇītaṃ na evaṃ kenaci 
 pariyāyena asanto vā appaṇīto vā apica kho ārammaṇasantatāyapi 
 santo vūpasanto nibbuto paṭivedhasaṅkhātaaṅgasantatāyapi 
 ārammaṇappaṇītatāyapi paṇīto atittikaro aṅgappaṇītatāyapīti  
 Tena vuttaṃ santo ceva paṇīto cāti  Asecanako ca sukho 
 ca vihāroti ettha pana nāssa secananti asecanako anāsittako 
 abbokiṇṇo peṭākko āveṇiko  Natthi cettha parikammena 
 vā upacārena vā santatā  Ādimanasikārato pabhūti attano 
 sabhāveneva santo ca paṇīto cāti attho  Keci pana asecanakoti 
 anāsittako ojavanto sabhāveneva madhuroti vadanti  Evamayaṃ 
 asecanako ca appitappitakkhaṇe kāyikacetasikasukhapaṭilābhāya saṃvattanato 
 sukho ca vihāroti veditabbo  Uppannuppanneti avikkhambhite 
  
  
 page     
 Avikkhambhite  Pāpaketi lāmake  Akusale dhammeti 
 akosallasambhūte dhamme  Ṭhānaso antaradhāpetīti khaṇeneva antaradhāpeti 
 vikkhambheti  Vūpasametīti suṭṭhu upasameti  Nibbedhabhāgiyattā 
 vā anupubbena ariyamaggavuḍḍhippatto samucchindati paṭippassambhetīti 
 attho  Seyyathāpīti opammanidassanametaṃ  Gimhānaṃ pacchime 
 māseti āsāḷhamāse  Ūhatarajojallanti aḍḍhamāse 
 vātātapasukkhāya gomahisādipādappahārasambhinnāya paṭhaviyā uddhaṃ hataṃ 
 ūhataṃ ākāse samuṭṭhitaṃ rajañca reṇuñca  Mahāakālameghoti sabbaṃ 
 nabhaṃ ajjhottharitvā uṭṭhito āsāḷhajuṇhapakkhe sakalaṃ 
 aḍḍhamāsavassanakamegho  So hi asampatte vassakāle uppannattā 
 akālameghoti idha adhippeto  Ṭhānaso antaradhāpeti vūpasametīti 
 khaṇeneva adassanaṃ neti paṭhaviyaṃ sannisīdāpeti  Evameva khoti 
 opammasampaṭipādanametaṃ  Tato paraṃ vuttanayameva  Idāni kathaṃ 
 bhāvito ca bhikkhave ānāpānassatisamādhīti ettha  Kathanti 
 ānāpānassatisamādhibhāvanaṃ nānappakārato vitthāretumyatāpucchā  
 Bhāvito ca bhikkhave ānāpānassatisamādhīti nānappakārato 
 vitthāretukāmyatāya puṭṭhadhammanidassanaṃ  Esa nayo dutiyapadepi  
 Ayampanettha saṅkhepattho bhikkhave kena pakārena kenākārena kena 
 vidhinā bhāvito ānāpānassatisamādhi kena pakārena bahulīkato santo 
 ceva  pe  Vūpasametīti  Idāni tamatthaṃ vitthārento idha 
 bhikkhavetiādimāha  Tattha idha bhikkhave bhikkhūti bhikkhave 
  
  
 page     
 Imasmiṃ sāsane bhikkhu  Ayaṃ hettha idhasaddo sabbappakāra 
 ānāpānassatisamādhinibbattakassa puggalassa nissayabhūtasāsanaparidīpano 
 aññasāsanassa tathābhāvapaṭisedhano ca  Vuttaṃ hetaṃ idheva 
 bhikkhave samaṇo  pe  Suññā parappavādā samaṇebhi aññehīti  
 Tena vuttaṃ imasmiṃ sāsane bhikkhūti  Araññagato vā  pe  
 Suññāgāragato vāti idamassa ānāpānassatisamādhibhāvanānurūpa 
 senāsanapariggahaparidīpanaṃ  Imassa hi bhikkhuno dīgharattaṃ rūpādīsu 
 ārammaṇesu anuvisaṭaṃ cittaṃ ānāpānassatisamādhiārammaṇaṃ abhiruhituṃ 
 na icchati kūṭagoṇayuttaratho viya uppathameva dhāvati  Tasmā 
 seyyathāpi nāma gopo kūṭadhenuyā sabbaṃ khīrampivitvā vaḍḍhitaṃ 
 kūṭavacchaṃ dametukāmo dhenuto apanetvā ekamante mahantaṃ thambhaṃ 
 nikhanitvā tattha yottena bandheyya athassa so vaccho itocītoca 
 vipphanditvā palāyituṃ asakkonto tameva thambhaṃ upanisīdeyya vā 
 upanipajjeyya vā evameva imināpi bhikkhunā dīgharattaṃ 
 rūpādiārammaṇarasapānavaḍḍhitaṃ   duṭṭhacittaṃ dametukāmena rūpādiārammaṇato 
 apanetvā araññaṃ vā  pe  Suññāgāraṃ vā pavesetvā tattha 
 assāsappassāsatthambhe satiyottena bandhitabbaṃ  Evamassa taṃ 
 cittaṃ itocītoca vipphanditvāpi pubbe āciṇṇārammaṇaṃ alabhamānaṃ 
 satiyottaṃ chinditvā palāyituṃ asakkontaṃ tameva ārammaṇaṃ 
  Footnote     yebhuyyena rūpārammaṇādirasapānavaḍḍhitaṃ  tañca rūpādiārammaṇatoti vakkhamānapadena 
  na sameti  
  
  
 page     
 Upacārappanāvasena upanisīdati ceva upanipajjati ca  Tenāhu 
 porāṇā 
         yathā thambhe nibandheyya     vacchaṃ dammaṃ   naro idha 
         bandheyyevaṃ sakaṃ cittaṃ      satiyārammaṇe daḷhanti  
 Evamassa taṃ senāsanaṃ bhāvanānurūpaṃ hoti  Tena vuttaṃ idamassa 
 ānāpānassatisamādhibhāvanānurūpasenāsanapariggahaparidīpananti  Athavā 
 yasmā idaṃ kammaṭṭhānappabhede muddhabhūtaṃ sabbaññubuddhapaccekabuddhasāvakānaṃ 
 visesādhigama diṭṭhadhammasukhavihārapadaṭṭhānaṃ ānāpānassatikammaṭṭhānaṃ 
 itthīpurisahatthiassādisaddasamākulaṃ gāmantaṃ apariccajitvā 
 na sukaraṃ sampādetuṃ saddakaṇṭakattā jhānassa agāmake 
 pana araññe sukaraṃ yogāvacarena idaṃ kammaṭṭhānaṃ pariggahetvā 
 ānāpānacatutthajjhānaṃ nibbattetvā tadeva pādakaṃ katvā saṅkhāre 
 sammasitvā aggaphalaṃ arahattaṃ sampāpuṇituṃ tasmāssa anurūpasenāsanaṃ 
 dassento bhagavā araññagato vātiādimāha  Vatthuvijjācariyo 
 viya hi bhagavā so yathā vatthuvijjācariyo nagarabhūmiṃ passitvā 
 suṭṭhu upaparikkhitvā ettha nagaraṃ māpethāti upadissati sotthināva 
 nagare niṭṭhite rājakulato mahāsakkāraṃ labhati evameva yogāvacarassa 
 anurūpasenāsanaṃ upaparikkhitvā ettha kammaṭṭhānaṃ anuyuñjitabbanti 
 upadissati tato tattha kammaṭṭhānamanuyuttena yoginā kamena 
 arahatte patte sammāsambuddho vata so bhagavāti mahantaṃ 
  Footnote     damaṃ  
  
  
 page     
 Sakkāraṃ labhati  Ayaṃ pana bhikkhu dīpisadisoti vuccati  Yathā 
 hi mahādīpirājā araññe tiṇagahanaṃ vā vanagahanaṃ vā pabbatagahanaṃ 
 vā nissāya niliyitvā vanamahisagokaṇṇasūkarādayo mige gaṇhāti 
 evamevāyaṃ araññādīsu kammaṭṭhānaṃ anuyuñjanto bhikkhu yathākkamena 
 sotāpattisakadāgāmianāgāmiarahattamagge ceva ariyaphalañca 
 gaṇhātīti veditabbo  Tenāhu porāṇā 
        yathāpi dīpiko nāma      niliyitvā   gaṇhatī mige 
        tathevāyaṃ buddhaputto     yuttayogo vipassako 
        araññaṃ pavisitvāna       gaṇhāti phalamuttamanti  
 Tenassa parakkamajavayoggabhūmiṃ araññasenāsanaṃ dassento bhagavā 
 araññagato vātiādimāha  Tattha araññagato vāti araññaṃ 
 nāma nikkhamitvā bahiindakhīlā sabbametaṃ araññanti ca 
 araññikaṃ nāma senāsanaṃ pañcadhanusatikaṃ pacchimanti ca evaṃ 
 vuttalakkhaṇesu araññesu yaṅkiñci pavivekasukhamaraññaṃ gato  
 Rukkhamūlagato vāti rukkhasamīpaṃ gato  Suññāgāragato vāti 
 suññaṃ vivittokāsaṃ gato  Ettha ca ṭhapetvā araññañca 
 rukkhamūlañca avasesasattavidhasenāsanaṃ gatopi suññāgāragatoti vattuṃ 
 vaṭṭati  Evamassa ututtayānukulaṃ dhātucariyānukulañca 
 ānāpānassatibhāvanānurūpaṃ senāsanaṃ upadisitvā alīnānuddhaccapakkhikaṃ 
 santamiriyāpathaṃ upadisanto nisīdatīti āha  Athassa nisajjāya 
 daḷhabhāvaṃ assāsappassāsānaṃ pavattanasukhataṃ ārammaṇapariggahūpāyañca 
  Footnote     nilīyitvātipi dissati  
  
  
 page     
 Dassento pallaṅkaṃ ābhujitvātiādimāha  Tattha pallaṅkanti 
 samantato ūrubaddhāsanaṃ  Ābhujitvāti ābandhitvā  Ujuṃ kāyaṃ 
 paṇidhāyāti uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake 
 koṭiyā koṭiṃ paṭipādetvā  Evaṃ hi nisinnassa cammamaṃsanahārūni 
 na paṇamanti  Athassa yā tesaṃ paṇamanapaccayāeva khaṇe 
 khaṇe vedanā uppajjeyyuṃ tā na uppajjanti  Tāsu 
 anuppajjamānāsu cittaṃ ekaggaṃ hoti kammaṭṭhānaṃ na paripatati 
 vuḍḍhiṃ phātiṃ upagacchati  Parimukhaṃ satiṃ upaṭṭhapetvāti 
 kammaṭṭhānābhimukhaṃ satiṃ ṭhapayitvā  Athavā parīti pariggahaṭṭho 
 mukhanti niyyānaṭṭho satīti upaṭṭhānaṭṭho tena vuccati parimukhaṃ 
 satinti evaṃ paṭisambhidāyaṃ vuttanayeneva cettha attho daṭṭhabbo  
 Tatrāyaṃ saṅkhepo pariggahitaniyyānaṃ satiṃ katvāti  
      So satova assasatīti so bhikkhu evaṃ nisīditvā evañca 
 satiṃ upaṭṭhapetvā taṃ satiṃ avijahanto satoeva assasati sato 
 passasati  Satokārī hotīti vuttaṃ hoti  Idāni yehākārehi 
 satokārī hoti te dassento dīghaṃ vā assasantotiādimāha  
 Vuttaṃ hetaṃ paṭisambhidāyaṃ so satova assasati 
 sato passasatīti etasseva vibhaṅge battiṃsāya ākārehi 
 satokārī hoti dīghaṃ assāsavasena cittassa ekaggataṃ avikkhepaṃ 
 pajānato sati upaṭṭhitā hoti tāya satiyā tena ñāṇena 
 satokārī hoti dīghaṃ passāsavasena  pe  Paṭinissaggānupassī 
  
  
 page     
 Assāsavasena paṭinissaggānupassī passāsavasena cittassa ekaggataṃ 
 avikkhepaṃ pajānato sati upaṭṭhitā hoti tāya satiyā tena 
 ñāṇena satokārī hotīti  Tattha dīghaṃ vā assasantoti 
 dīghaṃ vā assāsaṃ pavattento  Assāsoti bahi nikkhamanavāto 
 passāsoti anto pavisanavātoti vinayaṭṭhakathāyaṃ vuttaṃ  
 Suttantaṭṭhakathāsu pana upapaṭipāṭiyā āgataṃ  Tattha sabbesampi 
 gabbhaseyyakānaṃ mātukucchito nikkhamanakāle paṭhamaṃ gabbhantaravāto 
 bahi nikkhamati pacchā bāhiravāto sukhumaṃ rajaṃ gahetvā abbhantaraṃ 
 pavisanto tāluṃ āhacca nibbāyati  Evantāva assāsappassāsā 
 veditabbā  Yā pana tesaṃ dīgharassatā sā addhānavasena 
 veditabbā  Yathā hi okāsaddhānaṃ pharitvā ṭhitaṃ udakaṃ 
 vā vālikā vā dīghamudakaṃ dīghā vālikā rassamudakaṃ rassā 
 vālikāti vuccati evaṃ cuṇṇavicuṇṇāpi assāsappassāsā 
 hatthisarīre ahisarīre ca tesaṃ attabhāvasaṅkhātaṃ dīghaṃ addhānaṃ saṇikaṃ 
 pūretvā saṇikameva nikkhamanti tasmā dīghāti vuccanti  Sunakhasasādīnaṃ 
 attabhāvasaṅkhātaṃ rassaṃ addhānaṃ sīghaṃ pūretvā sīghameva nikkhamanti 
 tasmā rassāti vuccanti  Manussesu pana keci hatthiahiādayo 
 viya kāladdhānavasena dīghaṃ assasanti ca passasanti ca keci 
 sunakhasasādayo viya rassaṃ tasmā tesaṃ kālavasena dīghamaddhānaṃ nikkhamantā 
 ca pavisantā ca te dīghā ittaramaddhānaṃ nikkhamantā ca pavisantā 
 ca rassāti veditabbā  Tatrāyaṃ bhikkhu navahākārehi dīghaṃ assasanto 
  
  
 page     
 Ca passasanto ca dīghaṃ assasāmi passasāmīti pajānāti  Evaṃ 
 pajānato cassa ekenākārena kāyānupassanāsatipaṭṭhānabhāvanā 
 sampajjatīti veditabbā  Yathāha paṭisambhidāyaṃ  Kathaṃ dīghaṃ 
 assasanto dīghaṃ assasāmīti pajānāti  pe  Rassaṃ passasanto rassaṃ 
 passasāmīti pajānāti  Dīghaṃ assāsaṃ addhānasaṅkhāte assasati 
 dīghaṃ passāsaṃ addhānasaṅkhāte passasati dīghaṃ assāsappassāsaṃ 
 addhānasaṅkhāte assasatipi passasatipi dīghaṃ assāsappassāsaṃ 
 addhānasaṅkhāte assasatopi passasatopi chando uppajjati  Chandavasena 
 tato sukhumataraṃ dīghaṃ assāsaṃ addhānasaṅkhāte assasati chandavasena 
 tato sukhumataraṃ dīghaṃ passāsaṃ addhānasaṅkhāte passasati chandavasena 
 tato sukhumataraṃ assāsappassāsaṃ addhānasaṅkhāte assasatipi passasatipi 
 chandavasena tato sukhumataraṃ dīghaṃ assāsappassāsaṃ addhānasaṅkhāte 
 assasatopi passasatopi pāmujjaṃ uppajjati  Pāmujjavasena tato 
 sukhumataraṃ dīghaṃ assāsaṃ addhānasaṅkhāte assasati pāmujjavasena 
 tato sukhumataraṃ dīghaṃ passāsaṃ  pe  Dīghaṃ assāsappassāsaṃ 
 addhānasaṅkhāte assasatipi passasatipi pāmujjavasena tato sukhumataraṃ 
 dīghaṃ assāsappassāsaṃ addhānasaṅkhāte assasatopi passasatopi 
 dīghaṃ assāsappassāsā cittaṃ vivaṭṭati upekkhā saṇṭhāti  
 Imehi navahākārehi dīghaṃ assāsappassāsā kāyo upaṭṭhānaṃ sati 
 anupassanā ñāṇaṃ kāyo upaṭṭhānaṃ no sati sati upaṭṭhānañceva 
 sati ca tāya satiyā tena ñāṇena taṃ kāyaṃ anupassatīti tena 
  
  
 page     
 Vuccati kāye kāyānupassanāsatipaṭṭhānabhāvanāti  Eseva nayo 
 rassapadepi  Ayaṃ pana viseso  Yathā ettha dīghaṃ assāsaṃ 
 addhānasaṅkhāteti vuttaṃ evaṃ idha rassaṃ assāsaṃ ittarasaṅkhāte 
 assasatīti āgataṃ  Tasmā tassa vasena yāva tena vuccati kāye 
 kāyānupassanāsatipaṭṭhānābhāvanāti tāva yojetabbaṃ  Evamayaṃ 
 addhānavasena ittaravasena ca imehi navahi ākārehi assāsappassāse 
 pajānanto dīghaṃ vā assasanto dīghaṃ assasāmīti pajānāti  pe  
 Rassaṃ vā passasanto rassaṃ passasāmīti pajānātīti veditabbo  
 Evaṃ pajānato cassa 
        dīgho rasso ca assāso     passāsopi ca tādiso 
        cattāro vaṇṇā vattanti     nāsikaggeva bhikkhunoti  
      Sabbakāyapaṭisaṃvedī assasissāmīti  pe  Passasissāmīti 
 sikkhatīti sakalassa assāsakāyassa ādimajjhapariyosānaṃ viditaṃ karonto 
 pākaṭaṃ karonto assasissāmīti sikkhati sakalassa passāsakāyassa 
 ādimajjhapariyosānaṃ viditaṃ karonto pākaṭaṃ karonto 
 passasissāmīti sikkhati  Evaṃ viditaṃ karonto pākaṭaṃ karonto 
 ñāṇasampayuttacittena assasati ceva passasati ca tasmā assasissāmi 
 passasissāmīti sikkhatīti vuccati  Ekassa hi bhikkhuno cuṇṇavigate   
 assāsakāye vā passāsakāye vā ādi pākaṭo hoti na 
 majjhapariyosānaṃ so ādimeva pariggahetuṃ sakkoti majjhapariyosāne 
 kilamati  Ekassa majjhaṃ pākaṭaṃ hoti na ādipariyosānaṃ so 
  Footnote     visuddhimagge pana cuṇṇavisaṭeti dissati  
  
  
 page     
 Majjhameva pariggahetuṃ sakkoti ādipariyosāne kilamati  Ekassa 
 pariyosānaṃ pākaṭaṃ hoti na ādimajjhaṃ so pariyosānameva 
 pariggahetuṃ sakkoti ādimajjhe kilamati  Ekassa sabbampi 
 pākaṭaṃ hoti so sabbampi pariggahetuṃ sakkoti na katthaci 
 kilamati  Tādisena bhavitabbanti dassento āha sabbakāyapaṭisaṃvedī 
 assasissāmīti  pe  Passasissāmīti sikkhatīti  Tattha sikkhatīti 
 evaṃ ghaṭati vāyamati  Yo vā tathābhūtassa saṃvaro ayamettha 
 adhisīlasikkhā yo tathābhūtassa samādhi ayaṃ adhicittasikkhā yā 
 tathābhūtassa paññā ayaṃ adhipaññāsikkhāti imā tisso sikkhāyo 
 tasmiṃ ārammaṇe tāya satiyā tena manasikārena sikkhati āsevati 
 bhāveti bahulīkarotīti evamettha attho daṭṭhabbo  Tattha 
 yasmā purimanayena kevalaṃ assasitabbaṃ passasitabbameva ca na 
 aññaṃ kiñci kātabbaṃ ito paṭṭhāya pana ñāṇuppādanādīsu 
 yogo karaṇīyo tasmā tattha assasāmīti pajānāti passasāmīti 
 pajānātītveva vattamānakālavasena pāliṃ vatvā ito paṭṭhāya kattabbassa 
 ñāṇuppādanādino ākārassa dassanatthaṃ sabbakāyapaṭisaṃvedī 
 assasissāmīti sikkhatītiādinā nayena anāgatavacanavasena pāli 
 āropitāti veditabbā  
      Passambhayaṃ kāyasaṅkhāraṃ assasissāmīti  pe  Passasissāmīti 
 sikkhatīti oḷārikaṃ kāyasaṅkhāraṃ passambhento paṭippassambhento 
 nirodhento vūpasamento assasissāmi passasissāmīti sikkhati  
  
  
 page     
 Tatrevaṃ oḷārikasukhumatā ca passaddhi ca veditabbā  Imassa 
 hi bhikkhuno pubbe apariggahitakāle kāyo ca cittañca sadarathā 
 honti oḷārikānaṃ kāyacittānaṃ oḷārikatte avūpasante 
 assāsappassāsāpi oḷārikā honti balavatarā hutvā pavattanti 
 nāsikā nappahoti mukhena assasantopi passasantopi tiṭṭhati  
 Yadā panassa kāyopi cittampi pariggahitā honti tadā te 
 santā honti vūpasantā  Tesu santesu assāsappassāsā 
 sukhumā hutvā pavattanti atthi nukho natthīti vicetabbākārappattā 
 honti  Seyyathāpi purisassa dhāvitvā pabbatā vā orohitvā 
 mahābhāraṃ vā sīsato oropetvā ṭhitassa oḷārikā 
 assāsappassāsā honti nāsikā nappahoti mukhena assasantopi 
 passasantopi tiṭṭhati  Yadā panesa taṃ parissamaṃ vinodetvā 
 nahātvā ca pivitvā ca allasāṭakaṃ hadaye katvā sītāya chāyāya 
 nipanno hoti athassa te assāsappassāsā sukhumā honti 
 atthi nukho natthīti vicetabbākārappattā  Evameva 
 imassa bhikkhuno pubbe apariggahitakāle kāyo ca  pe  
 Vicetabbākārappattā honti  Taṃ kissa hetu  Tathāhissa pubbe 
 apariggahitakāle oḷārikoḷārike kāyasaṅkhāre passambhemīti 
 ābhogasamannāhāramanasikārapaccavekkhaṇā natthi  Pariggahitakāle 
 pana atthi  Tenassa apariggahitakālato pariggahitakāle kāyasaṅkhāro 
 sukhumo hoti  Tenāhu porāṇā 
  
  
 page     
        Sāraddhe kāye citte ca    adhimattaṃ pavattati 
        asāraddhamhi kāyamhi        sukhumaṃ sampavattatīti  
 Pariggahepi oḷāriko paṭhamajjhānūpacāre sukhumo  Tasmimpi oḷāriko 
 paṭhamajjhāne sukhumo  Paṭhamajjhāne ca dutiyajjhānūpacāre ca oḷāriko 
 dutiyajjhāne sukhumo  Dutiyajjhāne ca tatiyajjhānūpacāre ca oḷāriko 
 tatiyajjhāne sukhumo  Tatiyajjhāne ca catutthajjhānūpacāre ca 
 oḷāriko catutthajjhāne atisukhumo appavattimeva pāpuṇāti  
 Idaṃ tāva dīghabhāṇakasaṃyuttabhāṇakānaṃ mataṃ  Majjhimabhāṇakā 
 pana paṭhamajjhāne oḷāriko dutiyajjhānūpacāre sukhumoti evaṃ 
 heṭṭhimaheṭṭhimajjhānato uparūparijjhānūpacārepi sukhumataraṃ icchanti  
 Sabbesaṃyeva pana matena apariggahitakāle pavattakāyasaṅkhāro 
 pariggahitakāle paṭippassambhati pariggahitakāle pavattakāyasaṅkhāro 
 paṭhamajjhānūpacāre  pe  Catutthajjhānūpacāre pavattakāyasaṅkhāro 
 catutthajjhāṇe paṭippassambhati  Ayaṃ tāva samathe nayo  Vipassanāyaṃ 
 pana apariggahe pavatto kāyasaṅkhāro oḷāriko mahābhūtapariggahe 
 sukhumo sopi oḷāriko upādārūpapariggahe sukhumo sopi 
 oḷāriko sakalarūpapariggahe sukhumo sopi oḷāriko arūpapariggahe 
 sukhumo sopi oḷāriko rūpārūpapariggahe sukhumo sopi oḷāriko 
 paccayapariggahe sukhumo sopi oḷāriko sapaccayanāmarūpadassane 
 sukhumo sopi oḷāriko lakkhaṇārammaṇikavipassanāya sukhumo sopi 
 dubbalavipassanāya oḷāriko balavavipassanāya sukhumo  Tattha 
  
  
 page     
 Pubbe vuttanayeneva purimassa purimassa pacchimena pacchimena passaddhi 
 veditabbā  Evamettha oḷārikasukhumatā ca passaddhi ca veditabbā  
 Paṭisambhidāyaṃ panassa saddhiṃ codanāsodhanāhi evamattho vutto  
 Kathaṃ  Passambhayaṃ kāyasaṅkhāraṃ assasissāmi  pe  Passasissāmīti 
 sikkhati  Katame kāyasaṅkhārā  Dīghaṃ assāsā kāyikā ete 
 dhammā kāyapaṭibaddhā kāyasaṅkhārā te kāyasaṅkhāre passambhento 
 nirodhento vūpasamento sikkhati dīghaṃ passāsā kāyikā ete 
 dhammā  pe  Rassaṃ assāsā rassaṃ passāsā sabbakāyapaṭisaṃvedī 
 assāsā sabbakāyapaṭisaṃvedī passāsā kāyikā ete dhammā 
 kāyapaṭibaddhā kāyasaṅkhārā te kāyasaṅkhāre passambhento 
 nirodhento vūpasamento sikkhati  Yathārūpehi kāyasaṅkhārehi 
 yā kāyassa ānamanā vinamanā sannamanā paṇamanā iñjanā 
 phandanā calanā kampanā passambhayaṃ kāyasaṅkhāraṃ assasissāmīti 
 sikkhati passambhayaṃ kāyasaṅkhāraṃ passasissāmīti sikkhati  Yathārūpehi 
 kāyasaṅkhārehi yā kāyassa na ānamanā na vinamanā na sannamanā 
 na paṇamanā aniñjanā aphandanā acalanā akampanā santaṃ 
 sukhumaṃ passambhayaṃ kāyasaṅkhāraṃ assasissāmi passasissāmīti sikkhati  
 Iti kira passambhayaṃ kāyasaṅkhāraṃ assasissāmīti sikkhati 
 passambhayaṃ kāyasaṅkhāraṃ passasissāmīti sikkhati  Evaṃ sante 
 vātūpaladdhiyā ca pabhāvanā na hoti assāsappassāsānañca 
 pabhāvanā na hoti ānāpānassatiyā ca pabhāvanā na hoti 
  
  
 page     
 Ānāpānassatisamādhissa ca pabhāvanā na hoti na ca taṃ samāpattiṃ 
 paṇḍitā samāpajjantipi vuṭṭhahantipi  Iti kira passambhayaṃ 
 kāyasaṅkhāraṃ assasissāmi passasissāmīti sikkhati  Evaṃ sante 
 vātūpaladdhiyā ca pabhāvanā hoti assāsappassāsānañca pabhāvanā 
 hoti ānāpānassatiyā ca pabhāvanā hoti ānāpānassatisamādhissa 
 ca pabhāvanā hoti tañca naṃ samāpattiṃ paṇḍitā samāpajjantipi 
 vuṭṭhahantipi  Yathākathaṃ viya  Seyyathāpi kaṃse ākoṭṭite paṭhamaṃ 
 oḷārikā saddā pavattanti  Oḷārikānaṃ saddānaṃ nimittaṃ 
 suggahitattā sumanasikatattā sūpadhāritattā niruddhepi oḷārike 
 sadde atha pacchā sukhumakā saddā pavattanti sukhumakānaṃ 
 saddānaṃ nimittaṃ suggahitattā sumanasikatattā sūpadhāritattā 
 niruddhepi sukhumake sadde atha pacchā sukhumasaddanimittārammaṇatāpi 
 cittaṃ pavattati  Evameva paṭhamaṃ oḷārikā assāsappassāsā 
 pavattanti oḷārikānaṃ assāsappassāsānaṃ nimittaṃ suggahitattā 
 sumanasikatattā sūpadhāritattā niruddhepi oḷārike assāsappassāse 
 atha pacchā sukhumakā assāsappassāsā pavattanti sukhumakānaṃ 
 assāsappassāsānaṃ nimittaṃ suggahitattā sumanasikatattā 
 sūpadhāritattā niruddhepi sukhumake assāsappassāse atha pacchā 
 sukhumaassāsappassāsanimittārammaṇatāpi cittaṃ na vikkhepaṃ gacchati  
 Evaṃ sante vātūpaladdhiyā ca pabhāvanā hoti assāsappassāsānañca 
 pabhāvanā hoti ānāpānassatiyā ca pabhāvanā hoti 
  
  
 page     
 Ānāpānassatisamādhissa ca pabhāvanā hoti tañca naṃ samāpattiṃ 
 paṇḍitā samāpajjantipi vuṭṭhahantipi  Passambhayaṃ kāyasaṅkhāraṃ 
 assāsappassāsā kāyo upaṭṭhānaṃ sati anupassanā ñāṇaṃ 
 kāyo upaṭṭhānaṃ no sati sati upaṭṭhānañceva sati ca tāya 
 satiyā tena ñāṇena taṃ kāyaṃ anupassatīti tena vuccati kāye 
 kāyānupassanāsatipaṭṭhānabhāvanāti  Ayaṃ tāvettha kāyānupassanāvasena 
 vuttassa paṭhamacatukkassa anupubbapadavaṇṇanā  Yasmā panettha 
 idameva catukkaṃ ādikammikassa kammaṭṭhānavasena vuttaṃ itarāni pana 
 tīṇi catukkāni ettha pattajjhānassa vedanācittadhammānupassanāvasena 
 vuttāni tasmā idaṃ kammaṭṭhānaṃ bhāvetvā ānāpānacatutthaj 
 jhānapadaṭṭhānāya vipassanāya saha paṭisambhidāhi arahattaṃ 
 pāpuṇitukāmena buddhaputtena yaṃ kātabbaṃ taṃ sabbaṃ idheva 
 tāva ādikammikassa kulaputtassa vasena ādito pabhūti evaṃ 
 veditabbaṃ  
      Catubbidhaṃ tāva sīlaṃ visodhetabbaṃ  Tattha tividhā visodhanā 
 anāpajjanaṃ āpannavuṭṭhānaṃ kilesehi ca apaṭipīḷanaṃ  Evaṃ 
 visuddhasīlassa hi bhāvanā sampajjati  Yamidaṃ cetiyaṅgaṇavattaṃ 
 bodhiaṅgaṇavattaṃ upajjhāyavattaṃ ācariyavattaṃ jantāgharavattaṃ 
 uposathāgāravattaṃ dveasītikkhandhakavattāni cuddasavidhaṃ mahāvattanti 
 imesaṃ vasena abhisamācārikasīlaṃ vuccati tampi sādhukaṃ paripūretabbaṃ  
 Yo hi ahaṃ sīlaṃ rakkhāmi kiṃ ābhisamācārikena kammanti 
  
  
 page     
 Vadeyya tassa sīlaṃ paripūrissatīti netaṃ ṭhānaṃ vijjati  
 Ābhisamācārikavatte pana paripūre   sīlaṃ paripūrati  Sīle 
 paripūre   samādhi gabbhaṃ gaṇhāti  Vuttaṃ hetaṃ bhagavatā so 
 vata bhikkhave bhikkhu ābhisamācārikaṃ dhammaṃ aparipūretvā sīlāni 
 paripūressatīti netaṃ ṭhānaṃ vijjatīti  Vitthāretabbaṃ  Tasmānena 
 yampidaṃ cetiyaṅgaṇavattādi ābhisamācārikaṃ vuccati tampi sādhukaṃ 
 paripūretabbaṃ  Tato 
        āvāso ca kulaṃ lābho    gaṇo kammena pañcamaṃ 
        addhānaṃ ñāti ābādho    gaṇṭho iddhīti te dasāti  
 Evaṃ vuttesu dasasu palibodhesu yo palibodho atthi so 
 upacchinditabbo  Evaṃ upacchinnapalibodhena kammaṭṭhānaṃ 
 uggahetabbaṃ  Taṃ dubbidhaṃ hoti sabbatthakakammaṭṭhānañca 
 pārihāriyakammaṭṭhānañca  Tattha sabbatthakakammaṭṭhānannāma 
 bhikkhusaṅghādīsu mettā maraṇassati ca  Asubhasaññātipi 
 eke   Kammaṭṭhānikena hi bhikkhunā paṭhamaṃ tāva paricchinditvā 
 sīmaṭṭhakabhikkhusaṅghe mettā bhāvetabbā tato sīmaṭṭhakadevatāsu 
 tato gocaragāme issarajane tato tattha manusse upādāya 
 sabbasattesu  So hi bhikkhusaṅghe mettāya sahavāsīnaṃ 
 muducittataṃ janeti  Athassa sukhasaṃvāsatā hoti  Sīmaṭṭhakadevatāsu 
 mettāya mudukatacittāhi devatāhi dhammikāya rakkhāya susaṃvihitārakkho 
  Footnote     paripuṇṇe  
  
  
 page     
 Hoti  Gocaragāme issarajane mettāya mudukatacittasantānehi 
 issarehi dhammikāya rakkhāya surakkhitaparikkhāro hoti  Tattha 
 manussesu mettāya pasāditacittehi tehi aparibhūto hutvā vicarati  
 Sabbasattesu mettāya sabbattha apaṭihatacāro hoti  
 Maraṇassatiyā pana avassaṃ maritabbanti cintento anesanaṃ pahāya 
 uparūparivaḍḍhamānasaṃvego anolīnavuttiko hoti  Asubhasaññāya 
 dibbesupi ārammaṇesu taṇhā na uppajjati  Tenassetaṃ tayaṃ evaṃ 
 bahūpakārattā sabbattha atthayitabbaṃ icchitabbanti katvā adhippetassa 
 ca yogānuyogakammassa padaṭṭhānattā sabbatthakakammaṭṭhānanti 
 vuccati  Aṭṭhattiṃsārammaṇesu pana yaṃ yassa caritānukulaṃ taṃ 
 tassa niccaṃ pariharitabbatāya yathāvutteneva nayena 
 pārihāriyakammaṭṭhānanti vuccati  Idha pana idameva ānāpānakammaṭṭhānaṃ 
 pārihāriyakammaṭṭhānanti vuccati  Ayamettha saṅkhepo  Vitthāro 
 pana sīlavisodhanakathaṃ palibodhūpacchedakathañca icchantena visuddhimaggato 
 gahetabbo  Evaṃ visuddhasīlena pana upacchinnapalibodhena ca idaṃ 
 kammaṭṭhānaṃ uggaṇhantena imināva kammaṭṭhānena catutthajjhānaṃ 
 nibbattetvā vipassanaṃ vaḍḍhetvā arahattaṃ pattassa buddhaputtassa 
 santike uggahetabbaṃ  Taṃ alabhantena anāgāmissa tampi 
 alabhantena sakadāgāmissa tampi alabhantena sotāpannassa tampi 
 alabhantena ānāpānacatutthajjhānalābhissa taṃpi alabhantena 
 pāliyā aṭṭhakathāya ca asammuḷhassa vinicchayācariyassa santike 
  
  
 page     
 Uggahetabbaṃ  Arahantādayo hi attanā adhigatamaggameva 
 ācikkhanti  Ayaṃ pana gahanappadese mahāhatthipathaṃ nīharanto 
 viya sabbatthārammaṇe asammuḷho sappāyāsappāyaṃ paricchinditvā 
 katheti  Tatrāyaṃ anupubbīkathā  Tena bhikkhunā sallahukavuttinā 
 vinayācārasampannena vuttappakāramācariyaṃ upasaṅkamitvā 
 vattapaṭipattiyā ārādhitacittassa tassa santike pañcasandhikaṃ kammaṭṭhānaṃ 
 uggahetabbaṃ  Tatrīmā pañca sandhiyo uggaho paripucchā 
 upaṭṭhānaṃ appanā lakkhaṇanti  Tattha uggaho nāma 
 kammaṭṭhānassa uggaṇhanaṃ  Paripucchā nāma kammaṭṭhānassa 
 paripucchanā  Upaṭṭhānaṃ nāma kammaṭṭhānassa upaṭṭhānaṃ  
 Appanā nāma kammaṭṭhānassa appanā  Lakkhaṇaṃ nāma 
 kammaṭṭhānassa lakkhaṇaṃ  Evaṃ lakkhaṇamidaṃ kammaṭṭhānanti 
 kammaṭṭhānasabhāvūpadhāraṇanti vuttaṃ hoti  Evaṃ pañcasandhikaṃ 
 kammaṭṭhānaṃ uggaṇhanto attanāpi na kilamati ācariyampi na 
 viheṭheti  Tasmā thokaṃ uddisāpetvā bahuṃ kālaṃ sajjhāyitvā 
 evaṃ pañcasandhikaṃ kammaṭṭhānaṃ uggahetvā sace tattha sappāyaṃ 
 hoti tattheva vasitabbaṃ no ce tattha sappāyaṃ hoti ācariyaṃ 
 āpucchitvā sace mandapañño yojanaparamaṃ gantvā sace 
 tikkhapañño dūrampi gantvā aṭṭhārasasenāsanadosavivajjitaṃ 
 pañcasenāsanaṅgasamannāgataṃ senāsanaṃ upagamma tattha vasantena 
 upacchinnakhuddakapalibodhena katabhattakiccena bhattasammadaṃ paṭivinodetvā 
  
  
 page     
 Ratanattayaguṇānussaraṇena cittaṃ sampahaṃsetvā ācariyuggahato 
 ekapadampi appamussantena imaṃ ānāpānassatikammaṭṭhānaṃ 
 manasikātabbaṃ  Ayamettha saṅkhepo  Vitthāro pana imaṃ 
 kathāmaggaṃ icchantena visuddhimaggato gahetabbo  Yaṃ pana 
 vuttaṃ imaṃ ānāpānassatikammaṭṭhānaṃ manasikātabbanti tatrāyaṃ 
 manasikāravidhi gaṇanā anubandhanā phusanā ṭhapanā sallakkhaṇā 
 vivaṭṭanā pārisuddhi tesañca paṭipassanāti  Gaṇanāti gaṇanāyeva  
 Anubandhanāti anuvahanā  Phusanāti phuṭṭhaṭṭhānaṃ  Ṭhapanāti 
 appanā  Sallakkhaṇāti vipassanā  Vivaṭṭanāti maggo  
 Pārisuddhīti phalaṃ  Tesañca paṭipassanāti paccavekkhaṇā  
 Tattha iminā ādikammikakulaputtena paṭhamaṃ gaṇanāya imaṃ 
 kammaṭṭhānaṃ manasikātabbaṃ  Gaṇantena ca pañcannaṃ heṭṭhā 
 na ṭhapetabbaṃ dasannaṃ upari na netabbaṃ antare khaṇḍaṃ na 
 dassetabbaṃ  Pañcannaṃ heṭṭhā ṭhapentassa hi sambādhe 
 okāse cittuppādo vipphandati sambādhe vaje sanniruddhagoṇo 
 viya  Dasannaṃ upari nentassa  gaṇanānissitova cittuppādo 
 hoti  Antarā khaṇḍaṃ dassentassa sikhāppattaṃ nukho me 
 kammaṭṭhānaṃ noti cittaṃ vikampati  Tasmā ete dose 
 vajjetvā gaṇetabbaṃ  Gaṇantena paṭhamaṃ dandhagaṇanāya 
 dhaññamāpakagaṇanāya gaṇetabbaṃ  Dhaññamāpako hi nāḷiṃ 
 pūretvā ekanti vatvā okīrati puna pūrento kañci   
  Footnote     kiñcītipi dissati  
  
  
 page     
 Kacavaraṃ disvā taṃ chaḍḍento ekaṃ ekanti vadati  
 Esa nayo dve dvetiādīsu  Evameva imināpi 
 assāsappassāsesu yo upaṭṭhāti taṃ gahetvā ekaṃ ekantiādiṃ 
 katvā yāva dasa dasāti pavattamānaṃ pavattamānaṃ upalakkhetvā 
 gaṇetabbaṃ  Tassa evaṃ gaṇayato nikkhamantā ca pavisantā 
 ca assāsappassāsā pākaṭā honti  Athānena taṃ dandhagaṇanaṃ 
 dhaññamāpakagaṇanaṃ pahāya sīghagaṇanāya gopālagaṇanāya gaṇetabbaṃ  
 Cheko hi gopālako sakkharāyo ucchaṅgena gahetvā rajjudaṇḍahattho 
 pātova vajaṃ gantvā gāvo piṭṭhiyaṃ paharitvā palighatthambhamatthake 
 nisinno dvāraṃ pattaṃ pattaṃyeva gāviṃ ekā dveti sakkharaṃ 
 khipitvā gaṇeti  Tiyāmarattiṃ sambādhe okāse dukkhaṃ vuṭṭhagogaṇo 
 nikkhamanto aññamaññaṃ upanighaṃsento vegavegena puñjapuñjo 
 hutvā nikkhamati  So vegavegena tīṇi cattāri pañca dasāti 
 gaṇetiyeva  Evaṃ imassāpi purimanayena gaṇayato assāsappassāsā 
 pākaṭā hutvā sīghaṃ sīghaṃ punappunaṃ sañcaranti  Tato tena 
 sīghaṃ sīghaṃ punappunaṃ sañcarantīti ñatvā anto ca bahi ca 
 aggahetvā dvārappattaṃ dvārappattaṃyeva gahetvā eko 
 dve tīṇi cattāri pañca eko dve tīṇi cattāri pañca 
 cha eko dve tīṇi cattāri pañca cha satta aṭṭha nava 
 dasāti sīghaṃ sīghaṃ gaṇetabbameva  Gaṇanapaṭibaddhe hi kammaṭṭhāne 
 gaṇanabaleneva cittaṃ ekaggaṃ hoti arittūpatthambhanavasena 
  
  
 page     
 Caṇḍasote nāvāṭhapanamiva  Tassevaṃ sīghaṃ sīghaṃ gaṇayato 
 kammaṭṭhānaṃ nirantarappavattaṃ viya hutvā upaṭṭhāti  Atha 
 nirantaraṃ pavattatīti ñatvā anto ca bahi ca vātaṃ 
 apariggahetvā purimanayeneva vegavegena gaṇetabbaṃ  
 Antopavisanavātehi saddhiṃ cittaṃ pavesayato abbhantaraṃ   vātabbhāhataṃ 
 medapūritaṃ viya hoti  Bahinikkhamanavātena saddhiṃ cittaṃ nīharato 
 bahiddhā puthuttārammaṇe cittaṃ vikkhipati  Phuṭṭhokāse pana 
 satiṃ ṭhapetvā bhāventasseva bhāvanā sampajjati  Tena 
 vuttaṃ anto ca bahi ca vātaṃ apariggahetvā purimanayeneva 
 vegavegena gaṇetabbanti  Kīvaciraṃ panetaṃ gaṇetabbanti  
 Yāva vinā gaṇanāya assāsappassāsārammaṇe sati santiṭṭhati  
 Bahivisaṭavitakkavicchedaṃ katvā assāsappassāsārammaṇe 
 satisaṇṭhapanatthaṃyeva hi gaṇanāti  Evaṃ gaṇanāya manasikatvā 
 anubandhanāya manasikātabbaṃ  Anubandhanā nāma gaṇanaṃ paṭisaṃharitvā 
 satiyā nirantaraṃ assāsappassāsānaṃ anugamanaṃ  Tañca kho na 
 ādimajjhapariyosānānugamanavasena  Bahinikkhamanavātassa hi nābhi 
 ādi hadayaṃ majjhaṃ nāsikā pariyosānaṃ  Abbhantaraṃ pavisanavātassa 
 nāsikaggaṃ ādi hadayaṃ majjhaṃ nābhi pariyosānaṃ  Tañcassa 
 anugacchato vikkhepagataṃ cittaṃ sārambhāya ceva hoti iñjanāya 
 ca  Yathāha  Assāsādimajjhapariyosānaṃ satiyā anugacchato 
 ajjhattaṃ vikkhepagatena cittena kāyopi cittampi sāraddhā ca 
  Footnote     visuddhimagge pana abbhantareti dissati  
  
  
 page     
 Honti iñjitā ca phanditā ca passāsādimajjhapariyosānaṃ 
 satiyā anugacchato bahiddhā vikkhepagatena cittena kāyopi 
 cittampi sāraddhā ca honti iñjitā ca phanditā cāti  
 Tasmā anubandhanāya manasikarontena na ādimajjhapariyosānavasena 
 manasikātabbaṃ  Apica kho phusanāvasena ca ṭhapanāvasena ca 
 manasikātabbaṃ  Gaṇanānubandhanavasena viya hi phusanāṭhapanāvasena 
 visuṃ manasikāro natthi  Phuṭṭhaphuṭṭhaṭṭhāneyeva pana gaṇento 
 gaṇanāya ca phusanāya ca manasikaroti  Tattheva gaṇanaṃ paṭisaṃharitvā 
 te satiyā anubandhanto appanāvasena ca cittaṃ ṭhapento 
 anubandhanāya ca phusanāya ca ṭhapanāya ca manasikarotīti vuccati  
 Svāyamattho aṭṭhakathāyaṃ vuttapaṅguladovārikopamāhi paṭisambhidāyaṃ 
 vuttakakacopamāya ca veditabbo  Tatrāyaṃ paṅgulopamā 
 seyyathāpi paṅgulo dolāya kīḷataṃ mātāputtānaṃ dolaṃ khipitvā 
 tattheva dolatthambhamūle nisinno kamena āgacchantassa ca 
 gacchantassa ca dolāphalakassa ubho koṭiyo majjhañca passati 
 na ca ubhokoṭimajjhānaṃ dassanatthaṃ byāvaṭo hoti evamevāyaṃ 
 bhikkhu sativasena upanibandhanatthambhamūle ṭhapetvā assāsappassāsadolaṃ 
 khipitvā tattheva nimitte satiyā nisinno kamena 
 āgacchantānañca gacchantānañca phuṭṭhaṭṭhāne assāsappassāsānaṃ 
 ādimajjhapariyosānaṃ satiyā anugacchanto tattha ca cittaṃ 
 ṭhapento passati na ca tesaṃ dassanatthaṃ byāvaṭo hoti  
  
  
 page     
 Ayaṃ paṅgulopamā  Ayampana dovārikopamā seyyathāpi 
 dovāriko nagarassa anto ca bahi ca purise ko tvaṃ 
 kuto vā āgato kuhiṃ vā gacchati kiṃ vā te hattheti 
 na vīmaṃsati na hi tassa te bhārā dvārappattaṃ dvārappattaṃyeva 
 pana vīmaṃsati evameva imassa bhikkhuno anto paviṭṭhavātā 
 ca bahi nikkhantavātā ca na bhārā honti dvārappattā 
 dvārappattāyeva bhārāti  Ayaṃ dovārikopamā  Kakacopamā 
 pana ādito pabhūti veditabbā  Vuttaṃ hetaṃ 
        nimittaṃ assāsappassāsā      anārammaṇamekacittassa 
        ajānato ca tayo dhamme      bhāvanā nūpalabbhati  
        Nimittaṃ assāsappassāsā      anārammaṇamekacittassa 
        jānato ca tayo dhamme       bhāvanā upalabbhatīti  
 Kathaṃ ime tayo dhammā ekacittassa ārammaṇaṃ na honti  
 Na cīme tayo dhammā aviditā honti na ca cittaṃ 
 vikkhepaṃ gacchati padhānañca paññāyati payogañca sādheti 
 visesamadhigacchati  Seyyathāpi rukkho same bhūmibhāge nikkhitto 
 tamenaṃ puriso kakacena chindeyya rukkhe phuṭṭhakakacadantānaṃ 
 vasena purisassa sati upaṭṭhitā hoti na ca āgate vā 
 gate vā kakacadante manasikaroti na ca āgatā vā gatā 
 vā kakacadantā aviditā honti padhānañca paññāyati 
 payogañca sādheti  Yathāpi rukkho same bhūmibhāge nikkhitto 
  
  
 page     
 Evaṃ upanibandhananimittaṃ  Yathā kakacadantā evaṃ assāsappassāsā  
 Yathā rukkhe phuṭṭhakakacadantānaṃ vasena purisassa sati upaṭṭhitā 
 hoti na āgate vā gate vā kakacadante manasikaroti 
 na āgatā vā gatā vā kakacadantā aviditā honti 
 padhānañca paññāyati payogañca sādheti evameva bhikkhu 
 nāsikagge vā mukhanimitte vā satiṃ upaṭṭhapetvā nisinno 
 hoti na āgate vā gate vā assāsappassāse manasikaroti 
 na āgatā vā gatā vā assāsappassāsā aviditā honti 
 padhānañca paññāyati payogañca sādheti visesamadhigacchati  
 Padhānanti katamaṃ padhānaṃ āraddhaviriyassa kāyopi cittampi 
 kammaniyaṃ hoti idaṃ padhānaṃ  Katamo payogo āraddhaviriyassa 
 upakkilesā pahīyanti vitakkā vūpasamanti ayaṃ payogo  
 Katamo viseso āraddhaviriyassa saṃyojanā pahīyanti anusayā 
 byantī honti ayaṃ viseso  Evaṃ ime tayo dhammā 
 ekacittassa ārammaṇaṃ na honti na cīme tayo dhammā 
 aviditā honti na ca cittaṃ vikkhepaṃ gacchati padhānañca 
 paññāyati payogañca sādheti visesamadhigacchati  
        Ānāpānassatī yassa     paripuṇṇā subhāvitā 
        anupubbamparicitā        yathā buddhena desitā 
        somaṃ lokaṃ pabhāseti     abbhāmuttova candimāti  
 Ayaṃ kakacopamā  Idha panassa āgatāgatavasena amanasikāramattameva 
  
  
 page     
 Payojananti veditabbaṃ  Idaṃ kammaṭṭhānaṃ manasikaroto kassaci 
 na cireneva nimittañca uppajjati avasesajjhānaṅgapaṭimaṇḍitā 
 appanā saṅkhātā ṭhapanā ca sampajjati  Kassaci pana 
 gaṇanāvaseneva manasikārakālato pabhūti yathā sāraddhakāyassa 
 mañce vā pīṭhe vā nisīdato mañcapīṭhaṃ onamati vikuṭṭati 
 paccattharaṇaṃ valiṃ gaṇhāti asāraddhakāyassa pana nisīdato neva 
 mañcapīṭhaṃ onamati na vikuṭṭati na paccattharaṇaṃ valiṃ gaṇhāti 
 tūlapicupūritaṃ viya mañcapīṭhaṃ hoti kasmā yasmā asāraddhakāyo 
 lahuko hoti evameva gaṇanāvasena manasikārakālato pabhūti 
 anukkamato oḷārikaassāsappassāsanirodhavasena kāyadarathe vūpasante 
 kāyopi cittampi lahukaṃ hoti sarīraṃ ākāse laṅghanākārappattaṃ 
 viya hoti tassa oḷārike assāsappassāse niruddhe 
 sukhumassāsappassāsanimittārammaṇaṃ cittaṃ pavattati tasmimpi niruddhe 
 aparāparaṃ tato sukhumatarasukhumataranimittārammaṇaṃ pavattatiyeva  
 Kathaṃ  Yathā puriso mahatiyā lohasalākāya kaṃsatālaṃ ākoṭṭeyya 
 ekappahārena mahāsaddo uppajjeyya tassa oḷārikasaddārammaṇaṃ 
 cittaṃ pavatteyya niruddhe oḷārike sadde atha pacchā 
 sukhumasaddanimittārammaṇaṃ tasmimpi niruddhe aparāparaṃ tato 
 sukhumatarasukhumatarasaddanimittārammaṇaṃ pavattateva evanti veditabbaṃ  
 Vuttampi cetaṃ seyyathāpi kaṃse ākoṭṭiteti  Vitthāro  
 Yathā hi aññāni kammaṭṭhānāni uparūpari vibhatāni honti 
  
  
 page     
 Na tathā idaṃ  Idampana uparūpari bhāventassa bhāventassa 
 sukhumataṃ gacchati upaṭṭhānampi na upagacchati  Evaṃ anupaṭṭhahante 
 pana tasmiṃ na tena bhikkhunā uṭṭhāyāsanā cammakhaṇḍaṃ papphoṭetvā 
 gantabbaṃ  Kiṃ kātabbaṃ ācariyaṃ pucchissāmīti vā naṭṭhaṃ 
 dāni me kammaṭṭhānanti vā na vuṭṭhātabbaṃ  Iriyāpathaṃ 
 vikopetvā gacchato hi kammaṭṭhānaṃ navaṃ navameva hoti tasmā 
 yathānisinneneva desato āharitabbaṃ  Tatrāyaṃ āharaṇūpāyo  
 Tena hi bhikkhunā kammaṭṭhānassa anupaṭṭhahanabhāvaṃ ñatvā iti 
 paṭisañcikkhitabbaṃ ime assāsappassāsā nāma kattha atthi 
 kattha natthi kassa vā atthi kassa vā natthīti athevaṃ 
 paṭisañcikkhato ime antomātukucchiyaṃ natthi udake nimuggānaṃ 
 natthi tathā asaññibhūtānaṃ matānaṃ catutthajjhānasamāpannānaṃ 
 rūpārūpabhavasamaṅgīnaṃ nirodhasamāpannānanti ñatvā evaṃ attanāva 
 attā paṭicodetabbo nanu tvaṃ paṇḍita neva mātukucchigato 
 na udake nimuggo na asaññibhūto na mato na 
 catutthajjhānasamāpanno na rūpārūpabhavasamaṅgī na nirodhasamāpanno 
 atthiyeva te assāsappassāsā mandapaññatāya pana pariggahetuṃ 
 na sakkosīti  Athānena pakatiphuṭṭhavaseneva cittaṃ ṭhapetvā 
 manasikāro pavattetabbo  Ime hi dīghanāsikassa nāsāpuṭaṃ 
 ghaṭṭentā pavattanti rassanāsikassa uttaroṭṭhaṃ  Tasmānena 
 imaṃ nāma ṭhānaṃ ghaṭṭentīti nimittaṃ ṭhapetabbaṃ  Imameva hi 
  
  
 page     
 Atthavasaṃ paṭicca vuttaṃ bhagavatā nāhaṃ bhikkhave muṭṭhassatissa 
 asampajānassa ānāpānassatibhāvanaṃ vadāmīti  Kiñcāpi hi 
 yaṅkiñci kammaṭṭhānaṃ satassa sampajānasseva sampajjati ito 
 aññaṃ pana manasikarontassa pākaṭaṃ hoti  Idaṃ pana 
 ānāpānassatikammaṭṭhānaṃ garukaṃ garukabhāvanaṃ buddhapaccekabuddhabuddhaputtānaṃ 
 mahāpurisānaṃyeva manasikārabhūmibhūtaṃ na ceva ittaraṃ na 
 ittarasattasamāsevitaṃ yathā yathā manasikariyati tathā tathā santañceva 
 hoti sukhumañca tasmā ettha balavatī sati ca paññā ca 
 icchitabbā  Yathā hi maṭṭhasāṭakassa tunnakaraṇakāle sūcipi 
 sukhumā icchitabbā sūcipāsavedhanampi tato sukhumataraṃ evameva 
 maṭṭhasāṭakasadisassa imassa kammaṭṭhānassa bhāvanākāle sūcipaṭibhāgā 
 satipi sūcipāsavedhanapaṭibhāgā taṃ sampayuttā paññāpi balavatī 
 icchitabbā  Tāhi capana satipaññāhi samannāgatena bhikkhunā 
 na te assāsappassāsā aññatra pakatiphuṭṭhokāsā pariyesitabbā  
 Yathā pana kasako kasitvā balivadde muñcitvā gocarābhimukhe 
 katvā chāyāya nisinno visameyya athassa te balivaddā vegena 
 aṭaviṃ paviseyyuṃ  Yo hoti cheko kasako so puna te 
 gahetvā yojetukāmo na tesaṃ anupadaṃ gantvā aṭaviṃ āhiṇḍati 
 athakho rasmiñca paṭodañca gahetvā ujukameva tesaṃ nipātatiṭṭhaṃ 
 gantvā nisīdati vā nipajjati vā  Atha te goṇe divasabhāgaṃ 
 caritvā udapānatiṭṭhaṃ otaritvā nahātvā ca pivitvā ca 
  
  
 page     
 Paccuttaritvā ṭhite disvā rasmiyā bandhitvā paṭodena vijjhanto 
 ānetvā yojetvā puna kammaṃ karoti  Evameva tena bhikkhunā 
 na te aññatra pakatiphuṭṭhokāsā pariyesitabbā  Satirasmiṃ 
 pana paññāpaṭodañca gahetvā pakatiphuṭṭhokāse cittaṃ ṭhapetvā 
 manasikāro pavattetabbo  Evaṃ hissa manasikaroto na cirasseva 
 te upaṭṭhahanti nipātatiṭṭhe viya goṇā  Tato tena 
 satirasmiyā bandhitvā tasmiṃyeva ṭhāne yojetvā paññāpaṭodena 
 vijjhantena puna kammaṭṭhānaṃ anuyuñjitabbaṃ  Tassevamanuyuñjato 
 na cirasseva nimittaṃ upaṭṭhāti  Taṃ panetaṃ na sabbesaṃ 
 ekasadisaṃ hoti  Apica kho kassaci sukhasamphassaṃ uppādayamāno 
 tūlapicu viya kappātapicu viya vātadhārā viya ca upaṭṭhātīti 
 ekacce āhu  Ayaṃ pana aṭṭhakathāvinicchayo  Idaṃ hi 
 kassaci tārakarūpaṃ viya maṇiguḷikā viya muttāguḷikā viya ca 
 kassaci kharasamphassaṃ hutvā kappāsaṭṭhi viya sāradārusūci viya 
 ca kassaci dīghapāmaṅgasuttaṃ viya kusumadāmaṃ viya dhūmasikhā viya 
 ca kassaci vitthatamakkaṭakasuttaṃ viya balāhakapaṭalaṃ viya padumapupphaṃ 
 viya rathacakkaṃ viya candamaṇḍalaṃ viya suriyamaṇḍalaṃ viya ca 
 upaṭṭhāti  Tañca panetaṃ yathā sambahulesu bhikkhūsu suttantaṃ 
 sajjhāyitvā nisinnesu ekena bhikkhunā tumhākaṃ kīdisaṃ hutvā 
 idaṃ suttaṃ upaṭṭhātīti vutte eko mayhaṃ mahatī pabbateyyā 
 nadī viya hutvā upaṭṭhātīti āha  Aparo mayhaṃ ekavanarāji 
  
  
 page     
 Viya añño mayhaṃ sītacchāyo sākhāsampanno phalabhārabharitarukkho 
 viyāti  Tesaṃ hi ekameva suttaṃ saññānānatāya nānato 
 upaṭṭhāsi  Evaṃ ekameva kammaṭṭhānaṃ saññānānatāya nānato 
 upaṭṭhāsi  Saññājaṃ hi etaṃ saññānidānaṃ saññāpabhavaṃ 
 tasmā saññānānatāya nānato upaṭṭhātīti veditabbaṃ  
 Ettha ca aññameva assāsārammaṇaṃ cittaṃ aññaṃ passāsārammaṇaṃ 
 aññaṃ nimittārammaṇaṃ  Yassa hi ime tayo dhammā natthi 
 tassa kammaṭṭhānaṃ neva appanaṃ na upacāraṃ pāpuṇāti  
 Yassa panīme tayo dhammā atthi tasseva kammaṭṭhānaṃ appanañca 
 upacārañca pāpuṇāti  Vuttaṃ hetaṃ 
        nimittaṃ assāsappassāsā      anārammaṇamekacittassa 
        ajānato ca tayo dhamme       bhāvanā nūpalabbhati  
        Nimittaṃ assāsappassāsā      anārammaṇamekacittassa 
        jānato ca tayo dhamme        bhāvanā upalabbhatīti  
 Evaṃ upaṭṭhite pana nimitte tena bhikkhunā ācariyassa santikaṃ 
 gantvā ārocetabbaṃ mayhaṃ bhante evarūpannāma upaṭṭhātīti  
 Ācariyena pana etaṃ nimittanti vā na vā nimittanti na 
 vattabbaṃ  Evaṃ hoti āvusoti vatvā punappunaṃ manasikarohīti 
 vattabbo  Nimittanti hi vutte vosānaṃ āpajjeyya na 
 nimittanti vutte nirāso visīdeyya tasmā tadubhayampi avatvā 
 manasikāreyeva niyojetabboti evantāva dīghabhāṇakā  
  Footnote     visud      assāsapassāsā  evamuparipi  
  
  
 page     
 Majjhimabhāṇakā panāhu nimittamidaṃ āvuso kammaṭṭhānaṃ punappunaṃ 
 manasikarohi sappurisāti vattabboti  Athānena nimitteyeva 
 cittaṃ ṭhapetabbaṃ  Evamassāyaṃ ito pabhūti ṭhapanāvasena bhāvanā 
 hoti  Vuttaṃ hetaṃ porāṇehi 
        nimitte ṭhapayaṃ cittaṃ      nānākāraṃ vibhāvayaṃ 
        dhīro assāsappassāse   sakaṃ cittaṃ nibandhatīti  
 Tassevaṃ nimittūpaṭṭhānato pabhūti nīvaraṇāni vikkhambhitāneva honti 
 kilesā sannisinnāva sati upaṭṭhitāyeva cittaṃ samāhitameva  
 Idaṃ hi dvīhākārehi cittaṃ samāhitannāma hoti upacārabhūmiyaṃ 
 vā nīvaraṇappahānena paṭilābhabhūmiyaṃ vā aṅgapātubhāvena  Tattha 
 upacārabhūmīti upacārasamādhi  Paṭilābhabhūmīti appanāsamādhi  
 Tesaṃ kiṃ nānākaraṇaṃ  Upacārasamādhi kusalavīthiyaṃ javitvā bhavaṅgaṃ 
 otarati  Appanāsamādhi divasabhāge appetvā nisinnassa divasabhāgampi 
 kusalavīthiyaṃ javati bhavaṅgaṃ na otarati  Imesu dvīsu samādhīsu 
 nimittapātubhāvena upacārasamādhinā samāhitaṃ cittaṃ hoti  
 Athānena taṃ nimittaṃ neva vaṇṇato manasikātabbaṃ na lakkhaṇato 
 paccavekkhitabbaṃ  Apica kho khattiyamahesiyā cakkavattigabbhoviya 
 kasakena sāliyavagabbho viya ca appamattena rakkhitabbaṃ  Rakkhitaṃ 
 hissa phaladaṃ hoti  
        Nimittaṃ rakkhato laddhaṃ     parihāni na vijjati 
        ārakkhamhi asantamhi     laddhaṃ laddhaṃ vinassatīti  
  
  
 page     
 Tatrāyaṃ rakkhaṇupāyo  Tena bhikkhunā āvāso gocaro bhassaṃ 
 puggalo bhojanaṃ utu iriyāpathoti imāni satta asappāyāni 
 vajjetvā tāneva satta sappāyāni sevantena punappunaṃ taṃ 
 nimittaṃ manasikātabbaṃ  Evaṃ sappāyasevanena nimittaṃ thiraṃ katvā 
 vuḍḍhiṃ viruḷhiṃ vepullaṃ gamayitvā vatthuvisadakiriyā indriyasamatta 
 paṭipādanatā nimittakusalatā yasmiṃ samaye cittaṃ niggahetabbaṃ 
 tasmiṃ samaye cittaṃ niggaṇhanā yasmiṃ samaye cittaṃ paggahetabbaṃ 
 tasmiṃ samaye cittappaggaṇhanā yasmiṃ samaye cittaṃ sampahaṃsetabbaṃ 
 tasmiṃ samaye cittasampahaṃsanā yasmiṃ samaye cittaṃ ajjhupekkhitabbaṃ 
 tasmiṃ samaye cittaajjhupekkhanā asamāhitapuggalaparivajjanā 
 samāhitapuggalasevanā tadadhimuttatāti imāni dasa appanākosallāni 
 avijahantena yogo karaṇīyo  Tassevamanuyuñjantassa viharato 
 idāni appanā uppajjissatīti bhavaṅgaṃ vicchinditvā nimittārammaṇaṃ 
 manodvārāvajjanaṃ uppajjati  Tasmiñca niruddhe tadevārammaṇaṃ 
 gahetvā cattāri pañca vā javanāni javanti yesaṃ paṭhamaṃ 
 parikammaṃ dutiyaṃ upacāraṃ tatiyaṃ anulomaṃ catutthaṃ gotrabhū pañcamaṃ 
 appanācittaṃ paṭhamaṃ vā parikammañceva upacārañca dutiyaṃ anulomaṃ 
 tatiyaṃ gotrabhū catutthaṃ appanācittanti vuccati  Catutthameva hi 
 pañcamaṃ vā appeti na chaṭṭhaṃ sattamaṃ vā āsannabhavaṅgapātattā  
 Ābhidhammikagodattatthero panāha āsevanapaccayena kusalā dhammā 
 balavanto honti tasmā chaṭṭhaṃ sattamaṃ vā appetīti  Taṃ 
  
  
 page     
 Aṭṭhakathāsu paṭikkhittaṃ  Tattha pubbabhāgacittāni kāmāvacarāni 
 appanācittaṃ pana rūpāvacaraṃ  Evamanena pañcaṅgavippahīnaṃ 
 pañcaṅgasamannāgataṃ dasalakkhaṇasampannaṃ tividhakalyāṇaṃ paṭhamajjhānamadhigataṃ 
 hoti  So tasmiṃyeva ārammaṇe vitakkādayo vūpasametvā 
 dutiyatatiyacatutthajjhānāni pāpuṇāti  Ettāvatā ca ṭhapanavasena 
 bhāvanāya pariyosānappatto hoti  Ayamettha saṅkhepakathā  
 Vitthāraṃ pana icchantena visuddhimaggato gahetabbaṃ  Evaṃ 
 pattacatutthajjhāno panettha bhikkhu sallakkhaṇāvivaṭṭanāvasena 
 kammaṭṭhānaṃ vaḍḍhetvā pārisuddhiṃ pattukāmo tadeva jhānaṃ 
 āvajjanasamāpajjanādhiṭṭhānavuṭṭhānapaccavekkhaṇasaṅkhātehi pañcahākārehi 
 vasippattaṃ paguṇaṃ katvā arūpapubbaṅgamaṃ vā rūpaṃ rūpapubbaṅgamaṃ vā 
 arūpanti rūpārūpaṃ pariggahetvā vipassanaṃ paṭṭhapeti  Kathaṃ  So hi 
 jhānā vuṭṭhahitvā jhānaṅgāni pariggahetvā tesaṃ nissayaṃ hadayavatthuṃ 
 tannissayāni ca bhūtāni tesañca nissayaṃ sakalampi karajakāyaṃ passati  
 Tato jhānaṅgāni arūpaṃ vatthādīni rūpanti rūpārūpaṃ vavaṭṭhapeti  
 Athavā samāpattito vuṭṭhahitvā kesādīsu koṭṭhāsesu 
 paṭhavīdhātuādivasena cattāri bhūtāni tannissitarūpāni ca pariggahetvā 
 yathāpariggahitarūpārammaṇaṃ yathāpariggahitarūpavatthudvārārammaṇaṃ vā 
 sasampayuttadhammaṃ viññāṇaṃ passati  Tato bhūtādīni rūpaṃ 
 sampayuttadhammaṃ viññāṇamarūpanti vavaṭṭhapeti  Athavā 
 samāpattito vuṭṭhahitvā assāsappassāsānaṃ samudayo karajakāyo 
  
  
 page     
 Ca cittañcāti passati  Yathā hi kammāragaggariyā dhamamānāya 
 bhastañca purisassa ca tajjaṃ vāyāmaṃ paṭicca vāto sañcarati 
 evameva kāyañca cittañca paṭicca assāsappassāsāti  
 Tato assāsappassāse ca kāyañca rūpaṃ cittañca taṃ sampayuttadhamme 
 ca arūpanti vavaṭṭhapeti  Evaṃ nāmarūpaṃ vavaṭṭhapetvā tassa 
 paccayaṃ pariyesati  Pariyesanto ca taṃ disvā tīsupi addhāsu 
 nāmarūpassa pavattiṃ ārabbha kaṅkhaṃ vitarati  Vitiṇṇakaṅkho 
 kalāpasammasanavasena tilakkhaṇaṃ āropetvā udayabbayānupassanāya 
 pubbabhāge uppanne obhāsādayo dasavipassanūpakkilese pahāya 
 upakkilesavimuttaṃ paṭipadāñāṇaṃ maggoti vavaṭṭhapetvā udayaṃ 
 pahāya bhaṅgānupassanaṃ patvā nirantaraṃ bhaṅgānupassanena bhayato 
 upaṭṭhitesu sabbasaṅkhāresu nibbindanto virajjanto vimuccanto 
 yathākkamaṃ cattāro ariyamagge pāpuṇitvā arahattaphale patiṭṭhāya 
 ekūnavīsatibhedassa paccavekkhaṇaññāṇassa pariyantappatto sadevakassa 
 lokassa aggadakkhiṇeyyo hoti  Ettāvatā cassa gaṇanaṃ 
 ādiṃ katvā paṭipassanāpariyosānā ānāpānassatisamādhibhāvanā 
 samattā hotīti  
               Ayaṃ sabbākārato paṭhamacatukkavaṇṇanā  
      Itaresu pana tīsu catukkesu yasmā visuṃ kammaṭṭhānabhāvanānayo 
 nāma natthi tasmā anupadavaṇṇanānayeneva tesaṃ attho 
 veditabbo  
  
  
 page     
      Pītipaṭisaṃvedīti pītiṃ paṭisaṃviditaṃ karonto pākaṭaṃ karonto 
 assasissāmi passasissāmīti sikkhati  Tattha dvīhākārehi pīti 
 paṭisaṃviditā hoti ārammaṇato ca asammohato ca  Kathaṃ 
 ārammaṇato pīti paṭisaṃviditā hoti  Sappītike dve jhāne 
 samāpajjati tassa samāpattikkhaṇe jhānapaṭilābhena ārammaṇato 
 pīti paṭisaṃveditā hoti ārammaṇassa paṭisaṃviditattā  Kathaṃ 
 asammohato  Sappītike dve jhāne samāpajjitvā vuṭṭhāya 
 jhānasampayuttakapītiṃ khayato vayato sammasati tassa vipassanākkhaṇe 
 lakkhaṇapaṭivedhena asammohato pīti paṭisaṃviditā hoti  
 Vuttañcetaṃ paṭisambhidāyaṃ dīghaṃ assāsavasena cittassa ekaggataṃ 
 avikkhepaṃ pajānato sati upaṭṭhitā hoti tāya satiyā tena 
 ñāṇena sā pīti paṭisaṃviditā hoti dīghaṃ passāsavasena rassaṃ 
 assāsavasena rassaṃ passāsavasena sabbakāyapaṭisaṃvedī 
 assāsappassāsavasena passambhayaṃ kāyasaṅkhāraṃ assāsappassāsavasena 
 cittassa ekaggataṃ avikkhepaṃ pajānato sati upaṭṭhitā hoti 
 tāya satiyā tena ñāṇena sā pīti paṭisaṃviditā hoti āvajjayato 
 sā pīti paṭisaṃviditā hoti jānato passato paccavekkhato cittaṃ 
 adhiṭṭhahato saddhāya adhimuccato viriyaṃ paggaṇhato satiṃ 
 upaṭṭhāpayato cittaṃ samādahato paññāya pajānato abhiññeyyaṃ 
 pariññeyyaṃ pahātabbaṃ bhāvetabbaṃ sacchikātabbaṃ sacchikaroto 
 sā pīti paṭisaṃviditā hoti evaṃ sā pīti paṭisaṃviditā hotīti  
  
  
 page     
 Eteneva nayena avasesapadānipi atthato veditabbāni  Idaṃ 
 panettha visesamattaṃ  Tiṇṇaṃ jhānānaṃ vasena sukhapaṭisaṃveditā 
 catunnampi vasena cittasaṅkhārapaṭisaṃveditā veditabbā  Cittasaṅkhāroti 
 vedanādayo dve khandhā  Sukhapaṭisaṃvedipade cettha 
 vipassanābhūmidassanatthaṃ sukhanti dve sukhāni kāyikañca sukhaṃ cetasikañcāti 
 paṭisamabhidāyaṃ vuttaṃ  Passambhayaṃ cittasaṅkhāranti oḷārikaṃ 
 oḷārikaṃ cittasaṅkhāraṃ passambhento nirodhentoti attho  
 So vitthārato kāyasaṅkhāre vuttanayeneva veditabbo  Apicettha 
 pītipade pītisīsena vedanā vuttā sukhapaṭisaṃvedipade sarūpeneva 
 vedanā dvīsu cittasaṅkhārapadesu saññā ca vedanā ca cetasikā 
 ete dhammā cittapaṭibaddhā cittasaṅkhārāti vacanato saññāsampayuttā 
 vedanāti  Evaṃ vedanānupassanānayena idaṃ catukkaṃ 
 bhāsitanti veditabbaṃ  
      Tatiyacatukkepi catunnaṃ jhānānaṃ vasena cittapaṭisaṃveditā 
 veditabbā  Abhippamodayaṃ cittanti cittaṃ modento hāsento 
 pahāsento assasissāmi passasissāmīti sikkhati  Tattha 
 dvīhākārehi abhippamodo hoti samādhivasena vipassanāvasena 
 ca  Kathaṃ samādhivasena  Sappītike dve jhāne samāpajjati  
 So samāpattikkhaṇe sampayuttāya pītiyā cittaṃ āmodeti 
 pamodeti  Kathaṃ vipassanāvasena  Sappītike dve jhāne 
 samāpajjitvā vuṭṭhāya jhānasampayuttaṃ pītiṃ khayato vayato 
  
  
 page     
 Sammasati  Evaṃ vipassanākkhaṇe jhānasampayuttiṃ pītiṃ ārammaṇaṃ 
 katvā cittaṃ āmodeti pamodeti  Evaṃ paṭipanno 
 abhippamodayaṃ cittaṃ assasissāmi passasissāmīti sikkhatīti vuccati  
 Samādahaṃ cittanti paṭhamajjhānādivasena ārammaṇe cittaṃ samaṃ 
 ādahanto samaṃ ṭhapento  Tāni vā pana jhānāni 
 samāpajjitvā vuṭṭhāya jhānasampayuttaṃ cittaṃ khayato vayato 
 sammasato vipassanākkhaṇe lakkhaṇapaṭivedhena uppajjati 
 khaṇikacittekaggatā evaṃ uppannāya khaṇikacittekaggatāya vasenapi 
 ārammaṇe cittaṃ samaṃ ādahanto samaṃ ṭhapento samādahaṃ 
 cittaṃ assasissāmi passasissāmīti sikkhatīti vuccati  Vimocayaṃ 
 cittanti paṭhamajjhānena nīvaraṇehi cittaṃ mocento vimocento 
 dutiyena vitakkavicārehi tatiyena pītiyā catutthena sukhadukkhehi 
 cittaṃ mocento vimocento  Tāni vā pana jhānāni 
 samāpajjitvā vuṭṭhāya jhānasampayuttaṃ cittaṃ khayato vayato 
 sammasati so vipassanākkhaṇe aniccānupassanāya niccasaññāto 
 cittaṃ mocento vimocento dukkhānupassanāya sukhasaññāto 
 anattānupassanāya attasaññāto nibbidānupassanāya nandito 
 virāgānupassanāya rāgato nirodhānupassanāya samudayato 
 paṭinissaggānupassanāya ādānato cittaṃ mocento vimocento 
 assasati ceva passasati ca  Tena vuttaṃ vimocayaṃ cittaṃ assasissāmi 
 passasissāmīti sikkhatīti  Evaṃ cittānupassanāya vasena idaṃ 
  
  
 page     
 Catukkaṃ bhāsitanti veditabbaṃ  
      Catutthacatukke pana aniccānupassīti ettha tāva aniccaṃ 
 veditabbaṃ aniccatā veditabbā aniccānupassanā veditabbā 
 aniccānupassī veditabbo  Tattha aniccanti pañcakkhandhā  
 Kasmā  Uppādavayaññathattabhāvā  Aniccatāti tesaṃyeva 
 uppādavayaññathattaṃ hutvā abhāvo vā nibbattānaṃ tenevākārena 
 aṭṭhatvā khaṇabhaṅgena bhedoti attho  Aniccānupassanāti 
 tassā aniccatāya vasena rūpādīsu aniccanti anupassanā  
 Aniccānupassīti tāya anupassanāya samannāgato  Tasmā 
 evaṃbhūto assasanto passasanto ca idha aniccānupassī assasissāmi 
 passasissāmīti sikkhatīti veditabbo  Virāgānupassīti ettha 
 pana dve virāgā khayavirāgo ca accantavirāgo ca  Tattha 
 khayavirāgoti saṅkhārānaṃ khaṇabhaṅgo  Accantavirāgoti nibbānaṃ  
 Virāgānupassanāti tadubhayadassanavasena pavattā vipassanā ca 
 maggo ca  Tāya duvidhāyapi anupassanāya samannāgato hutvā 
 assasanto ca passasanto ca virāgānupassī assasissāmi 
 passasissāmīti sikkhatīti veditabbo  Nirodhānupassipadepi eseva 
 nayo  Paṭinissaggānupassīti etthāpi dve paṭinissaggā 
 pariccāgapaṭinissaggo ca pakkhandanapaṭinissaggo ca  Paṭinissaggoyeva 
 anupassanā paṭinissaggānupassanā  Vipassanāmaggānaṃ etaṃ 
 adhivacanaṃ  Vipassanā hi tadaṅgavasena saddhiṃ khandhābhisaṅkhārehi 
  
  
 page     
 Kilese pariccajati saṅkhatadosadassanena ca tabbīparite nibbāne 
 tanninnatāya pakkhandatīti pariccāgapaṭinissaggo ceva 
 pakkhandanapaṭinissaggo cāti vuccati  Maggo samucchedavasena saddhiṃ 
 khandhābhisaṅkhārehi kilese pariccajati ārammaṇakaraṇena ca nibbāne 
 pakkhandatīti pariccāgapaṭinissaggo ceva pakkhandanapaṭinissaggo 
 cāti vuccati  Ubhayampi pana purimapurimaññāṇānaṃ anupassanato 
 anupassanāti vuccati  Tāya duvidhāya paṭinissaggānupassanāya 
 samannāgato hutvā assasanto ca passasanto ca paṭinissaggānupassī 
 assasissāmi passasissāmīti sikkhatīti veditabbo  Evaṃ 
 bhāvitoti evaṃ soḷasahi ākārehi bhāvito  Sesaṃ 
 vuttanayameva  
                Ānāpānassatisamādhikathā niṭṭhitā  
      {   } Athakho bhagavātiādimhi pana ayaṃ saṅkhepattho  Evaṃ 
 bhagavā ānāpānassatisamādhikathāya bhikkhū samassāsetvā atha yantaṃ 
 tatiyapārājikappaññattiyā nidānañceva pakaraṇañca uppannaṃ 
 bhikkhūnaṃ aññamaññaṃ jīvitā voropanaṃ etasmiṃ nidāne etasmiṃ 
 pakaraṇe bhikkhusaṅghaṃ sannipātāpetvā paṭipucchitvā vigarahitvā ca 
 yasmā tattha attanā attānaṃ jīvitā voropanaṃ migalaṇḍikena 
 ca voropāpanaṃ pārājikavatthu na hoti tasmā taṃ ṭhapetvā 
 pārājikassa vatthubhūtaṃ aññamaññaṃ jīvitā voropanameva gahetvā 
 pārājikaṃ paññāpento yo pana bhikkhu sañcicca 
  
  
 page     
 Manussaviggahantiādimāha  Ariyapuggalamissakattā panettha moghapurisāti avatvā 
 te bhikkhūti vuttaṃ  
      Evaṃ mūlacchejjavasena daḷhaṃ katvā tatiyapārājike paññatte 
 aparampi anuppaññattatthāya maraṇavaṇṇasaṃvaṇṇanāvatthu udapādi  
 Tassuppatti dīpanatthaṃ evañcidaṃ bhagavatātiādi vuttaṃ   {   } Tattha 
 paṭibaddhacittāti chandarāgena paṭibaddhacittā sārattā apekkhavantoti 
 attho  Maraṇavaṇṇaṃ saṃvaṇṇemāti jīvite ādīnavaṃ dassetvā 
 maraṇassa guṇaṃ vaṇṇema ānisaṃsaṃ dassemāti  Katakalyāṇotiādīsu 
 ayaṃ  padattho  Kalyāṇaṃ sucikammaṃ kataṃ tayāti tvaṃ kho 
 asi katakalyāṇo  Tathā kusalaṃ anavajjakammaṃ kataṃ tayāti 
 katakusalo  Maraṇakāle sampatte yā sattānaṃ uppajjati 
 bhayasaṅkhātā bhīrutā tato tāyanaṃ rakkhaṇakammaṃ kataṃ tayāti 
 katabhīruttāṇo  Pāpaṃ lāmakaṃ kammaṃ akataṃ tayāti akatapāpo  
 Luddhaṃ   dāruṇaṃ dussīlyakammaṃ akataṃ tayāti akataluddho  Kibbisaṃ 
 sāhasiyakammaṃ lobhādikkilesussadaṃ akatantayāti akatakibbiso  
 Kasmā idaṃ vuccati  Yasmā sabbappakārampi kataṃ tayā 
 kalyāṇaṃ akataṃ tayā pāpaṃ tena taṃ vadāma kiṃ tuyhaṃ iminā 
 rogābhibhūtattā lāmakena pāpakena dukkhabahulattā dukkhena 
 jīvitena matante jīvitā seyyoti tava maraṇaṃ jīvitā sundarataraṃ  
 Kasmā  Yasmā ito tvaṃ kālakato katakālo hutvā kālaṃ 
 katvā maritvāti attho kāyassa bhedā  pe  Upapajjissasi 
  Footnote     luddaṃ  
  
  
 page     
 Evaṃ uppanno ca tattha dibbehi devaloke uppannehi pañcahi 
 kāmaguṇehi manāpiyarūpādikehi pañcahi vatthukāmakoṭṭhāsehi 
 samappito samaṅgibhūto paricāressasīti sampayutto samodhānagato 
 hutvā itocīto ca carissasi viharissasi abhiramissasi vāti attho  
      {   } Asappāyānīti ahitāni avuḍḍhikarāni yāni khippameva jīvitakkhayaṃ 
 pāpenti  
      {   } Sañciccāti ayaṃ sañcicca manussaviggahanti mātikāya 
 vuttassa sañciccapadassa uddhāro  Tattha santi upasaggo tena 
 saddhiṃ ussukkavacanametaṃ sañciccāti  Tassa sañcetetvā 
 suṭṭhu cetetvāti attho  Yasmā pana yo sañcicca voropeti 
 so jānanto sañjānanto hoti tañcassa voropanaṃ cecca 
 abhivitaritvā vītikkamo hoti tasmā byañjane ādaraṃ akatvā 
 atthameva dassetuṃ jānanto sañjānanto cecca abhivitaritvā 
 vītikkamoti evamassa padabhājanaṃ vuttaṃ  Tattha jānantoti 
 pāṇoti jānanto  Sañjānantoti jīvitā voropemīti 
 sañjānanto  Teneva pāṇajānanākārena saddhiṃ jānantoti 
 attho  Ceccāti vadhakacetanāvasena cetetvā pakappetvā  
 Abhivitaritvāti upakkamavasena maddanto nirāsaṅkacittaṃ pesetvā  
 Vītikkamoti evaṃ pavattassa yo vītikkamo ayaṃ sañciccasaddassa 
 sikhāppatto atthoti vuttaṃ hoti  
      Idāni manussaviggahaṃ jīvitā voropeyyāti ettha vuttaṃ 
  
  
 page     
 Manussattabhāvaṃ ādito paṭṭhāya dassetuṃ manussaviggaho 
 nāmātiādimāha  Tattha gabbhaseyyakānaṃ vasena 
 sabbasukhumaattabhāvadassanatthaṃ yaṃ mātu kucchisminti vuttaṃ  Paṭhamaṃ cittanti 
 paṭisandhicittaṃ  Uppannanti jātaṃ  Paṭhamaṃ viññāṇaṃ pātubhūtanti 
 idantasseva vevacanaṃ  Mātu kucchismiṃ paṭhamaṃ cittanti vacanenevettha 
 sakalāpi pañcavokārapaṭisandhi dassitā hoti  Tasmā tañca 
 paṭhamaṃ cittaṃ taṃsampayuttā ca tayo arūpakkhandhā tena 
 sahanibbattañca kalalarūpanti ayaṃ sabbapaṭhamo manussaviggaho  
 Tattha kalalarūpanti itthīpurisānaṃ kāyavatthubhāvadasakavasena samattiṃsarūpāni 
 napuṃsakānaṃ kāyavatthudasakavasena vīsati  Tattha itthīpurisānaṃ 
 kalalarūpaṃ jātiuṇṇāya ekena aṃsunā uddhaṭatelabindumattaṃ hoti 
 acchaṃ vippasannaṃ  Vuttañcetaṃ aṭṭhakathāyaṃ 
        tilatelassa yathā bindu      sappimaṇḍo anāvilo 
        evaṃ vaṇṇapaṭibhāgaṃ         kalalarūpanti pavuccatīti  
 Evaṃ parittakaṃ vatthuṃ ādiṃ katvā pakatiyā vīsavassasatāyukassa 
 sattassa yāva maraṇakālā etthantare anupubbena vuḍḍhippatto 
 attabhāvo eso manussaviggaho nāma  Jīvitā voropeyyāti 
 kalalakālepi tāpanamaddanehi vā bhesajjasampādanena vā tato vā 
 uddhampi tadanurūpena upakkamena jīvitā viyojeyyāti attho  
 Yasmā pana jīvitā voropanaṃ nāma atthato jīvitindriyapacchedanameva 
 hoti tasmā etassa padabhājane jīvitindriyaṃ upacchindati 
  
  
 page     
 Uparodheti santatiṃ vikopetīti vuttaṃ  Tattha jīvitindriyassa 
 paveṇighaṭanaṃ upacchindanto uparodhento ca jīvitindriyaṃ upacchindati 
 uparodhetīti vuccati  Svāyamattho santatiṃ vikopetīti padena 
 dassito  Vikopetīti viyojeti  Tattha duvidhaṃ jīvitindriyaṃ 
 rūpajīvitindriyañca arūpajīvitindriyañca  Tesu arūpajīvitindriye 
 upakkamo natthi taṃ voropetuṃ na sakkā  Rūpajīvitindriye 
 pana atthi taṃ voropetuṃ sakkā  Taṃ pana voropento 
 arūpajīvitindriyampi voropeti  Teneva hi saddhiṃ taṃ nirujjhati 
 tadāyattavuttito  Taṃ pana voropento kiṃ atītaṃ voropeti 
 anāgataṃ paccuppannanti  Neva atītaṃ na anāgataṃ  Tesu 
 hi ekaṃ niruddhamekamanuppannanti ubhayampi asantaṃ asantattā 
 upakkamo natthi upakkamassa natthitāya ekampi voropetuṃ na 
 sakakā  Vuttampi cetaṃ atīte cittakkhaṇe jīvittha na jīvati 
 na jīvissati anāgate cittakkhaṇe jīvissati na jīvittha na jīvati 
 paccuppanne cittakkhaṇe jīvati na jīvittha na jīvissatīti    
 Tasmā yattha jīvati tattha upakkamo yuttoti paccuppannaṃ 
 voropeti  Paccuppannañca nāmetaṃ khaṇapaccuppannaṃ 
 santatipaccuppannaṃ addhāpaccuppannanti tividhaṃ  Tattha khaṇapaccuppannaṃ 
 nāma uppādajarābhaṅgasamaṅgi taṃ voropetuṃ na sakkā  
 Kasmā  Sayameva nirujjhanato  Santatipaccuppannannāma 
  Footnote     khu  mahā        
  
  
 page     
 Sattaṭṭhajavanavāramattaṃ sabhāgasantativasena pavattitvā nirujjhanakaṃ 
 yāvatā uṇhato āgantvā ovarakaṃ pavisitvā nisinnassa 
 andhakāraṃ hoti sītato vā āgantvā ovarake nisinnassa yāva 
 visabhāgautupātubhāvena purimako utu na paṭipassambhati etthantare 
 santatipaccuppannanti vuccati  Paṭisandhito pana yāva cuti etaṃ 
 addhāpaccuppannaṃ nāma  Tadubhayampi voropetuṃ sakkā  Kathaṃ  
 Tasmiṃ hi upakkame kate laddhūpakkamaṃ jīvitadasakaṃ nirujjhamānaṃ 
 dubbalassa parihīnavegassa santānassa paccayo hoti tato 
 santatipaccuppannaṃ vā addhāpaccuppannaṃ vā yathā paricchinnaṃ kālaṃ 
 appatvā antarāva nirujjhati evaṃ tadubhayampi voropetuṃ sakkā  
 Tasmā tadeva sandhāya santatiṃ vikopetīti idaṃ vuttanti veditabbaṃ  
      Imassa panatthassa āvibhāvatthaṃ pāṇo veditabbo 
 pāṇātipāto veditabbo pāṇātipātī veditabbo pāṇātipātassa 
 payogo veditabbo  Tattha pāṇoti vohārato satto paramatthato 
 jīvitindriyaṃ  Jīvitindriyaṃ hi atipātento pāṇamatipātetīti 
 vuccati  Taṃ vuttappakārameva  Pāṇātipātoti yāya cetanāya 
 jīvitindriyūpacchedakaṃ payogaṃ samuṭṭhāpeti sā vadhakacetanā pāṇātipātoti 
 vuccati  Pāṇātipātīti vuttacetanāsamaṅgipuggalo daṭṭhabbo  
 Pāṇātipātassa payogoti pāṇātipātassa chappayogā sāhatthiko 
 āṇattiko nissaggiyo thāvaro vijjāmayo iddhimayoti  Tattha 
 sāhatthikoti sayaṃ mārentassa kāyena vā kāyapaṭibaddhena vā 
  
  
 page     
 Paharaṇaṃ  Āṇattikoti aññaṃ āṇāpentassa evaṃ vijjhitvā 
 vā paharitvā vā mārehīti āṇāpanaṃ  Nissaggiyoti dūre 
 ṭhitaṃ māretukāmassa kāyena vā kāyapaṭibaddhena vā 
 ususattiyantapāsāṇādīnaṃ nissajjanaṃ  Thāvaroti asaṃhārimena upakaraṇena 
 māretukāmassa opātaapassenaupanikkhipanabhesajjasaṃvidhānaṃ  Te 
 cattāropi parato pālivaṇṇanāyameva vitthārato āvibhavissanti  
 Vijjāmayaiddhimayā pana pāliyaṃ anāgatā  Te evaṃ veditabbā  
 Saṅkhepato hi māraṇatthaṃ vijjāparijappanaṃ vijjāmayo payogo  
 Aṭṭhakathāsu pana katamo vijjāmayo payogo āthabbanikā 
 athabbanaṃ payojenti nagare vā ruddhe saṅgāme vā paccupaṭṭhite 
 paṭisedhāya paccatthikesu paccāmittesu ītiṃ uppādenti upaddavaṃ 
 uppādenti rogaṃ uppādenti pajjarakaṃ uppādenti sūcikaṃ karonti 
 pakkhandiyaṃ karonti evaṃ āthabbanikā athabbanaṃ payojenti vijjādharā 
 vijjaṃ parivattetvā nagare vā ruddhe  pe  Pakkhandiyaṃ karontīti evaṃ 
 vijjāmayaṃ payogaṃ dassetvā āthabbanikehi ca vijjādharehi ca 
 māritānaṃ bahūni vatthūni vuttāni  Kintehi  Idaṃ hettha 
 lakkhaṇaṃ māraṇatthaṃ vijjāparijappanaṃ vijjāmayo payogoti  
 Kammavipākajāya iddhiyā payojanaṃ iddhimayo payogo  
 Kammavipākajiddhi ca nāmesā nāgānaṃ nāgiddhi supaṇṇānaṃ 
 supaṇṇiddhi yakkhānaṃ yakkhiddhi devānaṃ deviddhi rājūnaṃ rājiddhīti 
 bahuvidhā  Tattha diṭṭhadaṭṭhaphuṭṭhavisānaṃ nāgānaṃ disvā ḍaṃsitvā 
  
  
 page     
 Phusitvā parūpaghātakaraṇe nāgiddhi veditabbā  Supaṇṇānaṃ 
 mahāsamuddato dvattiṃsabyāmasatappamāṇanāguddharaṇe supaṇṇiddhi 
 veditabbā  Yakkhā pana neva āgacchantā na paharantā 
 dissanti tehi pahatasattā pana tasmiṃyeva ṭhāne maranti tatra 
 tesaṃ yakkhiddhi veditabbā  Vessavaṇassa sotāpannakālato 
 pubbe nayanāvudhena   olokitakumbhaṇḍānaṃ maraṇe aññesañca 
 devānaṃ yathāsakaṃ iddhānubhāve deviddhi veditabbā  Rañño 
 cakkavattissa saparisassa ākāsagamanādīsu asokassa heṭṭhā 
 upari ca yojane āṇappavattanādīsu piturañño ca sīhalanarindassa 
 dāḍhākoṭṭanena cūḷasumanakuṭumbiyamāraṇe rājiddhi daṭṭhabbāti  
 Keci pana puna caparaṃ bhikkhave samaṇo vā brāhmaṇo vā 
 iddhimā cetovasippatto aññissā kucchigataṃ gabbhaṃ pāpakena 
 manasānupekkhitā hoti aho vatāyaṃ taṃ kucchigataṃ gabbhaṃ na sotthinā 
 abhinikkhameyyāti evampi bhikkhave kulumbhassa   upaghāto 
 hotītiādikāni suttāni dassetvā bhāvanāmayiddhiyāpi parūpaghātakammaṃ 
 vadanti saha parūpaghātakaraṇena ca ādittagharūparikkhittassa 
 udakaghaṭassa bhedanamiva iddhivināsanañca icchanti  Taṃ tesaṃ 
 icchāmattameva  Kasmā  Yasmā kusalavedanāvitakkaparittattikehi 
 na sameti  Kathaṃ  Ayaṃ hi bhāvanāmayiddhi nāma kusalattike 
 kusalā ceva abyākatā ca pāṇātipāto akusalo vedanāttike 
  Footnote     vicāretabbamidaṃ  sakkassa vajirāvudhaṃ  vessavaṇṇassa gadāvudhaṃ 
                 yamassa nayanāvudhaṃ   āḷavakassa dussāvudhanti vuttattā  
     kulumubhassāti gabbhassa kulasseva vā  kaṭumbassāti vuttaṃ hotīti ṭīkā  
  
  
 page     
 Adukkhamasukhasampayuttā pāṇātipāto dukkhasampayutto vitakkattike 
 avitakkāvicārā pāṇātipāto savitakko savicāro parittattike 
 mahaggatā pāṇātipāto parittoti  
      Satthahārakaṃ vāssa pariyeseyyāti ettha  Haratīti 
 hārakaṃ  Kiṃ harati  Jīvitaṃ  Athavā haritabbanti hārakaṃ  
 Upanikkhipitabbanti attho  Satthañca taṃ hārakañcāti satthahārakaṃ  
 Assāti manussaviggahassa  Pariyeseyyāti yathā labhati tathā 
 kareyya  Upanikkhipeyyāti attho  Etena thāvarappayogaṃ 
 dasseti  Itarathāpi pariyiṭṭhamatteneva pārājiko bhaveyya  Na 
 cetaṃ yuttaṃ  Pāliyampana sabbaṃ byañjanaṃ anādiyitvā yaṃ 
 ettha thāvarappayogasaṅgahitaṃ satthaṃ tadeva dassetuṃ asiṃ vā 
  pe  Rajjuṃ vāti padabhājane vuttaṃ  Tattha satthanti 
 vuttāvasesaṃ yaṅkiñci samukhaṃ veditabbaṃ  Laguḷapāsāṇavisarajjūnañca 
 jīvitavināsanabhāvato satthasaṅgaho veditabbo  Maraṇavaṇṇaṃ vāti 
 ettha  Yasmā kiṃ tuyhaṃ iminā pāpakena dujjīvitena yo 
 tvaṃ na labhasi paṇītāni bhojanāni bhuñjituntiādinā nayena 
 jīvite ādīnavaṃ dassentopi tvaṃ khosi upāsaka katakalyāṇo 
  pe  Akatantayā pāpaṃ matante jīvitā seyyo ito tvaṃ 
 kālakato  pe  Paricārissasi   accharāparivuto nandanavane sukhappatto 
 viharissasītiādinā nayena maraṇavaṇṇaṃ bhaṇantopi maraṇavaṇṇameva 
  Footnote     paricāressatīti pāli  
  
  
 page     
 Saṃvaṇṇeti  Tasmā dvidhā bhinditvā padabhājanaṃ vuttaṃ jīvite 
 ādīnavaṃ dasseti maraṇe vaṇṇaṃ bhaṇatīti  Maraṇāya vā 
 samādapeyyāti maraṇatthāya upāyaṃ gāhāpeyya  Satthaṃ vā 
 āharātiādīsu ca yampi na vuttaṃ sobbhe vā papata narake 
 vā papātātiādi taṃ sabbaṃ parato vuttanayattā atthato 
 vuttamevāti veditabbaṃ  Na hi sakkā sabbaṃ sarūpeneva vattuṃ  
 Iti cittamanoti iti citto iti mano  Matante jīvitā 
 seyyoti ettha vuttamaraṇacitto maraṇamanoti attho  Yasmā 
 panettha mano cittassa atthadīpanatthaṃ vutto atthato panetaṃ 
 ubhayampi ekameva tasmā tassa atthato abhedaṃ dassetuṃ yaṃ 
 cittaṃ taṃ mano yaṃ mano taṃ cittanti vuttaṃ  Itisaddaṃ pana 
 uddharitvāpi na tāva attho vutto  Cittasaṅkappoti imasmiṃ 
 pade adhikāravasena itisaddo āharitabbo  Idaṃ hi 
 iticittasaṅkappoti evaṃ avuttampi adhikārato vuttameva hotīti 
 veditabbaṃ  Tathā hissa tameva atthaṃ dassento maraṇasaññītiādimāha  
 Yasmā cettha saṅkappoti na idaṃ vitakkassa nāmaṃ 
 athakho saṃvidahanamattassetaṃ adhivacanaṃ tañca saṃvidahanaṃ imasmiṃ 
 atthe saññācetanādhippāyehi saṅgahaṃ gacchati tasmā citto 
 nānappakārako saṅkappo assāti cittasaṅkappoti evamattho 
 daṭṭhabbo  Tathā hissa padabhājanampi saññācetanādhippāyavasena 
 vuttaṃ  Ettha ca adhippāyoti vitakko veditabbo  
  
  
 page     
 Uccāvacehi ākārehīti mahantāmahantehi upāyehi  Tattha 
 maraṇavaṇṇasaṃvaṇṇane tāva jīvite ādīnavadassanavasena avacākāratā 
 maraṇavaṇṇabhaṇanavasena uccākāratā veditabbā  Samādapane 
 pana muṭṭhijānunipphoṭanādīhi maraṇasamādapanavasena uccākāratā 
 ekato bhuñjantassa nakhe visaṃ pakkhipitvā maraṇādisamādapanavasena 
 avacākāratā veditabbā  Sobbhe vā narake vā papāte vāti 
 ettha sobbho nāma samantato chinnataṭo gambhīro āvāṭo    
 Narako nāma tattha tattha phalantiyā bhūmiyā sayameva nibbattā 
 mahādarī yattha hatthīpi patanti corāpi nilīnā tiṭṭhanti  
 Papātoti pabbatantare vā thalantare vā ekato chinno hoti  
 Purime upādāyāti methunaṃ dhammaṃ paṭisevitvā adinnañca 
 ādiyitvā pārājikaṃ āpattiṃ āpanne puggale upādāya  Sesaṃ 
 pubbe vuttanayattā uttānatthattā ca pākaṭamevāti  
      {   } Evaṃ uddiṭṭhasikkhāpadaṃ padānukkamena vibhajitvā idāni 
 yasmā heṭṭhā padabhājanīyamhi saṅkhepeneva manussaviggahapārājikaṃ 
 dassitaṃ na vitthārena āpattiṃ āropetvā tanti ṭhapitā 
 saṅkhepadassite ca atthe na sabbākāreneva bhikkhū nayaṃ gahetuṃ 
 sakkonti anāgate ca pāpapuggalānampi okāso hoti 
 tasmā bhikkhūnañca sabbākārena nayaggahaṇatthaṃ anāgate ca 
 pāpapuggalānaṃ okāsapaṭibāhanatthaṃ puna sāmaṃ 
  Footnote     sakkaṭabhāsāyaṃ avaṭo hoti  
  
  
 page     
 Adhiṭṭhāyātiādinā nayena mātikaṃ ṭhapetvā vitthārato 
 manussaviggahapārājikaṃ dassento sāmanti sayaṃ hanatītiādimāha  Tatrāyaṃ 
 anuttānapadavaṇṇanāya saddhiṃ vinicchayakathā  Kāyenāti hatthena 
 vā pādena vā muṭṭhinā vā jānunā vā yenakenaci 
 aṅgapaccaṅgena  Kāyapaṭibaddhenāti kāyato amocitena 
 asiādinā paharaṇena  Nissaggiyenāti kāyato ca 
 kāyapaṭibaddhato ca mocitena ususattiādinā  Ettāvatā 
 sāhatthiko ca nissaggiyo cāti dve payogā vuttā honti  
 Tattha ekameko   uddissānuddissabhedato duvidho  
      Tattha uddisike yaṃ uddissa paharati tasseva maraṇena 
 kammunā bajjhati  Yokoci maratūti evaṃ anuddisike pahārapaccayā 
 yassa kassaci maraṇena kammunā bajjhati  Ubhayathāpi paharitamatte 
 vā maratu pacchā vā teneva rogena maratu paharitamatteyeva 
 kammunā bajjhati  Maraṇādhippāyena ca pahāraṃ datvā tena 
 amatassa puna aññacittena pahāre dinne pacchāpi yadi 
 paṭhamappahāreneva marati tadāeva kammunā baddho atha 
 dutiyappahārena marati natthi pāṇātipāto  Ubhayehi matepi 
 paṭhamappahāreneva kammunā baddhova  Ubhayehi amate nevatthi 
 pāṇātipāto  Esa nayo bahūhipi ekassa pahāre dinne  
 Tatrāpi hi yassa pahārena marati tasseva kammunā bandho 
  Footnote     ekeko  
  
  
 page     
 Hotīti  Kammāpattibyattibhāvatthañcettha eḷakacatukkampi 
 veditabbaṃ  Yo hi eḷakaṃ ekasmiṃ ṭhāne nipannaṃ upadhāreti 
 rattiṃ āgantvā vadhissāmīti  Eḷakassa ca nipannokāse tassa 
 mātā vā pitā vā arahā vā paṇḍukāsāvaṃ pārupitvā nipanno 
 hoti  So rattibhāge āgantvā eḷakaṃ māremīti mātaraṃ vā 
 pitaraṃ vā arahantaṃ vā māreti  Imaṃ vatthuṃ māremīti cetanāya 
 atthibhāvato ghātako ca hoti ānantariyakammañca phusati 
 pārājikañca āpajjati  Añño koci āgantuko nipanno 
 hoti  Eḷakaṃ māremīti taṃ māreti ghātako ca hoti 
 pārājikañca āpajjati ānantariyaṃ na phusati  Yakkho vā peto 
 vā nipanno hoti  Eḷakaṃ māremīti taṃ māreti ghātako ca 
 hoti na ca ānantariyaṃ phusati na ca pārājikaṃ āpajjati 
 thullaccayaṃ pana hoti  Añño koci nipanno natthi 
 eḷakova hoti  Taṃ māreti ghātako ca hoti pācittiyañca 
 āpajjati  Mātāpituarahantānaṃ aññataraṃ māremīti tesaṃyeva 
 aññataraṃ māreti ghātako ca hoti ānantariyañca phusati 
 pārājikañca āpajjati  Tesaṃyeva aññataraṃ māressāmīti 
 aññaṃ āgantukaṃ māreti yakkhaṃ vā petaṃ vā māreti 
 eḷakaṃ vā māreti  Pubbe vuttanayeneva veditabbaṃ  Idha 
 pana cetanā dāruṇā hotīti  Aññānipi ettha palāsapuñjādīni 
 vatthūni veditabbāni  Yo hi lohitakaṃ asiṃ vā sattiṃ vā 
  
  
 page     
 Puñchissāmīti palāsapuñje pavesento tattha nipannaṃ mātaraṃ 
 vā pitaraṃ vā arahantaṃ vā āgantukapurisaṃ vā yakkhaṃ vā petaṃ 
 vā tiracchānagataṃ vā māreti vohāravasena ghātakoti vuccati 
 vadhakacetanāya pana abhāvato neva kammaṃ phusati na āpattiṃ 
 āpajjati  Yo pana evaṃ pavesento sarīrasamphassaṃ sallakkhetvā 
 satto maññe abbhantaragato maratūti pavesetvā māreti  
 Tassa tesaṃ vatthūnaṃ anurūpena kammabandho ca āpatti ca 
 veditabbā  Esa nayo tattha nidahanatthaṃ pavesentassāpi 
 vanappagumbādīsu khipantassāpi  Yopi coraṃ māremīti coravesena 
 gacchantaṃ pitaraṃ māreti ānantariyañca phusati pārājiko ca 
 hoti  Yo pana parasenāya aññañca yodhaṃ pitarañca kammaṃ 
 karonte disvā yodhassa usuṃ khipati etaṃ vijjhitvā mama 
 pitaraṃ vijjhissatīti yathādhippāyaṃ gate pitughātako hoti  
 Yodhe viddhe mama pitā palāyissatīti khipati usu na 
 yathādhippāyaṃ gantvā pitaraṃ māreti vohāravasena pitughātakoti 
 vuccati ānantariyaṃ pana natthīti  
      Adhiṭṭhahitvāti samīpe ṭhatvā  Āṇāpetīti uddissa 
 vā anuddissa vā āṇāpeti  Tattha parasenāya paccupaṭṭhitāya 
 anuddisseva evaṃ vijjha evaṃ pahara evaṃ ghātehīti āṇatte 
 yattake āṇatto ghāteti tattakā ubhinnaṃ pāṇātipātā  
 Sace tattha āṇāpakassa mātāpitaro honti ānantariyampi 
  
  
 page     
 Phusati  Sace arahā hoti ubhopi ānantariyaṃ phusanti  Sace 
 āṇattasseva mātāpitaro sova ānantariyaṃ phusati  Uddisitvā 
 pana etaṃ dīghaṃ rassaṃ rattakañcukaṃ nīlakañcukaṃ hatthikkhandhe nisinnaṃ 
 majjhe nisinnaṃ vijjha pahara ghātehīti āṇatte sace so 
 tameva ghāteti ubhinnampi pāṇātipāto ānantariyavatthumhi 
 ca ānantariyaṃ  Sace aññaṃ māreti āṇāpakassa natthi 
 pāṇātipāto  Etena āṇattiko payogo vutto hoti  
 Tattha        vatthuṃ kālañca okāsaṃ     āvudhaṃ iriyāpathaṃ 
             tulayitvā pañca ṭhānāni     dhāreyyatthaṃ vicakkhaṇo  
 Aparo nayo  Vatthu kālo ca okāso    āvudhaṃ iriyāpatho 
             kiriyāvisesoti ime       cha āṇattiniyāmakā  
 Tattha vatthunti māretabbo satto  Kāloti pubbaṇhasāyaṇhādikālo 
 ca yobbanatthāmaviriyādikālo ca  Okāsoti gāmo vā vanaṃ 
 vā gehadvāraṃ vā gehamajjhaṃ vā rathikā vā siṃghāṭakaṃ vāti 
 evamādi  Āvudhanti asi vā usu vā satti vātievamādi  
 Iriyāpathoti māretabbassa gamanaṃ vā nisajjā vāti evamādi  
 Kiriyāvisesoti vijjhanaṃ vā chedanaṃ vā bhedanaṃ vā saṅkhamuṇḍakaṃ 
 vātievamādi  Yadi hi vatthuṃ visaṃvādetvā yaṃ mārehīti 
 āṇatto tato aññaṃ māreti purato paharitvā mārehīti vā 
 āṇatto pacchato vā passato vā aññasmiṃ vā padese 
 paharitvā māreti āṇāpakassa natthi kammabandho āṇattasseva 
  
  
 page     
 Kammabandho  Athavā vatthuṃ avisaṃvādetvā yathāāṇattiyā 
 māreti āṇāpakassa āṇattikkhaṇe āṇattassa paharaṇakkhaṇeti 
 ubhayesampi kammabandho  Vatthuvisesena panettha kammaviseso ca 
 āpattiviseso ca hoti  Evaṃ tāva vatthumhi saṅketavisaṅketatā 
 veditabbā  Kāle pana  Yo ajja sveti aniyametvā 
 pubbaṇhe mārehīti āṇatto yadā kadāci pubbaṇhe māreti 
 natthi visaṅketo  Yo pana ajja pubbaṇheti vutto majjhaṇhe 
 vā sāyaṇhe vā sve vā pubbaṇhe māreti visaṅketo hoti 
 āṇāpakassa natthi kammabandho  Pubbaṇhe māretuṃ vāyamantassa 
 majjhaṇhe jātepi eseva nayo  Etena nayena sabbakālappabhedesu 
 saṅketavisaṅketatā veditabbā  Okāsepi  Yo etaṃ 
 gāme ṭhitaṃ mārehīti āṇatto taṃ yatthakatthaci māreti natthi 
 visaṅketo  Yo pana gāmeyevāti niyametvā āṇatto 
 vane māreti tathā vaneti āṇatto gāme māreti antogehadvāreti 
 āṇatto gehamajjhe māreti visaṅketo  Etena nayena 
 sabbokāsabhedesu saṅketavisaṅketatā veditabbā  Āvudhepi  
 Yo asinā vā usunā vāti aniyametvā āvudhena mārehīti 
 āṇatto yenakenaci āvudhena māreti natthi visaṅketo  
 Yo pana asināti vutto usunā iminā vā asināti vutto 
 aññena asinā ekasseva vā asissa imāya dhārāya mārehīti 
 vutto itarāya vā dhārāya talena vā tuṇḍena vā tharunā 
  
  
 page     
 Vā māreti visaṅketo  Etena nayena sabbaāvudhabhedesu 
 saṅketavisaṅketatā veditabbā  Iriyāpathe pana  Yo etaṃ 
 gacchantaṃ mārehīti āṇatto pana sacepi gacchantaṃ māreti 
 natthi visaṅketo  Gacchantameva mārehīti vutte pana sace 
 nisinnaṃ māreti nisinnameva vā mārehīti vutte gacchantaṃ 
 māreti visaṅketo hoti  Etena nayena sabbairiyāpathabhedesu 
 saṅketavisaṅketatā veditabbā  Kiriyāvisesepi  Yo vijjhitvā 
 mārehīti vutto vijjhitvā māreti natthi visaṅketo  Yo 
 pana vijjhitvā mārehīti vutto chinditvāva māreti 
 visaṅketo  Etena nayena sabbakiriyāvisesabhedesu saṅketavisaṅketatā 
 veditabbā  Yo pana liṅgavasena dīghaṃ rassaṃ kāḷaṃ odātaṃ 
 kisaṃ thūlaṃ mārehīti aniyametvā āṇāpeti āṇatto ca 
 yaṅkiñci tādisaṃ māreti natthi visaṅketo ubhinnaṃ pārājikaṃ  
 Atha pana so attānaṃ sandhāya āṇāpeti āṇatto ca 
 ayameva īdisoti āṇāpakameva māreti āṇāpakassa dukkaṭaṃ 
 vadhakassa pārājikaṃ  Āṇāpako attānaṃ sandhāya āṇāpeti 
 itaro aññaṃ tādisaṃ māreti āṇāpako muccati vadhakasseva 
 pārājikaṃ  Kasmā  Okāsassa aniyamitattā  Sace pana 
 attānaṃ sandhāya āṇāpentopi okāsaṃ niyameti asukasmiṃ 
 nāma rattiṭṭhāne vā divāṭṭhāne vā therāsane vā majjhimāsane 
 vā nisinnaṃ evarūpannāma mārehīti tattha ca añño nisinno 
  
  
 page     
 Hoti sace āṇatto taṃ māreti neva vadhako muccati 
 na āṇāpako kasmā  Okāsassa niyamitattā  Sace 
 pana niyamitokāsato aññatra māreti āṇāpako muccatīti 
 ayannayo mahāaṭṭhakathāyaṃ suṭṭhu daḷhaṃ katvā vutto tasmā 
 ettha na anādariyaṃ kātabbanti  
      Adhiṭṭhāyāti mātikāvasena āṇattikappayogakathā niṭṭhitā  
      Idāni ye dūtenāti imassa mātikāpadassa niddesatthaṃ 
 bhikkhu bhikkhuṃ āṇāpetītiādayo cattāro vārā vuttā 
 tesu  So taṃ maññamānoti so āṇatto yo āṇāpakena 
 itthannāmoti akkhāto taṃ maññamāno tameva jīvitā voropeti 
 ubhinnaṃ pārājikaṃ  Taṃ maññamāno aññanti yaṃ jīvitā 
 voropehīti vutto taṃ maññamāno aññaṃ tādisaṃ jīvitā 
 voropeti mūlaṭṭhassa anāpatti  Aññaṃ maññamāno tanti 
 yo āṇāpakena vutto tassa balavasahāyaṃ samīpe ṭhitaṃ disvā 
 imassa balenāyaṃ tajjati imantāva jīvitā voropemīti paharanto 
 itarameva parivattitvā tasmiṃ ṭhāne ṭhitaṃ sahāyoti maññamāno 
 jīvitā voropeti ubhinnaṃ pārājikaṃ  Aññaṃ maññamāno 
 aññanti purimanayeneva imaṃ tāvassa sahāyaṃ jīvitā 
 voropemīti sahāyameva jīvitā voropeti tasseva pārājikaṃ  
 Dūtaparamparāpadassa niddesavāre itthannāmassa pāvadātiādīsu  
 Eko ācariyo tayo buddharakkhitadhammarakkhitasaṅgharakkhitanāmakā 
  
  
 page     
 Antevāsikā daṭṭhabbā  Tattha bhikkhuṃ bhikkhuṃ āṇāpetīti 
 ācariyo kañci puggalaṃ mārāpetukāmo etamatthaṃ ācikkhitvā 
 buddharakkhitaṃ āṇāpeti  Itthannāmassa pāvadāti gaccha tvaṃ 
 buddharakkhita etamatthaṃ dhammarakkhitassa pāvada  Itthannāmo 
 itthannāmassa pāvadatūti dhammarakkhitopi saṅgharakkhitassa pāvadatu  
 Itthannāmo itthannāmaṃ jīvitā voropetūti evaṃ tayā 
 āṇattena dhammarakkhitena āṇatto saṅgharakkhito itthannāmaṃ 
 puggalaṃ jīvitā voropetu so hi amhesu vīrajātiko paṭibalo 
 imasmiṃ kammeti  Āpatti dukkaṭassāti evaṃ āṇāpentassa 
 ācariyassa tāva dukkaṭaṃ  So itarassa ārocetīti buddharakkhito 
 dhammarakkhitassa dhammarakkhito saṅgharakkhitassa amhākaṃ ācariyo 
 evaṃ vadati itthannāmaṃ kira jīvitā voropehi tvaṃ kira 
 amhesu vīrapurisoti āroceti  Evaṃ tesaṃpi dukkaṭaṃ  Vadhako 
 paṭiggaṇhātīti sādhu voropessāmīti saṅgharakkhito sampaṭicchati  
 Mūlaṭṭhassa āpatti thullaccayassāti saṅgharakkhitena paṭiggahitamatte 
 ācariyassa thullaccayaṃ  Mahājano hi tena pāpe niyojitoti  
 So tanti so ce saṅgharakkhito taṃ puggalaṃ jīvitā voropeti 
 sabbesaṃ catunnaṃpi janānaṃ pārājikaṃ  Na kevalañca catunnaṃ 
 etena upāyena visaṅketaṃ akatvā paramparāya āṇāpentaṃ 
 samaṇasataṃ vā samaṇasahassaṃ vā hotu sabbesaṃ pārājikameva  
 Visakkiyadūtapadaniddese  So aññaṃ āṇāpetīti so ācariyena 
  
  
 page     
 Āṇatto buddharakkhito dhammarakkhitaṃ adisvā vā avattukāmo vā 
 hutvā saṅgharakkhitameva upasaṅkamitvā amhākaṃ ācariyo evamāha 
 itthannāmaṃ kira jīvitā voropehīti visaṅketaṃ karonto āṇāpeti  
 Visaṅketakaraṇeneva hi esa visakkiyadūtoti vuccati  Āpatti 
 dukkaṭassāti āṇattiyā tāva buddharakkhitassa dukkaṭaṃ  
 Paṭiggaṇhāti āpatti dukkaṭassāti saṅgharakkhitena sampaṭicchite 
 mūlaṭṭhasseva dukkaṭanti veditabbaṃ  Evaṃ sante paṭiggahaṇe 
 āpattiyeva na siyā sañcarittapaṭiggahaṇamaraṇābhinandanesupi ca 
 āpatti hoti maraṇapaṭiggahaṇe kathaṃ na siyā tasmā 
 paṭiggaṇhantassevetaṃ dukkaṭaṃ  Tenevettha mūlaṭṭhassāti na 
 vuttaṃ  Purimanayepi cetaṃ paṭiggaṇhantassa veditabbameva  
 Okāsābhāvena pana na vuttaṃ  Tasmā yo yo paṭiggaṇhāti 
 tassa tassa tappaccayā āpattiyevāti ayamettha amhākaṃ khanti  
 Yathā cettha evaṃ adinnādānepīti  Sace pana so taṃ  jīvitā 
 voropeti āṇāpakassa buddharakkhitassa voropakassa ca 
 saṅgharakkhitassāti ubhinnampi pārājikaṃ  Mūlaṭṭhassa pana ācariyassa 
 visaṅketattā pārājikena anāpatti  Dhammarakkhitassa ajānanatāya 
 sabbena sabbaṃ anāpatti  Buddharakkhito pana dvinnaṃ sotthibhāvaṃ 
 katvā attanā naṭṭhoti  Gatapaccāgatadūtaniddese  So 
 gantvā puna paccāgacchatīti tassa jīvitā voropetabbassa 
 samīpaṃ gantvā susaṃvihitārakkhattā taṃ jīvitā voropetuṃ asakkonto 
  
  
 page     
 Āgacchati  Yadā sakkosi tadā tanti kiṃ ajjeva mārito 
 mārito hoti gaccha yadā sakkosi tadā naṃ jīvitā voropehīti  
 Āpatti dukkaṭassāti evaṃ puna āṇattiyā dukkaṭameva hoti  
 Sace pana so avassaṃ jīvitā voropetabbo hoti 
 atthasādhakacetanā maggānantaraphalasadisā tasmā ayaṃ āṇattikkhaṇeyeva 
 pārājiko  Sacepi vadhako saṭṭhivassātikkamena taṃ vadheti 
 āṇāpako ca antarāva kālaṃ karoti hīnāya vā āvattati 
 assamaṇova hutvā kālaṃ karissati hīnāya vā āvattissati  
 Sace āṇāpako gihikāle mātaraṃ vā pitaraṃ vā arahantaṃ vā 
 sandhāya evaṃ āṇāpetvā pabbajati tasmiṃ pabbajite āṇatto 
 taṃ māreti āṇāpako gihikāleyeva mātughātako pitughātako 
 arahantaghātakova hoti tasmā nevassa pabbajjā na 
 upasampadā ruhati  Sacepi māretabbapuggalo āṇattikkhaṇe 
 puthujjano yadā pana naṃ āṇatto māreti tadā arahā hoti 
 āṇattato vā pahāraṃ labhitvā dukkhamūlikaṃ saddhaṃ nissāya 
 vipassanto arahattaṃ patvā tenevābādhena kālaṃ karoti āṇāpako 
 āṇattikkhaṇeyeva arahantaghātako vadhako pana sabbattha 
 upakkamakaraṇakkhaṇeyeva pārājikoti  Idāni ye ca 
 sabbesupīmesu dūtavasena vuttamātikāpadesu saṅketavisaṅketadassanatthaṃ 
 vuttā tayo vārā tesu paṭhamavāre tāva  Yasmā taṃ saṇikaṃ 
 vā bhaṇanto tassa vā badhiratāya mā ghātehīti etaṃ vacanaṃ 
  
  
 page     
 Na sāveti tasmā mūlaṭṭho na mutto  Dutiyavāre sāvitattā 
 mutato  Tatiyavāre pana tena ca sāvitattā itarena ca sādhūti 
 sampaṭicchitvā oramitattā ubhopi muttāti  
                      Dūtakathā niṭṭhitā  
      {   } Araho rahosaññiniddesādīsu  Arahoti sammukhe  Rahoti 
 parammukhe  Tattha yo upaṭṭhānakāle veribhikkhumhi bhikkhūhi saddhiṃ 
 āgantvā purato nisinneyeva andhakāradosena tassa āgatabhāvaṃ 
 ajānanto aho vata itthannāmo hato assa corāpi 
 nāma taṃ na hananti sappo na ḍaṃsati na koci satthaṃ vā visaṃ 
 vā āharatīti tassa maraṇaṃ abhinandanto īdisāni vacanāni 
 ullapati ayaṃ araho rahosaññī ullapati nāma  Sammukhe ca 
 tasmiṃ parammukhasaññīti attho  Yo pana taṃ purato nisinnaṃ 
 disvā puna upaṭṭhānaṃ katvā gatehi bhikkhūhi saddhiṃ gatepi tasmiṃ 
 idheva so nisinnoti saññī hutvā purimanayeneva ullapati 
 ayaṃ raho arahosaññī ullapati nāma  Eteneva upāyena 
 araho arahosaññī raho rahosaññī ca veditabbo     Catunnampi 
 cetesaṃ vācāya vācāya dukkaṭanti veditabbaṃ  
      Idāni maraṇasaṃvaṇṇanāya vibhāgadassanatthaṃ vuttesu pañcasu 
 kāyena saṃvaṇṇanādimātikāniddesesu  Kāyena vikāraṃ dassetīti 
 yathā so jānāti satthaṃ vā āharitvā visaṃ vā khāditvā 
  Footnote     veditabbā  
  
  
 page     
 Rajjuyā vā ubbandhitvā sobbhādīsu vā papatitvā yo marati 
 so kira dhanaṃ vā labhati yasaṃ vā labhati saggaṃ vā gacchatīti 
 ayamattho etena vuttoti tathā hatthamuddhādīhi dasseti  
 Vācāya bhaṇatīti tamevatthaṃ vākyabhedaṃ katvā bhaṇati  Tatiyavāro 
 ubhayavasena vutto  Sabbattha saṃvaṇṇanāya payoge payoge 
 dukkaṭaṃ  Tassa dukkhuppattiyaṃ saṃvaṇṇakassa thullaccayaṃ  Yaṃ 
 uddissa saṃvaṇṇanā katā tasmiṃ mate saṃvaṇṇanākkhaṇeyeva 
 saṃvaṇṇakassa pārājikaṃ  So taṃ na jānāti añño ñatvā 
 laddho vata me sukhuppattiupāyoti tāya saṃvaṇṇanāya marati 
 anāpatti  Dvinnaṃ uddissa saṃvaṇṇanāya katāya eko ñatvā 
 marati pārājikaṃ dvepi maranti pārājikañca akusalarāsi ca  
 Esa nayo sambahulesu  Anuddissa maraṇaṃ saṃvaṇṇento 
 āhiṇḍati yo yo taṃ saṃvaṇṇanaṃ ñatvā marati sabbo tena 
 mārito hoti  Dūtena saṃvaṇṇanāya  Asukannāma gehaṃ 
 vā gāmaṃ vā gantvā itthannāmassaeva maraṇavaṇṇaṃ saṃvaṇṇehīti 
 sāsane ārocitamatte dukkaṭaṃ  Yassatthāya pahito tassa 
 dukkhuppattiyā mūlaṭṭhassa thullaccayaṃ maraṇe pārājikaṃ  Dūto 
 ñāto dāni ayaṃ saggamaggoti tassa anārocetvā attano 
 ñātakassa vā sālohitassa vā āroceti tasmiṃ mate visaṅketo 
 hoti mūlaṭṭho muccati  Dūto tatheva cintetvā sayaṃ 
 saṃvaṇṇanāya vuttaṃ katvā marati visaṅketova  Anuddissa 
  
  
 page     
 Pana sāsane ārocite yattakā dūtassa saṃvaṇṇanāya maranti 
 tattakā pāṇātipātā  Sace mātāpitaro maranti ānantariyampi 
 hoti  {   } Lekhāsaṃvaṇṇanāya  Lekhaṃ chindatīti paṇṇe vā 
 potthake vā akkharāni likhati yo satthaṃ vā āharitvā 
 papāte vā papatitvā aññehi vā aggippavesanaudakappavesanādīhi 
 upāyehi marati so idañcīdañca labhatīti vā tassa dhammo 
 hotīti vā  Etthāpi dukkaṭathullaccayapārājikā vuttanayeneva 
 veditabbā  Uddissa likhite pana yaṃ uddissa likhitaṃ 
 tasseva maraṇe pārājikaṃ  Bahū uddissa likhite yattakā maranti 
 tattakā pāṇātipātā  Mātāpitūnaṃ maraṇe ānantariyaṃ  
 Anuddissa likhitepi eseva nayo  Bahū marantīti vipaṭisāre 
 uppanne taṃ potthakaṃ jhāpetvā vā yathā vā akkharāni na 
 paññāyanti tathā katvā muccati  Sace so parassa potthako 
 hoti uddissa likhito vā hotu anuddissa likhito vā 
 gahitaṭṭhāne ṭhapetvā muccati  Sace mūlena kīto hoti 
 potthakassāmikānaṃ potthakaṃ yesaṃ hatthato mūlaṃ gahitaṃ tesaṃ 
 mūlaṃ datvā muccati  Sace sambahulā maraṇavaṇṇaṃ likhissāmāti 
 ekajjhāsayā hutvā eko tālarukkhaṃ ārohitvā paṇṇaṃ 
 chindati eko āharati eko potthakaṃ karoti eko likhati eko 
 sace kaṇṭakalekhā hoti masiṃ makkheti masiṃ makkhetvā taṃ 
 potthakaṃ sajjetvā sabbeva sabhāyaṃ vā āpaṇe vā yattha vā 
  
  
 page     
 Pana lekhādassanakotuhalakā bahū sannipatanti tattha ṭhapenti  Taṃ 
 vācāpetvā   sace eko marati sabbesaṃ pārājikaṃ  Sace 
 bahukā maranti vuttasadisova nayo  Vipaṭisāre pana 
 uppanne taṃ potthakaṃ sace mañjusāya gopenti añño ca naṃ 
 disvā nīharitvā puna bahūnaṃ dasseti neva muccanti  
 Tiṭṭhatu mañjusā sacepi taṃ potthakaṃ nadiyā vā samudde vā 
 khipanti vā dhovanti vā khaṇḍākhaṇḍaṃ vā chindanti aggimhi 
 vā jhāpenti yāva saṅghaṭitepi duddhote dujjhāpite vā 
 paṇṇe akkharāni paññāyanti tāva na muccanti  Yathā 
 pana akkharāni na paññāyanti tatheva kate muccantīti  
      Idāni thāvarappayogassa vibhāgadassanatthaṃ vuttesu 
 opātādimātikāniddesesu  Manussaṃ uddissa opātaṃ khanatīti itthannāmo 
 papatitvā marissatīti kañci manussaṃ uddisitvā yattha so ekako 
 vicarati tattha āvāṭaṃ khanati  Khanantassa tāva sacepi jātapaṭhaviṃ 
 khanati pāṇātipātassa payogattā payoge payoge dukkaṭaṃ  
 Yaṃ uddissa khanati tassa dukkhuppattiyā thullaccayaṃ maraṇe 
 pārājikaṃ  Aññasmiṃ patitvā matepi anāpatti  Sace 
 anuddissa yokoci marissatīti khananto hoti yattakā 
 patitvā maranti tattakā pāṇātipātā ānantariyavatthūsu ca 
 ānantariyaṃ thullaccayapācittiyavatthūsu thullaccayapācittiyāni  Bahū 
  Footnote     vācetvā  
  
  
 page     
 Tattha cetanā katamāya pārājikaṃ hotīti  Mahāaṭṭhakathāyaṃ tāva 
 vuttaṃ āvāṭaṃ gambhīrato ca āyāmavitthārato ca khanitvā pamāṇe 
 ṭhapetvā tacchetvā puñjitvā paṃsupacchiṃ uddharantassa sanniṭṭhāpikā 
 atthasādhikacetanā maggānantarasadisā  Sacepi vassasatassa accayena 
 patitvā avassaṃ maraṇakasatto hoti sanniṭṭhāpikacetanāyeva 
 pārājikanti  Mahāpaccariyaṃ pana saṅkhepaṭṭhakathāyañca imasmiṃ āvāṭe 
 patitvā marissatīti ekasmimpi kuddālappahāre dinne sace koci 
 tattha pakkhalito patitvā marati pārājikameva suttantikattherā pana 
 sanniṭṭhāpikacetanaṃ gaṇhantīti vuttaṃ  Eko opātaṃ khanitvā 
 asukannāma ānetvā idha pātetvā mārehīti aññaṃ āṇāpeti  
 So taṃ pātetvā māreti ubhinnaṃ pārājikaṃ  Aññaṃ pātetvā 
 māreti sayaṃ patitvā marati añño attano dhammatāya patitvā 
 marati  Sabbattha visaṅketo hoti mūlaṭṭho muccati  Asuko asukaṃ 
 ānetvā idha māressatīti khatepi eseva nayo  Maritukāmā 
 idha marissantīti khanati  Ekassa maraṇe pārājikaṃ  
 Bahunnaṃ maraṇe akusalarāsi  Mātāpitūnaṃ maraṇe ānantariyaṃ  
 Thullaccayapācittiyavatthūsu thullaccayapācittiyāni  Yekeci 
 māretukāmā te idha pātetvā māressantīti khanati  Tattha 
 pātetvā mārenti  Ekasmiṃ mate pārājikaṃ  Bahūsu 
 akusalarāsi  Ānantariyādivatthūsu ānantariyādīni  Idha ca 
 arahantāpi saṅgahaṃ gacchanti  Purimanaye pana tesaṃ 
  
  
 page     
 Maritukāmatāya patanaṃ natthīti na saṅgayhanti  Dvīsupi nayesu 
 attano dhammatāya patitvā mate visaṅketo  Yekeci attano 
 verike ettha pātetvā māressantīti khanati  Tattha ca verikā 
 verike pātetvā mārenti  Ekasmiṃ mārite pārājikaṃ bahūsu 
 akusalarāsi mātari vā pitari vā arahante vā verikehi 
 ānetvā tattha mārite ānantariyaṃ attano dhammatāya matesu 
 visaṅketo  Yo pana maritukāmā vā amaritukāmā vā 
 māretukāmā vā amāretukāmā vā yekeci ettha patitā 
 vā pātitā vā marissantīti sabbathāpi anuddisseva khanati yo 
 yo marati tassa tassa maraṇena yathānurūpaṃ kammañca phusati 
 āpattiñca āpajjati  Sace gabbhinī patitvā sagabbhā marati 
 dve pāṇātipātā  Gabbhoyeva vinassati eko gabbho na 
 vinassati mātā marati ekoyeva  Corehi anubaddho 
 patitvā marati opātakhanakasseva pārājikaṃ  Corā tattha 
 pātetvā mārenti pārājikameva  Tattha patitaṃ bahi nīharitvā 
 mārenti pārājikameva  Kasmā  Opāte patitappayogena 
 gahitattā  Opātato nikkhamitvā tenevābādhena marati 
 pārājikameva  Bahūni vassāni atikkamitvā puna kupitena 
 tenevābādhena marati pārājikameva  Opāte patanapaccayā 
 uppannarogena gilānasseva añño rogo uppajjati opātarogo 
 balavataro hoti tena matepi opātakhanako na muccati  
  
  
 page     
 Sace pacchā uppannarogo balavā hoti tena mate muccati  
 Ubhohi mate na muccati  Opāte upapātikamanusso nibbattitvā 
 uttarituṃ asakkonto marati pārājikameva  Manussaṃ uddissa 
 khate yakkhādīsu patitvā matesu anāpatti  Yakkhādayo uddissa 
 khate manussādīsu marantesupi eseva nayo  Yakkhādayo uddissa 
 khanantassa pana khananepi tesaṃ dukkhuppattiyampi dukkaṭameva maraṇe 
 vatthuvaseneva thullaccayaṃ vā pācittiyaṃ vā  Anuddissa khate 
 opāte yakkharūpena vā petarūpena vā patati tiracchānarūpena 
 marati patanarūpañca pamāṇaṃ tasmā thullaccayanti upatissatthero  
 Maraṇarūpaṃ pamāṇaṃ tasmā pācittiyanti pussadevatthero  
 Tiracchānarūpena patitvā yakkharūpapetarūpena matepi eseva nayo  
 Opātakhanako opātaṃ aññassa vikkīṇāti vā mudhā vā deti 
 yo yo patitvā marati tappaccayā tasseva āpatti ca 
 kammabandho ca yena laddho so niddosoti  Evaṃ patitā 
 uttarituṃ sakkontā na nassissanti suuddharā bhavissantīti taṃ 
 opātaṃ gambhīrataraṃ vā uttānataraṃ vā dīghataraṃ vā rassataraṃ vā 
 vitthataraṃ vā sambādhataraṃ vā karoti ubhinnampi āpatti ca 
 kammabandho ca  Bahū marantīti vipaṭisāre uppanne opātaṃ 
 paṃsunā pūreti  Sace koci paṃsumhi patitvā marati pūretvāpi 
 na muccati  Deve vassante kaddamo hoti tattha laggitvā 
 matepi rukkho vā patanto vāto vā vassodakaṃ vā paṃsuṃ harati 
  
  
 page     
 Kandamūlatthaṃ vā paṭhaviṃ khanantā tattha āvāṭaṃ karonti tattha sace 
 koci laggitvā vā patitvā vā marati mūlaṭṭho na muccati  Tasmiṃ 
 pana okāse mahantaṃ taḷākaṃ vā pokkharaṇiṃ vā kāretvā cetiyaṃ 
 vā patiṭṭhāpetvā bodhiṃ vā ropetvā āvāsaṃ vā sakaṭamaggaṃ 
 vā kārāpetvā muccati  Yadāpi thiraṃ katvā pūrite opāte 
 rukkhādīnaṃ mūlāni mūlehi saṃsibbitāni honti jātapaṭhavī jātā 
 tadāpi muccati  Sacepi nadī āgantvā opātaṃ harati evampi 
 muccatīti 
                    ayaṃ tāva opātakathā  
      Opātasseva pana anulomesu pāsādīsupi yo tāva 
 pāsaṃ oḍeti ettha bajjhitvā sattā marissantīti avassaṃ 
 bajjhanakasattānaṃ vasena hatthā muttamatte pārājikānantariya 
 thullaccayapācittiyāni veditabbāni  Uddissa kate yaṃ 
 uddissa oḍito tato aññesaṃ bandhane anāpatti  Pāse 
 mūlena vā mudhā vā dinnepi mūlaṭṭhasseva kammabandho  Sace 
 yena laddho so uggalitaṃ vā pāsaṃ saṇṭhapeti passena vā 
 gacchante disvā vatiṃ katvā sammukhe paveseti thaddhataraṃ vā 
 pāsayaṭṭhiṃ ṭhapeti daḷhataraṃ vā pāsarajjuṃ bandhati thirataraṃ 
 vā khāṇukaṃ ākoṭṭeti ubhopi na muccanti  Sace 
 vipaṭisāre uppanne pāsaṃ uggalāpetvā gacchati taṃ disvā 
 puna aññe saṇṭhapenti baddhā baddhā maranti mūlaṭṭho 
  
  
 page     
 Na muccati  Sace pana tena pāsayaṭṭhi sayaṃ akatā hoti 
 gahitaṭṭhāne ṭhapetvā muccati  Tattha jātakayaṭṭhiṃ chinditvā 
 muccati  Sayaṃ katayaṭṭhiṃ pana gopentopi na muccati  Yadi 
 hi taṃ añño gaṇhitvā pāsaṃ saṇṭhapeti tappaccayā 
 marantesu mūlaṭṭho na muccati  Sace taṃ jhāpetvā alātaṃ 
 katvā chaḍḍeti tena alātena pahāraṃ laddhā marantesupi na 
 muccati  Sabbaso pana jhāpetvā vā nāsetvā vā muccati  
 Pāsarajjumpi aññehi vaṭṭitaṃ gahitaṭṭhāne ṭhapetvā muccati  
 Rajjuke labhitvā sayaṃ vaṭṭitaṃ ubbaṭṭetvā vāke labhitvā 
 vaṭṭitaṃ hirāhiraṃ katvā muccati  Araññato pana sayaṃ vāke 
 āharitvā vaṭṭitaṃ gopentopi na muccati  Sabbaso pana 
 jhāpetvā vā nāsetvā vā muccati  Adūhalaṃ sajjento 
 catūsu pādesu adūhalamañcaṃ ṭhapetvā pāsāṇe āropeti payoge 
 payoge dukkaṭaṃ  Sabbasajjaṃ katvā hatthato muttamatte 
 avassaṃ ajjhottharitabbakasattānaṃ vasena uddissānuddissakānurūpena 
 pārājikādīni veditabbāni  Adūhale mūlena vā mudhā vā 
 dinnepi mūlaṭṭhasseva kammabandho  Sace yena laddhaṃ so patitaṃ 
 vā ukkhipati aññepi pāsāṇe āropetvā garukataraṃ vā 
 karoti passena vā gacchante disvā vatiṃ katvā adūhale 
 paveseti ubhopi na muccanti  Sace vipaṭisāre uppanne 
 adūhalaṃ pātetvā gacchati taṃ disvā añño saṇṭhapeti mūlaṭṭho 
  
  
 page     
 Na muccati  Pāsāṇe pana gahitaṭṭhāne ṭhapetvā adūhalapāde 
 ca pāsayaṭṭhiyaṃ vuttanayena gahitaṭṭhāne vā ṭhapetvā jhāpetvā 
 vā muccati  Sūlaṃ ropentassāpi sabbasajjaṃ katvā hatthato muttamatte 
 sūlamukhe patitvā avassaṃ maraṇakasattānaṃ vasena uddissānuddissānurūpato 
 pārājikādīni veditabbāni  Sūle mūlena vā mudhā vā 
 dinnepi mūlaṭṭhasseva kammabandho  Sace yena laddhaṃ so 
 ekappahāreneva marissantīti tikhiṇataraṃ vā karoti dukkhaṃ 
 marissantīti kuṇṭhataraṃ vā karoti uccanti sallakkhetvā nīcataraṃ 
 vā nīcanti sallakkhetvā uccataraṃ vā puna ropeti vaṅkaṃ 
 vā ujukaṃ atiujukaṃ vā īsakaṃ poṇaṃ karoti ubhopi na 
 muccanti  Sace pana aṭṭhāne ṭhitanti aññasmiṃ 
 ṭhāne ṭhapeti tañce māraṇatthāya ādito pabhūti pariyesitvā 
 kataṃ hoti mūlaṭṭho na muccati  Apariyesitvā pana katameva 
 labhitvā āropite mūlaṭṭho muccati  Vippaṭisāre uppanne 
 pāsayaṭṭhiyaṃ vuttanayena gahitaṭṭhāne vā ṭhapetvā jhāpetvā 
 vā muccati  
      {   } Apassene satthaṃ vāti ettha apassenannāma niccaparibhogo 
 mañco vā pīṭhaṃ vā apassenaphalakaṃ vā divāṭṭhāne nisīdantassa 
 apassenakatthambho vā tattha jātakarukkho vā caṅkame apassāya 
 tiṭṭhantassa ālambanarukkho vā ālambanaphalakaṃ vā sabbampetaṃ 
 apassanīyaṭṭhena apassenaṃ nāma  Tasmiṃ apassene yathā 
  
  
 page     
 Apassayantaṃ vijjhati vā chindati vā tathā katvā 
 vāsīpharasusattiārakaṇṭakādīnaṃ aññataraṃ satthaṃ ṭhapeti dukkaṭaṃ  
 Dhuvaparibhogaṭṭhāne nirāsaṅkassa nisīdato vā nipajjato vā 
 apassayantassa vā satthasamphassapaccayā dukkhuppattiyā thullaccayaṃ 
 maraṇe pārājikaṃ  Tañce aññopi tassa verī bhikkhu 
 vihāracārikañcaranto disvā imassa maññe māraṇatthāya 
 imaṃ nikkhittaṃ sādhu suṭṭhu maratūti abhinandanto gacchati dukkaṭaṃ  
 Sace pana sopi tattha evaṃ kate sukataṃ bhavissatīti 
 tikhiṇatarādikaraṇena kiñci kammaṃ karoti tassapi pārājikaṃ  
 Sace pana aṭṭhāne ṭhitanti uddharitvā aññasmiṃ ṭhāne 
 ṭhapeti tadatthameva katvā ṭhapite mūlaṭṭho na muccati  
 Pākatikaṃ labhitvā ṭhapitaṃ hoti muccati  Taṃ apanetvā aññaṃ 
 tikhiṇataraṃ ṭhapeti mūlaṭṭho muccateva  
      Visamakkhanepi  Yāva maraṇābhinandane dukkaṭaṃ tāva 
 eseva nayo  Sace pana sopi khuddakaṃ visamaṇḍalanti 
 sallakkhetvā mahantaṃ karoti mahantaṃ vā atitanukaṃ   hotīti 
 khuddakaṃ karoti tanukaṃ vā bahalaṃ bahalaṃ vā tanukaṃ karoti agginā 
 tāpetvā heṭṭhā vā upari vā sañcāreti tassapi pārājikaṃ  
 Idaṃ aṭṭhāne ṭhitanti sabbameva tacchetvā puñchitvā aññasmiṃ 
 ṭhāne ṭhapeti  Attanā bhesajjāni yojetvā kate mūlaṭṭho na 
  Footnote     atimahanutaṃ  
  
  
 page     
 Muccati attanā akate muccati  Sace pana so imaṃ visaṃ 
 atiparittanti aññampi ānetvā pakkhipati yassa visena marati 
 tassa pārājikaṃ  Sace ubhinnampi santakena marati ubhinnampi 
 pārājikaṃ  Imaṃ visaṃ nibbiriyanti taṃ apanetvā attano 
 visameva ṭhapeti tasseva pārājikaṃ mūlaṭṭho muccati  
      Dubbalaṃ vā karotīti mañcapīṭhaṃ aṭaniyā heṭṭhābhāge 
 chinditvā vidalehi vā rajjukehi vā yehi vītaṃ hoti te 
 vā chinditvā appāvasesameva katvā heṭṭhā āvudhaṃ nikkhipati  
 Ettha patitvā marissatīti apassenaphalakādīnampi caṅkame 
 ālambanarukkhaphalakapariyosānānaṃ parabhāgaṃ chinditvā heṭṭhā āvudhaṃ 
 nikkhipati  Sobbhādīsu mañcaṃ vā pīṭhaṃ vā apassenaphalakaṃ vā ānetvā 
 ṭhapeti yathā tattha nisinnamatto vā apassenamatto   vā 
 patati  Sobbhādīsu vā sañcaraṇasetu hoti taṃ dubbalaṃ karoti  
 Evaṃ karontassa karaṇe dukkaṭaṃ itarassa dukkhuppattiyā 
 thullaccayaṃ maraṇe pārājikaṃ  Bhikkhuṃ ānetvā sobbhādīnaṃ 
 taṭeva ṭhapeti disvā bhayena kampento patitvā marissatīti 
 dukkaṭaṃ  So tatheva patati  Dukkhuppattiyā thullaccayaṃ maraṇe 
 pārājikaṃ  Sayaṃ pāteti aññena pātāpeti añño avuttova 
 attano dhammatāya pāteti amanusso pāteti vātappahārena 
 patati attano dhammatāya patti sabbattha maraṇe pārājikaṃ  
  Footnote     apassitamatto  
  
  
 page     
 Kasmā  Tassa payogena sobbhāditaṭe ṭhitattā  
      Upanikkhipanaṃ nāma samīpe nikkhipanaṃ  Tattha yo iminā 
 asinā mato so dhanaṃ vā labhatītiādinā nayena maraṇavaṇṇaṃ 
 vā saṃvaṇṇetvā iminā maraṇatthikā marantu maraṇatthikā 
 mārentūti vā vatvā asiṃ upanikkhipati tassa upanikkhipane 
 dukkaṭaṃ  Maritukāmo vā tena attānaṃ paharatu māretukāmo 
 vā aññaṃ paharatu ubhayathāpi parassa dukkhuppattiyā upanikkhepakassa 
 thullaccayaṃ maraṇe pārājikaṃ  Anuddissa nikkhitte bahūnaṃ 
 maraṇe akusalarāsi pārājikādivatthūsu pārājikādīni  Vipaṭisāre 
 uppanne asiṃ gahitaṭṭhāne ṭhapetvā muccati  Kīṇitvā gahito 
 hoti asissāmikānaṃ asiṃ yesaṃ hatthato mūlaṃ gahitaṃ tesaṃ mūlaṃ 
 datvā muccati  Sace lohapiṇḍaṃ vā phālaṃ vā kuddālaṃ vā 
 gahetvā asi kārāpito hoti yaṃ bhaṇḍaṃ gahetvā kārito 
 tadeva katvā muccati  Sace kuddālaṃ gahetvā kāritaṃ vināsetvā 
 phālaṃ karoti phālena pahāraṃ labhitvā marantesupi pāṇātipātā 
 na muccati  Sace pana lohaṃ samuṭṭhāpetvā upanikkhipanatthameva 
 kārito hoti ārena ghaṃsitvā cuṇṇavicuṇṇaṃ katvā 
 vippakiṇṇe muccati  Sacepi saṃvaṇṇanāpotthako viya bahūhi 
 ekajjhāsayehi kato hoti potthake vuttanayeneva kammabandhavinicchayo 
 veditabbo  Esa nayo sattibhindīsu  Sūlalaguḷesu pāsayaṭṭhisadiso 
 vinicuchayo  Tathā pāsāṇe  Satthe asisadisova  Visaṃ vāti 
  
  
 page     
 Visaṃ upanikkhipantassa vatthuvasena uddissānuddissānurūpato 
 pārājikādivatthūsu pārājikādīni veditabbāni  Kīṇitvā ṭhapite 
 purimanayena paṭipākatikaṃ katvā muccati  Sayaṃ bhesajjehi yojite 
 avisaṃ katvā muccati  Rajjuyā pāsarajjusadisova vinicchayo  
      Bhesajje  Yo bhikkhu veribhikkhussa pajjarake vā visabhāgaroge 
 vā uppanne asappāyānipi sappiādīni sappāyānīti maraṇādhippāyo 
 deti aññaṃ vā kiñci kandamūlaphalaṃ  Tassa evaṃ bhesajjadāne 
 dukkaṭaṃ parassa dukkhuppattiyaṃ maraṇe ca thullaccayapārājikāni 
 ānantariyavatthumhi ānantariyanti veditabbaṃ  
      {   } Rūpūpahāre  Upasaṃharatīti paraṃ vā amanāparūpaṃ tassa 
 samīpe ṭhapeti   attanā vā yakkhapetādivesaṃ gahetvā tiṭṭhati  
 Tassa upasaṃhāramatte dukkaṭaṃ  Parassa taṃ rūpaṃ disvā bhayuppattiyaṃ 
 thullaccayaṃ maraṇe pārājikaṃ  Sace pana tadeva rūpaṃ ekaccassa 
 manāpaṃ hoti alābhakena ca sussitvā marati visaṅketo  
 Manāpiyepi eseva nayo  Tattha pana visesena itthīnaṃ purisarūpaṃ 
 purisānañca itthīrūpaṃ manāpaṃ  Taṃ alaṅkaritvā upasaṃharati 
 diṭṭhamattakameva karoti aticiraṃ passitumpi na deti  Itaro 
 alābhakena  sussitvā marati pārājikaṃ  Sace uttasitvā marati 
 visaṅketo  Atha pana uttasitvā vā alābhakena vāti 
 avicāretvā kevalaṃ passitvā marissatīti upasaṃharati uttasitvā 
  Footnote     ṭhapāpeti  
  
  
 page     
 Vā sussitvā vā mate pārājikameva  Eteneva upāyena 
 saddūpasaṃhārādayopi veditabbā  Kevalaṃ hettha amanussasaddādayo 
 utrāsajanakā amanāpasaddā purisānaṃ itthīsaddamadhuragandhabbasaddādayo 
 cittassādakarā manāpasaddā himavante visarukkhānaṃ mūlādigandhā ca 
 kuṇapagandhā ca amanāpagandhā kāḷānusāriyādimūlagandhādayo 
 manāpagandhā paṭikūlamūlarasādayo amanāparasā apaṭikūlamūlarasādayo 
 manāparasā visaphassamahākucchuphassādayo amanāpaphoṭṭhabbā 
 cīnapaṭahaṃsapupphatulikaphassādayo manāpaphoṭṭhabbāti veditabbā  Dhammūpahāre 
 dhammoti desanādhammo veditabbo  Desanāvasena vā niraye ca 
 sagge ca vipattisampattibhedaṃ dhammārammaṇameva  Nerayikassāti 
 bhinnasaṃvarassa katapāpassa niraye nibbattanārahassa sattassa 
 pañcavidhabandhanakammakaraṇādinerayikakathaṃ katheti  Tañce sutvā so 
 uttasitvā marati kathikassa pārājikaṃ  Sace pana sutvāpi attano 
 dhammatāya marati anāpatti  Imaṃ sutvā evarūpaṃ na karissati 
 oramissati viramissatīti nirayakathaṃ katheti  Taṃ sutvā itaro 
 uttasitvā marati anāpatti  Saggakathanti devanāṭakādīnaṃ 
 nandanavanādīnañca sampattikathaṃ  Taṃ sutvā itaro saggādhimutto 
 sīghaṃ taṃ sampattiṃ pāpuṇitukāmo satthāharaṇavisakhādanaāhārūpaccheda 
 assāsappassāsasannirundhanādīhi dukkhaṃ uppādeti kathikassa 
 thullaccayaṃ marati pārājikaṃ  Sace pana so sutvāpi yāvatāyukaṃ ṭhatvā 
 attano dhammatāya marati anāpatti  Imaṃ sutvā puññāni 
  
  
 page     
 Karissatīti katheti  Taṃ sutvā itaro adhimutto kālaṃ karoti 
 anāpatti  
     {   }  Ācikkhanāya  Puṭṭho bhaṇatīti bhante kathaṃ mato dhanaṃ 
 vā labhati sagge vā uppajjatīti evaṃ pucchito bhaṇati  
 Anusāsaniyaṃ  Apuṭṭhoti evaṃ apucchito sāmaññeva bhaṇati  
      Saṅketakammanimittakammāni adinnādānakathāyaṃ vuttanayena 
 veditabbāni  
      Evaṃ nānappakārato āpattibhedaṃ dassetvā idāni 
 anāpattiṃ dassento anāpatti asañciccātiādimāha  Tattha 
 asañciccāti iminā upakkamena imaṃ māremīti acetetvā  Evaṃ 
 hi acetetvā katena upakkamena pare matepi anāpatti  Vakkhati 
 ca anāpatti bhikkhu asañciccāti  Ajānantassāti iminā 
 ayaṃ marissatīti ajānantassa  Upakkamena pare matepi anāpatti  
 Vakkhati ca visapiṇḍapātavatthusmiṃ anāpatti bhikkhu ajānantassāti  
 Na maraṇādhippāyassāti maraṇaṃ anicchantassa  Yena hi upakkamena 
 paro marati tena upakkamena tasmiṃ māritepi na maraṇādhippāyassa 
 anāpatti  Vakkhati ca anāpatti bhikkhu na maraṇādhippāyassāti  
 Ummattakādayo pubbe vuttanayāeva  Idha pana ādikammikā 
 aññamaññaṃ jīvitā voropitabhikkhū tesaṃ anāpatti  Avasesānaṃ 
 maraṇavaṇṇasaṃvaṇṇanakādīnaṃ āpattiyevāti  
                  Padabhājanīyavaṇṇanā niṭṭhitā  
  
  
 page     
      Samuṭṭhānādīsu  Idaṃ sikkhāpadaṃ tisamuṭṭhānaṃ kāyacittato ca 
 vācācittato ca kāyavācācittato ca samuṭṭhāti kiriyā 
 saññāvimokkhaṃ sacittakaṃ lokavajjaṃ kāyakammaṃ vacīkammaṃ akusalacittaṃ 
 dukkhavedanaṃ  Sacepi hi sirisayanaṃ āruḷho rajjasampattisukhaṃ 
 anubhavanto rājā coro deva ānītoti vutte gacchatha naṃ 
 mārethāti hasamānova bhaṇati domanassacitteneva bhaṇatīti 
 veditabbo  Sukhavokiṇṇattā pana anuppabandhābhāvā ca 
 dujjānametaṃ puthujjanehīti  
      {   } Vinītavatthugāthāsu paṭhamavatthusmiṃ  Kāruññenāti te bhikkhū 
 tassa mahantaṃ gelaññadukkhaṃ disvā kāruññaṃ uppādetvā sīlavā 
 tvaṃ katakusalo kasmā mīyamāno bhāyasi nanu sīlavato saggo 
 nāma maraṇamattapaṭibaddhoyevāti evaṃ maraṇatthikāva hutvā 
 maraṇatthikabhāvaṃ ajānantā maraṇavaṇṇaṃ saṃvaṇṇesuṃ  Sopi 
 bhikkhu tesaṃ saṃvaṇṇanāya āhārūpacchedaṃ katvā antarāva 
 kālamakāsi  Tasmā āpattiṃ āpannā  Vohāravasena pana 
 vuttaṃ kāruññena maraṇavaṇṇaṃ saṃvaṇṇesunti  Tasmā idānipi 
 paṇḍitena bhikkhunā gilānassa bhikkhuno evaṃ maraṇavaṇṇo na 
 saṃvaṇṇetabbo  Sace hi tassa saṃvaṇṇanaṃ sutvā āhārūpacchedādinā 
 upakkamena ekajavanavārāvasesepi āyusmiṃ antarā kālaṃ karoti 
 imināva mārito hoti  Iminā pana nayena anusaṭṭhī dātabbā 
 sīlavato nāma anacchariyā maggaphaluppatti tasmā  vihārādīsu 
  
  
 page     
 Āsattiṃ akatvā buddhagataṃ dhammagataṃ saṅghagataṃ kāyagatañca satiṃ 
 upaṭṭhapetvā manasikāre appamādo kātabboti  Maraṇavaṇṇe 
 ca saṃvaṇṇitepi yo tāya saṃvaṇṇanāya kañci upakkamaṃ akatvā 
 attano dhammatāya yathāyunā yathānusandhinā ca marati tappaccayā 
 saṃvaṇṇako āpattiyā na kāretabboti  
      Dutiyavatthusmiṃ na ca bhikkhave apaṭivekkhitvāti ettha  Kīdisaṃ 
 āsanaṃ paṭivekkhitabbaṃ kīdisaṃ na paṭivekkhitabbaṃ  Yaṃ suddhaṃ 
 āsanameva hoti apaccattharaṇakaṃ yañca āgantvā ṭhitānaṃ 
 passataṃyeva attharīyati taṃ na paccavekkhitabbaṃ nisīdituṃ vaṭṭati  
 Yampi manussā sayaṃ hatthena akkamitvā idha bhante nisīdathāti 
 denti tasmimpi vaṭṭati  Sacepi paṭhamameva āgantvā nisinnā 
 pacchā uddhaṃ vā adho vā saṅkamanti paṭivekkhaṇakiccaṃ natthi  
 Yampi tanukena vatthena yathā talaṃ dissati evaṃ paṭicchannaṃ 
 hoti tasmimpi paṭivekkhaṇakiccaṃ natthi  Yampana paṭikacceva 
 pāvārakojavakādīhi atthataṃ hoti taṃ hatthena parāmasitvā 
 sallakkhetvā nisīditabbaṃ  Mahāpaccariyaṃ pana ghanasāṭakenāpi atthate 
 yasmiṃ valī na paññāyati taṃ na paṭivekkhitabbanti vuttaṃ  
      Musalavatthusmiṃ  Asañciccoti avadhakacetano  Viraddhappayogo 
 hi so tenāha asañcicco ahanti  Udukkhalavatthu 
 uttānatthameva  Vuḍḍhapabbajitavatthūsu paṭhamavatthusmiṃ  Bhikkhusaṅghassa 
 palibuddhaṃ mā akāsīti paṇāmesi  Dutiyavatthusmiṃ  Saṅghamajjhepi 
  
  
 page     
 Gaṇamajjhepi mahallakattherassa puttoti vuccamāno tena vacanena 
 aṭṭiyamāno maratu ayanti paṇāmesi  Tatiyavatthusmiṃ  Tassa 
 dukkhuppādanena thullaccayaṃ  {   } Tato parāni tīṇi vatthūni uttānatthāneva  
      Visagatapiṇḍapātavatthusmiṃ  Sārāṇīyadhammapūrako so bhikkhu 
 aggapiṇḍaṃ sabrahmacārīnaṃ datvāva bhuñjati  Tena vuttaṃ aggakārikaṃ 
 adāsīti  Aggakārikanti aggakiriyaṃ paṭhamaladdhapiṇḍapātaṃ aggaggaṃ 
 vā paṇītappaṇītaṃ piṇḍapātanti attho  Yā pana tassa 
 dānasaṅkhātā aggakiriyā sā na sakkā dātuṃ  Piṇḍapātampi 
 hi so therāsanato paṭṭhāya adāsi  Te bhikkhūti te therāsanato 
 paṭṭhāya paribhuttapiṇḍapātā bhikkhū  Te kira sabbepi kālamakaṃsu  
 Sesamettha uttānameva  Asaddhesu pana micchādiṭṭhikakulesu 
 sakkaccaṃ paṇītabhojanaṃ labhitvā anupaparikkhitvā neva attanā 
 paribhuñjitabbaṃ na paresaṃ dātabbaṃ  Yaṃpi ābhidosikaṃ bhattaṃ vā 
 khajjakaṃ vā tato labhati tampi na paribhuñjitabbaṃ  Apihitavatthumpi 
 hi sappavicchikādīhi adhisayitaṃ chaḍḍanīyadhammaṃ tāni kulāni denti  
 Gandhahaliddādimakkhitopi tato piṇḍapāto na gahetabbo  
 Sarīre rogaṭṭhānāni puñchitvā ṭhapitabhattampi hi tāni dātabbaṃ 
 maññantīti  Vīmaṃsanavatthusmiṃ  Vīmaṃsamāno  dve vīmaṃsati sakkoti 
 nukho idaṃ māretuṃ noti visaṃ vā vīmaṃsati mareyya nukho ayaṃ 
 imaṃ visaṃ khāditvā noti puggalaṃ vā  Ubhayathāpi vīmaṃsādhippāyena 
 dinne maratu vā mā vā thullaccayaṃ  Imaṃ visaṃ etaṃ māretūti 
  
  
 page     
 Vā imaṃ visaṃ khāditvā ayaṃ maratūti vā evaṃ dinne pana sace 
 marati pārājikaṃ no ce thullaccayaṃ  
      {      } Ito parāni tīṇi silākammavatthūni tīṇi iṭṭhakavāsīgopānasīvatthūni 
 ca uttānatthāneva  Na kevalañca silādīnaṃyeva vasena 
 ayaṃ āpattānāpattibhedo hoti  Daṇḍamuggaranikhādanavemādīnampi 
 vasena hotiyeva  Tasmā pāliyaṃ anāgatampi āgatanayeneva 
 veditabbaṃ  Aṭṭakavatthūsu  Aṭṭakoti vehāsamañco vuccati yaṃ 
 setakammamālākammalatākammādīnaṃ atthāya bandhanti  Tattha āvuso 
 atra ṭhito bandhāhīti maraṇādhippāyo yatra ṭhito patitvā khāṇunā 
 vā bhijjeyya sobbhapapātādīsu vā mareyya tādisaṃ ṭhānaṃ 
 sandhāyāha  Ettha ca koci upariṭṭhānaṃ niyameti ito patitvā 
 marissatīti koci heṭṭhāṭhānaṃ idha patitvā marissatīti koci 
 ubhayampi ito idha patitvā marissatīti  Tatra yo upariniyamitaṭṭhānā 
 apatitvā aññato patati heṭṭhāniyamitaṭṭhāne vā apatitvā 
 aññattha patati ubhayaniyame vā yaṅkiñci ekaṃ virādhetvā patati 
 tasmiṃ mate visaṅketattā anāpatti  Vihāracchādanavatthusmiṃpi 
 eseva nayo  
      Anabhiratavatthusmiṃ  So kira bhikkhu kāmavitakkādīnaṃ samudācāraṃ 
 disvā nivāretuṃ asakkonto sāsane anabhirato gihibhāvābhimukho 
 jāto tato cintesi yāva sīlabhedaṃ na pāpuṇāmi tāva 
 marissāmīti  Atha naṃ pabbataṃ abhiruhitvā papāte patanto 
  
  
 page     
 Aññataraṃ vilivakāraṃ ottharitvā māresi  Vilivakāranti veṇukāraṃ  
 Na ca bhikkhave attānaṃ pātetabbanti na attā pātetabbo  
 Vibhattibyattayena panetaṃ vuttaṃ  Ettha ca na kevalaṃ na pātetabbaṃ 
 aññenapi yenakenaci upakkamena antamaso āhārūpacchedanenapi 
 na māretabbaṃ  Yopi hi gilāno vijjamāne bhesajje upaṭṭhākesu 
 ca maritukāmo āhāraṃ upacchindati dukkaṭameva  Yassa pana 
 mahāābādho cirānubandho bhikkhū upaṭṭhahantā kilamanti jigucchanti 
 kadā nukho gilānato muccissāmāti aṭṭiyanti  Sace so ayaṃ 
 attabhāvo paṭijaggiyamānopi na tiṭṭhati bhikkhū ca kilamantīti 
 āhāraṃ upacchindati bhesajjaṃ na sevati vaṭṭati  Yo pana 
 ayaṃ rogo kharo āyusaṅkhārā na tiṭṭhanti ayañca me 
 visesādhigamo hatthappatto viya dissatīti upacchindati vaṭṭatiyeva  
 Agilānassāpi uppannasaṃvegassa āhārapariyesanannāma papañco 
 kammaṭṭhānameva anuyuñjissāmīti kammaṭṭhānasīsena upacchindantassa 
 vaṭṭati  Visesādhigamaṃ byākaritvā āhāraṃ upacchindati na 
 vaṭṭati  Sabhāgānaṃ hi lajjibhikkhūnaṃ kathetuṃ vaṭṭati  
      Silāvatthusmiṃ  Davāyāti davena hassena khiḍḍāyāti 
 attho  Silāti pāsāṇo  Na kevalañca pāsāṇo 
 aññampi yaṅkiñci dārukhaṇḍaṃ vā iṭṭhakakhaṇḍaṃ vā hatthena vā 
 yantena vā pavijjhituṃ na vaṭṭati  Cetiyādīnaṃ atthāya pāsāṇādayo 
 hasantā hasantā pavaṭṭentipi ukkhipantipi kammasamayoti vaṭṭati  
  
  
 page     
 Aññampi īdisaṃ navakammaṃ vā karontā bhaṇḍakaṃ vā dhovantā 
 rukkhaṃ vā dhovanadaṇḍakaṃ vā ukkhipitvā pavijjhanti vaṭṭati  
 Bhattavisaggakālādīsu kāke vā soṇe vā kaṭṭhaṃ vā kathalaṃ vā 
 khipitvā palāpeti vaṭṭati  
      {   } Sedanādivatthūni sabbāneva uttānatthāni  Ettha ca ahaṃ 
 kukkuccakoti gilānūpaṭṭhānaṃ na kātabbaṃ  Hitakāmatāya sabbaṃ 
 gilānassa balābalañca ruciñca sappāyañca upalakkhetvā kātabbaṃ  
      {   } Jāragabbhinīvatthusmiṃ  Pavuṭṭhapatikāti pavāsaṅgatapatikā  
 Gabbhapātananti yena paribhuttena gabbho patati tādisaṃ bhesajjaṃ  
 Dvipajāpatikavatthūni uttānatthāneva  Gabbhamandanavatthusmiṃ  
 Madditvā pātehīti vutte aññena maddāpetvā pāteti visaṅketaṃ  
 Maddāpetvā pātāpehīti vuttepi sayaṃ madditvā pāteti 
 visaṅketameva  Manussaviggahe pariyāyo nāma natthi tasmā gabbho 
 nāma maddito patatīti vutte sā sayaṃ vā maddatu aññena 
 vā maddāpetvā pātetu visaṅketo natthi pārājikameva  
 Tāpanavatthusmimpi eseva nayo  Vañjhitthīvatthusmiṃ vañjhitthī 
 nāma yā gabbhaṃ na gaṇhāti  Gabbhaagaṇhanakaitthī nāma 
 natthi yassā pana gahitopi gabbho na saṇṭhāti taṃ sandhāyetaṃ 
 vuttaṃ  Utusamaye kira sabbitthiyo gabbhaṃ gaṇhanti yā panāyaṃ 
 vañjhāti vuccati tassā kucchiyaṃ nibbattasattānaṃ akusalavipāko 
 sampāpuṇāti  Te parittakusalavipākena gahitapaṭisandhikā 
  
  
 page     
 Akusalavipākena abhibhūtā vinassanti  Abhinavapaṭisandhiyaṃyeva hi kammānubhāvena 
 dvīhākārehi gabbho na saṇṭhāti vātena vā pāṇakehi vā  
 Vāto sosetvā antaradhāpeti  Pāṇakā khāditvā  Tassa 
 pana vātassa pāṇakānaṃ vā paṭighātāya bhesajje kate gabbho 
 saṇṭhaheyya  So bhikkhu taṃ akatvā aññaṃ kharaṃ bhesajjaṃ 
 adāsi  Tena sā kālamakāsi  Bhagavā bhesajjassa katattā 
 dukkaṭaṃ paññāpesi  Dutiyavatthusmimpi eseva nayo  
      Tasmā āgatāgatassa parajanassa bhesajjaṃ na kātabbaṃ  
 Karonto dukkaṭaṃ āpajjati  Pañcannaṃ pana sahadhammikānaṃ 
 kātabbaṃ bhikkhussa bhikkhuniyā sikkhamānāya sāmaṇerassa sāmaṇeriyā  
 Samasīlasaddhāpaññānaṃ hi etesaṃ tīsu sikkhāsu yuttānaṃ bhesajjaṃ 
 akātuṃ na labhati  Karontena ca sace tesaṃ atthi tesaṃ 
 santakaṃ gahetvā yojetvā dātabbaṃ  Sace natthi attano 
 santakaṃ kātabbaṃ  Sace attanopi natthi bhikkhācāravattena 
 vā ñātakapavāritaṭṭhānato vā pariyesitabbaṃ  Alabhantena 
 gilānassatthāya akataviññattiyāpi āharitvā kātabbaṃ  Aparesaṃpi 
 pañcannaṃ kātuṃ vaṭṭati mātāpitūnaṃ tadupaṭṭhākānaṃ attano 
 veyyāvaccakarassa paṇḍupalāsassāti  Paṇḍupalāso nāma yo 
 pabbajjāpekkho yāva pattacīvaraṃ paṭiyādiyati tāva vihāre vasati  Tesu 
 sace mātāpitaro issarā honti na paccāsiṃsanti akātuṃ vaṭṭati  
 Sace pana rajje ṭhitā paccāsiṃsanti akātuṃ na vaṭṭati  Bhesajjaṃ 
  
  
 page     
 Paccāsiṃsantānaṃ bhesajjaṃ dātabbaṃ  Yojetuṃ ajānantānaṃ yojetvā 
 dātabbaṃ  Sabbesaṃ atthāya sahadhammikesu vuttanayeneva pariyesitabbaṃ  
 Sace pana mātaraṃ vihāre ānetvā paṭijaggati sabbaṃ parikammaṃ 
 anāmasantena kātabbaṃ  Khādanīyabhojanīyaṃ sahatthā dātabbaṃ  
 Pitā pana yathā sāmaṇero evaṃ sahatthena nahāpanasambāhanādīni 
 katvā upaṭṭhātabbo  Ye mātāpitaro upaṭṭhahanti paṭijagganti 
 tesampi evameva kātabbaṃ  Veyyāvaccakaro nāma yo vettanaṃ 
 gahetvā araññe dārūni vā chindati aññaṃ vā kiñci kammaṃ 
 karoti  Tassa roge uppanne yāva ñātakā passanti tāva 
 bhesajjaṃ kātabbaṃ  Yo pana bhikkhunissitakova hutvā sabbakammāni 
 karoti tassa bhesajjaṃ kātabbameva  Paṇḍupalāsepi sāmaṇere 
 viya paṭipajjitabbaṃ  Aparesaṃpi dasannaṃ kātuṃ vaṭṭati jeṭṭhabhātu 
 kaniṭṭhabhātu jeṭṭhabhaginiyā kaniṭṭhabhaginiyā cūḷamātuyā mahāmātuyā 
 cūḷapituno mahāpituno pitucchāya mātulassāti  Tesampana 
 sabbesampi karontena tesaṃyeva santakaṃ bhesajjaṃ gahetvā kevalaṃ 
 yojetvā dātabbaṃ  Sace pana nappahonti yācanti ca detha 
 no bhante tumhākaṃ paṭidassāmāti tāvakālikaṃ dātabbaṃ  
 Sacepi na yācanti amhākaṃ bhesajjaṃ atthi tāvakālikaṃ 
 gaṇhāthāti vatvā vā yadā tesaṃ bhavissati tadā dassantīti 
 ābhogaṃ vā katvā dātabbaṃ  Sace paṭidenti gahetabbaṃ no 
 ce denti   na codetabbā  Ete dasa ñātake ṭhapetvā 
  Footnote     paṭidenti  
  
  
 page     
 Aññesaṃ na dātabbaṃ  Etesaṃ puttaparamparāya pana yāva sattamo 
 kulaparivaṭṭo tāva cattāro paccaye āharāpentassa akataviññatti 
 vā bhesajjaṃ karontassa vejjakammaṃ vā kuladūsakāpatti vā 
 na hoti  Sace bhātujāyā bhaginīsāmiko vā gilānā honti 
 ñātakā ce tesampi vaṭṭati  Añātakā ce bhātu ca 
 bhaginiyā ca katvā dātabbaṃ tumhākaṃ jagganaṭṭhāne dethāti  
 Athavā tesaṃ puttānaṃ katvā dātabbaṃ tumhākaṃ mātāpitūnaṃ 
 dethāti  Etena upāyena sabbapadesu vinicchayo veditabbo  
 Tesaṃ atthāya sāmaṇerehi araññato bhesajjaṃ āharāpentena 
 ñātisāmaṇerehi vā āharāpetabbaṃ attano atthāya vā 
 āharāpetvā dātabbaṃ  Tehipi upajjhāyassa āharāmāti 
 vattasīsena āharitabbaṃ  Upajjhāyassa mātāpitaro gilānā 
 vihāraṃ āgacchanti  Upajjhāyo ca disāpakkanto hoti  
 Saddhivihārikena upajjhāyassa santakaṃ bhesajjaṃ dātabbaṃ  No 
 ce atthi attano bhesajjaṃ upajjhāyassa pariccajitvā dātabbaṃ  
 Attanopi asante vuttanayena pariyesitvā upajjhāyassa santakaṃ 
 katvā dātabbaṃ  Upajjhāyenapi saddhivihārikassa mātāpitūsu 
 evameva paṭipajjitabbaṃ  Esa nayo ācariyantevāsikesu  
 Aññopi yo āgantuko vā coro vā yuddhaparājito vā issaro 
 vā ñātakehi pariccatto gamiyamanusso vā gilāno hutvā vihāraṃ 
 pavisati  Sabbesaṃ apaccāsiṃsantena bhesajjaṃ kātabbaṃ  Saddhaṃ kulaṃ 
  
  
 page     
 Hoti catūhi paccayehi upaṭṭhāyakaṃ bhikkhusaṅghassa mātāpituṭṭhāniyaṃ  
 Tatra ce koci gilāno hoti tassatthāya vissāsena bhesajjaṃ 
 katvā bhante dethāti vadanti neva dātabbaṃ na kātabbaṃ  Atha 
 pana kappiyaṃ ñatvā evaṃ pucchanti bhante asukassa nāma 
 rogassa kiṃ bhesajjaṃ karontīti idañcīdañca gahetvā karontīti 
 vattuṃ vaṭṭati  Bhante mayhaṃ mātā gilānā bhesajjaṃ tāva 
 ācikkhathāti evaṃ pucchitena pana na ācikkhitabbaṃ  Aññamaññaṃ 
 pana kathā kātabbā āvuso asukassa nāma bhikkhuno imasmiṃ 
 roge kiṃ bhesajjaṃ kariṃsūti idañcīdañca bhanteti  Taṃ sutvā 
 itaro mātu bhesajjaṃ karoti vaṭṭati  Mahāpadumattheropi 
 kira vasabharañño deviyā roge uppanne ekāya itthiyā āgantvā 
 pucchito na jānāmīti avatvā evameva bhikkhūhi saddhiṃ samullapesi  
 Taṃ sutvā tassā bhesajjamakaṃsu  Vūpasante ca roge ticīvarena 
 tīhi ca kahāpaṇasatehi saddhiṃ bhesajjacaṅkoṭakaṃ pūretvā āharitvā 
 therassa pādamūle ṭhapetvā bhante pupphapūjaṃ karothāti āhaṃsu  
 Thero ācariyabhāgo nāma ayanti kappiyavasena gāhāpetvā 
 pupphapūjaṃ akāsi  Evaṃ tāva bhesajje paṭipajjitabbaṃ  
      Paritte pana gilānassa parittaṃ karotha bhanteti vuttena 
 na kātabbaṃ  Bhaṇathāti vutte pana kātabbaṃ  Sacepissa hoti 
 manussā nāma na jānanti akarīyamāne vipaṭisārino bhavissantīti 
 kātabbaṃ  Parittodakaṃ parittasuttaṃ katvā dethāti vuttena pana 
  
  
 page     
 Tesaṃyeva udakaṃ hatthena cāletvā suttaṃ parimajjetvā   dātabbaṃ  
 Sace vihārato udakaṃ attano santakaṃ vā suttaṃ deti dukkaṭaṃ  
 Manussā udakañca suttañca gahetvā nisīditvā parittaṃ bhaṇathāti 
 vadanti kātabbaṃ  No ce jānanti ācikkhitabbaṃ  
 Bhikkhūnaṃ nisinnānaṃ pādesu udakaṃ ākīritvā suttañca ṭhapetvā 
 gacchanti parittaṃ karotha parittaṃ bhaṇathāti na pādā apanetabbā  
 Manussā hi vipaṭisārino honti  Antogāme gilānassatthāya 
 vihāraṃ pesenti parittaṃ bhaṇantūti bhaṇitabbaṃ  Antogāme 
 rājagehādīsu roge vā upaddave vā uppanne pakkosāpetvā 
 bhaṇāpenti  Āṭānāṭiyasuttādīni bhaṇitabbāni  Āgantvā 
 gilānassa sikkhāpadāni dentu dhammaṃ kathentu rājantepure vā 
 amaccagehe vā āgantvā sikkhāpadāni dentu dhammaṃ kathentūti 
 pesitepi gantvā sikkhāpadāni dātabbāni dhammo kathetabbo  
 Matānaṃ parivāratthaṃ āgacchantūti pakkosanti na gantabbaṃ  
 Sivaṭṭhikadassane   asubhadassane ca maraṇassatiṃ paṭilabhissāmāti 
 kammaṭṭhānasīsena gantuṃ vaṭṭati  Evaṃ paritte paṭipajjitabbaṃ  
      Piṇḍapāte pana  Anāmaṭṭhapiṇḍapāto kassa dātabbo 
 kassa na dātabbo  Mātāpitūnaṃ tāva dātabbo  Sace pana 
 kahāpaṇagghanako hoti saddhādeyyavinipātanaṃ natthi  Mātāpituupaṭṭhākānaṃ 
 veyyāvaccakarassa paṇḍupalāsassāti etesaṃpi dātabbo  
  Footnote     parimajjituvā        sīvathikā   iti yebhuyyena dissati  
  
  
 page     
 Tattha paṇḍupalāsassa thālake nikkhipitvā dātuṃ vaṭṭati  Taṃ 
 ṭhapetvā aññesaṃ āgārikānaṃ mātāpitūnaṃpi na vaṭṭati  
 Pabbajitaparibhogo hi āgārikānaṃ cetiyaṭṭhāniyo  Apica 
 anāmaṭṭhapiṇḍapāto nāmesa sampattassa dāmarikacorassāpi 
 issarassāpi dātabbo  Kasmā  Te hi adīyamānepi na 
 dentīti āmasitvā dīyamānepi ucchiṭṭhakaṃ dentīti kujjhanti  
 Kuddhā jīvitā voropenti sāsanassāpi antarāyaṃ karonti  Rajjaṃ 
 paṭṭhayamānassa vicarato coranāgassa vatthu cettha kathetabbaṃ  Evaṃ 
 piṇḍapāte paṭipajjitabbaṃ  
      Paṭisanthāre pana  Paṭisanthāro kassa kātabbo kassa na 
 kātabbo  Paṭisanthāro nāma vihāraṃ sampattassa yassa kassaci 
 āgantukassa vā daliddassa vā corassa vā issarassa vā 
 kātabboyeva  Kathaṃ  Āgantukaṃ tāva khīṇaparibbayaṃ vihārasampattaṃ 
 disvā pānīyaṃ pivāti dātabbaṃ  Pādamakkhanatelaṃ dātabbaṃ  
 Kāle āgatassa yāgubhattaṃ  Vikāle āgatassa sace taṇḍulā 
 atthi taṇḍulā dātabbā  Avelāya sampattosi gacchāhīti na 
 vattabbo  Sayanaṭṭhānaṃ dātabbaṃ  Sabbaṃ apaccāsiṃsanteneva 
 kātabbaṃ  Manussā nāma catuppaccayadāyakā evaṃ saṅgahe 
 karīyamāne punappunaṃ pasīditvā upakāraṃ karissantīti cittaṃ na 
 uppādetabbaṃ  Corānaṃ pana saṅghikampi dātabbaṃ  
 Paṭisanthārānisaṃsadīpanatthañca coranāgavatthu bhātarā saddhiṃ jambūdīpagatassa 
  
  
 page     
 Mahānāgarañño vatthu piturājassa rajje catunnaṃ amaccānaṃ vatthu 
 abhayacoravatthūtievamādīni bahūni vatthūni mahāaṭṭhakathāyaṃ vitthārato vuttāni  
      Tatrāyaṃ ekavatthudīpanā  Sīhaladīpe kira abhayo nāma coro 
 pañcasataparivāro ekasmiṃ ṭhāne khandhāvāraṃ bandhitvā samantā 
 tiyojanaṃ ubbāsetvā vasati  Anurādhapuravāsino kaḷambanadiṃ  na 
 uttaranti  Cetiyagirimagge janasañcāro upacchinno  Athekadivasaṃ 
 coro cetiyagiriṃ vilumpissāmīti agamāsi  Ārāmikā disvā 
 dīghabhāṇakaabhayattherassa ārocesuṃ  Thero sappiphāṇitādīni 
 atthīti pucchi  Atthi bhanteti  Corānaṃ detha taṇḍulā 
 atthīti  Atthi bhante saṅghassatthāya āhaṭā taṇḍulā ca 
 pakkasākañca goraso cāti  Bhattaṃ sampādetvā corānaṃ dethāti  
 Ārāmikā tathā kariṃsu  Corā bhattaṃ bhuñjitvā kenāyaṃ 
 paṭisanthāro katoti pucchiṃsu  Amhākaṃ ayyena abhayattherenāti  
 Corā therassa santikaṃ gantvā vanditvā āhaṃsu mayaṃ saṅghassa 
 ca cetiyassa ca santakaṃ acchinditvā gahessāmāti āgatā 
 tumhākaṃ pana iminā paṭisanthārenamhā pasannā ajjato paṭṭhāya 
 vihāre dhammikā rakkhā amhākaṃ āyattā hotu nāgarā āgantvā 
 dānaṃ dentu cetiyaṃ vandantūti  Tato paṭṭhāya ca nāgare dānaṃ 
 dātuṃ āgacchante nadītīreyeva paccuggantvā rakkhantā vihāraṃ 
 nenti vihārepi dānaṃ dentānaṃ rakkhaṃ katvā tiṭṭhanti  Tepi 
 bhikkhūnaṃ bhuttāvasesaṃ corānaṃ denti  Gamanakālepi te corā 
  
  
 page     
 Nadītīraṃ pāpetvā nivattanti  Athekadivasaṃ bhikkhusaṅghe khīyanakathā 
 uppannā thero issaravatāya saṅghassa santakaṃ corānaṃ adāsīti  
 Thero sannipātaṃ kārāpetvā āha corā saṅghassa pakativaṭṭañca 
 cetiyasantakañca acchinditvā gaṇhissāmāti āgamiṃsu atha nesaṃ 
 mayā evaṃ na harissantīti ettako nāma paṭisanthāro kato 
 taṃ sabbampi ekato sampiṇḍetvā agghāpetha tena kāraṇena 
 aviluttaṃ bhaṇḍaṃ ekato sampiṇḍetvā agghāpethāti  Tato 
 sabbampi therena dinnakaṃ cetiyaghare ekaṃ varapotthakacittattharakaṃ  na 
 agghi  Tato āhaṃsu therena katapaṭisanthāro sukato codetuṃ vā 
 sāretuṃ vā na labhati gīvā vā avahāro vā natthīti  Evaṃ mahānisaṃso 
 paṭisanthāroti sallakkhetvā kattabbo paṇḍitena bhikkhunāti  
      {   } Aṅgulipaṭodavatthusmiṃ  Uttasantoti kilanto  Anassāsakoti 
 nirassāso  Imasmiñca pana vatthusmiṃ yāya āpattiyā bhavitabbaṃ 
 sā khuddakesu niddiṭṭhāti idha na vuttā  
      Tadanantare vatthusmiṃ  Ottharitvāti akkamitvā  So 
 kira tehi ākaḍḍhiyamāno patito  Eko tassa udaraṃ āruhitvā 
 nisīdi  Sesāpi paṇṇarasa janā paṭhaviyaṃ ajjhottharitvā 
 adūhalapāsāṇā viya migaṃ māresuṃ  Yasmā pana te kammādhippāyā 
 na maraṇādhippāyā tasmā pārājikaṃ na vuttaṃ  
      Bhūtavejjakavatthusmiṃ  Yakkhaṃ māresīti bhūtavejjakapāṭhakā 
 yakkhagahitakaṃ mocetukāmā yakkhaṃ āvāhetvā muñcāti vadanti  
  
  
 page     
 No ce muñcati piṭṭhena vā mattikāya vā rūpaṃ katvā 
 hatthapādādīni chindanti  Yaṃyaṃ tassa chijjati taṃtaṃ yakkhassa 
 chinnameva hoti  Sīse chinne yakkhopi marati  Evaṃ sopi 
 māresi  Tasmā thullaccayaṃ vuttaṃ  Na kevalañca yakkhameva  Yopi 
 hi sakkaṃ devarājānaṃ māreyaya sopi thullaccayameva āpajjati  
      Vāḷayakkhavatthusmiṃ  Vāḷayakkhavihāranti yasmiṃ vihāre 
 vāḷo caṇḍo yakkho vasati taṃ vihāraṃ  Yo hi evarūpaṃ 
 vihāraṃ ajānanto kevalaṃ vasanatthāya peseti anāpatti  Yo 
 maraṇādhippāyo peseti so itarassa maraṇe pārājikaṃ amaraṇe 
 thullaccayaṃ āpajjati  Yathā ca vāḷayakkhavihāraṃ evaṃ yattha 
 vāḷasīhabyagghādimigā vā ajagarakaṇhasappādayo dīghajātikā vā 
 vasanti taṃ vāḷavihāraṃ pesentassāpi āpattānāpattibhedo 
 veditabbo  Ayaṃ pālimuttakanayo  Yathā ca bhikkhuṃ vāḷayakkhavihāraṃ 
 pesentassa evaṃ vāḷayakkhampi bhikkhusantikaṃ pesentassa 
 āpattānāpattibhedo veditabbo  Eseva nayo vāḷakantārādīsu 
 vatthūsu  Kevalaṃ hettha yasmiṃ kantāre vāḷamigā vā dīghajātikā vā 
 atthi so vāḷakantāro yasmiṃ corā atthi so corakantāroti 
 evaṃ padatthamattameva nāmaṃ  Manussaviggahapārājikañca nāmetaṃ 
 saṇhaṃ pariyāyakathāya na muccati  Tasmā yo vadeyya asukasmiṃ 
 nāma okāse coro nisinno yo tassa sīsaṃ chinditvā 
 āharati so rājato sakkāravisesaṃ labhatīti tassa ce vacanaṃ 
  
  
 page     
 Sutvā koci naṃ gantvā māreti ayaṃ pārājiko hotīti  
      {   } Taṃ maññamānotiādīsu  So kira bhikkhu attano 
 veribhikkhuṃ māretukāmo cintesi imaṃ me divā mārentassa 
 na sukaraṃ bhaveyya sotthinā gantuṃ rattiṃ naṃ māressāmīti 
 sallakkhetvā rattiṃ āgamma bahūnaṃ sayitaṭṭhāne taṃ maññamāno 
 tameva jīvitā voropesi aparo taṃ maññamāno aññaṃ   aparo 
 aññaṃ tasseva sahāyaṃ maññamāno taṃ aparo aññaṃ tasseva 
 sahāyaṃ maññamāno aññaṃ tassa sahāyameva jīvitā voropesi 
 sabbesampi pārājikameva  
      Amanussagahitavatthūsu  Yakkhaṃ palāpessāmīti pahāraṃ adāsi  
 Itaro na dānāyaṃ virajjhituṃ samattho mā rassāmi nanti  Ettha 
 ca namaraṇādhippāyassa anāpatti vuttāti na ettakeneva 
 amanussagahitassa pahāro dātabbo tālapaṇṇaṃ pana parittasuttaṃ vā hatthe 
 vā pāde vā bandhitabbaṃ ratanasuttādīni parittāni bhaṇitabbāni 
 mā sīlavantaṃ bhikkhuṃ viheṭhehīti dhammakathā kātabbā  Saggakathādīni 
 uttānatthāni  Yaṃ hettha vattabbaṃ taṃ vuttameva  
      {   } Rukkhacchedanavatthu aṭṭabandhanavatthusadisaṃ  Ayaṃ pana viseso  
 Yo rukkhena otthatopi na marati sakkā ca hoti ekena 
 passena rukkhaṃ chetvā paṭhaviṃ vā khanitvā nikkhamituṃ hatthe 
 cassa vāsī vā kudhārī vā atthi tenapi jīvitaṃ pariccajitabbaṃ 
  Footnote     tasseva sahāyanti padadvayaṃ naṭṭhaṃ khāyati  
  
  
 page     
 Na ca rukkho vā chinditabbo na paṭhavī vā khanitabbā  
 Kasmā  Evaṃ karonto hi pācittiyaṃ āpajjati buddhassa 
 āṇaṃ bhañjati na jīvitapariyantaṃ sīlaṃ karoti tasmā api 
 jīvitaṃ pariccajitabbaṃ na ca sīlanti parigaṇetvā na evaṃ kātabbaṃ  
 Aññassa pana bhikkhuno rukkhaṃ vā chinditvā paṭhaviṃ vā khanitvā 
 taṃ nīharituṃ vaṭṭati  Sace udukkhalayantakena rukkhaṃ pavaṭṭetvā 
 nīharitabbo hoti taṃyeva rukkhaṃ chinditvā udukkhalaṃ gahetabbanti  
 Mahāsumatthero āha aññampi chinditvā gahetuṃ vaṭṭatīti  
 Mahāpadumatthero sobbhādīsu patitassāpi nisseṇiṃ bandhitvā 
 uttāraṇe eseva nayo attanā bhūtagāmaṃ chinditvā nisseṇī 
 na kātabbā aññesaṃ katvā uddharituṃ vaṭṭatīti  
      {   } Dāyālimpanavatthūsu  Dāyaṃ limpesunti vane aggiṃ adaṃsu  Ettha 
 pana uddissānuddissavasena pārājikānantariyathullaccayapācittiyavatthūnaṃ 
 anurūpato pārājikādīni akusalarāsibhāvo ca pubbe vuttanayeneva 
 veditabbo  Allatiṇavanappatayo dayhantūti ālimpentassa ca 
 pācittiyaṃ dabbūpakaraṇāni vinassantūti ālimpentassa dukkaṭaṃ 
 khiḍḍādhippāyenāpi dukkaṭanti saṅkhepaṭṭhakathāyaṃ vuttaṃ  Yaṅkiñci 
 allasukkhaṃ saindriyānindriyaṃ dayhatūti ālimpentassa vatthuvasena 
 pārājikathullaccayapācittiyadukkaṭāni veditabbāni  Paṭaggidānaṃ 
 pana parittakaraṇañca bhagavatā anuññātaṃ  Tasmā araññe 
 vanakammikehi dinnaṃ sayaṃ vā uṭṭhitaṃ aggiṃ āgacchantaṃ disvā 
  
  
 page     
 Tiṇakuṭiyo mā vinassantūti tassa aggino paṭiaggiṃ dātuṃ vaṭṭati 
 yena saddhiṃ āgacchanto aggi ekato hutvā nirupādāno 
 nibbāti  Parittampi kātuṃ vaṭṭati tiṇakuṭikānaṃ samantā 
 bhūmitacchanaṃ parikkhākhananaṃ vā yathā āgato aggi upādānaṃ 
 alabhitvā nibbāti  Etañca sabbaṃ uṭṭhiteyeva aggismiṃ kātuṃ 
 vaṭṭati  Anuṭṭhite anupasampannehi kappiyavohārena kāretabbaṃ  
 Udakena ca nibbāpentehi appāṇakameva udakaṃ āsiñcitabbaṃ  
     {   }  Āghātanavatthusmiṃ  Yathā ekappahāravacane evaṃ dvīhi 
 pahārehītiādivacanesupi pārājikaṃ veditabbaṃ  Dvīhīti vutte ca 
 ekena pahārena māritepi khettameva otiṇṇattā pārājikaṃ  
 Tīhi mārite pana visaṅketaṃ  Iti yathāparicchede vā paricchedabbhantare 
 vā avisaṅketaṃ  Paricchedātikkame pana sabbattha visaṅketaṃ hoti 
 āṇāpako muccati vadhakasseva doso  Yathā ca pahāresu 
 evaṃ purisesupi eko ekaṃ māretūti vutte ekeneva mārite 
 pārājikaṃ dvīhi mārite visaṅketaṃ dve mārentūti vutte 
 ekena vā dvīhi vā mārite pārājikaṃ tīhi mārite visaṅketanti 
 veditabbaṃ  Eko saṅgāme vegena dhāvato purisassa asinā sīsaṃ 
 chindi asīsakabandhaṃ dhāvati tamañño paharitvā pātesi kassa 
 pārājikanti vutte upaḍḍhattherā gamanūpacchedakassāti āhaṃsu  
 Ābhidhammikagodattatthero sīsacchedakassāti  Evarūpānipi vatthūni 
 imassa vatthussa atthadīpane vattabbānīti  
  
  
 page     
      {   } Takkavatthusmiṃ aniyametvā takkaṃ pāyethāti vutte yaṃ vā 
 taṃ vā takkaṃ pāyetvā mārite pārājikaṃ  Niyametvā pana gotakkaṃ 
 mahisatakkaṃ ajikātakkanti vā sītaṃ uṇhaṃ dhūpitaṃ adhūpitanti 
 vā vutte yaṃ vuttaṃ tato aññaṃ pāyetvā mārite visaṅketaṃ  
      Loṇasocirakavatthusmiṃ  Loṇasocirakannāma sabbasassābhisaṅkhataṃ 
 ekaṃ bhesajjaṃ  Taṃ kira karonto harītakāmalakavibhītakakasāve   
 sabbadhaññāni sabbaaparannāni sattannampi dhaññānaṃ odanaṃ 
 kadalīphalādīni sabbaphalāni vettaketakakhajjūrīkalīrādayo sabbakalīre 
 macchamaṃsakhaṇḍāni anekāni ca madhuphāṇitasindhavaloṇatikaṭukādīni 
 bhesajjāni pakkhipitvā kumbhīmukhaṃ vilimpitvā ekaṃ vā dve vā 
 tīṇi vā saṃvaccharāni ṭhapenti  Taṃ paripacitvā jambūrasavaṇṇaṃ 
 hoti vātakāsakuṭṭhapaṇḍubhagandarādīnaṃ   siniddhabhojanaṃ bhuttānañca 
 uttarapānaṃ  Bhattajīraṇakabhesajjaṃ tādisaṃ natthi  Taṃ panetaṃ 
 bhikkhūnaṃ pacchābhattampi vaṭṭati  Gilānānaṃ pākatikameva agilānānaṃ 
 pana udakasambhinnaṃ pānaparibhogenāti  
      Samantapāsādikāya vinayasaṃvaṇṇanāya tatiyapārājikavaṇṇanā 
 niṭṭhitā  
                       
  Footnote     vibhīdakaiti vā vibhedaka iti vā likhiyati        bhagandalātipi  likhiyati  
  
  
 page     
                  Catutthapārājikavaṇṇanā 
         catusaccavidū satthā         catutthaṃ yaṃ pakāsayi 
         pārājikaṃ tassa dāni       patto saṃvaṇṇanākkamo 
         yasmā tasmā suviññeyyaṃ    yaṃ pubbe ca pakāsitaṃ 
         taṃ vajjayitvā assāpi      hoti saṃvaṇṇanā ayaṃ  
      {   } Tena samayena buddho bhagavā vesāliyaṃ viharati  pe  
 Gihīnaṃ kammantaṃ adhiṭṭhemāti gihīnaṃ khettesu ceva ārāmādīsu 
 ca kattabbakiccaṃ adhiṭṭhāma  Evaṃ kātabbaṃ evaṃ na kātabbanti 
 ācikkhāma ceva anusāsāma cāti vuttaṃ hoti  Dūteyyanti 
 dūtakammaṃ  Uttarimanussadhammassāti manusse uttiṇṇadhammassa  
 Manusse atikkamitvā brahmattaṃ vā nibbānaṃ vā pāpanakadhammassāti 
 attho  Uttarimanussānaṃ vā seṭṭhapurisānaṃ jhāyīnañceva ariyānañca 
 dhammassa  Asuko bhikkhūtiādīsu attanā evaṃ mantayitvā 
 pacchā gihīnaṃ bhāsantā buddharakkhito nāma bhikkhu paṭhamassa 
 jhānassa lābhī dhammarakkhito dutiyassāti evaṃ nāmavaseneva 
 vaṇṇaṃ bhāsiṃsūti veditabbā  Tattha esoyeva kho āvuso 
 seyyoti kammantādhiṭṭhānaṃ dūteyyaharaṇañca bahusapattaṃ mahāsamārambhaṃ 
 na ca samaṇasāruppaṃ tato pana ubhayato esoyeva pāsaṃsataro 
 anuttaro sundarataro yo amhākaṃ gihīnaṃ aññamaññassa 
  
  
 page     
 Uttarimanussadhammassa vaṇṇo bhāsito  Kiṃ vuttaṃ hoti  
 Iriyāpathaṃ saṇṭhapetvā nisinnaṃ vā caṅkamantaṃ vā pucchantānaṃ 
 vā apucchantānaṃ vā gihīnaṃ ayaṃ asuko nāma bhikkhu paṭhamassa 
 jhānassa lābhītievamādinā nayena yo amhākaṃ aññamaññassa 
 uttarimanussadhammassa vaṇṇo bhāsito bhavissati esoyeva 
 seyyoti  Anāgatasambandhe pana  asati na   etehi so tasmiṃ 
 khaṇe bhāsitova tasmā na yujjati tasmā anāgatasambandhaṃ 
 katvā yo evaṃ bhāsito bhavissati so seyyoti evamettha 
 attho veditabbo  Lakkhaṇaṃ pana saddasatthato pariyesitabbaṃ  
      {   } Vaṇṇavā ahesunti aññoyeva tesaṃ abhinavo sarīravaṇṇo 
 uppajjati tena vaṇṇena vaṇṇavanto ahesuṃ  Pīnindriyāti 
 pañcahi pasādehi abhiniviṭṭhokāsassa paripuṇṇattā manachaṭṭhānaṃ 
 indriyānaṃ amilātabhāvena pīnindriyā  Pasannamukhavaṇṇāti 
 kiñcāpi avisesena vaṇṇavanto sarīravaṇṇato pana nesaṃ 
 mukhavaṇṇo adhikataraṃ pasanno accho anāvilo parisuddhoti attho  
 Vippasannacchavivaṇṇāti yena ca te kaṇṇikārapupphasadisena 
 vaṇṇena vaṇṇavanto tādiso saññesaṃpi manussānaṃ vaṇṇo 
 atthi yathā pana imesaṃ evaṃ na tesaṃ chavivaṇṇo vippasanno  
 Tena vuttaṃ vippasannacchavivaṇṇāti  Itiha te bhikkhū neva 
 uddesaparipucchaṃ na kammaṭṭhānaṃ anuyuñjantā athakho kuhakatāya 
  Footnote     pamādalikhito bhaveyya  
  
  
 page     
 Abhūtaguṇasaṃvaṇṇanāya laddhāni paṇītabhojanāni bhuñjitvā yathāsukhaṃ 
 nindārāmataṃ saṅgaṇikārāmatañca anuyuñjantā imaṃ sarīrasobhaṃ 
 pāpuṇiṃsu yathā taṃ bālā bhantamigapaṭibhāgāti  Vaggumudātīriyāti 
 vaggumudātīravāsino  Kacci bhikkhave khamanīyanti bhikkhave kacci 
 tumhākaṃ idaṃ catuccakkaṃ navadvāraṃ sarīrayantaṃ khamanīyaṃ sakkā 
 khamituṃ sahituṃ pariharituṃ na kiñci dukkhaṃ uppādetīti  Kacci 
 yāpanīyanti kacci sabbakiccesu yāpetuṃ gametuṃ sakkā na kiñci 
 antarāyaṃ dassetīti  Kucchi parikantoti kucchi parikantito varaṃ 
 bhaveyya  Kucchi parikatthotipi   pāṭho yujjati  
      Evaṃ vaggumudātīriye anekapariyāyena vigarahitvā idāni 
 yasmā tehi katakammaṃ corakammaṃ hoti tasmā āyatiṃ aññesampi 
 evarūpassa kammassa akaraṇatthaṃ athakho bhagavā bhikkhū āmantesi 
      {   } āmantetvā ca pana pañcime bhikkhave mahācorātiādimāha  
 Tattha santo saṃvijjamānāti atthi ceva upalabbhanti cāti vuttaṃ 
 hoti  Idhāti imasmiṃ sattaloke  Evaṃ hotīti evaṃ pubbabhāge 
 icchā uppajjati  Kudāsu nāmāhanti ettha suiti nipāto  
 Kudā nāmāti attho  So aparena samayenāti so pubbabhāge 
 evaṃ cintetvā anukkamena parisaṃ vaḍḍhento panthaduhanakammaṃ 
 paccantimagāmavilopantievamādīni katvā vepullappattapuriso hutvā 
 gāmepi agāme janapadepi ajanapade karonto hananto ghātento 
  pe  Pacanto pācento  Iti bāhirakacoraṃ dassetvā tena 
  Footnote     parikattoti maññe  
  
  
 page     
 Sadise sāsane pañca mahācore dassetuṃ evameva khotiādimāha  
 Tattha pāpabhikkhunoti aññesu ṭhānesu mūlacchinno pārājikappatto 
 pāpabhikkhūti vuccati  Idha pana pārājikaṃ anāpanno icchācāre 
 ṭhito khuddānukhuddakāni sikkhāpadāni madditvā caranto pāpabhikkhūti 
 adhippeto  Tassāpi bāhirakamahācorassa viya pubbabhāge 
 evaṃ hoti kudāsu nāmāhaṃ  pe  Parikkhārānanti  Tattha 
 sakkatoti sakkārappatto  Garukatoti garukappatto  
 Mānitoti manasā piyāyito  Pūjitoti catuppaccayābhihārapūjāya 
 pūjito  Apacitoti apacitippatto  Tattha yassa cattāro 
 paccaye sakkaritvā suṭṭhu abhisaṅkhate   paṇītappaṇīte katvā denti 
 so sakkato  Yasmiṃ garubhāvaṃ paccupaṭṭhapetvā denti so 
 garukato  Yaṃ manasā piyāyanti so mānito  Tassa 
 sabbaṃpetaṃ karonti so pūjito  Yassa abhivādanapaccuṭṭhāna 
 añjalikammādivasena paramanipaccakāraṃ karonti so apacito  
 Imassa pana sabbampi imaṃ lokāmisaṃ paṭṭhayamānassa evaṃ hoti  
 So aparena samayenāti so pubbabhāge evaṃ cintetvā 
 anukkamena sikkhāya atibbagārave uddhate unnaḷe capale mukhare 
 vikiṇṇavāce muṭṭhassatī asampajāne pākaṭindriye ācariyaupajjhāyehi 
 pariccattake lābhagaruke pāpabhikkhū saṅgaṇhitvā iriyāpathasaṇṭhapanādīni 
 kuhakavattāni sikkhāpetvā ayaṃ thero amukasmiṃ nāma senāsane 
  Footnote     katthaci saṅkhaṭeti likhiyati  
  
  
 page     
 Vassaṃ upagamma vattapaṭivattaṃ pūrayamāno vassaṃ vasitvā niggatoti 
 lokasammatasenāsanasaṃvaṇṇanādīhi upāyehi lokaṃ paripācetuṃ paṭibalehi 
 jātakādīsu katapariccayehi sarasampannehi pāpabhikkhūhi saṃvaṇṇiyamānaguṇo 
 hutvā satena vā sahassena vā parivuto  pe  Bhesajjaparikkhārānaṃ  
 Ayaṃ bhikkhave paṭhamo mahācoroti ayaṃ sandhicchedakādicorako viya 
 na ekaṃ kulaṃ na dve athakho mahājanaṃ vañcetvā catuppaccayaggahaṇato 
 paṭhamo mahācoroti veditabbo  Ye pana suttantikā vā 
 ābhidhammikā vā vinayadharā vā bhikkhū bhikkhācāre asampajjamāne 
 pāliṃ vācentā aṭṭhakathaṃ kathentā anumodanāya dhammakathāya 
 iriyāpathasampattiyā ca lokaṃ pasādentā janapadacārikaṃ caranti 
 sakkatā garukatā mānitā pūjitā apacitā te tantippaveṇighaṭanakā 
 sāsanajotakāti veditabbā  Tathāgatappaveditanti tathāgatena 
 paṭividdhaṃ paccakkhakataṃ jānāpitaṃ vā  Attano dahatīti parisamajjhe 
 pāliñca aṭṭhakathañca saṃsandetvā madhurena saddena pasādanīyaṃ 
 suttantaṃ kathetvā dhammakathāvasāne acchariyabbhutajātena viññujanena 
 aho bhante pāli ca aṭṭhakathā ca suparisuddhā kassa santike 
 uggaṇhitthāti pucchito ko amhādise uggaṇhāpetuṃ samatthoti 
 ācariyaṃ anuddisitvā attanā paṭividdhaṃ sayambhūñāṇādhigataṃ dhammavinayaṃ 
 pavedeti  Ayaṃ tathāgatena satasahassakappādhikāni cattāri 
 asaṅkheyyāni pāramiyo pūretvā kicchena kasirena paṭividdhadhammatthenako 
 dutiyo mahācoro  Suddhaṃ brahmacārinti khīṇāsavaṃ bhikkhuṃ  
  
  
 page     
 Parisuddhaṃ brahmacariyaṃ carantanti nirupakkilesaṃ seṭṭhacariyaṃ carantaṃ  
 Aññaṃpi vā anāgāmiṃ ādiṃ katvā yāva sīlavantaṃ puthujjanaṃ 
 avipaṭisārādivatthukaṃ parisuddhaṃ brahmacariyaṃ carantaṃ  Amūlakena 
 abrahmacariyena anuddhaṃsetīti tasmiṃ puggale avijjamānena 
 antimavatthunā anuvadati codeti  Ayaṃ vijjamānaguṇamakkhī 
 ariyaguṇatthenako tatiyo mahācoro  Garubhaṇḍāni garuparikkhārānīti 
 yathā adinnādāne caturo janā saṃvidhāya garubhaṇḍaṃ avāharunti 
 ettha pañcamāsakagghanakaṃ garubhaṇḍanti vuccati idha na evaṃ 
 athakho pañcimāni bhikkhave avissajjanīyāni na vissajjetabbāni 
 saṅghena vā gaṇena vā puggalena vā vissajjitānipi avissajjitāni 
 honti yo vissajjeyya āpatti thullaccayassa katamāni 
 pañca ārāmo ārāmavatthu  pe  Dārubhaṇḍaṃ mattikābhaṇḍanti 
 vacanato avissajjitabbattā garubhaṇḍāni pañcimāni bhikkhave 
 avebhaṅgiyāni na vibhajitabbāni saṅghena vā gaṇena vā puggalena 
 vā vibhattānipi avibhattāni honti yo vibhajeyya āpatti 
 thullaccayassa katamāni pañca ārāmo ārāmavatthu  pe  
 Dārubhaṇḍaṃ mattikābhaṇḍanti vacanato avebhaṅgikattā 
 sādhāraṇaparikkhārabhāvena garuparikkhārāni  Ārāmo ārāmavatthūtiādīsu 
 yaṃ vattabbaṃ taṃ sabbaṃ pañcimāni bhikkhave avissajjiya nīti 
 khandhake āgatasuttavaṇṇanāyameva bhaṇissāma  Tehi gihī 
 saṅgaṇhātīti tāni datvā gihī saṅgaṇhāti anuggaṇhāti  
  
  
 page     
 Upalāpetīti aho amhākaṃ ayyoti evaṃ lapanake anubandhanake 
 sinehe   karoti  Ayaṃ avissajjiyaṃ avebhaṅgiyañca garuparikkhāraṃ 
 tathābhāvato thenetvā gihisaṅgaṇhanako catuttho mahācoro  So 
 ca panāyaṃ imaṃ garubhaṇḍaṃ kulasaṅgaṇhanatthaṃ vissajjento kuladūsakadukkaṭaṃ 
 āpajjati pabbājanīyakammāraho ca hoti bhikkhusaṅghaṃ abhibhavitvā 
 issaravatāya vissajjento thullaccayaṃ āpajjati theyyacittena 
 vissajjento bhaṇḍaṃ agghāpetvā kāretabboti  Ayaṃ aggo 
 mahācoroti ayaṃ imesaṃ mahācorānaṃ jeṭṭhacoro iminā sadiso 
 coro nāma natthi yo pañcindriyaggahaṇātītaṃ atisaṇhaṃ sukhumaṃ 
 lokuttaradhammaṃ theneti  Kiṃ pana sakkā lokuttaradhammo hiraññasuvaṇṇādīni 
 viya vañcetvā thenetvā gahetunti  Na sakkā  Tenevāha 
 yo asantaṃ abhūtaṃ uttarimanussadhammaṃ ullapatīti  Ayaṃ hi attani 
 asantaṃ dhammaṃ kevalaṃ atthi mayhaṃ esoti ullapati na pana 
 sakkoti ṭhānā cāvetuṃ attani vā saṃvijjamānaṃ kātuṃ  Atha kasmā 
 coroti vuttoti  Yasmā taṃ ullapitvā asantasambhāvanāya 
 uppanne paccaye gaṇhāti evaṃ hi gaṇhatā te paccayā 
 sukhumena upāyena vañcetvā thenetvā gahitā honti  Tenevāha 
 taṃ kissa hetu theyyāya vo bhikkhave raṭṭhapiṇḍo bhuttoti  
 Ayañhi ettha attho yaṃ avocumhā ayaṃ aggo mahācoro 
 yo asantaṃ abhūtaṃ uttarimanussadhammaṃ ullapatīti taṃ kissa hetu 
  Footnote     sasinehe  
  
  
 page     
 Kena kāraṇena etaṃ avocumhāti ce theyyāya vo bhikkhave 
 raṭṭhapiṇḍo bhuttoti bhikkhave yasmā vo tena raṭṭhapiṇḍo 
 theyyacittena bhutto hoti  Ettha hi vokāro ye hi vo 
 ariyā araññavanapaṭṭhānītiādīsu viya padapūraṇamatte nipāto  
 Tasmā tumhehi bhuttoti evamassa attho na   daṭṭhabbo  Idāni 
 tamevatthaṃ gāthāhi vibhūtataraṃ karonto aññathā santantiādimāha  
 Tattha aññathā santanti aparisuddhakāyasamācārādikena aññena 
 ākārena santaṃ  Aññathā yo pavedayeti parisuddhakāya 
 samācārādikena aññena ākārena yo pavedeyya paramaparisuddho 
 ahaṃ atthi me abbhantare lokuttaradhammoti evaṃ jānāpeyya  
 Pavedetvā ca pana tāya pavedanāya uppannaṃ bhojanaṃ arahā viya 
 bhuñjati  Nikacca kitavasseva bhuttaṃ theyyena tassa tanti nikaccāti 
 vañcetvā aññathā santaṃ aññathā dassetvā agumbāgacchabhūtameva 
 sākhāpalāsapallavādicchādanena gumbamiva gacchamiva ca attānaṃ 
 dassetvā  Kitavassevāti vañcakassa kerāṭikassa gumbagacchasaññāya 
 araññe āgatāgate sakuṇe gahetvā jīvitakappakassa sākuṇikasseva  
 Bhuttaṃ theyyena tassa tanti tassāpi anarahantasseva sato 
 arahantabhāvaṃ dassetvā laddhaṃ bhojanaṃ bhuñjato yaṃ taṃ bhuttaṃ taṃ 
 yathā sākuṇikakitavassa nikacca vañcetvā sakuṇaggahaṇaṃ evaṃ 
 manusse vañcetvā laddhassa bhojanassa bhuttattā theyyena bhuttaṃ 
  Footnote     ayaṃ atireko khāyati  
  
  
 page     
 Nāma hoti  Imaṃ pana atthavasaṃ ajānantā ye evaṃ bhuñjanti 
 kāsāvakaṇṭhā  pe  Nirayaṃ te upapajjare  Kāsāvakaṇṭhāti 
 kāsāvena veṭhitakaṇṭhā  Ettakameva ariyaddhajadhāraṇamattaṃ yesaṃ 
 sāmaññaṃ aññaṃ natthīti vuttaṃ hoti  Bhavissanti kho panānanda 
 anāgatamaddhānaṃ gotrabhuno kāsāvakaṇṭhāti evaṃ vuttadussīlānaṃ 
 etaṃ adhivacanaṃ  Pāpadhammāti lāmakadhammā  Asaññatāti 
 kāyādīhi asaññatā  Pāpāti lāmakapuggalā  Pāpehi kammehīti 
 tehi karaṇakāle ādīnavaṃ adisvā katehi paravañcanādīhi pāpakammehi  
 Nirayante upapajjareti nirassādaṃ duggatiṃ te upapajjanti  
 Tasmā seyyo ayoguḷoti gāthā  Tassattho   sacāyaṃ dussīlo 
 asaññato icchācāre ṭhito kuhanāya lokavañcako puggalo tattaṃ 
 aggisikhūpamaṃ ayoguḷaṃ bhuñjeyya ajjhohareyya tassa yañcetaṃ 
 raṭṭhapiṇḍaṃ bhuñjeyya yañcetaṃ ayoguḷaṃ tesu dvīsu ayoguḷova 
 bhutto seyyo sundarataro paṇītataro ca bhaveyya na hi ayoguḷassa 
 bhuttattā samparāye sabbaññutaññāṇenāpi dujjānaparicchedaṃ dukkhaṃ 
 anubhavati evaṃ paṭiladdhassa pana raṭṭhapiṇḍassa bhuttattā samparāye 
 vuttappakāraṃ dukkhaṃ anubhoti ayaṃ hi koṭippatto micchājīvoti  
 Evaṃ pāpakiriyāya anādīnavadassāvīnaṃ ādīnavaṃ dassetvā athakho 
 bhagavā vaggumudātīriye bhikkhū anekapariyāyena vigarahitvā dubbharatāya 
 dupposatāya  pe  Imaṃ sikkhāpadaṃ uddiseyyāthāti vatvā catutthaṃ 
  Footnote     tassātutho  
  
  
 page     
 Pārājikaṃ paññāpento yo pana bhikkhu anabhijānantiādimāha  
      Evaṃ mūlacchejjavasena daḷhaṃ katvā catutthapārājike paññatte 
 aparampi anuppaññattatthāya adhimānavatthu udapādi  Tassuppattidīpanatthaṃ 
 evaṃ vuttaṃ evañcidaṃ bhagavatā bhikkhūnaṃ sikkhāpadaṃ paññattaṃ 
 hotīti  {   } Tattha adiṭṭhe diṭṭhasaññinoti arahatte ñāṇacakkhunā 
 adiṭṭheyeva diṭṭhaṃ amhehi arahattanti diṭṭhasaññino hutvā  
 Esa nayo appattādīsu  Ayaṃ pana viseso  Appatteti 
 attano santāne uppattivasena appatte  Anadhigateti 
 maggabhāvanāya anadhigate  Apaṭiladdhetipi attho  Asacchikateti 
 apaṭividdhe paccavekkhaṇavasena vā apaccakkhakate  Adhimānenāti 
 adhigatamānena  Adhigatā mayanti evaṃ uppannamānenāti attho  
 Adhikamānena vā thaddhamānenāti attho  Aññaṃ byākariṃsūti 
 arahattaṃ byākariṃsu  Pattaṃ āvuso amhehi arahattaṃ kataṃ 
 karaṇīyanti bhikkhūnaṃ ārocesuṃ  Tesaṃ maggena appahīnakilesattā 
 kevalaṃ samathavipassanāvasena vikkhambhitakilesānaṃ aparena samayena 
 tathārūpapaccayasamāyoge rāgāyapi cittaṃ namati rāgatthāya namatīti attho  
 Esa nayo itaresu  Tañca kho etaṃ abbohārikanti tañcakho 
 etaṃ tesaṃ aññaṃ byākaraṇaṃ abbohārikaṃ āpattippaññāpane 
 vohāraṃ na gacchati āpattiyā aṅgaṃ na hotīti attho  Kassa 
 panāyaṃ adhimāno uppajjati kassa nuppajjatīti  Ariyasāvakassa 
 tāva nuppajjati  So hi maggaphalanibbānapahīnakkilesāvasiṭṭhakkilesa 
 paccavekkhaṇena 
  
  
 page     
 Sañjātasomanasso ariyaguṇapaṭivedhe nikkaṅkho tasmā 
 sotāpannādīnaṃ ahaṃ sakadāgāmītiādivasena māno nuppajjati  
 Dussīlassa nuppajjati  So hi ariyaguṇādhigame nirāsova  Sīlavatopi 
 pariccattakammaṭṭhānassa niddārāmatādimanuyuttassa nuppajjati  
 Suparisuddhasīlassa pana kammaṭṭhāne appamattassa nāmarūpaṃ vavaṭṭhapetvā 
 paccayapariggahena vitiṇṇakaṅkhassa tilakkhaṇaṃ āropetvā saṅkhāre 
 sammasantassa āraddhavipassakassa uppajjati  Uppanno ca suddhasamathalābhiṃ 
 suddhavipassanālābhiṃ vā antarā ṭhapeti  So hi dasampi vīsatimpi 
 tiṃsampi vassāni kilesasamudācāraṃ apassanto ahaṃ sotāpannoti vā 
 sakadāgāmīti vā anāgāmīti vā maññati  Samathavipassanālābhiṃ pana 
 arahatteyeva ṭhapeti  Tassa hi samādhibalena kilesā vikkhambhitā 
 vipassanābalena saṅkhārā supariggahitā tasmā saṭṭhimpi vassāni 
 asītimpi vassāni vassasatampi kilesā na samudācaranti khīṇāsavasseva 
 cittacāro hoti  So evaṃ dīgharattaṃ kilesasamudācāraṃ apassanto 
 antarā aṭṭhatvāva arahā ahanti maññatīti  
      {   } Anabhijānanti na abhijānaṃ  Yasmā panāyaṃ anabhijānaṃ 
 samudācarati svāssa santāne anuppanno ñāṇena ca asacchikato 
 abhūto tenassa padabhājane asantaṃ abhūtaṃ asaṃvijjamānanti 
 vatvā ajānanto apassantoti vuttaṃ  Uttarimanussadhammanti 
 uttarimanussānaṃ jhāyīnañceva ariyānañca dhammaṃ  Attūpanāyikanti 
 attani taṃ upaneti attānaṃ vā tattha upanetīti attūpanāyiko  
  
  
 page     
 Taṃ attūpanāyikaṃ  Evaṃ katvā samudācareyyāti sambandho  
 Padabhājane pana yasmā uttarimanussadhammo nāma jhānaṃ vimokkhaṃ 
 samādhi samāpatti ñāṇadassanaṃ  pe  Suññāgāre abhiratīti evaṃ 
 jhānādayo anekadhammā vuttā tasmā tesaṃ sabbesaṃ vasena 
 attūpanāyikabhāvaṃ dassento te vā kusaladhamme attani upanetīti 
 bahuvacananiddesaṃ akāsi  Tattha ete dhammā mayi sandissantīti 
 samudācaranto attani upaneti ayaṃ etesu sandissāmīti samudācaranto 
 attānaṃ tesu upanetīti veditabbo  Alamariyañāṇadassananti 
 ettha lokiyalokuttarā paññā jānanaṭṭhena ñāṇaṃ cakkhunā diṭṭhamiva 
 dhammaṃ karaṇato dassanaṭṭhena dassananti ñāṇadassanaṃ  Ariyaṃ 
 visuddhaṃ uttamaṃ ñāṇadassananti ariyañāṇadassanaṃ  Alaṃ pariyattaṃ 
 kilesaviddhaṃsanasamatthaṃ ariyañāṇadassanamettha jhānādibhede 
 uttarimanussadhamme alaṃ vā ariyañāṇadassanamassāti alamariyañāṇadassano  
 Taṃ alamariyañāṇadassanaṃ uttarimanussadhammanti evaṃ padatthasambandho 
 veditabbo  Tattha yena ñāṇadassanena so alamariyañāṇadassanoti 
 vuccati tadeva dassetuṃ ñāṇanti tisso vijjā dassananti yaṃ 
 ñāṇaṃ taṃ dassanaṃ yaṃ dassanaṃ taṃ ñāṇanti vijjāsīsena padabhājanaṃ 
 vuttaṃ  Mahaggatalokuttarā panettha sabbāpi paññā ñāṇanti 
 veditabbā  Samudācareyyāti vuttappakārametaṃ uttarimanussadhammaṃ 
 attūpanāyikaṃ katvā āroceyya  Itthiyā vātiādi pana 
 ārocetabbapuggalanidassanaṃ  Etesaṃ hi ārocite ārocitaṃ hoti 
  
  
 page     
 Na devamārabrahmānaṃ nāpi petayakkhatiracchānagatānanti  Iti 
 jānāmi iti passāmīti samudācaraṇākāradassanametaṃ  Padabhājane 
 panassa jānāmahaṃ ete dhamme passāmahaṃ ete dhammeti idaṃ 
 tesu jhānādīsu dhammesu jānanapassanānaṃ pavattidīpanaṃ  Atthi ca 
 me ete dhammātiādi attūpanāyikabhāvadīpanaṃ  {   } Tato aparena 
 samayenāti āpattipaṭijānanasamayadassanametaṃ  Ayaṃ pana 
 ārocitakkhaṇeyeva pārājikaṃ āpajjati  Āpattiṃ pana āpanno yasmā 
 parena codito vā acodito vā paṭijānāti tasmā samanuggāhiyamāno 
 vā asamanuggāhiyamāno vāti vuttaṃ  Tattha samanuggāhanāya 
 tāva kinte adhigatanti adhigamapucchā  Jhānavimokkhādīsu 
 sotāpattimaggādīsu vā kintayā adhigatanti  Kinti te adhigatanti 
 upāyapucchā  Ayaṃ hi ettha adhippāyo kintayā aniccalakkhaṇaṃ 
 dhuraṃ katvā adhigataṃ dukkhānattalakkhaṇesu aññataraṃ kiṃ vā 
 samādhivasena abhinivisitvā udāhu vipassanāvasena tathā kiṃ rūpe 
 abhinivisitvā udāhu arūpe kiṃ vā ajjhattaṃ abhinivisitvā udāhu 
 bahiddhāti  Kadā te adhigatanti kālapucchā  Pubbaṇhamajjhantikādīsu 
 katarasmiṃ kāleti vuttaṃ hoti  Tattha te adhigatanti 
 okāsapucchā  Kasmiṃ okāse kiṃ rattiṭṭhāne divāṭṭhāne 
 rukkhamūle maṇḍape katarasmiṃ vā vihāreti vuttaṃ hoti  Katame 
 te kilesā pahīnāti pahīnakkilesapucchā  Kataramaggavajjhā tava 
 kilesā pahīnāti vuttaṃ hoti  Katamesaṃ tvaṃ dhammānaṃ lābhīti 
  
  
 page     
 Paṭiladdhadhammapucchā  Paṭhamamaggādīsu katamesaṃ dhammānaṃ tvaṃ 
 lābhīti vuttaṃ hoti  
     Tasmā idāni cepi koci bhikkhu uttarimanussadhammādhigamaṃ 
 byākareyya na so ettāvatāva sakkātabbo  Imesu pana 
 chasu ṭhānesu sodhanatthaṃ vattabbo kinte adhigataṃ kiṃ jhānaṃ 
 udāhu vimokkhādīsu aññataranti  Yo hi yena adhigato dhammo 
 so tassa pākaṭo hoti  Sace idannāma me adhigatanti vadati 
 tato kinti te adhigatanti pucchitabbo aniccalakkhaṇādīsu kiṃ dhuraṃ 
 katvā aṭṭhattiṃsāya vā ārammaṇesu rūpārūpaajjhattabahiddhādibhedesu 
 vā dhammesu kena mukhena abhinivisitvāti  Yo hi yassābhiniveso 
 so tassa pākaṭo hoti  Sace ayannāma me abhiniveso 
 evaṃ mayā adhigatanti vadati tato kadā te adhigatanti pucchitabbo 
 kiṃ pubbaṇhe udāhu majjhantikādīsu aññatarasmiṃ kāleti  
 Sabbesaṃ hi attanā adhigatakālo pākaṭo hoti  Sace amukasmiṃ 
 nāma kāle adhigatanti vadati tato kattha te adhigatanti pucchitabbo 
 kiṃ divāṭṭhāne udāhu rattiṭṭhānādīsu aññatarasmiṃ okāseti  
 Sabbesaṃ hi attanā adhigatokāso pākaṭo hoti  Sace amukasmiṃ 
 nāma me okāse adhigatanti vadati tato katame te kilesā 
 pahīnāti pucchitabbo  kiṃ paṭhamamaggavajjhā udāhu dutiyādimaggavajjhāti  
 Sabbesaṃ hi attanā adhigatamaggena pahīnakkilesā pākaṭā honti  
 Sace ime nāma me kilesā pahīnāti vadati tato katamesaṃ 
  
  
 page     
 Tvaṃ dhammānaṃ lābhīti pucchitabbo kiṃ sotāpattimaggassa udāhu 
 sakadāgāmimaggādīsu aññatarassāti  Sabbesaṃ hi attanā 
 adhigatadhammo pākaṭo hoti  Sace imesaṃ nāmāhaṃ dhammānaṃ 
 lābhīti vadati ettāvatāpissa vacanaṃ na saddhātabbaṃ  Bahussutā 
 hi uggahaparipucchākusalā bhikkhū imāni chaṭṭhānāni sodhetuṃ sakkonti  
 Imassa pana bhikkhuno āgamanapaṭipadā sodhetabbā  Yadi āgamanapaṭipadā 
 na sujjhati imāya paṭipadāya lokuttaradhammo nāma na labbhatīti 
 apanetabbo  Yadi panassa āgamanapaṭipadā sujjhati dīgharattaṃ 
 tīsu sikkhāsu appamatto jāgariyamanuyutto catūsu paccayesu alaggo 
 ākāse pāṇisamena cetasā viharatīti paññāyati tassa bhikkhuno 
 byākaraṇaṃ paṭipadāya saddhiṃ saṃsandati seyyathāpi nāma gaṅgodakaṃ 
 yamunodakena saddhiṃ saṃsandati sameti evameva suppaññattā tena 
 bhagavatā sāvakānaṃ nibbānagāminī paṭipadā saṃsandati nibbānañca 
 paṭipadā cāti vuttasadisaṃ hoti  Apica kho na ettakenāpi 
 sakkāro kattabbo  Kasmā  Ekaccassa hi puthujjanassāpi 
 sato khīṇāsavapaṭipattisadisā paṭipadā hoti  Tasmā so bhikkhu 
 tehi tehi upāyehi uttāsetabbo  Khīṇāsavassa nāma asaniyāpi 
 matthake patamānāya bhayaṃ vā chambhitattaṃ vā lomahaṃso vā na 
 hoti  Sacassa bhayaṃ vā chambhitattaṃ vā lomahaṃso vā uppajjati 
 na tvaṃ arahāti apanetabbo  Sace pana abhīru acchambhī anutrāsī 
 hutvā sīho viya nisīdati ayaṃ bhikkhu sampannaveyyākaraṇo 
  
  
 page     
 Samantā rājarājamahāmattādīhi pesitaṃ sakkāraṃ arahatīti  
      Pāpicchoti yā sā idhekacco dussīlova samāno sīlavāti 
 maṃ jano jānātūti icchatītiādinā nayena vuttā pāpicchatā 
 tāya samannāgato  Icchāpakatoti tāya pāpikāya icchāya 
 pakato abhibhūto pārājiko hutvā  Visuddhāpekkhoti attano 
 visuddhiṃ apekkhamāno icchamāno paṭṭhayamāno  Ayaṃ hi yasmā 
 pārājikaṃ āpanno tasmā bhikkhubhāve ṭhatvā abhabbo jhānādīni 
 adhigantuṃ  Bhikkhubhāvo hissa saggantarāyo ceva hoti maggantarāyo 
 ca  Vuttañhetaṃ sāmaññaṃ dupparāmaṭṭhaṃ nirayāyūpakaḍḍhatīti  
 Aparaṃpi vuttaṃ sithilo hi paribbājo bhiyyo ākīrate rajanti  
 Iccassa bhikkhubhāvo visuddhi nāma na hoti  Yasmā pana gihī 
 vā upāsako vā ārāmiko vā sāmaṇero vā hutvā 
 dānasaraṇasīlasaṃvarādīhi saggamaggaṃ vā jhānavimokkhādīhi mokkhamaggaṃ 
 vā ārādhetuṃ bhabbo hoti tasmāssa gihiādibhāvo visuddhi 
 nāma hoti  Tasmā taṃ visuddhiṃ apekkhaṇato visuddhāpekkhoti 
 vuccati  Teneva cassa padabhājane gihī vā hotukāmotiādi 
 vuttaṃ  Evaṃ vadeyyāti evaṃ bhaṇeyya  Kathaṃ  
 Ajānamevaṃ āvuso avacaṃ jānāmi apassaṃ passāmīti  Padabhājane 
 pana evaṃ vadeyyāti idaṃ padaṃ anuddharitvāva yathā vadanto ajānamevaṃ 
 āvuso avacaṃ jānāmi apassaṃ passāmīti vadati nāma vuccati taṃ 
 ākāraṃ dassetuṃ nāhaṃ ete dhamme jānāmītiādi vuttaṃ  
  
  
 page     
 Tucchaṃ musā vilapinti ahaṃ vacanatthaviharato tucchaṃ vañcanādhippāyato 
 musā vilapiṃ abhaṇinti vuttaṃ hoti  Padabhājane panassa aññena 
 padabyañjanena atthamattaṃ dassetuṃ tucchakaṃ mayā bhaṇitantiādi 
 vuttaṃ  Purīme upādāyāti purimāni tīṇi pārājikāni āpanne 
 puggale upādāya  Sesaṃ pubbe vuttanayattā uttānatthattā ca 
 pākaṭamevāti  
      {   } Evaṃ uddiṭṭhasikkhāpadaṃ padānukkamena vibhajitvā idāni 
 yasmā heṭṭhāpadabhājanīyamhi jhānaṃ vimokkhaṃ samādhi samāpatti 
 ñāṇadassanaṃ  pe  Saññāgāre abhiratīti evaṃ saṅkhitteneva 
 uttarimanussadhammo dassito na vitthārena āpattiṃ āropetvā 
 tanti ṭhapitā saṅkhepadassite ca atthe na sabbe sabbākārena 
 nayaṃ gahetuṃ sakkonti tasmā sabbākārena nayaggahaṇatthaṃ puna 
 tadeva padabhājanaṃ mātikāṭhāne ṭhapetvā vitthārato uttarimanussadhammaṃ 
 dassetvā āpattibhedaṃ dassetukāmo jhānanti paṭhamaṃ jhānaṃ dutiyaṃ 
 jhānantiādimāha  Tattha paṭhamajjhānādīhi mettājhānādīnipi 
 asubhajjhānādīnipi ānāpānassatisamādhijjhānampi lokiyajjhānampi 
 lokuttarajhānampi saṅgahitameva  Tasmā paṭhamajjhānaṃ samāpajjintipi 
 catutthaṃ jhānaṃ   mettājhānaṃ  pe  Upekkhājhānaṃ asubhajjhānaṃ 
 ānāpānassatisamādhijjhānaṃ lokiyajjhānaṃ lokuttarajjhānaṃ 
 samāpajjintipi bhaṇanto pārājikova hotīti veditabbo  Suṭṭhu mutto 
  Footnote     ito pubbe dutiyaṃ jhānaṃ vā peyyālo vā bhaveyya  
  
  
 page     
 Vividhehi vā kilesehi muttoti vimokkho  So panāyaṃ rāgadosamohehi 
 suññatattā suññato rāgadosamohanimittehi animittattā animitto 
 rāgadosamohapaṇidhīnaṃ abhāvato appaṇihitoti vuccati  Cittaṃ samaṃ 
 ādahati ārammaṇe ṭhapetīti samādhi  Ariyehi samāpajjitabbato 
 samāpatti  Sesamettha vuttanayameva  Ettha ca vimokkhattikena 
 samādhittikena ca ariyamaggova vutto  Samāpattittikena phalasamāpatti  
 Tesu yaṅkiñci ekaṃpi padaṃ gahetvā ahaṃ imassa lābhīti bhaṇanto 
 pārājikova hoti  Tisso vijjāti pubbenivāsānussati 
 dibbacakkhu āsavānaṃ khayaññāṇanti  Tattha ekissāpi nāmaṃ 
 gahetvā ahaṃ imissā vijjāya lābhīti bhaṇanto pārājikova 
 hoti  Saṅkhepaṭṭhakathāyaṃ pana vijjānaṃ lābhīti bhaṇantopi 
 tissannaṃ vijjānaṃ lābhīti bhaṇantopi pārājikoti vuttaṃ  
 Maggabhāvanā padabhājane vuttā  Sattattiṃsa bodhipakkhiyadhammā 
 maggasampayuttā lokuttarāva idha adhippetā  Tasmā lokuttarānaṃ 
 satipaṭṭhānānaṃ sammappadhānānaṃ iddhipādānaṃ indriyānaṃ balānaṃ 
 bojjhaṅgānaṃ ariyassa aṭṭhaṅgikassa maggassa lābhimhīti vadato 
 pārājikanti mahāaṭṭhakathāyaṃ vuttaṃ  Mahāpaccariyādīsu pana satipaṭṭhānaṃ 
 lābhimhīti evaṃ ekekakoṭṭhāsavasenāpi kāyānupassanāsatipaṭṭhānassa 
 lābhimhīti evaṃ tattha ekekadhammavasenāpi vadato 
 pārājikamevāti vuttaṃ  Taṃpi sameti  Kasmā  Maggakhaṇuppanneyeva 
 sandhāya vuttattā  Phalasacchikiriyāyapi ekekaphalavasena pārājikaṃ 
  
  
 page     
 Veditabbaṃ  Rāgassa pahānantiādittike kilesappahānameva 
 vuttaṃ  Taṃ pana yasmā maggena vinā natthi tatiyamaggena hi 
 rāgadosānaṃ pahānaṃ catutthena mohassa tasmā rāgo me 
 pahīnotiādīni vadatopi pārājikaṃ  Rāgā cittaṃ vinīvaraṇatātiādittike 
 saha samāpattiyā lokuttaracittameva vuttaṃ  Tasmā 
 rāgā me cittaṃ vinīvaraṇantiādīni vadatopi pārājikameva  
 Suññāgārapadabhājane pana yasmā jhānena aghaṭetvā suññāgāre 
 abhiramāmīti vacanamattena pārājikaṃ nādhippetaṃ tasmā paṭhamena 
 jhānena suññāgāre abhiramāmītiādi vuttaṃ  Tasmā yo 
 jhānena ghaṭetvā iminā nāma jhānena suññāgāre abhiramāmīti 
 vadati ayameva pārājiko hotīti veditabbo  Yā ca ñāṇanti 
 imassa padabhājane ambaṭṭhasuttādīsu vuttāsu aṭṭhasu vijjāsu 
 vipassanāñāṇa manomayiddhiiddhavidhidibbasota cetopariññāṇabhedā 
 pañca vijjā na āgatā tāsu ekā vipassanāva pārājikavatthu 
 na hoti sesā hontīti veditabbā  Tasmā vipassanāya lābhimhītipi 
 vipassanāñāṇassa lābhimhītipi vadato pārājikaṃ natthi  Pussadevatthero 
 pana bhaṇati itarāpi catasso vijjā ñāṇena aghaṭitā 
 pārājikavatthū na honti tasmā manomayassa lābhimhi iddhividhissa 
 dibbāya sotadhātuyā cetopariyassa lābhimhīti vadatopi pārājikaṃ 
 natthīti  Tantassa antevāsikeheva paṭikkhittaṃ ācariyo na 
 ābhidhammiko bhummantaraṃ na jānāti abhiññā nāma 
  
  
 page     
 Catutthajjhānapādakova mahaggatadhammo jhāneneva ijjhati tasmā manomayassa 
 lābhimhīti vā manomayañāṇassa lābhimhīti vā yathā tathā vā 
 vadatu pārājikamevāti  Ettha ca kiñcāpi nibbānaṃ pāliyā 
 nāgataṃ athakho nibbānaṃ me pattanti vā sacchikatanti vā vadato 
 pārājikameva  Kasmā  Nibbānassa nibbaṭṭitalokuttarattā  Tathā 
 cattāri saccāni paṭivijjhiṃ paṭividdhāni mayāti vadatopi pārājikameva  
 Kasmā  Yasmā saccapaṭivedhoti maggassa pariyāyavacanaṃ  Yasmā 
 pana tisso paṭisambhidā kāmāvacarakusalato catūsu ñāṇasampayuttesu 
 cittuppādesu uppajjanti kiriyato catūsu ñāṇasampayuttesu 
 cittuppādesu uppajjanti atthapaṭisambhidā etesu ceva uppajjati 
 catūsu maggesu catūsu phalesu ca uppajjatīti vibhaṅge vuttaṃ 
 tasmā dhammapaṭisambhidāya lābhimhīti vā niruttipaṭisambhidāya lābhimhīti 
 vā paṭibhāṇapaṭisambhidāya lābhimhīti vā lokiyaatthapaṭisambhidāya 
 lābhimhīti vā vutte pārājikaṃ natthi  Paṭisambhidānaṃ lābhimhīti 
 vuttepi na tāva sīsaṃ otarati  Lokuttaraatthapaṭisambhidāya 
 lābhimhīti vutte pana pārājikaṃ hoti  Saṅkhepaṭṭhakathāyaṃ pana 
 atthapaṭisambhidappattomhīti avisesenāpi vadato pārājikanti vuttaṃ  
 Kurundiyampi na muccatīti vuttaṃ  Mahāaṭṭhakathāyaṃ pana ettāvatā 
 pārājikaṃ natthi ettāvatā sīsaṃ na otarati ettāvatā 
 na pārājikanti vicāritattā na sakkā aññaṃ pamāṇaṃ kātunti  
 Nirodhasamāpattiṃ samāpajjāmīti vā lābhī vāhantassāti vadatopi 
  
  
 page     
 Pārājikaṃ natthi  Kasmā  Nirodhasamāpattiyā neva lokiyattā 
 na lokuttarattāti  Sace panassa evaṃ hoti nirodhaṃ nāma 
 anāgāmī vā khīṇāsavo vā samāpajjati tesaṃ maṃ aññataroti 
 jānissantīti byākaroti so ca naṃ tathā jānāti pārājikanti 
 mahāpaccarīsaṅkhepaṭṭhakathāsu vuttaṃ  Taṃ vīmaṃsitvā gahetabbaṃ  
 Atīte bhave kassapasammāsambuddhakāle sotāpannomhīti vadatopi 
 pārājikaṃ natthi atītakkhandhānaṃ hi parāmaṭṭhattā sīsaṃ na otaratīti  
 Saṅkhepaṭṭhakathāyaṃ pana atīte aṭṭhasamāpattilābhimhīti vadato pārājikaṃ 
 natthi kuppadhammattā idha pana atthi akuppadhammattāti keci 
 vadantīti vuttaṃ  Tampi tattheva atītattabhāvaṃ sandhāya kathentassa 
 pārājikaṃ na hoti paccuppannattabhāvaṃ sandhāya kathentasseva 
 hotīti paṭikkhittaṃ  
      {   } Evaṃ jhānādīni dasa mātikāpadāni vitthāretvā idāni 
 uttarimanussadhammaṃ ullapanto yaṃ sampajānamusāvādaṃ bhaṇati tassa 
 aṅgaṃ dassetvā tasseva vitthārassa vasena cakkapeyyālaṃ bandhanto 
 ullapanākārañca āpattibhedañca dassetuṃ tīhākārehītiādimāha  
      Tattha suddhikavāro vattukāmavāro paccayapaṭisaṃyuttavāroti 
 tayo mahāvārā  Tesu suddhikavāre paṭhamaṃ jhānaṃ ādiṃ katvā 
 yāva mohā cittaṃ vinīvaraṇatāpadaṃ   tāva ekamekasmiṃ   pade 
 samāpajjiṃ samāpajjāmi samāpanno lābhimhi vasimhi sacchikataṃ 
  Footnote     ettha itisaddo icchitababo        ekekasmiṃ  
  
  
 page     
 Mayāti imesu chasu padesu ekamekaṃ padaṃ tīhākārehi catūhi pañcahi 
 chahi sattahākārehīti evaṃ pañcakkhattuṃ yojetvā suddhikanayo 
 nāma vutto  Tato paṭhamaṃ jhānaṃ dutiyaṃ jhānanti evaṃ 
 paṭhamajjhānena saddhiṃ ekamekaṃ padaṃ ghaṭentena sabbapadāni ghaṭetvā 
 teneva vitthārena khaṇḍacakkannāma vuttaṃ  Taṃ hi puna ānetvā 
 paṭhamajjhānādīhi saddhiṃ na yojitaṃ tasmā khaṇḍacakkanti vuccati  
 Tato dutiyaṃ jhānaṃ tatiyaṃ jhānanti evaṃ dutiyajjhānena saddhiṃ 
 ekamekaṃ padaṃ ghaṭetvā puna ānetvā paṭhamajjhānena saddhiṃ 
 sambandhitvā teneva vitthārena baddhacakkannāma vuttaṃ  Tato 
 yathā dutiyajjhānena saddhiṃ evaṃ tatiyajjhānādīhi saddhiṃ ekamekaṃ 
 padaṃ ghaṭetvā puna ānetvā dutiyajjhānādīhi saddhiṃ sambandhitvā 
 teneva vitthārena aññānipi ekūnattiṃsaṃ baddhacakkāni vatvā 
 ekamūlakanayo niṭṭhāpito  Pāṭho pana saṅkhepena dassito  
 So asammuyhantena vitthārato veditabbo  Yathā ca ekamūlako 
 evaṃ dumūlakādayopi sabbamūlapariyosānā catunnaṃ satānaṃ upari 
 pañcattiṃsa nayā vuttā  Seyyathīdaṃ  Dvimūlakā ekūnatiṃsa 
 timūlakā aṭṭhavīsa catummūlakā sattavīsa  Evaṃ pañcamūlakādayopi 
 ekekaṃ ūnaṃ katvā yāva tiṃsamūlakā tāva veditabbā  Pāṭhe 
 pana tesaṃ nāmampi saṅkhipitvā idaṃ sabbamūlakanti tiṃsamūlakanayova 
 eko dassito  Yasmā ca suññāgārapadaṃ jhānena aghaṭitaṃ 
 sīsaṃ na otarati tasmā taṃ anāmasitvā mohā cittaṃ 
  
  
 page     
 Vinīvaraṇapadapariyosānāyeva sabbattha yojanā dassitāti veditabbā  
 Evaṃ paṭhamajjhānādīni paṭipāṭiyā vā uppaṭipāṭiyā vā 
 dutiyajjhānādīhi ghaṭetvā vā aghaṭetvā vā samāpajjintiādinā 
 nayena ullapato mokkho natthi pārājikaṃ āpajjatiyevāti 
 imassa atthassa dassanavasena vutte ca panekasmiṃ suddhikamahāvāre 
 ayaṃ saṅkhepato atthavaṇṇanā  
      Tīhākārehīti sampajānamusāvādassa aṅgabhūtehi tīhi kāraṇehi  
 Pubbevassa hotīti pubbabhāgeyeva assa puggalassa evaṃ hoti 
 musā bhaṇissanti  Bhaṇantassa hotīti bhaṇamānassa hoti  
 Bhaṇitassa hotīti bhaṇite assa hoti  Yaṃ vattabbaṃ tasmiṃ 
 vutte hotīti attho  Athavā bhaṇitassāti vuttavato 
 niṭṭhitavacanassa hotīti  Evaṃ yo pubbabhāgepi jānāti bhaṇantopi 
 jānāti pacchāpi jānāti musā mayā bhaṇitanti so paṭhamaṃ 
 jhānaṃ samāpajjinti bhaṇanto pārājikaṃ āpajjatīti ayamettha 
 attho dassito  Kiñcāpi dassito athakho ayamettha viseso  
 Pucchā tāva hoti musā bhaṇissanti pubbabhāgo atthi musā 
 mayā bhaṇitanti pacchābhāgo natthi vuttamattameva hi koci 
 pamussati kintassa pārājikaṃ hoti na hotīti  Sā evaṃ 
 aṭṭhakathāsu vissajjitā pubbabhāge musā bhaṇissanti ca bhaṇantassa 
 musā bhaṇāmīti ca jānato pacchābhāge musā mayā bhaṇitanti na 
 sakkā na bhavituṃ sacepi na hoti pārājikameva  Purimameva hi 
  
  
 page     
 Aṅgadvayaṃ pamāṇaṃ  Yassāpi pubbabhāge musā bhaṇissanti 
 ābhogo natthi bhaṇanto pana musā bhaṇāmīti jānāti bhaṇitepi 
 musā mayā bhaṇitanti jānāti so āpattiyā na kāretabbo  
 Pubbabhāgo hi pamāṇataraṃ tasmiṃ asati davābhaṇitaṃ vā ravābhaṇitaṃ 
 vā hotīti  Ettha ca taṃñāṇatā ca ñāṇasamodhānañca 
 pariccajitabbaṃ  Taṃ ñāṇatā pariccajitabbāti yena cittena musā 
 bhaṇissanti jānāti teneva musā bhaṇāmīti ca musā mayā 
 bhaṇitanti ca jānātīti evaṃ ekacitteneva tīsu khaṇesu jānātīti 
 ayaṃ taṃ ñāṇatā pariccajitabbā  Na hi sakkā teneva cittena 
 cittaṃ jānituṃ yathā na sakkā teneva asinā so asi chinditunti  
 Purimaṃ purimaṃ pana cittaṃ pacchimassa pacchimassa cittassa tathā 
 uppattiyā paccayo hutvā nirujjhati  Tenetaṃ vuccati 
        pamāṇaṃ pubbabhāgova     tasmiṃ sati na hessati 
        sesadvayanti natthetaṃ    iti vācā tivaṅgikāti  
 Ñāṇasamodhānaṃ pariccajitabbanti etāni tīṇi cittāni ekakkhaṇe 
 uppajjantīti na gahetabbāni  Idaṃ hi cittaṃ nāma 
        aniruddhamhi paṭhame      na uppajjati pacchimaṃ 
        nirantaruppajjanato      ekaṃ viya pakāsatīti  
 Ito paraṃ pana yvāyaṃ paṭhamaṃ jhānaṃ samāpajjinti sampajānamusā 
 bhaṇati yasmā so natthi me paṭhamaṃ jhānanti evaṃ diṭṭhiko 
 hoti tassa hi attheva ayaṃ laddhi tathā natthi me paṭhamaṃ jhānanti 
  
  
 page     
 Evamassa khamati ceva ruccati ca evaṃsabhāvameva cassa cittaṃ natthi 
 me paṭhamaṃ jhānanti yadā pana musā vattukāmo hoti tadā 
 taṃ diṭṭhiṃ vā diṭṭhiyā saha khantiṃ vā diṭṭhikhantīhi saddhiṃ ruciṃ vā 
 diṭṭhikhantirucīhi saddhiṃ bhāvaṃ vā vinidhāya nikkhipitvā paṭicchādetvā 
 abhūtaṃ katvā bhaṇati tasmā tesampi vasena aṅgabhedaṃ dassetuṃ catūhi 
 ākārehītiādi   vuttaṃ  Parivāre ca aṭṭhaṅgiko musāvādoti 
 vuttattā tattha adhippetāya saññāya saddhiṃ aññopi idha 
 aṭṭhahākārehīti eko nayo yojetabbo  Ettha ca vinidhāya 
 diṭṭhinti balavadhammavinidhānavasena vuttaṃ  Vinidhāya khantintiādīni 
 tato dubbaladubbalānaṃ vinidhānavasena  Vinidhāya saññanti idaṃ 
 panettha sabbadubbaladhammavinidhānasaññāmattampi nāma  Avinidhāya 
 sampajānamusā bhaṇissatīti netaṃ ṭhānaṃ vijjati  Yasmā pana 
 samāpajjissāmītiādinā anāgatavacanena pārājikaṃ na hoti tasmā 
 samāpajjintiādīni atītavattamānapadānevapāṭhevuttānītiveditabbāni  
      {   } Ito paraṃ sabbampi imasmiṃ suddhikamahāvāre uttānatthameva  Na 
 hettha atthi yaṃ iminā vinicchayena na sakkā bhaveyya viññātuṃ ṭhapetvā 
 kilesappahānapadassa padabhājane rāgo me catto vantotiādīnaṃ 
 padānaṃ atthaṃ  Svāyaṃ vuccati  Ettha hi cattoti idaṃ 
 sakabhāvapariccajanavasena vuttaṃ  Vantoti idaṃ puna anādiyanabhāvadassanavasena  
 Muttoti idaṃ santatito vimocanavasena  Pahīnoti idaṃ 
  Footnote     catūhākārehīti  
  
  
 page     
 Muttassāpi kvaci anavaṭṭhānadassanavasena  Paṭinissaṭṭhoti idaṃ pubbe 
 ādinnapubbassa paṭinissaggadassanavasena  Ukkheṭitoti idaṃ 
 ariyamaggena uttāsitattā puna anālīyanabhāvadassanavasena  Svāyamattho 
 saddasatthato pariyesitabbo  Samukkheṭitoti idaṃ suṭṭhu uttāsetvā 
 aṇusahagatassāpi puna anālīyanabhāvadassanavasena vuttanti  
                   Suddhikavārakathā niṭṭhitā  
      {   } Vattukāmavārepi tīhākārehītiādīnaṃ attho vārapeyyālappabhedo 
 ca sabbo idha vuttanayeneva veditabbo  Kevalaṃ hi yaṃ 
 idaṃ mayā virajjhitvā aññaṃ vattukāmena aññaṃ vuttaṃ tasmā 
 natthi mayhaṃ āpattīti evaṃ okāsagavesakānaṃ pāpapuggalānaṃ 
 okāsanisedhanatthaṃ vutto  Yatheva hi buddhaṃ paccakkhāmīti vattukāmo 
 dhammaṃ paccakkhāmītiādīsu sikkhāpaccakkhānapadesu yaṃ vā taṃ vā 
 vadanto khette otiṇṇattā sikkhāpaccakkhātakova hoti evaṃ 
 paṭhamajjhānādiuttarimanussadhammapadesu yaṅkiñci ekaṃ vattukāmo tato 
 aññaṃ yaṃ vā taṃ vā vadantopi khette otiṇṇattā pārājikova 
 hoti sacepi yassa vadati so tamatthaṃ taṃkhaṇaṃyeva jānāti  
 Jānanalakkhaṇañcettha sikkhāpaccakkhāne vuttanayeneva veditabbaṃ  
 Ayaṃ pana viseso  Sikkhāpaccakkhānaṃ hatthamuddhāya sīsaṃ na otarati  
 Idaṃ abhūtārocanaṃ hatthamuddhāyapi otarati  Yo hi hatthavikārādīhi 
 aṅgapacacaṅgacopanehi abhūtaṃ uttarimanussadhammaṃ viññattipathe ṭhitassa 
 puggalassa ārocesi so ca taṃ atthaṃ jānāti pārājikova 
  
  
 page     
 Hoti  Atha pana yassa āroceti so na jānāti vā kiṃ ayaṃ 
 bhaṇatīti saṃsayaṃ vā āpajjati ciraṃ vīmaṃsitvā vā pacchā jānāti 
 apaṭivijānanto icceva saṅkhaṃ gacchati  Evaṃ apaṭivijānantassa 
 vutte thullaccayaṃ hoti  Yo pana jhānādīni attanā adhigamanavasena 
 vā uggahaparipucchādivasena vā na jānāti kevalaṃ jhānanti vā 
 vimokkhoti vā vacanamattameva sutaṃ hoti sopi tena vutte 
 jhānaṃ kira samāpajjinti esa vadatīti yadi ettakamattampi jānāti 
 jānāticceva saṅkhaṃ gacchati tassa vutte pārājikameva  So   ekassa 
 vā dvinnaṃ vā bahūnaṃ vā niyamitāniyamitavasena viseso sabbopi 
 sikkhāpaccakkhānakathāyaṃ vuttanayeneva veditabboti  
                  Vattukāmavārakathā niṭṭhitā  
      {   } Paccayapaṭisaṃyuttavārepi sabbaṃ vārapeyyālappabhedaṃ pubbe 
 āgatapadānañca atthaṃ vuttanayeneva ñatvā pālikkamo tāva evaṃ 
 jānitabbo  Ettha hi yo te vihāre vasi yo te cīvaraṃ 
 paribhuñji yo te piṇḍapātaṃ paribhuñji yo te senāsanaṃ 
 paribhuñji yo te gilānapaccayabhesajjaparikkhāraṃ paribhuñjīti ime 
 pañca paccattavacanavārā yena te vihāro paribhuttotiādayo 
 pañca karaṇavacanavārā yaṃ tvaṃ āgamma vihāraṃ adāsītiādayo 
 pañca upayogavacanavārā vuttā tesaṃ vasena idha vuttena 
 suññāgārapadena saddhiṃ pubbe vuttesu paṭhamajjhānādīsu sabbapadesu 
  Footnote     atireko maññe  
  
  
 page     
 Vārapeyyālabhedo veditabbo  Yo te vihāre yena te vihāro 
 yaṃ tvaṃ āgamma vihāranti evaṃ pariyāyena vuttattā pana ahanti 
 avuttattā ca paṭivijānantassa vuttepi idha thullaccayaṃ apaṭivijānantassa 
 dukkaṭanti ayamettha vinicchayo    
      Evaṃ vitthāravasena āpattibhedaṃ dassetvā idāni anāpattiṃ 
 dassento anāpatti adhimānenātiādimāha  Tattha adhimānenāti 
 adhikamānena samudācarantassa anāpatti  Anullapanādhippāyassāti 
 kohaññena icchācāre aṭṭhatvā anullapanādhippāyassa sabrahmacārīnaṃ 
 santike aññaṃ byākarontassa anāpatti  Ummattakādayo 
 pubbe vuttanayāeva  Idha pana ādikammikā vaggumudātīriyā 
 bhikkhū tesaṃ anāpattīti  
                  Padabhājanīyavaṇṇanā niṭṭhitā  
      Samuṭṭhānādīsu  Idaṃ sikkhāpadaṃ tisamuṭṭhānaṃ hatthamuddhāya 
 ārocentassa kāyacittato vacībhedena ārocentassa vācācittato 
 ubhayaṃ karontassa kāyavācācittato samuṭṭhāti kiriyā saññāvimokkhaṃ 
 sacittakaṃ lokavajjaṃ kāyakammaṃ vacīkammaṃ akusalacittaṃ tivedanikaṃ  
 Hasantopi hi somanissito ullapati bhāyantopi majjhattopi  
      {   } Vinītavatthūsu adhimānavatthu anuppaññattiyaṃ vuttanayameva  
      Dutiyavatthusmiṃ  Paṇidhāyāti paṭṭhanaṃ katvā  Evaṃ maṃ 
 jano sambhāvessatīti evaṃ araññe vasantaṃ maṃ jano arahatte 
  Footnote     dve vāre upādāya paccayapaṭisaṃyuttavārakathā niṭṭhitāti vattabbaṃ  
  
  
 page     
 Vā sekkhabhūmiyaṃ vā sambhāvessati tato lokassa sakkato bhavissāmi 
 garukato mānito pūjitoti  Āpatti dukkaṭassāti evaṃ paṇidhāya 
 araññe vasissāmīti gacchantassa padavāre padavāre dukkaṭaṃ  
 Tathā araññe kuṭikaraṇacaṅkamananisīdananivāsanapārupanādīsu sabbakiccesu 
 payoge payoge dukkaṭaṃ  Tasmā evaṃ araññe na vasitabbaṃ  
 Evaṃ vasanto hi sambhāvanaṃ labhatu vā mā vā dukkaṭaṃ āpajjati  
 Yo pana samādinnadhutaṅgo dhutaṅgaṃ rakkhissāmīti vā gāmante me 
 vasato cittaṃ vikkhipati araññaṃ sappāyanti vā cintetvā addhā 
 araññe tiṇṇaṃ vivekānaṃ aññataraṃ pāpuṇissāmīti vā araññaṃ 
 pavisitvā arahattaṃ apāpuṇitvā na nikkhamissāmīti vā araññavāso 
 nāma bhagavatā pasattho mayi ca araññe vasante bahū sabrahmacārino 
 gāmantaṃ hitvā āraññikā bhavissantīti vā evaṃ anavajjavāsaṃ 
 vasitukāmo hoti tena vasitabbaṃ  Tatiyavatthusmiṃ  Abhikkamādīni 
 saṇṭhapetvā piṇḍāya carissāmīti nivāsanapārupanakiccato pabhūti 
 yāva bhojanapariyosānaṃ tāva payoge payoge dukkaṭaṃ sambhāvanaṃ 
 labhatu vā mā vā dukkaṭameva  Khandhakavattasekhiyavattaparipūraṇatthaṃ 
 pana sabrahmacārīnaṃ diṭṭhānugatiāpajjanatthaṃ vā pāsādikehi 
 abhikkamapaṭikkamādīhi piṇḍāya pavisanto anupavajjo viññūnanti  
 Catutthapañcamavatthūsu yo te vihāre vasīti ettha vuttanayeneva 
 ahanti avuttattā pārājikaṃ natthi  Attūpanāyikameva hi 
 samudācarantassa pārājikaṃ vuttaṃ  Paṇidhāya caṅkamītiādīni 
  
  
 page     
 Heṭṭhā vuttanayāneva  Saṃyojanavatthusmiṃ  Saṃyojanā pahīnātipi 
 dasa saṃyojanā pahīnātipi ekaṃ saṃyojanaṃ pahīnantipi vadato 
 kilesappahānameva ārocitaṃ hoti tasmā pārājikaṃ  {   } Rahovatthūsu  
 Raho ullapatīti rahogato arahā ahanti vadati na manasā cintitimeva 
 karoti tenettha dukkaṭaṃ vuttaṃ  Vihāravatthu upaṭṭhānavatthu ca 
 vuttanayameva  {   } Na dukkaravatthusmiṃ  Tassa bhikkhuno ayaṃ laddhi 
 ariyapuggalāva bhagavato sāvakāti  Tenāha ye kho te bhagavato 
 sāvakā te evaṃ vadeyyunti  Yasmā cassa ayaṃ adhippāyo 
 sīlavatā āraddhavipassakena na dukkaraṃ aññaṃ byākātuṃ paṭibalo 
 so arahattaṃ pāpuṇitunti tasmā anullapanādhippāyo ahanti 
 āha  Viriyavatthusmiṃ  Ārādhanīyoti sakkā ārādhetuṃ sampāpetuṃ 
 nibbattetunti attho  Sesaṃ vuttanayameva  Maccuvatthusmiṃ  
 So bhikkhūti yassa vipaṭisāro uppajjati so bhāyeyya mayhaṃ pana 
 avipaṭisāravatthukāni parisuddhāni sīlāni svāhaṃ kiṃ maraṇassa 
 bhāyissāmīti etamatthavasaṃ paṭicca nāhaṃ āvuso maccuno bhāyāmīti 
 āha  Tenassa anāpatti  Vipaṭisāravatthusmiṃpi eseva nayo  
 Tato parāni tīṇi vatthūni viriyavatthusadisāneva  Desanāvatthūsu 
 paṭhamavatthusmiṃ tāva  So bhikkhu paṭisaṅkhānabalena adhivāsanakhantiyaṃ 
 ṭhatvā nāvuso sakkā yena vā tena vā adhivāsetunti āha  
 Tenassa anāpatti  Dutiye pana attūpanāyikaṃ akatvā nāvuso 
 sakkā puthujjanenāti pariyāyena vuttattā thullaccayaṃ  
  
  
 page     
      {   } Brāhmaṇavatthūsu  So kira brāhmaṇo na kevalaṃ āyantu 
 bhonto arahanto āha yaṃyaṃ panassa vacanaṃ mukhato niggacchati 
 sabbaṃ arahantānaṃ āsanāni paññāpetha pādodakaṃ detha arahanto 
 pāde dhovantūti arahantavādapaṭisaṃyuttaṃyeva  Taṃ panassa pasādabhaññaṃ 
 saddhācaritattā attano saddhābalena samussāhitassa vacanaṃ  Tasmā 
 bhagavā anāpatti bhikkhave pasādabhaññeti āha  Evaṃ vuccamānena 
 pana bhikkhunā na haṭṭhatuṭṭheneva paccayā paribhuñjitabbā 
 arahattasampāpikaṃ pana paṭipadaṃ paripūressāmīti evaṃ yogo karaṇīyoti  
 Aññabyākaraṇavatthūni saṃyojanavatthusadisāneva  Agāravatthusmiṃ  
 So bhikkhu gihibhāve anatthikatāya anapekkhatāya abhabbo kho 
 āvuso mādisoti āha na ullapanādhippāyena tenassa anāpatti  
      {   } Āvaṭakāmavatthusmiṃ  So bhikkhu vatthukāmesu ca kilesakāmesu ca 
 lokikeneva ādīnavadassanena nirapekkho tasmā āvaṭā me āvuso 
 kāmāti āha tenassa anāpatti  Ettha ca āvaṭāti āvāritā 
 nivāritā paṭikkhittāti attho  Abhirativatthusmiṃ  So bhikkhu 
 sāsane anukkaṇṭhitabhāvena uddesaparipucchādīsu ca abhiratibhāvena 
 abhirato ahaṃ āvuso paramāya abhiratiyāti āha na ullapanādhippāyena 
 tenassa anāpatti  
      Pakkamanavatthusmiṃ  Yo imamhā āvāsā paṭhamaṃ pakkamissatīti 
 evaṃ āvāsaṃ vā maṇḍalaṃ vā sīmaṃ vā yaṅkiñci ṭhānaṃ paricchinditvā 
 katāya katikāya yo maṃ arahāti jānantūti tamhā ṭhānā paṭhamaṃ 
  
  
 page     
 Pakkamati pārājiko hoti  Yo pana ācariyūpajjhāyānaṃ vā 
 kiccena mātāpitūnaṃ vā kenacideva karaṇīyena bhikkhācāratthaṃ vā 
 uddesaparipucchānaṃ vā atthāya aññena vā tādisena karaṇīyena 
 taṃ ṭhānaṃ atikkamitvā gacchati anāpatti  Sacepissa evaṃ 
 gatassa pacchā icchācāro uppajjati na dānāhaṃ tattha 
 gamissāmi evaṃ maṃ arahāti sambhāvessantīti anāpattiyeva  
 Yopi kenacideva karaṇīyena taṃ ṭhānaṃ patvā sajjhāyamanasikārādivasena 
 aññāvihito vā hutvā corādīhi vā anubaddho meghaṃ vā 
 uṭṭhitaṃ disvā anovassakaṃ pavisitukāmo taṃ ṭhānaṃ atikkamati 
 anāpatti  Yānena vā iddhiyā vā gacchantopi pārājikaṃ na 
 āpajjati padagamaneneva āpajjati  Taṃpi yehi saha katikā 
 katā tehi saddhiṃ apubbaṃ acarimaṃ gacchanto na āpajjati  
 Evaṃ gacchantā hi sabbepi aññamaññaṃ rakkhanti  Sacepi 
 maṇḍaparukkhamūlādīsu kiñci ṭhānaṃ paricchinditvā yo ettha nisīdati 
 vā caṅkamati vā taṃ arahāti jānissāmāti pupphāni vā ṭhapetvā 
 yo imāni gahetvā pūjaṃ karissati taṃ arahāti jānissāmātiādinā 
 nayena katikā katā hoti  Tatrāpi icchācāravasena 
 tathā karontassa pārājikameva  Sacepi upāsakena antarāmagge 
 vihāro vā kato hoti cīvarādīni vā ṭhapitāni honti ye 
 arahanto te imasmiṃ vihāre vasantu cīvarādīni ca gaṇhantati  
 Tatrāpi icchācāravasena vasantassa vā tāni vā gaṇhantassa 
  
  
 page     
 Pārājikameva  Etaṃ pana adhammikaṃ katikavattaṃ tasmā na 
 kātabbaṃ  Aññaṃ vā evarūpaṃ imasmiṃ temāsabbhantare sabbe 
 āraññikā hontu piṇḍapātikaṅgādiavasesadhutaṅgadharā vā athavā 
 sabbeva khīṇāsavā hontūtievamādi  Nānāverajjakā hi bhikkhū 
 sannipatanti  Tattha keci dubbalā appatthāmā evarūpaṃ vattaṃ 
 anupāletuṃ na sakkonti  Tasmā evarūpampi vattaṃ na kātabbaṃ  
 Imaṃ temāsaṃ sabbeheva na uddisitabbaṃ na paripucchitabbaṃ na 
 pabbājetabbaṃ mūgavattaṃ gaṇhitabbaṃ bahi sīmaṭṭhassāpi saṅghalābho 
 dātabbotievamādikaṃ pana na kātabbameva  
      {   } Lakkhaṇasaṃyutte yvāyaṃ āyasmā ca lakkhaṇoti lakkhaṇatthero 
 vutto esa jaṭilasahassassa abbhantaro ehibhikkhuupasampadāya 
 upasampanno ādittapariyāyāvasāne arahattaṃ patto eko mahāsāvakoti 
 veditabbo  Yasmā panesa lakkhaṇasampannena sabbākāraparipūrena 
 brahmasamena attabhāvena samannāgato tasmā lakkhaṇoti saṅkhyaṃ 
 gato  Mahāmoggallānatthero pana pabbajitadivasato sattame 
 divase arahattaṃ patto dutiyo aggasāvako  Sitaṃ pātvākāsīti 
 mandahasikaṃ pātuṃ akāsi  Pakāsayi dassesīti vuttaṃ hoti  Kiṃ 
 pana disvā thero sitaṃ pātvākāsīti  Upari pāliyaṃ āgataṃ 
 aṭṭhikasaṅkhalikaṃ ekaṃ petaloke nibbattasattaṃ disvā  Tañca kho 
 dibbena cakkhunā na pasādacakkhunā  Pasādacakkhussa hi ete 
 attabhāvā na āpāthaṃ āgacchanti  Evarūpaṃ pana attabhāvaṃ 
  
  
 page     
 Disvā kāruññe kattabbe kasmā sitaṃ pātvākāsīti  Attano 
 ca buddhañāṇassa ca sampattisamanussaraṇato  Taṃ hi disvā 
 thero adiṭṭhasaccena nāma puggalena paṭilabhitabbā evarūpā 
 attabhāvā mutto ahaṃ lābhā vata me suladdhaṃ vata meti 
 attano ca sampattiṃ anussaritvā aho buddhassa bhagavato 
 ñāṇasampatti yo kammavipāko bhikkhave acinteyyo na cintetabboti 
 desesi paccakkhaṃ vata katvā buddhā desenti supaṭividdhā 
 buddhānaṃ dhammadhātūti evaṃ buddhañāṇasampattiñca saritvā sitaṃ 
 pātvākāsīti  Yasmā pana khīṇāsavā nāma na akāraṇā sitaṃ 
 karonti tasmā taṃ lakkhaṇatthero pucchi ko nukho āvuso 
 moggallāna hetu ko paccayo sitassa pātukammāyāti  Thero 
 pana yasmā yehi ayaṃ uppatti sāmaṃ adiṭṭhā te dussaddhāpayā 
 honti tasmā bhagavantaṃ sakkhiṃ katvā byākātukāmatāya akālo 
 kho āvusotiādimāha  Tato bhagavato santike puṭṭho idhāhaṃ 
 āvusotiādinā nayena byākāsi  Tattha aṭṭhikasaṅkhalikanti 
 setaṃ nimmaṃsalohitaṃ aṭṭhikasaṅghāṭaṃ  Gijjhāpi kaṅkāpi kulalāpīti 
 etepi yakkhagijjhā ceva yakkhakaṅkā ca yakkhakulalā ca paccetabbā  
 Pākatikānaṃ pana gijjhādīnaṃ āpāthampi etaṃ rūpaṃ nāgacchati  
 Anupatitvā anupatitvāti anubandhitvā anubandhitvā  Vitudentīti 
 vinivijjhitvā gacchanti  Vitudantīti vā pāṭho  Asidhārūpamehi 
 tikhiṇehi lohatuṇḍehi vijjhantīti attho  Sā sudaṃ aṭṭassaraṃ 
  
  
 page     
 Karotīti ettha sudanti nipāto  Sā aṭṭhikasaṅkhalikā aṭṭassaraṃ 
 āturassaraṃ karotīti attho  Akusalavipākānubhavanatthaṃ kira 
 yojanappamāṇāpi tādisā attabhāvā nibbattanti pasādussadā ca honti 
 pakkagaṇḍasadisā  Tasmā sā aṭṭhikasaṅkhalikā balavavedanāturā 
 tādisaṃ saramakāsīti  Evañca vatvā puna āyasmā mahāmoggallāno 
 vaṭṭagāmisattā nāma evarūpā attabhāvā na muccantīti sattesu 
 kāruññaṃ paṭicca uppannaṃ dhammasaṃvegaṃ dassento tassa mayhaṃ 
 āvuso etadahosi acchariyaṃ vata bhotiādimāha  Bhikkhū 
 ujjhāyantīti yesaṃ sā petuppatti apaccakkhā te ujjhāyanti  
 Bhagavā pana therassa ānubhāvaṃ pakāsento cakkhubhūtā vata bhikkhave 
 sāvakā viharantītiādimāha  Tattha cakkhu bhūtaṃ jātamuppannaṃ 
 tesanti cakkhubhūtā  Bhūtacakkhukā uppannacakkhukā cakkhuṃ uppādetvā 
 viharantīti attho  Dutiye padepi eseva nayo  Yatra hi 
 nāmāti ettha yatrāti kāraṇavacanaṃ  Tatrāyamatthayojanā yasmā 
 nāma sāvakopi evarūpaṃ ñassati vā dakkhissati vā sakkhiṃ vā 
 karissati tasmā avocumhā cakkhubhūtā vata bhikkhave sāvakā 
 viharanti ñāṇabhūtā vata bhikkhave sāvakā viharantīti  Pubbeva 
 me so bhikkhave satto diṭṭhoti bodhimaṇḍe sabbaññutaññāṇapaṭivedhena 
 appamāṇesu cakkavāḷesu appamāṇe sattanikāye 
 bhavagatiṭhitinivāse ca paccakkhaṃ karontena mayā pubbeva so satto 
 diṭṭhoti vadati  Goghātakoti gāvo vadhitvā aṭṭhito maṃsaṃ 
  
  
 page     
 Mocetvā vikkīṇitvā jīvitakappanakasatto  Tasseva kammassa 
 vipākāvasesenāti tasseva nānācetanāhi āyūhitassa 
 aparāpariyakammassa  Tatra hi yāya cetanāya narake paṭisandhi janitā 
 tassā vipāke parikkhīṇe avasesakammaṃ vā kammanimittaṃ vā 
 ārammaṇaṃ katvā puna petādīsu paṭisandhi nibbattati tasmā 
 sā paṭisandhi kammasabhāgatāya vā ārammaṇasabhāgatāya vā tasseva 
 kammassa vipākāvasesoti vuccati  Ayañca satto evaṃ uppanno  
 Tenāha tasseva kammassa vipākāvasesenāti  Tassa kira narakā 
 cavanakāle nimmaṃsakatānaṃ gunnaṃ aṭṭhirāsi eva nimittaṃ ahosi so 
 paṭicchannampi taṃ kammaṃ viññūnaṃ pākaṭaṃ viya karonto aṭṭhikasaṅkhalikapeto 
 jāto  {   } Maṃsapesīvatthusmiṃ  Goghātako maṃsapesiyo katvā sukkhāpetvā 
 vallūravikkayena anekāni vassāni jīvitaṃ kappesi  Tenassa narakā 
 cavanakāle maṃsapesīyeva nimittaṃ ahosi  So maṃsapesīpeto jāto  
 Maṃsapiṇḍavatthusmiṃ  So sākuṇiko sakuṇe gahetvā vikkīṇakāle 
 nippakkhacamme maṃsapiṇḍamatte katvā vikkīṇanto jīvitaṃ kappesi  
 Tenassa narakā cavanakāle maṃsapiṇḍova nimittaṃ ahosi  So 
 maṃsapiṇḍapeto jāto  Nicchavivatthusmiṃ  Tassa orabbhikassa 
 eḷake vadhitvā niccamme katvā kappitajīvitassa purimanayeneva 
 niccammaṃ eḷakasarīraṃ nimittaṃ ahosi  So nicchavipeto jāto  
 Asilomavatthusmiṃ  So sūkariko   dīgharattaṃ nivāpavuṭṭhe sūkare 
  Footnote     sokariko  
  
  
 page     
 Asinā vadhitvā dīgharattaṃ jīvitaṃ kappesi  Tassa ukkhittāsikabhāvova 
 nimittaṃ ahosi  Tasmā asilomapeto jāto  Sattilomavatthusmiṃ  
 So māgaviko ekaṃ migañca sattiñca gahetvā vanaṃ gantvā 
 tassa migassa samīpaṃ āgatāgate mige sattiyā vijjhitvā māresi  
 Tassa sattiyā vijjhanabhāvoyeva nimittaṃ ahosi  Tasmā 
 sattilomapeto jāto  Usulomavatthusmiṃ  Kāraṇikoti rājāparādhike 
 anekāhi kāraṇāhi pīḷetvā avasāne kaṇḍena vijjhitvā 
 māraṇapuriso  So kira amukasmiṃ padese viddho maratīti ñatvāva 
 vijjhati  Tasseva jīvitaṃ kappetvā narake uppannassa tato 
 vipākāvasesena idhūpapattikāle usunā vijjhanabhāvoyeva nimittaṃ 
 ahosi  Tasmā usulomapeto jāto  Sūcilomavatthusmiṃ  
 Sārathīti assadamako  Godamakotipi kurundaṭṭhakathāyaṃ vuttaṃ  
 Tassa paṭodasūciyā vijjhanabhāvoyeva nimittaṃ ahosi  Tasmā 
 sūcilomapeto jāto  Dutiyasūcilomavatthusmiṃ  Sūcikoti 
 pesuññakārako  So kira manusse aññamaññañca bhindi rājakule 
 ca imassa imaṃ   nāma atthi iminā idannāma katanti sūcetvā 
 sūcetvā anayabyasanaṃ pāpesi  Tasmā yathā tena sūcetvā 
 manussā bhinnā tathā sūcīhi bhedanadukkhaṃ paccanubhotuṃ kammameva 
 nimittaṃ katvā sūcilomapeto jāto  Aṇḍabhāravatthusmiṃ  
 Gāmakūṭoti vinicchayāmacco  Tassa kammasabhāgatāya kumbhamattā 
  Footnote     idaṃ  
  
  
 page     
 Mahāghaṭappamāṇā aṇḍā ahesuṃ  So hi yasmā rahopaṭicchanne 
 ṭhāne lañcaṃ gahetvā kūṭavinicchayena pākaṭaṃ dosaṃ karonto 
 sāmike assāmike akāsi tasmāsassa rahassaṃ aṅgaṃ pākaṭaṃ 
 nibbattaṃ  Yasmā daṇḍaṃ paṭṭhapento paresaṃ asayhabhāraṃ āropesi 
 tasmāssa rahassaṃ aṅgaṃ asayhabhāro hutvā nibbattaṃ  Yasmā 
 yasmiṃ ṭhāne ṭhitena samena bhavitabbaṃ tasmiṃ ṭhatvā visamo 
 ahosi tasmāssa rahassaṅge visamā nisajjā ahosīti  
 Pāradārikavatthusmiṃ  So satto parassa rakkhitagopitaṃ sassāmikaṃ 
 phassaṃ phusanto mīḷhasukhena kāmasukhena cittaṃ ramayitvā kammasabhāgatāya 
 gūthaphassaṃ phusanto dukkhamanubhavituṃ tattha nibbatto  Duṭṭhabrāhmaṇavatthusmiṃ  
      {   } Yasmā mātugāmo nāma attano phasse anissaro 
 sā ca taṃ sāmikassa santakaṃ phassaṃ thenetvā paresaṃ abhiratiṃ 
 uppādesi tasmā kammasabhāgatāya sukhasamphassaṃ dhaṃsitvā dukkhasamphassaṃ 
 anubhavituṃ nicchavitthī hutvā uppannā  Maṅguḷitthīvatthusmiṃ  
 Maṅguḷinti virūpaṃ duddasikaṃ vibhacchaṃ  Sā kira ikkhaṇikākammaṃ 
 yakkhadāsīkammaṃ karontī iminā ca iminā ca evaṃ balikamme 
 kate ayannāma tumhākaṃ vuḍḍhi bhavissatīti mahājanassa gandhapupphādīni 
 vañcanāya gahetvā mahājanaṃ duddiṭṭhiṃ micchādiṭṭhiṃ gaṇhāpesi  
 Tasmā tāya kammasabhāgatāya gandhapupphādīnaṃ thenitattā duggandhā 
 duddassanassa gāhitattā duddasikā virūpā vibhacchā hutvā nibbattā  
 Okilinitthīvatthusmiṃ  Uppakkaṃ okiliniṃ okīraṇinti sā kira 
  
  
 page     
 Aṅgāracittake nipannā vipphandamānā parivattamānā paccati tasmā 
 uppakkā ceva hoti kharena agginā pakkasarīrā ca okilinī ca 
 kilinnasarīrā ca bindubindūnissā sarīrato paggharanti okīraṇī ca 
 aṅgāraparikiṇṇā  Tassā hi heṭṭhatopi kiṃsukapupphavaṇṇā 
 aṅgārā ubhayapassesupi ākāsatopissā upari aṅgārā patanti  
 Tena vuttaṃ uppakkaṃ okiliniṃ okīraṇinti  Sā issāpakatā 
 sapattiṃ aṅgārakaṭāhena okīrati  Tassa kira rañño ekā 
 nāṭakinī aṅgārakaṭāhaṃ samīpe ṭhapetvā gattato udakañca puñchati 
 pāṇinā ca sedaṃ karoti  Rājā tāya saddhiṃ kathañca karoti 
 upari tuṭṭhākārañca dasseti  Aggamahesī taṃ asahamānā issāpakatā 
 hutvā acirapakkantassa rañño taṃ aṅgārakaṭāhaṃ gahetvā tassā 
 upari aṅgāre okīri  Sā taṃ kammaṃ katvā tādisaṃyeva vipākaṃ 
 paccanubhavituṃ petaloke nibbattā  Coraghātavatthusmiṃ  So 
 rañño āṇāya dīgharattaṃ corānaṃ sīsāni chinditvā petaloke 
 nibbattanto asīsakabandhaṃ hutvā nibbatti  Bhikkhuvatthusmiṃ  
 Pāpabhikkhūti lāmakabhikkhu  So kira lokassa saddhādeyye cattāro 
 paccaye paribhuñjitvā kāyavacīdvārehi asaññato bhinnājīvo 
 cittakeḷiṃ kīḷanto vicari  Tato ekaṃ buddhantaraṃ niraye paccitvā 
 petaloke nibbattanto bhikkhusadiseneva attabhāvena nibbatti  
 Bhikkhunīsikkhamānāsāmaṇerasāmaṇerīvatthūsupi ayameva vinicchayo  
      {   } Tapodāvatthusmiṃ  Acchodakoti pasannodako  Sītodakoti 
  
  
 page     
 Sītalūdako  Sātodakoti madhurodako  Setodakoti parisuddhodako 
 nissevālapaṇakakaddamo  Sutiṭṭhoti   sundarehi tiṭṭhehi   
 upapanno  Ramaṇīyoti ratijanako  Cakkamattānīti rathacakkappamāṇāni  
 Kuṭṭhitā   sandatīti tattā santattā hutvā sandati  Yatāyaṃ 
 bhikkhaveti yato ayaṃ bhikkhave  So dahoti so rahado  Kuto 
 panāyaṃ sandatīti  Vebhārapabbatassa kira heṭṭhā bhummaṭṭhakanāgānaṃ 
 pañcayojanasatikaṃ nāgabhavanaṃ devalokasadisaṃ maṇimayena talena 
 ārāmuyyānehi ca samannāgataṃ  Tattha nāgānaṃ kīḷanaṭṭhāne so 
 udakadaho  Tato ayaṃ tapodā sandati  Dvinnaṃ mahānirayānaṃ 
 antarikāya āgacchatīti rājagahanagaraṃ kira āvijjhitvā mahāpetaloko 
 tattha dvinnaṃ mahālohakumbhīnirayānaṃ antarena ayaṃ tapodā āgacchati 
 tasmā kuṭṭhitā sandatīti  Yuddhavatthusmiṃ  Nandi caratīti 
 vijayabherī āhiṇḍati  Rājā āvuso licchavīhīti thero kira 
 attano divāṭṭhāne ca rattiṭṭhāne ca nisīditvā licchaviyo 
 katahatthā katūpāsanā rājā ca tehi saddhiṃ sampahāraṃ detīti 
 āvajjento dibbena cakkhunā rājānaṃ parājitaṃ palāyamānaṃ 
 addasa  Tato bhikkhū āmantetvā rājā āvuso tumhākaṃ 
 upaṭṭhāko licchavīhi pabhaggoti āha  Saccaṃ bhikkhave moggallāno 
 āhāti parājitakāle āvajjitvā yaṃ diṭṭhaṃ taṃ bhaṇanto saccaṃ 
 āha  {   } Nāgogāhavatthusmiṃ  Sappinikāyāti evaṃnāmikāya  
 Āneñjaṃ samādhinti āneñjamacalaṃ kāyavācāvipphandanavirahitaṃ 
  Footnote     pāliyampana supatitthoti dissati        titthehīti bhaveyya  
     pāliyampana kuthitāti dissati  
  
  
 page     
 Catutthajjhānasamādhiṃ  Nāgānanti hatthīnaṃ  Ogāhaṃ uttarantānanti 
 ogāhitvā puna uttarantānaṃ  Te kira gambhīraṃ udakaṃ otaritvā 
 tattha nahātvā ca pivitvā ca soṇḍāya udakaṃ gahetvā aññamaññaṃ 
 āloletvā uttaranti  Tesaṃ evaṃ ogayha uttarantānanti 
 vuttaṃ hoti  Koñcaṃ karontānanti nadītīre ṭhatvā soṇḍaṃ 
 mukhe pakkhipitvā koñcanādaṃ karontānaṃ  Saddaṃ assosinti 
 taṃ koñcanādasaddaṃ assosiṃ  Attheso bhikkhave samādhi so 
 ca kho aparisuddhoti atthi eso samādhi moggallānassa so 
 ca kho parisuddho na hoti  Thero kira pabbajitato sattame 
 divase tadahu arahattappatto aṭṭhasu samāpattīsu pañcahākārehi 
 aciṇṇavasibhāvo samādhipāripanthike dhamme na suṭṭhu parisodhetvā 
 āvajjanasamāpajjanaadhiṭṭhānavuṭṭhānapaccavekkhaṇānaṃ saññāmattakameva 
 katvā catutthajjhānaṃ appetvā nisinno jhānaṅgehi vuṭṭhāya 
 nāgānaṃ saddaṃ sutvā antosamāpattiyaṃ assosinti evaṃsaññī 
 ahosi  Tena vuttaṃ attheso bhikkhave samādhi so ca kho 
 aparisuddhoti  
      Sobhitavatthusmiṃ  Ahaṃ āvuso pañcakappasatāni anussarāmīti 
 ekāvajjanena anussarāmīti āha  Itarathā hi anacchariyaṃ 
 ariyasāvakānaṃ paṭipāṭiyā nānāvajjanena tassa tassa atītanivāsassa 
 anussaraṇanti na bhikkhū ujjhāyeyyuṃ  Yasmā panesa ekāvajjanena 
 anussarāmīti āha tasmā bhikkhū ujjhāyiṃsu  Atthesā bhikkhave 
  
  
 page     
 Sobhitassa sā ca kho ekāyeva jātīti yaṃ sobhito jātiṃ 
 anussarāmīti āha atthesā jāti sobhitassa sā ca kho 
 ekāyeva anantarā na uppaṭipāṭiyā anussaritāti adhippāyo  
 Kathaṃ panāyaṃ etaṃ anussarīti  Ayaṃ kira pañcannaṃ kappasatānaṃ 
 upari titthāyatane pabbajitvā asaññisamāpattiṃ nibbattetvā 
 aparihīnajjhāno kālaṃ katvā asaññibhave nibbatti  Tattha 
 yāvatāyukaṃ ṭhatvā avasāne manussaloke uppanno sāsane pabbajitvā 
 tisso vijjā sacchākāsi  So pubbenivāsaṃ anussaramāno 
 imasmiṃ attabhāve paṭisandhiṃ disvā tato paraṃ tatiye attabhāve 
 cutimeva addasa  Atha ubhinnamantarā acittakaṃ attabhāvaṃ 
 anussarituṃ asakkonto nayato sallakkhesi addhāhaṃ asaññibhave 
 nibbattoti  Evaṃ sallakkhentena tena dukkaraṃ kataṃ sattadhā 
 bhinnassa vālassa koṭiyā koṭi paṭividdhā ākāse padaṃ 
 dassitaṃ tasmā naṃ bhagavā imasmiṃyeva vatthusmiṃ etadagge 
 ṭhapesi etadaggaṃ bhikkhave mama sāvakānaṃ bhikkhūnaṃ pubbenivāsaṃ 
 anussarantānaṃ yadidaṃ sobhitoti  
      {   } Uddiṭṭhā kho āyasmanto cattāro pārājikā dhammāti 
 idaṃ idha uddiṭṭhapārājikaparidīpanameva  Samodhānetvā pana 
 sabbāneva catuvīsati pārājikāni veditabbāni  Katamāni catuvīsati  
 Pāliāgatāni tāva bhikkhūnaṃ cattāri bhikkhunīnaṃ asādhāraṇāni 
 cattārīti aṭṭha  Ekādasa abhabbapuggalā  Tesu 
  
  
 page     
 Paṇḍakatiracchānagataubhatobyañjanako tayo vatthuvipannā ahetukapaṭisandhikā  
 Tesaṃ saggo avārito maggo pana vārito  Abhabbā hi te 
 maggapaṭilābhāya vatthuvipannattā  Pabbajjāpi nesaṃ paṭikkhittā  
 Tasmā tepi pārājikā    theyyasaṃvāsako titthiyapakkantako 
 mātughātako pitughātako arahantaghātako bhikkhunīdūsako ruhiruppādako 
 saṅghabhedakoti ime aṭṭha attano kiriyāya vipannattā abhabbaṭṭhānaṃ 
 pattāti pārājikā ca  Tesu theyyasaṃvāsako titthiyapakkantako 
 bhikkhunīdūsakoti imesaṃ tiṇṇaṃ saggo avārito maggo pana 
 vāritova  Itaresaṃ pañcannaṃ ubhayampi vāritaṃ  Tehi anantarā 
 narake nibbattanakasattā  Iti ime ca ekādasa purimā ca 
 aṭṭha ekūnavīsati  Tepi gihiliṅge ruciṃ uppādetvā gihinivāsaṃ 
 nivatthāya bhikkhuniyā saddhiṃ vīsati  Sā hi ajjhācāravītikkamaṃ 
 akatvāpi ettāvatā assamaṇīti imāni tāva vīsati pārājikāni  
 Aparānipi lambī mudupiṭṭhiko parassa aṅgajātaṃ mukhena gaṇhāti 
 parassa aṅgajāte abhinisīdatīti imesaṃ catunnaṃ vasena cattāri 
 anulomapārājikānīti vadanti  Etāni hi yasmā ubhinnaṃ 
 rāgavasena sadisabhāvūpagatānaṃ dhammo methunadhammoti vuccati tasmā 
 etena pariyāyena methunadhammaṃ apaṭisevitvāyeva kevalaṃ maggena 
 maggappavesanavasena āpajjitabbattā methunadhammapārājikassa 
 anulomentīti anulomapārājikānīti vuccantīti  Iti imāni cattāri 
 purimāni ca vīsati samodhānetvā sabbāneva catuvīsati pārājikāni 
  
  
 page     
 Veditabbāni  Na labhati bhikkhūhi saddhiṃ saṃvāsanti 
 uposathappavāraṇāpāṭimokkhuddesasaṅghakammappabhedaṃ bhikkhūhi saddhiṃ saṃvāsaṃ 
 na labhati  Yathā pure tathā pacchāti yathā pubbe gihikāle ca 
 anupasampannakāle ca pacchā pārājikaṃ āpannopi tatheva asaṃvāso 
 hoti  Natthi tassa bhikkhūhi saddhiṃ uposathappavāraṇā 
 pāṭimokkhuddesasaṅghakammappabhedo saṃvāsoti bhikkhūhi saddhiṃ saṃvāsaṃ na 
 labhati  Tatthāyasmante pucchāmīti tesu catūsu pārājikesu āyasmante 
 kaccittha parisuddhāti pucchāmi  Kaccitthāti kacci ettha etesu 
 catūsu pārājikesu kacci parisuddhāti attho  Athavā kaccittha 
 parisuddhāti kacci parisuddhā bhavathāti attho  Sesaṃ sabbattha 
 uttānatthamevāti  
      Samantapāsādikāya vinayasaṃvaṇṇanāya catutthapārājikavaṇṇanā 
 niṭṭhitā  
        Ciraṃ tiṭṭhatu saddhammo     kāle vassaṃ ciraṃ pajaṃ 
        tappetu devo dhammena   rājā rakkhatu medaninti  
      
  
 