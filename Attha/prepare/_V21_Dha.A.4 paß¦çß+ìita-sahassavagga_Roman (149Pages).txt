AṬṬHAKATHĀ Book      PĀḶI ROMAN 
 Dha A   paṇḍitasahassavagga 
  
 Page       
  
 page   
                         Paṇḍitavaggavaṇṇanā 
                          
                      Rādhattheravatthu       
      nidhīnaṃva pavattāranti imaṃ dhammadesanaṃ satthā jetavane 
 viharanto āyasmantaṃ rādhaṃ ārabbha kathesi  
      So kira gihikāle sāvatthiyaṃ duggatabrāhmaṇo ahosi  
 So bhikkhūnaṃ santike jīvissāmīti cintetvā vihāraṃ gantvā 
 apaharitaṃ karonto pariveṇaṃ sammajjanto mukhadhovanādīni dadanto 
 vihāre vasi  Bhikkhūpi naṃ saṅgaṇhiṃsu  pabbājetuṃ pana na icchanti  
 So pabbajjaṃ alabhamāno kiso ahosi  
      Athekadivasaṃ satthā paccūsakāle lokaṃ volokento taṃ 
 brāhmaṇaṃ disvā kinnu khoti upadhārento arahā bhavissatīti 
 ñatvā sāyaṇhasamaye vihāracārikaṃ caranto viya brāhmaṇassa 
 santikaṃ gantvā brāhmaṇa kiṃ karonto vicarasīti āha  
 bhikkhūnaṃ vattappaṭivattaṃ karomi   bhanteti āh labhasi tesaṃ 
 santikā saṅgahanti  āma bhante  āhāramattaṃ labhāmi  na pana maṃ 
 pabbājentīti  Satthā etasmiṃ nidāne bhikkhusaṅghaṃ sannipātāpetvā 
 tamatthaṃ pucchitvā bhikkhave atthi koci imassa brāhmaṇassa 
 adhikāraṃ sarantoti pucchi  Sārīputtatthero ahaṃ bhante sarāmi  
  Footnote     Sī  Ma  Yu  karonto  
  
  
 page   
 Ayaṃ me rājagahe piṇḍāya carantassa attano abhihaṭaṃ kaṭacchubhikkhaṃ 
 dāpesi  imassāhaṃ adhikāraṃ sarāmīti āha  So  satthārā kiṃ pana 
 te sārīputta evaṃ katopakāraṃ dukkhato mocetuṃ na vaṭṭatīti vutte  
 sādhu bhante  pabbājessāmīti taṃ brāhmaṇaṃ pabbājesi  Tassa 
 bhattagge āsanapariyante āsanaṃ pāpuṇāti  yāgubhattādīhi kilamati  
 Thero taṃ ādāya cārikaṃ pakkāmi  abhikkhaṇaṃ naṃ idante kattabbaṃ  
 idante na kattabbanti ovadi anusāsi  So suvaco ahosi 
 padakkhiṇaggāhī tasmā yathānusiṭṭhaṃ paṭipajjamāno katipāheneva 
 arahattaṃ pāpuṇi  Thero taṃ ādāya satthu santikaṃ gantvā vanditvā 
 nisīdi  Atha naṃ satthā paṭisanthāraṃ katvā āha suvaco nu kho 
 te sārīputta antevāsikoti  āma bhante  ativiya suvaco  
 kismiñci dose vuccamānepi  na kuddhapubboti  sārīputta evarūpe 
 saddhivihārike labhamāno kittake gaṇheyyāsīti  bhante bahukepi 
 gaṇheyyāmevāti  
      Athekadivasaṃ dhammasabhāyaṃ bhikkhū kathaṃ samuṭṭhāpesuṃ sārīputtatthero 
 kira kataññū katavedī kaṭacchubhikkhāmattaṃ upakāraṃ saritvā duggatabrāhmaṇaṃ 
 pabbājesi rādhattheropi ovādakkhamo ovādakkhamameva   
 labhīti  Satthā tesaṃ kathaṃ sutvā na bhikkhave idāneva  pubbepi 
 sārīputto kataññū katavedīyevāti vatvā tamatthaṃ pakāsetuṃ 
  Footnote     ovādakameva      
  
  
 page   
          Alīnacittaṃ nissāya     pahaṭṭhā mahatī camū 
          kosalaṃ senāsantuṭṭhaṃ   jīvaggāhaṃ agāhayi 
          evaṃ nissayasampanno   bhikkhu āraddhavīriyo 
          bhāvayaṃ kusalaṃ dhammaṃ     yogakkhemassa pattiyā 
          pāpuṇe anupubbena    sabbasaṃyojanakkhayanti 
 imaṃ dukanipāte alīnacittajātakaṃ   vitthāretvā kathesi  Tadā kira 
 vaḍḍhakīhi pādassa arogakaraṇabhāvena kataṃ attano upakāraṃ ñatvā 
 sabbasetassa  hatthipotakassa dāyako ekacāriko hatthī sārīputtatthero 
 ahosi  Evaṃ theraṃ ārabbha jātakaṃ kathetvā rādhattheraṃ ārabbha 
 bhikkhave bhikkhunā nāma rādhena viya suvacena bhavitabbaṃ  dosaṃ 
 dassetvā ovadiyamānenapi na kujjhitabbaṃ ovādadāyako pana 
 nidhiācikkhanako viya daṭaṭhabboti vatvā anusandhiṃ ghaṭetvā dhammaṃ 
 desento imaṃ gāthamāha 
         nidhīnaṃva pavattāraṃ       yaṃ passe vajjadassinaṃ 
          niggayhavādiṃ medhāviṃ    tādisaṃ paṇḍitaṃ bhaje  
          tādisaṃ bhajamānassa      seyyo hoti na pāpiyoti  
       Tattha nidhīnanti  tattha tattha nidahitvā ṭhapitānaṃ 
 hiraññasuvaṇṇādipūrānaṃ nidhikumbhīnaṃ  Pavattāranti  kicchajīvike duggatamanusse 
 anukampaṃ katvā ehi  sukhena te jīvitupāyaṃ dassessāmīti nidhiṭaṭhānaṃ 
 netvā hatthaṃ pasāretvā imaṃ gahetvā sukhaṃ jīvāti ācikkhantāraṃ   
  Footnote     khu  jā        tadaṭṭhakathā       
     Sī  ācikkhātāraṃ  Ma  Yu  ācikkhitāraṃ  
  
  
 page   
 Viya  Vajjadassinanti  dve vajjadassino  iminā naṃ asāruppena 
 vā khalitena vā saṅghamajjhe niggaṇhissāmīti randhagavesako ca  
 aññātaññāpanatthāya ñātaṃ anuggaṇhanatthāya sīlādīnamassa 
 vuḍḍhikāmatāya taṃ taṃ vajjaṃ olokanena ullumpanavasena sabhāvasaṇṭhito 
 ca ayamidhādhippeto  yathā duggatamanusso imaṃ gaṇhāhīti tajjetvāpi 
 pothetvāpi nidhiṃ dassito kopaṃ na karoti  pamuditova hoti evameva 
 evarūpe puggale asāruppaṃ vā khalitaṃ vā disvā ācikkhante kopo 
 na kātabbo  tuṭṭheneva bhavitabbaṃ  bhante mahantaṃ vo kammaṃ kataṃ 
 mayhaṃ ācariyupajjhāyaṭaṭhāne ṭhatvā ovadantehi  punapi maṃ 
 ovadeyyāthāti pavāretabbameva  Niggayhavādinti  ekacco hi 
 saddhivihārikādīnaṃ asāruppaṃ vā khalitaṃ vā disvā ayaṃ me 
 mukhodakadānādīhi sakkaccaṃ upaṭṭhahati sace taṃ vakkhāmi  na maṃ 
 upaṭaṭhahissati  evaṃ me parihāni bhavissatīti vattuṃ avisahanto na 
 niggayhavādī nāma hoti so imasmiṃ sāsane kacavaraṃ ākirati  Yo 
 pana tathārūpaṃ vajjaṃ  disvā vajjānurūpaṃ tajjento paṇāmento 
 daṇḍakammaṃ karonto vihārā nīharanto sikkhāpeti  Ayaṃ niggayhavādī 
 nāma seyyathāpi sammāsambuddho  Vuttañhetaṃ   niggayha niggayhāhaṃ 
 ānanda vakkhāmi  paggayha paggayhāhaṃ ānanda vakkhāmi  yo 
 sāro  so ṭhassatīti  Medhāvinti  dhammojapaññāya samannāgataṃ  
 Tādisanti  evarūpaṃ paṇḍitaṃ bhajeyya payirupāseyya tādisaṃ hi 
  Footnote     Ma  u         tattha pana   pavayha pavayhāhanti dissati  
  
  
 page   
 Ācariyaṃ bhajamānassa antevāsikassa seyyo hoti na pāpiyo 
 vuḍḍhiyeva hoti na parihānīti  
           Desanāvasāne bahū sotāpattiphalādīni pāpuṇiṃsūti  
                       Rādhattheravatthu  
                       
                    Assajipunabbasukavatthu       
       ovadeyyānusāseyyāti imaṃ dhammadesanaṃ satthā jetavane 
 viharanto assajipunabbasuke ārabbha kathesi  
       Desanā pana kiṭāgirismiṃ samuṭaṭhitā  Te kira     kiñcāpi 
 aggasāvakānaṃ saddhivihārikā  alajjino pana ahesuṃ pāpabhikkhū  Te 
 pāpakehi attano parivārehi pañcahi bhikkhusatehi saddhiṃ kiṭāgirismiṃ 
 viharantā mālāvacchaṃ ropentipi ropāpentipītiādikaṃ nānappakāraṃ 
 anācāraṃ karontā kuladūsakakammaṃ katvā tato uppannehi paccayehi 
 jīvitaṃ kappentā taṃ āvāsaṃ pesalānaṃ bhikkhūnaṃ anāvāsaṃ akaṃsu  
 Satthā taṃ pavattiṃ sutvā tesaṃ pabbājanīyakammakaraṇatthāya saparivāre 
 dve aggasāvake āmantetvā gacchatha sārīputtā  tesu ye 
 tumhākaṃ vacanaṃ na karonti  tesaṃ pabbājanīyakammaṃ karotha  ye 
 pana karonti  te ovadatha anusāsatha ovadanto hi anusāsanto 
 apaṇḍitānaṃyeva appiyo hoti      paṇḍitānaṃ pana piyo hoti 
 manāpoti anusandhiṃ ghaṭetvā dhammaṃ desento imaṃ gāthamāha 
  Footnote     Ma  etthantare dve bhikkhūti atthi  
     vinayapiṭaka mahāvibhaṅga        
     Ma  etthantare amanāpoti atthi  
  
  
 page   
      ovadeyyānusāseyya   asabbhā ca nivāraye 
       sataṃ hi so piyo hoti asataṃ hoti appiyoti  
      Tattha ovadeyyāti  uppanne vatthusmiṃ  vadanto ovadati 
 nāma  anuppanne vatthusmiṃ  ayasopi te siyātiādivasena anāgataṃ 
 vajjaṃ dassento anusāsati nāma sammukhā vadanto ovadati nāma  
 parammukhā dūtaṃ vā sāsanaṃ vā pesento anusāsati nāma sakiṃ 
 vadantopi ovadati nāma  punappunaṃ vadanto anusāsati nāma 
 ovadantoeva vā anusāsati nāmāti evaṃ ovadeyya anusāseyya  
 Asabbhāti  akusaladhammā nivāreyya kusaladhamme patiṭaṭhāpeyyāti 
 attho  Satanti  so evarūpo puggalo buddhādīnaṃ sappurisānaṃ 
 piyo hoti ye pana adiṭaṭhadhammā vitiṇṇaparalokā āmisacakkhukā 
 jīvitatthāya pabbajitā  tesaṃ asataṃ so ovādako anusāsako 
 na tvaṃ amhākaṃ upajjhāyo  na ācariyo  kasmā amhe 
 ovadasīti evaṃ mukhasattīhi vijjhantānaṃ appiyo hotīti  
          Desanāvasāne bahū sotāpattiphalādīni pāpuṇiṃsu  
       Sārīputtamoggallānāpi tattha gantvā te bhikkhū ovadiṃsu 
 anusāsiṃsu  Tesu ekacce ovādaṃ sampaṭicchitvā sammā vattiṃsu  
 ekacce vibbhamiṃsu  ekacce pabbājanīyakammaṃ pāpuṇiṃsūti  
                     Assajipunabbasukavatthu  
                       
  
  
 page   
                      Channattheravatthu       
       na bhaje pāpake mitteti imaṃ dhammadesanaṃ satthā jetavane 
 viharanto channattheraṃ ārabbha kathesi  
       So kirāyasmā amhākaṃ ayyaputtena saddhiṃ mahābhinikkhamanaṃ 
 nikkhamanto tadā aññaṃ ekampi na passāmi  idāni pana ahaṃ 
 sārīputto nāma  ahaṃ moggallāno nāma  mayaṃ aggasāvakamhāti 
 vatvā ime vicarantīti dve aggasāvake akkosati  Satthā bhikkhūnaṃ 
 santikā taṃ pavattiṃ sutvā channattheraṃ pakkosāpetvā ovadi  
 So taṃkhaṇaññeva tuṇhī hutvā puna gantvā there akkosatiyeva  
 Evaṃ yāvatatiyaṃ akkosantaṃ pakkosāpetvā satthā ovaditvā 
     bdpicturechanna dve aggasāvakā nāma tuyhaṃ kalyāṇamittā uttamapurisā  
 evarūpe kalyāṇamitte sevassu bhajassūti vatvā anusandhiṃ ghaṭetvā 
 dhammaṃ desento imaṃ gāthamāha 
         na bhaje pāpake mitte    na bhaje purisādhame  
          bhajetha mitte kalyāṇe    bhajetha purisuttameti  
      Tassattho  kāyaduccaritādiakusalakammābhiratā pāpamittā nāma  
 sandhicchedanādike vā ekavīsatianesanāpabhede   vā aṭṭhāne niyojakā 
 purisādhamā nāma  ubhopi ete pāpamittā ceva purisādhamā ca te 
  Footnote     veḷudānaṃ pattadānaṃ pupphadānaṃ phaladānaṃ dantakaṭṭhadānaṃ mukhodakadānaṃ sinānadānaṃ 
  cuṇṇadānaṃ mattikādānaṃ pātukamyatā muggasuppatā pāribhaṭyatā jaṅghapesanikaṃ 
  vejjakammaṃ dūtakammaṃ pahiṇagamanaṃ piṇḍapaṭipiṇḍadānānuppadānaṃ vatthuvijjā 
  khettavijjā nakkhattavijjā aṅgavijjāti mettasuttavaṇṇanānayo  
  
  
 page   
 Na bhajeyya na payirupāseyya viparitā pana kalyāṇamittā ceva 
 sappurisā ca  te bhajetha payirupāsethāti  
       Desanāvasāne bahū sotāpattiphalādīni pāpuṇiṃsu  
       Channatthero pana ovādaṃ sutvāpi purimanayeneva puna bhikkhū 
 akkosati paribhāsati  Punapi satthu bhikkhū ārocayiṃsu  Satthā bhikkhave 
 mayi dharante channaṃ sikkhāpetuṃ na sakkhissatha  mayi pana parinibbute 
 sakkhissathāti vatvā  parinibbānakāle āyasmatā ānandena bhante 
 kathaṃ channatthere amhehi paṭipajjitabbanti vutte ānanda 
 channassa bhikkhuno brahmadaṇḍo dātabboti āṇāpesi  So  satthari 
 parinibbute ānandattherena āropitaṃ brahmadaṇḍaṃ sutvā dukkhī 
 dummano tikkhattuṃ mucchito papatitvā mā maṃ bhante nāsayitthāti 
 yācitvā sammā vattaṃ pūrento na cirasseva saha paṭisambhidāhi 
 arahattaṃ pāpuṇīti  
                       Channattheravatthu  
                        
  
  
 page   
                    Mahākappinattheravatthu       
       dhammapīti sukhaṃ setīti imaṃ dhammadesanaṃ satthā jetavane 
 viharanto mahākappinattheraṃ ārabbha  kathesi  
       Tatrāyaṃ anupubbīkathā   atīte kirāyasmā mahākappino 
 padumuttarabuddhassa pādamūle katābhinīhāro saṃsāre saṃsaranto 
 bārāṇasito avidūre ekasmiṃ pesakāragāme jeṭṭhakapesakāro 
 hutvā nibbatti  Tadā sahassamattā paccekabuddhā aṭṭha māse 
 himavante vasitvā vassike cattāro māse janapade vasanti  Te 
 ekavāraṃ bārāṇasiyā avidūre otaritvā senāsanakaraṇatthāya 
 hatthakammaṃ yācathāti rañño santikaṃ aṭṭha paccekabuddhe pahiṇiṃsu  
 Tadā pana rañño vappamaṅgalakālo hoti  So paccekabuddhā 
 kirāgatāti sutvā nikkhamitvā āgatakāraṇaṃ pucchitvā ajja 
 bhante okāso natthi  sve amhākaṃ vappamaṅgalaṃ  tatiyadivase 
 karissāmīti vatvā paccekabuddhe animantetvāva pāvisi  
 Paccekabuddhā aññaṃ gāmaṃ pavisissāmāti pakkamiṃsu  Tasmiṃ khaṇe 
 jeṭṭhakapesakārassa bhariyā kenacideva karaṇīyena bārāṇasiṃ gacchantī 
 te paccekabuddhe disvā vanditvā kiṃ bhante avelāya ayyā 
 āgatāti pucchitvā ādito paṭṭhāya taṃ pavattiṃ sutvā saddhā 
 paññāsampannā itthī sve bhante amhākaṃ bhikkhaṃ gaṇhathāti 
 nimantesi  bahukā mayaṃ bhaginīti  kittakā bhanteti  sahassamāttā 
  
  
 page    
 Bhaginīti bhante imasmiṃ gāme sahassamattā vasimhā  ekeko 
 ekekassa bhikkhaṃ dassati  bhikkhaṃ adhivāsetha  ahameva tumhākaṃ 
 vasanaṭṭhānaṃpi kārāpessāmīti āha  Paccekabuddhā adhivāsayiṃsu  Sā 
 gāmaṃ pavisitvā ugghosesi ahaṃ sahassamatte paccekabuddhe disvā 
 nimantesiṃ  ayyānaṃ nisīdanaṭṭhānaṃ saṃvidahatha  yāgubhattādīni 
 sampādethāti  gāmamajjhe maṇḍapaṃ kārāpetvā āsanāni paññāpetvā 
 punadivase paccekabuddhe nisīdāpetvā paṇītena     bhojanena parivisitvā 
 bhattakiccāvasāne tasmiṃ gāme sabbā itthiyo ādāya tāhi saddhiṃ 
 paccekabuddhe vanditvā temāsaṃ vasanatthāya paṭiññaṃ gahetvā puna 
 gāme ugghosesi ammatātā ekekakulato ekeko puriso vāsīādīni 
 gahetvā araññaṃ pavisitvā dabbasambhāre āharitvā ayyānaṃ 
 vasanaṭṭhānaṃ karotūti  Gāmavāsino tassā vacane ṭhatvā ekeko ekekaṃ 
 katvā saddhiṃ rattiṭṭhānadivāṭṭhānehi paṇṇasālāsahassaṃ kāretvā 
 attano attano paṇṇasālāyaṃ vassūpagate paccekabuddhe ahaṃ 
 sakkaccaṃ upaṭṭhahissāmi  ahaṃ sakkaccaṃ upaṭṭhahissāmīti upaṭṭhahiṃsu  
 Vassaṃ vutthakāle attano attano paṇṇasālāya vassaṃ vutthānaṃ 
 paccekabuddhānaṃ cīvarasāṭake sajjethāti samādapetvā ekekassa 
 sahassamūlaṃ cīvaraṃ   dāpesi  Paccekabuddhā vutthavassā anumodanaṃ 
 katvā pakkamiṃsu  Gāmavāsinopi imaṃ puññaṃ katvā tato   cutā 
 tāvatiṃsabhavane nibbattitvā gaṇadevaputtā nāma ahesuṃ  Te tattha 
  Footnote     Ma  etthantare khādanīyenāti atthi     Sī  Yu  ticīvaraṃ     Ma  ito  
  
  
 page    
 Dibbasampattiṃ anubhavitvā kassapasammāsambuddhakāle bārāṇasiyaṃ 
 kuṭumbikagehesu nibbattiṃsu  Jeṭṭhakapesakāro jeṭṭhakakuṭumbikassa 
 putto ahosi  Bhariyāpissa jeṭṭhakakuṭumbikasseva dhītā ahosi  Tā 
 sabbāpi vayappattā parakulaṃ gacchantiyo tesaṃyeva gehāni agamaṃsu  
       Athekadivasaṃ vihāre dhammassavanaṃ saṅghuṭṭhaṃ  satthā dhammaṃ 
 desetīti sutvā sabbepi te kuṭumbikā dhammaṃ suṇissāmāti bhariyāya 
 saddhiṃ vihāraṃ agamaṃsu  Tesaṃ vihāramajjhaṃ paviṭṭhakkhaṇe vassaṃ uṭṭhahi  
 Yesaṃ kulupakā vā ñātī vā sāmaṇerādayo atthi te tesaṃ 
 pariveṇāni pavisiṃsu  Te pana tathārūpānaṃ natthitāya katthaci pavisituṃ 
 avisahantā vihāramajjheyeva aṭṭhaṃsu  Atha ne jeṭṭhakakuṭumbiko āha 
 passatha amhākaṃ vippakāraṃ  kulaputtehi nāma ettakena lajjituṃ 
 yuttanti  ayya kiṃ karomāti  mayaṃ vissāsikaṭṭhānassa abhāvena 
 imaṃ vippakāraṃ pattā  sabbe dhanaṃ saṃharitvā pariveṇaṃ karomāti  
 sādhu ayyāti  Jeṭṭhako sahassaṃ adāsi  sesā pañca pañca 
 satāni  itthiyo aḍḍhateyyāni aḍḍhateyyāni satāni  Te taṃ dhanaṃ 
 saṃharitvā sahassakūṭāgāraparivāraṃ satthu vasanatthāya mahāpariveṇaṃ nāma 
 ārabhiṃsu  Navakammassa mahantatāya dhane appahonte  pubbe 
 dinnadhanato puna upaḍḍhupaḍḍhaṃ adaṃsu  Niṭṭhite pariveṇe  vihāramahaṃ 
 karontā buddhappamukhassa bhikkhusaṅghassa sattāhaṃ mahādānaṃ datvā 
 vīsatiyā bhikkhusahassānaṃ cīvarāni sajjayiṃsu  Jeṭṭhakakuṭumbikassa pana 
 bhariyā sabbehi samabhāgikaṃ akatvā attano paññāya ṭhitā 
  
  
 page    
 atirekataraṃ katvā satthāraṃ pūjessāmīti anojapupphavaṇṇena 
 sahassamūlena sāṭakena saddhiṃ anojapupphacaṅgoṭakaṃ gahetvā 
 anumodanakāle satthāraṃ anojapupphehi pūjetvā taṃ sāṭakaṃ satthu 
 pādamūle ṭhapetvā bhante nibbattanibbattaṭṭhāne anojapuppha 
 vaṇṇaṃyeva me sarīraṃ hotu  anojāeva ca me nāmaṃ hotūti 
 patthanaṃ  ṭhapesi  Satthā evaṃ hotūti anumodanaṃ akāsi  Te 
 sabbepi yāvatāyukaṃ ṭhatvā tato cutā devaloke nibbattitvā imasmiṃ 
 buddhuppāde devalokā cavitvā  jeṭṭhakakuṭumbiko kukkuṭavatīnagare 
 rājakule nibbattitvā vayappatto mahākappinarājā nāma ahosi  
 sesā amaccakulesu nibbattiṃsu jeṭṭhakakuṭumbikassa bhariyā maddaraṭṭhe 
 sāgalanagare   rājakule nibbatti  anojapupphavaṇṇamevassā sarīraṃ 
 ahosi  anojātvevassā nāmaṃ kariṃsu  sā vayappattā kappinarañño 
 gehaṃ gantvā anojādevī nāma ahosi  sesitthiyopi amaccakulesu 
 nibbattitvā vayappattā tesaṃyeva amaccaputtānaṃ gehāni agamaṃsu  
 Te sabbepi rañño sampattisadisaṃ sampattiṃ anubhaviṃsu  Yadā rājā 
 sabbālaṅkārappaṭimaṇḍito hatthiṃ abhiruhitvā vicarati tadā tepi 
 tatheva vicaranti  Tasmiṃ assena vā rathena vā vicarante  tepi 
 tatheva vicaranti  Evaṃ te ekato hutvā katānaṃ puññānaṃ 
 ānubhāvena ekatova sampattiṃ anubhaviṃsu  Rañño pana balo 
 balavāhano puppho pupphavāhano supattoti pañca assā honti  
  Footnote     sākalanagaretipi atthi  
  
  
 page    
 Rājā tesu supattaṃ sayaṃ ārohati  Itare cattāro assārohānaṃ 
 sāsanāharaṇatthāya adāsi  Rājā te pātova bhojetvā gacchatha  
 dve vā tīṇi vā yojanāni āhiṇḍitvā buddhassa vā dhammassa 
 vā saṅghassa vā uppannabhāvaṃ ñatvā mayhaṃ sukhasāsanaṃ āharathāti 
 pesesi  Te catūhi dvārehi nikkhamitvā dve tīṇi yojanāni 
 āhiṇḍitvā sāsanaṃ alabhitvā paccāgacchanti  
       Athekadivasaṃ rājā supattaṃ nāma assamāruyha amaccasahassa 
 parivuto uyyānaṃ gacchanto kilantarūpe pañcasatamatte vāṇijake 
 nagaraṃ pavisante disvā ime addhānakilantā  addhā imesaṃ 
 santikā ekaṃ bhaddakaṃ sāsanaṃ sossāmīti te pakkosāpetvā 
 kuto āgacchathāti pucchi  atthi deva ito vīsatiyojanasatamatthake 
 sāvatthī nāma nagaraṃ  tato  āgacchāmāti  atthi  pana vo 
 dese kiñci sāsanaṃ uppannanti  deva aññaṃ kiñci natthi  
 sammāsambuddho pana uppannoti  Rājā tāvadeva pañcavaṇṇāya 
 pītiyā phuṭṭhasarīro kiñci sallakkhetuṃ asakkonto muhuttaṃ 
 vītināmetvā tātā kiṃ vadethāti pucchi  buddho deva 
 uppannoti  Rājā dutiyaṃpi tatiyaṃpi tatheva vītināmetvā catutthavāre 
 kiṃ vadetha tātāti pucchitvā  buddho deva uppannoti 
 vutte  tātā satasahassaṃ vo dammīti vatvā aparaṃpi kiñci 
 sāsanaṃ atthi tātāti pucchi  atthi deva  dhammo uppannoti  
 Rājā taṃpi sutvā purimanayeneva tayo vāre vītināmetvā  
  
  
 page    
 Catutthavāre dhammoti pade vutte  idhāpi vo satasahassaṃ 
 dammīti vatvā aparaṃpi sāsanaṃ atthi tātāti pucchi  atthi 
 deva  saṅgharatanaṃ uppannanti  Rājā taṃpi sutvā tatheva tayo 
 vāre vītināmetvā  catutthavāre saṅghoti pade vutte  idhāpi 
 vo satasahassaṃ dammīti vatvā amaccasahassaṃ oloketvā tātā 
 kiṃ karissathāti pucchi  deva kiṃ karissathāti  ahaṃ tātā buddho 
 uppanno  dhammo uppanno  saṅgho uppannoti sutvā na puna 
 nivattissāmi  satthāraṃ uddissa gantvā tassa santike pabbajissāmīti  
 mayaṃpi deva tumhehi saddhiṃ pabbajissāmāti  Rājā suvaṇṇapaṭṭe 
 akkharāni likhāpetvā vāṇijake āha anojā nāma devī tumhākaṃ 
 tīṇi satasahassāni dassati evañca pana vadeyyātha raññā kira te 
 issariyaṃ vissaṭṭhaṃ  yathāsukhaṃ sampattiṃ bhuñjāhīti sace pana vo rājā 
 kahanti pucchissati  satthāraṃ uddissa pabbajissāmīti vatvā gatoti 
 āroceyyāthāti  Amaccāpi attano attano bhariyānaṃ tatheva 
 sāsanāni pahiṇiṃsu  Rājā vāṇijake uyyojetvā     amaccasahassaparivuto 
 taṃkhaṇaññeva nikkhami  
       Satthāpi taṃdivasaṃ paccūsakāle lokaṃ volokento 
 mahākappinarājānaṃ saparivāraṃ disvā ayaṃ mahākappino vāṇijakānaṃ 
 santikā tiṇṇaṃ ratanānaṃ uppannabhāvaṃ sutvā tesaṃ vacanaṃ tīhi 
 satasahassehi pūjetvā rajjaṃ pahāya amaccasahassaparivuto maṃ uddissa 
 pabbajitukāmo sve nikkhamissati  so saparivāro saha paṭisambhidāhi 
  Footnote     Ma  etthantare assaṃ abhiruyhāti atthi  
  
  
 page    
 Arahattaṃ pāpuṇissati  paccuggamanamassa karissāmīti punadivase cakkavatti 
 viya khuddakagāmabhojakaṃ paccuggacchanto sayameva pattacīvaraṃ gahetvā 
 vīsatiyojanasatamaggaṃ paccuggantvā   candabhāgāya nadiyā tīre nigrodha 
 rukkhamūle chabbaṇṇarasmiyo vissajjento nisīdi  Rājāpi āgacchanto 
 ekaṃ nadiṃ patvā kā nāmesāti pucchi  āravapacchā   nāma 
 devāti  kimassā parimāṇaṃ tātāti  gambhīrato gāvutaṃ  puthulato 
 dve gāvutāni devāti  atthi panettha nāvā vā uḷumpo vāti  
 natthi devāti  nāvādīni olokentānaṃ amhākaṃ jāti jaraṃ 
 upaneti  jarā maraṇaṃ ahaṃ nibbematiko hutvā tīṇi ratanāni uddissa 
 nikkhanto  tesaṃ ānubhāvena idaṃ udakaṃ viya mā ahosīti tiṇṇaṃ 
 ratanānaṃ guṇaṃ āvajjetvā itipi so bhagavā arahaṃ sammāsambuddhoti 
 buddhānussatiṃ anussaranto saparivāro assasahassena udakapiṭṭhe 
 pakkhandi  Sindhavā piṭṭhipāsāṇe viya pakkhandiṃsu  Khurānaṃ aggā neva   
 temiṃsu  So taṃ uttaritvā purato gacchanto aparaṃpi  nadiṃ disvā 
 ayaṃ kā nāmāti pucchi  nīlavāhanā nāma devāti  kimassā 
 parimāṇanti  gambhīratopi puthulatopi aḍḍhayojanaṃ devāti  Sesaṃ 
 purimasadisameva  Taṃ pana nadiṃ disvā svākkhāto bhagavatā dhammoti 
 dhammānussatiṃ anussaranto pakkhandi  Taṃpi nadiṃ atikkamitvā     aparaṃpi 
 nadiṃ disvā ayaṃ kā nāmāti pucchi  candabhāgā nāma devāti  
  Footnote     gantvā        aparacchātipi atthi     katthaci aggānevāti dissati  
     Ma  etthantare gacchantoti atthi  
  
  
 page    
 kimassā parimāṇanti  gambhīratopi puthulatopi yojanaṃ devāti  Sesaṃ 
 purimasadisameva  Imaṃ pana nadiṃ disvā supaṭipanno bhagavato 
 sāvakasaṅghoti saṅghānussatiṃ anussaranto pakkhandi  Taṃ pana  nadiṃ 
 atikkamitvā  gacchanto satthu sarīrato chabbaṇṇarasmiyo addasa  
 Nigrodharukkhassa sākhāviṭapapalāsāni sovaṇṇamayāni viya ahesuṃ  Rājā 
 cintesi ayaṃ obhāso neva candassa  na suriyassa  na devamāra 
 brahmanāgasupaṇṇādīnaṃ aññatarassa addhā satthāraṃ uddissa 
 āgacchanto mahāgotamabuddhena diṭṭho bhavissāmīti  So tāvadeva 
 assapiṭṭhito otaritvā onatasarīro rasmīnaṃ anusārena satthāraṃ 
 upasaṅkamitvā manosilārase nimujjanto viya buddharasmīnaṃ anto 
 pavisitvā satthāraṃ vanditvā ekamantaṃ nisīdi saddhiṃ amaccasahassena  
 Satthā anupubbīkathaṃ kathesi  Desanāvasāne rājā saparivāro 
 sotāpattiphale patiṭṭhahi  Atha sabbeva uṭṭhahitvā pabbajjaṃ yāciṃsu  
 Satthā āgamissati nu kho imesaṃ kulaputtānaṃ iddhimayapattacīvaranti 
 upadhārento ime kulaputtā paccekabuddhasahassassa cīvarasahassaṃ 
 adaṃsu  kassapabuddhakāle vīsatiyā bhikkhusahassānaṃpi vīsati cīvarasahassāni 
 adaṃsu  anacchariyaṃ imesaṃ iddhimayapattacīvarāgamananti ñatvā 
 dakkhiṇahatthaṃ pasāretvā etha bhikkhavo  caratha brahmacariyaṃ sammā 
 dukkhassa antakiriyāyāti āha  Te tāvadeva aṭṭhaparikkhāradharā 
 vassasatikattherā viya hutvā vehāsaṃ abbhuggantvā paccorohitvā 
     satthāraṃ vanditvā nisīdiṃsu  
  
  
 page    
       Tepi vāṇijakā rājakulaṃ gantvā raññā pahitasāsanaṃ 
 ārocāpetvā  deviyā  āgacchantūti vutte  pavisitvā vanditvā 
 ekamantaṃ aṭṭhaṃsu  Atha ne devī pucchi tātā kiṃkāraṇā 
 āgatatthāti  mayaṃ raññā tumhākaṃ santikaṃ pahitā  tīṇi kira no 
 satasahassāni dethāti    tātā atibahuṃ bhaṇatha  kiṃ tumhehi  rañño 
 kataṃ  kismiṃ vo rājā pasanno ettakaṃ dhanaṃ dāpesīti  devi na 
 aññaṃ kiñci kataṃ  rañño pana sāsanaṃ ārocayimhāti  sakkā pana 
 tātā mayhaṃpi ārocetunti  sakkā devīti  tenahi tātā 
 vadethāti  devi buddho loke uppannoti  Sāpi taṃ sutvā 
 purimanayeneva pītiyā phuṭṭhasarīrā tikkhattuṃ kiñci asallakkhetvā 
 catutthavāre buddhoti padaṃ sutvā tātā imasmiṃ pade raññā 
 kiṃ dinnanti  satasahasasaṃ devīti  tātā nānucchavikaṃ  raññā kataṃ 
 evarūpaṃ sāsanaṃ sutvā tumhākaṃ satasahassaṃ dadamānena  ahaṃ hi vo mama 
 duggatapaṇṇākāre tīṇi satasahassāni dammi  aparaṃ tumhehi kiṃ 
 ārocitanti  idañcidañcāti aparānipi dve sāsanāni ārocesuṃ  
 Devī purimanayeneva pītiyā phuṭṭhasarīrā tikkhattuṃ kiñci asallakkhetvā 
 catutthavāre tatheva sutvā tīṇi tīṇi satasahassāni dāpesi  Evaṃ 
 te sabbāni dvādasa satasahassāni labhiṃsu  Atha ne devī pucchi 
 rājā kahaṃ  tātāti  devi  satthāraṃ uddissa pabbajissāmīti 
  Footnote     Sī  Yu  adāsi devīti  
  
  
 page    
 Gatoti  mayhaṃ tena kiṃ sāsanaṃ dinnanti  sabbaṃ kira tena 
 tumhākaṃ issariyaṃ vissaṭṭhaṃ  tumhe kira yathāruciyā sampattiṃ 
 anubhavathāti  amaccā pana kahaṃ tātāti  tepi  raññā saddhiṃyeva 
 pabbajissāmāti gatā devīti  Sā tesaṃ bhariyāyo pakkosāpetvā 
 ammā tumhākaṃ sāmikā raññā saddhiṃ pabbajissāmāti gatā  
 tumhe kiṃ karissathāti  kiṃ pana tehi amhākaṃ sāsanaṃ pahitaṃ 
 devīti  tehi kira attano sampatti tumhākaṃ vissaṭṭhā  tumhe 
 kira taṃ yathāruciyā paribhuñjathāti  tumhe pana devi kiṃ karissathāti  
 ammā so tāva rājā sāsanaṃ sutvā magge ṭhitakova tīhi 
 satasahassehi tīṇi ratanāni pūjetvā kheḷapiṇḍaṃ viya sampattiṃ pahāya 
 pabbajissāmīti nikkhanto mayā pana tiṇṇaṃ ratanānaṃ sāsanaṃ sutvā 
 tīṇi ratanāni navahi satasahassehi pūjitāni na kho panesā sampatti 
 nāma raññoyeva dukkhā  mayhaṃpi dukkhāyeva  ko rañño chaḍḍitaṃ 
 kheḷapiṇḍaṃ jannukehi patiṭṭhahitvā mukhena gaṇhissati  na mayhaṃ 
 sampattiyā attho  ahaṃpi satthāraṃ uddissa gantvā pabbajissāmīti  
 devi mayaṃpi tumhehiyeva saddhiṃ pabbajissāmāti  sace  sakkotha  
 sādhu ammāti  sakkoma devīti  tenahi ethāti rathasahassaṃ 
 yojāpetvā rathaṃ āruyha tāhi saddhiṃ nikkhamitvā  antarāmagge 
 paṭhamanadiṃ disvā  yathā raññā puṭṭhaṃ tatheva pucchitvā sabbaṃ 
 pavattiṃ sutvā rañño gamanamaggaṃ   olokethāti vatvā sindhavānaṃ 
  Footnote     Sī  Ma  Yu  gatamaggaṃ  
  
  
 page    
 Padavalañjaṃ na passāma devīti vutte  rājā tīṇi ratanāni 
 uddissa nikkhantosmīti saccakiriyaṃ katvā gato bhavissati  ahaṃpi tīṇi 
 ratanāni  uddissa nikkhantā  tesameva ānubhāvena idaṃ udakaṃ udakaṃ 
 viya mā ahosīti tiṇṇaṃ ratanānaṃ guṇaṃ anussaritvā rathasahassaṃ 
 pesesi  Udakaṃ  piṭṭhipāsāṇasadisaṃ ahosi  Cakkānaṃ akkhagganemivaṭṭiyo 
 neva temiṃsu  Eteneva upāyena itarāpi dve nadiyo uttari  
       Satthā tassā āgamanabhāvaṃ ñatvā  yathā attano santike 
 nisinnā bhikkhū na paññāyanti evamakāsi  Sāpi gacchantī gacchantī 
 satthu sarīrato nikkhantarasmiyo disvā tatheva cintetvā satthāraṃ 
 upasaṅkamitvā vanditvā ekamantaṃ ṭhitā pucchi bhante mahākappino 
 tumhe uddissa nikkhanto  āgatettha maññe  kahaṃ so  amhākaṃpi 
 naṃ dassethāti  nisīdatha tāva  idheva taṃ passissathāti  Tā 
 sabbāpi tuṭṭhacittā idheva kira nisinnā sāmike passissāmāti 
 nisīdiṃsu  Satthā anupubbīkathaṃ kathesi  Anojā devī desanāvasāne 
 saparivārā sotāpattiphalaṃ pāpuṇi  Mahākappinatthero tāsaṃ vaḍḍhitaṃ 
 dhammadesanaṃ suṇanto saparivāro saha paṭisambhidāhi arahattaṃ pāpuṇi  
 Tasmiṃ khaṇe satthā tāsaṃ te bhikkhū arahattaṃ patte dassesi  Tāsaṃ 
 kira āgatakkhaṇeyeva attano sāmike kāsāvadhare muṇḍasire disvā 
 cittaṃ ekaggaṃ na bhaveyya  tena maggaphalāni pattuṃ na sakkuṇeyyuṃ 
 tasmā acalassaddhāya patiṭṭhitakāle tāsaṃ te bhikkhū arahattaṃ patte 
 dassesi  Tāpi te disvā pañcappatiṭṭhitena vanditvā bhante 
  
  
 page    
 Tumhākaṃ tāva pabbajitakiccaṃ matthakaṃ pattanti vatvā satthāraṃ 
 vanditvā ekamantaṃ ṭhitā pabbajjaṃ yāciṃsu  evaṃ kira vutte  
 satthā uppalavaṇṇāya āgamanaṃ cintesīti ekacce vadanti  Satthā 
 pana tā upāsikāyo āha sāvatthiṃ gantvā bhikkhunūpassaye 
 pabbajathāti  Tā anupubbena cārikañcaramānā antarāmagge 
 mahājanena abhihaṭasakkārasammānā padasāva vīsatiyojanasatikaṃ maggaṃ 
 gantvā bhikkhunūpassaye pabbajitvā arahattaṃ pāpuṇiṃsu  Satthāpi 
 bhikkhusahassaṃ ādāya ākāseneva jetavanaṃ agamāsi  
       Tatra sudaṃ āyasmā mahākappino rattiṭṭhānadivāṭṭhānādīsu 
 aho sukhaṃ  aho sukhanti udānaṃ  udānento vicarati  Bhikkhū bhagavato 
 ārocesuṃ bhante mahākappino aho sukhaṃ  aho sukhanti udānaṃ 
 udānento vicarati  attano     rajjasukhaṃ ārabbha katheti maññeti  
 Satthā taṃ pakkosāpetvā saccaṃ kira tvaṃ kappina kāmasukhaṃ rajjasukhaṃ ārabbha 
 udānaṃ udānesīti  bhagavā me bhante taṃ ārabbha udānabhāvaṃ vā 
 anudānabhāvaṃ vā jānātīti  Satthā na bhikkhave mama putto kāmasukhaṃ 
 rajjasukhaṃ ārabbha udānaṃ udāneti  puttassa pana me dhammapīti     
 uppajjati  so amatamahānibbānaṃ ārabbha evaṃ udānaṃ udānetīti 
 anusandhiṃ ghaṭetvā dhammaṃ desento imaṃ gāthamāha 
       dhammapīti sukhaṃ seti        vippasannena cetasā 
        ariyappavedite dhamme     sadā ramati paṇḍitoti  
  Footnote     Ma  etthantare kāmasukhanti atthi  
     Ma  etthantare nāma dhammarati nāmāti atthi  
  
  
 page    
        Tattha dhammapītīti  dhammapāyako dhammaṃ pivantoti attho  
 Dhammo ca nāmesa na sakkā bhājanena yāguādīni viya pātuṃ  navavidhaṃ 
 pana lokuttaradhammaṃ nāmakāyena phusanto ārammaṇato sacchikaronto 
 pariññābhisamayādīhi dukkhādīni ariyasaccāni paṭivijjhanto dhammaṃ 
 pivati nāma  Sukhaṃ setīti  desanāsīsamattametaṃ  Catūhipi iriyāpathehi 
 sukhaṃ viharatīti attho  Vippasannenāti  anāvilena nirupakkilesena  
 Ariyappavediteti  buddhādīhi ariyehi pavedite satipaṭṭhānādibhede 
 bodhipakkhiyadhamme  Sadā ramatīti  evarūpo dhammapīti vippasannena 
 cetasā viharanto paṇḍiccena samannāgato sadā ramati abhiramatīti  
           Desanāvasāne  bahū sotāpannādayo ahesunti  
                     Mahākappinattheravatthu  
                        
                    Paṇḍitasāmaṇeravatthu       
       udakaṃ hi nayantīti imaṃ dhammadesanaṃ satthā jetavane 
 viharanto paṇḍitasāmaṇeraṃ ārabbha kathesi  
       Atīte kira kassapasammāsambuddho vīsatikhīṇāsavasahassaparivāro 
 bārāṇasiṃ agamāsi  Manussā attano balaṃ sallakkhetvā aṭṭhapi 
 dasapi ekato hutvā āgantukadānāni adaṃsu  Athekadivasaṃ satthā 
 bhattakiccāvasāne evaṃ anumodanaṃ akāsi upāsakā idhekacco 
  
  
 page    
 attano Santakameva dātuṃ vaṭṭati  kiṃ parena samādapitenāti 
 attanāva dānaṃ deti paraṃ na samādapeti  so nibbattaṭṭhāne   
 bhogasampadaṃ labhati no parivārasampadaṃ ekacco paraṃ samādapeti 
 attanā na deti  so nibbattaṭṭhāne parivārasampadaṃ labhati 
 no bhogasampadaṃ ekacco attanāpi na deti parampi na 
 samādapeti  so nibbattaṭṭhāne neva bhogasampadaṃ labhati no 
 parivārasampadaṃ  vighāsādo  hutvā jīvati ekacco attanā ca 
 deti parañca samādapeti  so nibbattaṭṭhāne bhogasampadampi 
 labhati parivārasampadampīti  Taṃ sutvā samīpe ṭhito eko 
 paṇḍitapuriso cintesi ahandāni tathā karissāmi yathā me 
 dve sampattiyo bhavissantīti  So satthāraṃ vanditvā āha bhante 
 sve mayhaṃ bhikkhaṃ gaṇhathāti  kittakehi bhikkhūhi atthoti  kittako 
 pana vo bhante parivāroti  vīsati bhikkhusahassānīti  bhante 
 sabbehi saddhiṃ sve mayhaṃ bhikkhaṃ gaṇhathāti  Satthā adhivāsesi  So 
 gāmaṃ pavisitvā ammatātā sve mayā buddhappamukho bhikkhusaṅgho 
 nimantito  tumhe yattakānaṃ bhikkhūnaṃ     sakkotha tattakānaṃ     dethāti 
 ārocetvā vicaranto  attano balaṃ sallakkhetvā mayaṃ dasannaṃ 
 dassāma  mayaṃ vīsatiyā  Mayaṃ satassa  mayaṃ pañcannaṃ satānanti vutte  
 sabbesaṃ vacanaṃ ādito paṭṭhāya paṇṇe āropesi  Tena ca 
 samayena tasmiṃ nagare atiduggatabhāveneva mahāduggatoti paññāto 
  Footnote     Sī  Ma  nibbatanibbatattaṭṭhāne     Ma  etthantare dātunti atthi  
     Ma  etthantare dānanti atthi  
  
  
 page    
 Eko puriso atthi  So taṃpi sammukhāgataṃ disvā samma mahāduggata 
 mayā svātanāya buddhappamukho bhikkhusaṅgho nimantito  sve 
 nagaravāsino dānaṃ dassanti  tvaṃ katī bhikkhū bhojessasīti  sāmi 
 mayhaṃ kiṃ bhikkhūhi bhikkhūhi nāma sadhanānaṃ attho  mayhaṃ pana sve 
 yāguatthāya taṇḍulanāḷīmattaṃpi natthi  ahaṃ bhatiṃ katvā jīvāmi  kiṃ 
 me bhikkhūhīti  Samādapakena nāma byattena bhavitabbaṃ tasmā so 
 tena natthīti vuttepi tuṇhībhūto ahutvā evamāha samma 
 mahāduggata imasmiṃ nagare subhojanaṃ bhuñjitvā sukhumavatthanivatthā 
 nānābharaṇappaṭimaṇḍitā sirisayane sayamānā bahū janā sampattiṃ 
 anubhavanti  tvaṃ pana divasaṃ bhatiṃ katvā kucchipūramattaṃpi na labhasi 
 evaṃ santepi ahaṃ pubbepi kiñci     akatattā kiñci na labhāmīti 
 na jānāsīti  jānāmi sāmīti  atha kasmā idāni puññaṃ na 
 karosi  tvaṃ yuvā balasampanno  kiṃ tayā bhatiṃ katvāpi yathābalaṃ 
 dānaṃ dātuṃ na vaṭṭatīti  So tasmiṃ kathente saṃvegappatto hutvā 
 mayhaṃpi ekaṃ bhikkhuṃ paṇṇe āropehi  kañcideva bhatiṃ katvā 
 ekassa bhikkhaṃ dassāmīti āha  Itaro kiṃ ekena bhikkhunā paṇṇe 
 āropitenāti na āropesi  Mahāduggatopi gehaṃ gantvā bhariyaṃ 
 āha bhadde nagaravāsino sve saṅghassa bhattaṃ karonti  ahaṃpi 
 samādapakena ekassa bhikkhaṃ dehīti vutto  mayaṃ sve ekassa bhikkhaṃ 
 dassāmāti  Athassa bhariyā mayaṃ daliddā  kasmā tayā paṭissutanti 
 avatvāva sāmi bhaddakaṃ te  kataṃ  mayaṃ pubbepi kiñci adatvā 
  Footnote     Ma  etthantare puññanti atthi  
  
  
 page    
 Idāni duggatā jātā  mayaṃ ubhopi bhatiṃ katvā ekassa bhikkhaṃ 
 dassāmāti vatvā  ubhopi nikkhamitvā bhatiṭṭhānaṃ agamaṃsu  Mahāseṭṭhī 
 mahāduggataṃ disvā kiṃ samma mahāduggata bhatiṃ karissasīti pucchi  
 āma ayyāti  kiṃ karissasīti  yaṃ tumhe kāressathāti  tenahi 
 mayaṃ sve dve tīṇi bhikkhusatāni bhojessāma  ehi dārūni  phālehīti 
 vāsīpharasuṃ nīharitvā dāpesi  Mahāduggato bāḷhaṃ kacchaṃ bandhitvā 
 ussāhappatto vāsiṃ pahāya pharasuṃ gaṇhanto pharasuṃ hitvā vāsiṃ 
 gaṇhanto dārūni phāleti  Atha naṃ seṭṭhī āha samma tvaṃ ajja 
 ativiya ussāhappatto kammaṃ karosi  kiṃ nu kho kāraṇanti  sāmi 
 ekaṃ bhikkhuṃ bhojessāmīti  Taṃ sutvā seṭṭhī pasannamānaso cintesi 
 aho iminā dukkaraṃ kataṃ  ahaṃ duggatoti tuṇhībhāvaṃ 
 anāpajjitvā bhatiṃ katvā ekaṃ bhikkhuṃ bhojessāmīti vadatīti  
 Seṭṭhibhariyāpi tassa bhariyaṃ disvā amma kiṃ kammaṃ karissasīti 
 pucchitvā  yaṃ tumhe kārethāti vutte  udukkhalasālaṃ pavesetvā 
 suppamusalādīni dāpesi  Sā naccantī viya tuṭṭhahaṭṭhā vīhī koṭṭeti 
 ceva ophunāti ca  Atha naṃ seṭṭhibhariyā pucchi amma ativiya 
 tuṭṭhahaṭṭhā kammaṃ karosi  kinnu kho kāraṇanti  ayye imaṃ bhatiṃ 
 katvā mayaṃpi ekaṃ bhikkhuṃ bhojessāmāti  Taṃ sutvā seṭṭhibhariyāpi 
 tassaṃ aho ayaṃ dukkarakārikāti pasīdi  Seṭṭhī mahāduggatassa 
 dārūnaṃ phālitakāle ayante bhatīti sālīnaṃ catasso nāḷiyo 
 dāpetvā ayante tuṭṭhidāyoti aparāpi catasso nāḷiyo 
  
  
 page    
 Dāpesi  So gehaṃ gantvā bhariyaṃ āha mayā bhatiṃ katvā 
 sāli laddho  ayaṃ nivāpo bhavissati  tayā laddhāya bhatiyā 
 dadhitelakaṭukabhaṇḍāni gaṇhāhīti  Seṭṭhibhariyā pana tassā ekaṃ 
 sappikaraṇḍakañceva dadhibhājanañca kaṭukabhaṇḍañca suddhasālitaṇḍulanāḷiñca 
 dāpesi  Iti ubhinnaṃpi nava taṇḍulanāḷiyo ahesuṃ  Te 
 deyyadhammo no laddhoti tuṭṭhahaṭṭhā pātova uṭṭhahiṃsu  Bhariyā 
 mahāduggataṃ āha gaccha sāmi  paṇṇaṃ pariyesitvā āharāti  So 
 antarāpaṇe  paṇṇaṃ adisvā nadītīraṃ gantvā     ayyānaṃ bhojanaṃ 
 dātuṃ labhissāmīti pahaṭṭhamānaso gāyanto paṇṇaṃ uccināti  
 Mahājālaṃ khipitvā ṭhitakevaṭṭo mahāduggatassa saddena bhavitabbanti 
 taṃ pakkositvā pucchi ativiya tuṭṭhacitto gāyasi  kinnu kho 
 kāraṇanti  paṇṇaṃ uccināmi sammāti  kiṃ karissasīti  ekaṃ 
 bhikkhuṃ bhojessāmīti  aho suhito bhikkhu  yo tava paṇṇaṃ 
 khādissatīti    kiṃ karomi samma  attanā laddhapaṇṇena bhojessāmīti  
 tenahi ehīti  kiṃ karomi sammāti  ime macche gahetvā 
 pādagghanakāni aḍḍhagghanakāni kahāpaṇagghanakāni ca uddānāni 
 karohīti  So tathā akāsi  Baddhabaddhe macche nagaravāsino 
 nimantitanimantitabhikkhūnaṃ atthāya hariṃsu  Tassa macchuddānāni 
 karontasseva  bhikkhācāravelā sampāpuṇi  So velaṃ sallakkhetvā 
 gamissāmi samma  bhikkhūnaṃ āgamanavelāti āha  atthi pana kiñci 
  Footnote     Sī  Ma  Yu  etthantare ajjātiatthi  
     Sī  Ma  Yu  aho sukhito bhikkhu  so tava kiṃ paṇṇaṃ khādissatīti  
  
  
 page    
 Macchuddānanti  natthi samma  sabbāni khīṇānīti  tenahi mayā attano 
 atthāya vālikāya nikkhanitvā cattāro rohitamacchā ṭhapitā  sacepi 
 bhikkhuṃ bhojetukāmo  ime gahetvā gacchāti te tassa adāsi  
       Taṃ divasaṃ pana satthā paccūsakāle lokaṃ volokento 
 mahāduggataṃ attano ñāṇajālassa anto paviṭṭhaṃ disvā kinnu 
 kho bhavissatīti āvajjento mahāduggato ekaṃ bhikkhuṃ 
 bhojessāmīti bhariyāya saddhiṃ hiyyo bhatiṃ akāsi  katarannu kho bhikkhuṃ 
 labhissatīti cintetvā manussā paṇṇe āropitasaññāya bhikkhuṃ 
 gahetvā attano attano gehesu nisīdāpessanti  mahāduggato 
 maṃ ṭhapetvā aññaṃ bhikkhuṃ na labhissatīti upadhāresi  Buddhā kira 
 duggatesu anukampaṃ karonti  Tasmā satthā pātova sarīrakiccaṃ 
 katvā mahāduggataṃ saṅgaṇhissāmīti gandhakuṭiṃ pavisitvā nisīdi  
 Mahāduggatepi macche gahetvā gehaṃ pavisante  sakkassa 
 paṇḍukambalasilāsanaṃ uṇhākāraṃ dassesi  So kinnu kho kāraṇanti 
 olokento hiyyo mahāduggato ekassa bhikkhuno bhikkhaṃ 
 dassāmīti attano bhariyāya saddhiṃ bhatiṃ akāsi  kataraṃ nu kho bhikkhuṃ 
 labhissatīti cintetvā natthetassa añño bhikkhu  satthā pana 
 mahāduggatassa saṅgahaṃ karissāmīti gandhakuṭiyaṃ nisinnova  mahāduggato 
 attano upakappanakaṃ yāgubhattaṃ paṇṇasūpeyyaṃpi tathāgatassa dadeyya  
 yannūnāhaṃ mahāduggatassa gehaṃ gantvā bhattakārakakammaṃ kareyyanti 
 aññātakavesena tassa gehasamīpaṃ gantvā atthi nu kho kassaci kiñci 
  
  
 page    
 Bhatiyā kattabbanti pucchi  Mahāduggato taṃ disvā āha samma kiṃ 
 kammaṃ karissasīti  ahaṃ sāmi sabbasippiko  mayhaṃ ajānanasippaṃ 
 nāma natthi  yāgubhattādīnipi sampādetuṃ jānāmīti  samma mayaṃ 
 tava kammena atthikā  tuyhaṃ pana dātabbaṃ bhatiṃ na passāmāti  
 kiṃ pana te kattabbanti  ekassa bhikkhussa bhikkhaṃ dātukāmomhi  
 tassa yāgubhattasaṃvidhānaṃ icchāmīti  sace bhikkhussa bhikkhaṃ dassasi  
 na me bhatiyā attho  kiṃ mama puññaṃ dātuṃ na vaṭṭatīti  evaṃ 
 sante sādhu samma  pavisāti  So tassa gehaṃ pavisitvā taṇḍulādīni 
 āharāpetvā tvaṃ gaccha attano pattabhikkhuṃ ānehīti taṃ 
 uyyojesi  Dānaveyyāvaṭikopi paṇṇe āropitaniyāmeneva tesaṃ tesaṃ 
 gehāni bhikkhū pahiṇi  Mahāduggato tassa santikaṃ gantvā mayhaṃ 
 pattabhikkhuṃ dehīti āha  So tasmiṃ khaṇe satiṃ labhitvā ahaṃ tava 
 bhikkhuṃ pammuṭṭhoti āha  Mahāduggato tikhiṇāya sattiyā kucchiyaṃ 
 pahaṭo viya samma kasmā maṃ  nāsesi  ahaṃpi tayā hiyyo 
 samādapito bhariyāya saddhiṃ divasaṃ bhatiṃ katvā ajja pātova 
 paṇṇatthāya nadītīre āhiṇḍitvā āgato  dehi me ekaṃ bhikkhunti bāhā 
 paggayha paridevi  Manussā sannipatitvā kimetaṃ mahāduggatāti 
 pucchiṃsu  So tamatthaṃ ārocesi  Te veyyāvaṭikaṃ pucchiṃsu saccaṃ kira 
 samma tayā esa bhatiṃ katvā ekassa bhikkhussa bhikkhaṃ dehīti 
 samādapitoti  āma ayyāti  bhāriyaṃ te kammaṃ kataṃ  yo ettake 
 bhikkhū saṃvidahanto etassa ekaṃ bhikkhuṃ nādāsīti  So tesaṃ vacanena 
  
  
 page    
 Maṅkubhūto taṃ āha samma mahāduggata mā maṃ nāsayi  ahaṃ tava 
 kāraṇā mahāvihesaṃ patto  manussā paṇṇe āropitaniyāmena 
 attano attano pattabhikkhū nayiṃsu  attano gehe nisinnabhikkhuṃ 
 nīharitvā dento nāma natthi  satthā pana mukhaṃ dhovitvā 
 gandhakuṭiyameva nisinno  rājayuvarājasenāpatiādayo satthu gandhakuṭito 
 nikkhamanaṃ oloketvā nisinnā satthu pattaṃ gahetvā gamissāmāti  
 buddhā nāma duggate anukampaṃ karonti  tvaṃ vihāraṃ gantvā 
 duggatomhi bhante  mama saṅgahaṃ karothāti satthāraṃ vada sace te 
 puññaṃ atthi  addhā lacchasīti  So vihāraṃ agamāsi  Atha naṃ 
 aññesu divasesu vihāre vighāsādabhāvena diṭṭhattā  rājayuvarājādayo 
 mahāduggata na tāva bhattakālo  kasmā āgacchasīti āhaṃsu  So 
 jānāmi sāmi  na tāva bhattakāloti  satthāraṃ pana vandituṃ 
 āgacchāmīti vadanto gandhakuṭiyā ummāre sīsaṃ ṭhapetvā 
 pañcappatiṭṭhitena vanditvā bhante imasmiṃ nagare mayā duggatataro 
 natthi  avassayo me hotha  karotha me saṅgahanti āha  Satthā 
 gandhakuṭidvāraṃ vivaritvā pattaṃ nīharitvā tassa hatthe ṭhapesi  So 
 cakkavattisiriṃ patto viya ahosi  Rājayuvarājādayo aññamaññassa 
 mukhāni olokayiṃsu  Mahāduggatassa satthārā dinnapattaṃ hi koci 
 issariyavasena gahetuṃ samattho nāma natthi  Evaṃ pana vadiṃsu samma 
 mahāduggata satthu pattaṃ amhākaṃ dehi  ettakannāma sahassaṃ vā 
 satasahassaṃ vā te dhanaṃ dassāma  tvaṃ duggato dhanaṃ gaṇha  kinte 
  
  
 page    
 Pattenāti  Mahāduggato na kassaci dassāmi  na me dhanena 
 attho  satthāraṃyeva bhojessāmīti āha  Avasesā taṃ yācitvā 
 pattaṃ alabhitvā nivattiṃsu  Rājā pana mahāduggato dhanena 
 palobhiyamānopi satthu pattaṃ na deti  satthārā ca sayaṃ dinnaṃ koci 
 gahetuṃ na sakkoti  imassa deyyadhammo nāma kittako bhavissati  
 iminā deyyadhammassa dinnakāle satthāraṃ ādāya gehaṃ netvā 
 mayhaṃ sampāditaṃ āhāraṃ dassāmīti cintetvā satthārā saddhiṃyeva 
 agamāsi  Sakkopi devarājā yāgubhattapaṇṇādīni sampādetvā 
 satthu nisīdanārahaṃ āsanaṃ paññāpetvā nisīdi  Mahāduggato 
 satthāraṃ netvā pavisatha bhanteti āha  Vasanagehañcassa nīcaṃ 
 hoti  anonatena pavisituṃ na sakkā  buddhā ca nāma gehaṃ 
 pavisantā na onamitvā pavisanti  gehaṃ hi pavisanakāle mahāpaṭhavī 
 vā heṭṭhā ogacchati  gehaṃ vā uddhaṃ gacchati    Idaṃ tesaṃ 
 sudinnassa dānassa phalaṃ  Puna nikkhamitvā gatakāle sabbaṃ pākatikameva 
 hoti tasmā satthā ṭhitakova gehaṃ pavisitvā sakkena paññattāsane 
 nisīdi  Satthari nisinne  rājā āha samma mahāduggata tayā 
 amhākaṃ yācantānaṃpi satthu patto na dinno  passāma tāva  
 kīdiso te satthu sakkāro katoti  Atha sakko yāgubhattādīni 
 vivaritvā dassesi  Tesaṃ vāsagandho sakalanagaraṃ chādetvā aṭṭhāsi  
 Rājā yāguādīni oloketvā bhagavantaṃ āha bhante ahaṃ 
 mahāduggatassa deyyadhammo kittako bhavissati  iminā deyyadhamme 
  Footnote     uggacchatītipi dissati  
  
  
 page    
 Dinne satthāraṃ gehaṃ netvā attano sampāditaṃ āhāraṃ dassāmīti 
 cintetvā āgato  mayā evarūpo āhāro na diṭṭhapubbo  
 mayi idha ṭhite mahāduggato atikilameyya  gacchāmahanti satthāraṃ 
 vanditvā pakkāmi  
       Sakkopi satthāraṃ yāguādīni datvā sakkaccaṃ parivisi  satthāpi 
 katabhattakicco anumodanaṃ katvā uṭṭhāyāsanā pakkāmi  Sakko 
 mahāduggatassa saññaṃ adāsi  So pattaṃ gahetvā satthāraṃ anugacchi  
 Sakko nivattitvā mahāduggatassa gehadvāre ṭhito ākāsaṃ 
 olokesi  Ākāsato sattaratanavassaṃ vassitvā tassa gehe 
 sabbabhājanāni pūretvā sakalaṃ gehaṃ pūresi  Tassa gehe okāso 
 nāhosi  Tassa bhariyā dārake hatthesu gahetvā nīharitvā bahi 
 aṭṭhāsi  So satthāraṃ anugantvā nivatto dārake bahi disvā 
 kiṃ idanti pucchi  sāmi sakalaṃ no gehaṃ sattahi ratanehi 
 paripuṇṇaṃ  pavisituṃ okāso natthīti  So ajjeva me dānena 
 vipāko dinnoti cintetvā rañño santikaṃ gantvā rājānaṃ 
 vanditvā  kasmā āgatosīti vutte  āha deva me gehaṃ 
 sattahi ratanehi puṇṇaṃ  taṃ dhanaṃ gaṇhathāti  Rājā aho buddhānaṃ 
 dinnadānaṃ ajjeva matthakaṃ pattanti cintetvā taṃ āha kiṃ te 
 laddhuṃ vaṭṭatīti  dhanāharaṇatthāya sakaṭasahassaṃ dethāti  Rājā 
 sakaṭasahassaṃpesetvādhanaṃāharāpetvārājaṅgaṇe okirāpesi  Tālappamāṇo 
 rāsi ahosi  Rājā nāgare sannipātāpetvā imasmiṃ nagare atthi 
  
  
 page    
 Kassaci ettakaṃ dhananti pucchi  natthi devāti  evaṃ mahādhanassa 
 kiṃ kātuṃ vaṭṭatīti  seṭṭhiṭṭhānaṃ devāti  Rājā tassa mahāsakkāraṃ 
 katvā seṭṭhiṭṭhānaṃ dāpesi  Athassa pubbe ekassa seṭṭhino 
 gehaṭṭhānaṃ ācikkhitvā ettha jātagacche hāretvā gehaṃ 
 uṭṭhāpetvā vasāhīti āha  Tassa taṇṭhānaṃ sodhetvā   samaṃ katvā 
 bhūmiyā khaniyamānāya  aññamaññaṃ āhacca nidhikumbhiyo uṭṭhahiṃsu  Rañño 
 ārocite  tava puññeneva nibbattā  tvameva gaṇhāhīti āha  
 So gehaṃ kāretvā sattāhaṃ buddhappamukhassa bhikkhusaṅghassa mahādānaṃ 
 adāsi  Tato paraṃpi yāvatāyukaṃ tiṭṭhanto puññāni karitvā 
 āyuhapariyosāne devaloke nibbatto ekaṃ buddhantaraṃ dibbasampattiṃ 
 anubhavitvā imasmiṃ buddhuppāde tato cuto sāvatthiyaṃ sārīputtattherassa 
 upaṭṭhākakule jeṭṭhadhītu kucchiyaṃ paṭisandhiṃ gaṇhi  
        Athassā mātāpitaro gabbhassa patiṭṭhitabhāvaṃ ñatvā   
 gabbhaparihāraṃ adaṃsu  Tassāparena samayena evarūpo dohaḷo uppajji 
 aho vatāhaṃ dhammasenāpatiṃ ādiṃ katvā pañcannaṃ bhikkhusatānaṃ 
 rohitamaccharasena dānaṃ datvā kāsāyāni vatthāni nivāsetvā 
 āsanapariyante nisinnā tesaṃ bhikkhūnaṃ ucchiṭṭhabhattaṃ bhuñjeyyanti  
 Sā mātāpitūnaṃ ācikkhitvā tathā akāsi  Dohaḷo paṭippassambhi  
 Athassā tato paresupi sattasu maṅgalesu rohitamaccharaseneva 
 dhammasenāpatittherappamukhāni pañca bhikkhusatāni bhojesuṃ  Sabbaṃ 
  Footnote     Sī  Yu  sodhetuṃ      Sī  Yu  sutvā  
  
  
 page    
 Tissakumārassa vatthumhi   vuttanayeneva veditabbaṃ  Imassa pana 
 mahāduggatakāle dinnassa rohitamaccharasadānasseva nissando  
 Nāmaggahaṇadivase panassa bhante dāsassa vo sikkhāpadāni 
 dethāti mātarā vutte  thero āha ko nāmo   ayaṃ dārakoti  
 bhante imassa kucchiyaṃ paṭisandhiggahaṇakālato paṭṭhāya imasmiṃ 
 gehe jaḷā eḷamūgāpi paṇḍitā jātā tasmā me puttassa 
 paṇḍitadārakotveva nāmaṃ bhavissatīti  Thero sikkhāpadāni adāsi  
 Jātadivasato paṭṭhāya panassa nāhaṃ mama puttassa ajjhāsayaṃ 
 bhindissāmīti mātu cittaṃ uppajji  So sattavassikakāle mātaraṃ 
 āha ahaṃ therassa santike pabbajissāmīti  Sā sādhu tāta  
 ahaṃ tava ajjhāsayaṃ na bhindissāmiccevaṃ manaṃ uppādesinti 
 vatvā theraṃ nimantetvā bhojetvā bhante dāso vo pabbajitukāmo  
 ahaṃ imaṃ sāyaṇhasamaye vihāraṃ nessāmīti  theraṃ uyyojetvā ñātake 
 sannipātetvā mama puttassa gihikāle kattabbaṃ sakkāraṃ ajjeva 
 karissāmāti mahantaṃ sakkāraṃ kāretvā taṃ ādāya vihāraṃ gantvā 
 imaṃ bhante pabbājethāti therassa adāsi  Thero pabbajjāya 
 dukkarabhāvaṃ ācikkhitvā karissāmahaṃ bhante tumhākaṃ ovādanti 
 vutte  tenahi ehīti kese temetvā tacapañcakakammaṭṭhānaṃ 
 ācikkhitvā pabbājesi  Mātāpitaropissa sattāhaṃ vihāreyeva 
 vasantā buddhappamukhassa bhikkhusaṅghassa rohitamaccharaseneva dānaṃ 
  Footnote     bālavaggavaṇṇanāyaṃ vanavāsitissattheravatthunāmena āgatamidaṃ  
     ko nāmāti bhavitabbaṃ  ña  va  konāmoti vā bhavitabbaṃ konāmo 
  te upajjhāyotiādīsu viYu  
  
  
 page    
 Datvā sattame divase sāyaṃ gehaṃ agamaṃsu  
       Thero aṭṭhame divase antogāmaṃ gacchanto taṃ ādāya 
 bhikkhusaṅghena saddhiṃ na agamāsi  Kiṃkāraṇā  na tāvassa 
 cīvarapattaggahaṇāni vā iriyāpatho vā pāsādiko hoti apica vihāre 
 therassa kattabbavattaṃ atthi  theropica  bhikkhusaṅghe antogāmaṃ paviṭṭhe  
 sakalavihāraṃ vicaranto asammaṭṭhaṭṭhānaṃ sammajjitvā tucchabhājanesu 
 pānīyaparibhojanīyāni upaṭṭhapetvā dunnikkhittāni mañcapīṭhādīni 
 paṭisāmetvā pacchā gāmaṃ pavisati apica titthiyā tucchavihāraṃ pavisitvā 
 passatha samaṇassa gotamassa sāvakānaṃ nisinnaṭṭhānānīti vattuṃ mā 
 labhiṃsūti sakalavihāraṃ paṭijaggitvā pacchā gāmaṃ pavisati tasmā 
 taṃ divasaṃpi sāmaṇereneva pattacīvaraṃ gāhāpetvā divātaraṃ gāmaṃ   
 pāvisi  Sāmaṇero upajjhāyena saddhiṃ gacchanto antarāmagge 
 mātikaṃ disvā bhante idaṃ kinnāmāti pucchi  mātikā nāma 
 sāmaṇerāti  imāya kiṃ karontīti  ito cito ca udakaṃ 
 haritvā attano sassakammaṃ karontīti  kiṃ pana bhante udakassa 
 cittaṃ atthīti  natthāvusoti  evarūpaṃ acittakaṃ attano 
 icchiticchitaṭṭhānaṃ haranti bhanteti  āmāvusoti  So cintesi 
 sace evarūpampi acittakaṃ attano icchiticchitaṭṭhānaṃ haritvā 
 kammaṃ karonti kasmā sacittakāpi cittaṃ attano vase vattetvā 
 samaṇadhammaṃ kātuṃ na sakkhissantīti  So purato gacchanto 
  Footnote     Sī  Ma  Yu  gāmanti natthi  
  
  
 page    
 Usukāre saradaṇḍakaṃ aggimhi tāpetvā akkhikoṭiyā oloketvā 
 ujuṃ karonte disvā bhante ime ke nāmāti pucchi  usukārā 
 nāmāvusoti  kiṃ pana te karontīti  aggimhi tāpetvā 
 saradaṇḍakaṃ ujuṃ karontīti  sacittako bhante esoti  acittako 
 āvusoti  So cintesi sace acittakaṃ gahetvā aggimhi 
 tāpetvā ujuṃ karonti kasmā sacittakāpi attano cittaṃ 
 vase vattetvā samaṇadhammaṃ kātuṃ na sakkhissantīti  Atha purato 
 gantvā araneminābhiādīni tacchante disvā bhante ime ke 
 nāmāti pucchi  tacchakā nāmāvusoti  kiṃ pana te karontīti  
 dārūni gahetvā yānakādīnaṃ cakkāni karonti āvusoti  
 etāni pana sacittakāni bhanteti  acittakāni āvusoti  
 Athassa etadahosi sace acittakāni kaṭṭhakaliṅgarāni gahetvā 
 cakkādīni karonti  sacittakā kasmā attano cittaṃ vase 
 vattetvā samaṇadhammaṃ kātuṃ na sakkhissantīti  So imāni 
 kāraṇāni disvā bhante sace tumhākaṃ pattacīvaraṃ tumhe 
 gaṇheyyātha ahaṃ nivatteyyanti  Thero ayaṃ adhunā pabbajito 
 daharasāmaṇero maṃ anubandhamāno evaṃ vadatīti cittaṃ 
 anuppādetvāva āhara sāmaṇerāti vatvā attano pattacīvaraṃ 
 aggahesi  Sāmaṇeropi upajjhāyaṃ vanditvā nivattanto bhante 
 mayhaṃ āhāraṃ āharantā rohitamaccharaseneva āhareyyāthāti āha  
 kahaṃ labhissāmi āvusoti  bhante sace attano puññena 
  
  
 page    
 Alabhantā mama puññena labhissathāti āha  Thero daharasāmaṇerassa 
 bahi nisinnakassa paripanthopi bhaveyyāti kuñcikaṃ datvā mayhaṃ 
 vasanagabbhassa dvāraṃ vivaritvā anto pavisitvā nisīdeyyāsīti 
 āha  So tathā katvā attano karajakāye ñāṇaṃ otāretvā 
 attabhāvaṃ sammasanto nisīdi  
       Athassa guṇatejena sakkassa āsanaṃ uṇhākāraṃ dassesi  
 So kinnu kho kāraṇanti upadhārento paṇḍitasāmaṇero 
 upajjhāyassa pattacīvaraṃ datvā samaṇadhammaṃ karissāmīti nivatto  
 mayāpi tattha gantuṃ vaṭṭatīti cintetvā  cattāro mahārāje 
 āmantetvā vihārassa upavane vicarante sakuṇe palāpetvā 
 samantā ārakkhaṃ gaṇhathāti vatvā  candadevaputtaṃ candamaṇḍalaṃ 
 ākaḍḍhitvā gaṇhāhīti  suriyadevaputtaṃ suriyamaṇḍalaṃ ākaḍḍhitvā 
 gaṇhāhīti vatvā  sayaṃ gantvā āviñjanarajjuṭṭhāne ārakkhaṃ 
 gahetvā aṭṭhāsi  Vihāre purāṇapaṇṇassāpi saddo nāhosi  
 Sāmaṇerassa cittaṃ ekaggaṃ ahosi  So  antarābhatteyeva 
 attabhāvaṃ sammasitvā tīṇi phalāni pāpuṇi  Theropi sāmaṇero 
 vihāre nisinno  tassa upakappanakaṃ bhojanaṃ asukakule nāma 
 sakkā laddhunti ekaṃ pemagāravayuttaṃ upaṭṭhākakulaṃ agamāsi  
 Tattha ca manussā taṃ divasaṃ rohitamacche labhitvā therasseva 
 āgamanaṃ olokentā nisīdiṃsu  Te theraṃ āgacchantaṃ disvā 
 bhante bhaddakaṃ vo kataṃ idhāgacchantehīti anto pavesetvā 
  
  
 page    
 Yāgukhajjakādīni datvā rohitamaccharasena piṇḍapātaṃ adaṃsu  Thero 
 haraṇākāraṃ   dassesi  Manussā paribhuñjatha bhante  haraṇakabhattaṃpi 
 labhissathāti vatvā therassa bhattakiccāvasāne pattaṃ rohitamaccharasabhojanassa 
 pūretvā adaṃsu  Thero sāmaṇero me chātoti 
 sīghaṃ agamāsi  Satthāpi taṃ divasaṃ sakālasseva bhuñjitvā vihāraṃ 
 gantvā paṇḍitasāmaṇero upajjhāyassa pattacīvaraṃ datvā 
 samaṇadhammaṃ karissāmīti nivatto nippajjissati nu kho assa 
 pabbajitakiccanti upadhārento tiṇṇaṃ phalānaṃ pattabhāvaṃ ñatvā 
 arahattassa upanissayo atthi natthīti āvajjento atthīti 
 disvā purebhattameva arahattaṃ pattuṃ sakkhissati na sakkhissatīti 
 upadhārento sakkhissatīti aññāsi  Athassa etadahosi sārīputto 
 sāmaṇerassa bhattamādāya sīghamāgacchati  antarāyaṃpissa kareyya  
 dvārakoṭṭhake ārakkhaṃ gahetvā nisīdissāmi  atha naṃ cattāro pañhe 
 pucchissāmi  tasmiṃ vissajjamāne sāmaṇero saha paṭisambhidāhi arahattaṃ 
 pāpuṇissatīti tato gantvā dvārakoṭṭhake ṭhatvā sampattaṃ 
 theraṃ cattāro pañhe pucchi  Puṭṭhapañhe thero vissajjesi  
       Tatridaṃ pucchāvissajjanaṃ  satthā kira naṃ āha sārīputta 
 kinte laddhanti  āhāro bhanteti  āhāro nāma kimāharati 
 sārīputtāti  vedanaṃ bhanteti  vedanā kimāharati sārīputtāti  
 rūpaṃ bhanteti  rūpaṃ pana kimāharati sārīputtāti  phassaṃ bhanteti  
  Footnote     Sī  Yu  gamanākāraṃ  
  
  
 page    
 Tatrāyaṃ adhippāyo  jighacchitena hi paribhutto āhāro tassa 
 khudaṃ paṭihanitvā sukhaṃ vedanaṃ āharati  Āhāraparibhogena sukhitassa 
 sukhāya vedanāya uppajjamānāya sarīre vaṇṇasampatti hoti  
 evaṃ vedanā rūpaṃ āharati  sukhito pana āhārajarūpavasena 
 uppannasukhasomanasso idāni me assādo jātoti nippajjanto 
 vā nisīdanto vā sukhasamphassaṃ paṭilabhati  
       Evaṃ imesu catūsu pañhesu vissajjitesu  sāmaṇero saha 
 paṭisambhidāhi arahattaṃ patto  Satthāpi theraṃ āha gaccha 
 sārīputta  tava sāmaṇerassa bhattaṃ dehīti  Thero gantvā dvāraṃ 
 ākoṭesi  Sāmaṇero nikkhamitvā therassa hatthato pattaṃ 
 gahetvā ekamantaṃ ṭhapetvā tālavaṇṭena theraṃ vīji  Atha naṃ 
 thero āha sāmaṇera bhattakiccaṃ karohīti  tumhe pana bhanteti  
 kataṃ mayā bhattakiccaṃ  tvaṃ karohīti  Sattavassiko dārako 
 pabbajitvā aṭṭhame divase taṃkhaṇaṃ vikasitapadumasadiso arahattaṃ patto   
 bhattapakkhipanaṭṭhānaṃ   paccavekkhanto nisīditvā bhattakiccamakāsi  
 Tena pattaṃ dhovitvā paṭisāmitakāle candadevaputto candamaṇḍalaṃ 
 vissajjesi  suriyadevaputto suriyamaṇḍalaṃ vissajjesi  cattāro mahārājā 
 catuddisaṃ ārakkhaṃ vissajjesuṃ  sakko devarājā āviñjanake 
 ārakkhaṃ vissajjesi  suriyo majjhaṭṭhānato galitvā gato  
       Bhikkhū ujjhāyiṃsu     bdpicturechāyā adhikappamāṇā jātā  suriyo 
  Footnote    Sī  Yu  arahattaṃ pattoti natthi      Sī  Yu  paccavekkhaṇaṭṭhānaṃ  
  
  
 page    
 Majjhaṭṭhānato galitvā gato  sāmaṇerena ca idāneva bhuttaṃ 
 kinnu kho etanti  Satthā taṃ pavattiṃ ñatvā āgantvā pucchi 
 bhikkhave kiṃ kathethāti  idannāma bhanteti  āma bhikkhave  
 puññavato samaṇadhammaṃ karaṇakāle cando devaputto candamaṇḍalaṃ  
 suriyo devaputto suriyamaṇḍalaṃ ākaḍḍhitvāva gaṇhi  cattāro 
 mahārājā vihārupavane catuddisaṃ ārakkhaṃ gaṇhiṃsu  sakko devarājā 
 āgantvā āviñjanake ārakkhaṃ gaṇhi  ahaṃpi buddhomhīti 
 appossukko nisīdituṃ nālatthaṃ  gantvā dvārakoṭṭhake mama 
 puttassa ārakkhaṃ aggahesiṃ nettike ca mātikāya udakaṃ harante 
 usukāre ca usuṃ ujuṃ karonte tacchake ca dārūni tacchante disvā 
 ettakaṃ ārammaṇaṃ gahetvā paṇḍitā attānaṃ dametvā arahattaṃ 
 gaṇhantiyevāti anusandhiṃ ghaṭetvā dhammaṃ desento imaṃ gāthamāha 
              udakaṃ hi nayanti nettikā  
               usukārā namayanti tejanaṃ  
               dāruṃ namayanti tacchakā  
               attānaṃ damayanti paṇḍitāti  
       Tattha udakanti paṭhaviyā thalaṭṭhānaṃ khanitvā āvāṭaṭṭhānaṃ 
 pūretvā mātikaṃ vā katvā rukkhadoṇiṃ vā ṭhapetvā attanā 
 icchiticchitaṭṭhānaṃ udakaṃ nentīti nettikā  Tejananti  kaṇḍaṃ  Idaṃ 
 vuttaṃ hoti nettikā attano ruciyā udakaṃ nayanti  usukārāpi 
 tāpetvā tejanaṃ namayanti ujuṃ karonti  tacchakāpi nemiādīnaṃ atthāya 
  
  
 page    
 Tacchantā dārūni namayanti attano ruciyā ujuṃ vā vaṅkaṃ vā 
 karonti evaṃ ettakaṃ ārammaṇaṃ katvā paṇḍitā sotāpattimaggādīni 
 uppādentā attānaṃ damenti  arahatte pana patte ekantadantā 
 nāma hontīti  
           Desanāvasāne bahū sotāpattiphalādīni pāpuṇiṃsūti  
                     Paṇḍitasāmaṇeravatthu  
                       
                   Lakuṇṭakabhaddiyattheravatthu       
       selo yathāti imaṃ dhammadesanaṃ satthā jetavane viharanto 
 lakuṇṭakabhaddiyattheraṃ ārabbha kathesi  
       Puthujjanā kira sāmaṇerādayo theraṃ disvā sīsepi kaṇṇesupi 
 nāsāyapi gahetvā kiṃ cūḷapitā sāsanasmiṃ na ukkaṇṭhasi abhiramasīti 
 vadanti  Thero tesu neva kujjhati na dussati  Dhammasabhāyaṃ kathaṃ 
 samuṭṭhāpesuṃ passathāvuso lakuṇṭakabhaddiyattheraṃ disvā sāmaṇerādayo 
 evañcevañca viheṭhenti  so tesu neva kuppati na dussatīti  Satthā 
 āgantvā kiṃ kathetha bhikkhaveti pucchitvā  idannāma bhanteti 
 vutte  āma bhikkhave khīṇāsavā nāma neva kuppanti na dussanti  
 ghanaselasadisā hete acalā akampiyāti vatvā anusandhiṃ ghaṭetvā 
 dhammaṃ desento imaṃ gāthamāha 
  
  
 page    
      selo yathā ekaghano   vātena na samīrati  
       evaṃ nindāpasaṃsāsu     na samiñjanti paṇḍitāti  
        Tattha nindāpasaṃsāsūti  kiñcāpi idha dve lokadhammā 
 vuttā  attho pana aṭṭhannampi vasena veditabbo  Yathā hi 
 ekaghano asusiro selo puratthimādibhedena vātena na samīrati na 
 iñjati na calati evaṃ aṭṭhasupi lokadhammesu ajjhottharantesu 
 paṇḍitā na samiñjanti paṭighavasena vā anunayavasena vā na calanti 
 na kampantīti  
           Desanāvasāne bahū sotāpattiphalādīni pāpuṇiṃsūti  
                    Lakuṇṭakabhaddiyattheravatthu  
                        
                      Kāṇamātāvatthu       
       yathāpi rahado gambhīroti imaṃ dhammadesanaṃ satthā jetavane 
 viharanto kāṇamātaraṃ ārabbha kathesi  
       Vatthuṃ vinaye āgatameva    Tadā pana kāṇamātarā atucchahatthaṃ 
 dhītaraṃ patikulaṃ pesetuṃ pakkesu pūvesu catukkhattuṃ catunnaṃ bhikkhūnaṃ 
 dinnakāle satthārā tasmiṃ vatthusmiṃ sikkhāpade paññatte  
 kāṇāya sāmikena aññāya pajāpatiyā ānītāya  kāṇā taṃ 
 pavattiṃ sutvā imehi me gharāvāso nāsitoti diṭṭhadiṭṭhe 
  Footnote     mahāvibhaṅga        
  
  
 page    
 Bhikkhū akkosati paribhāsati  Bhikkhū taṃ vīthiṃ paṭipajjituṃ na visahiṃsu  
 Satthā taṃ pavattiṃ ñatvā tattha agamāsi  Kāṇamātā satthāraṃ 
 vanditvā paññattāsane nisīdāpetvā yāgukhajjakaṃ adāsi  Satthā 
 katapātarāso kahaṃ kāṇāti pucchi  esā bhante tumhe 
 disvā maṅkubhūtā rodantī ṭhitāti  kiṃkāraṇāti  esā bhante 
 bhikkhū akkosati paribhāsati tasmā tumhe disvā maṅku hutvā 
 rodamānā ṭhitāti  Atha naṃ satthā pakkosāpetvā kāṇe 
 kasmā maṃ disvā maṅkubhūtā nilīyitvā rodasīti  Athassā mātā 
 tāya katakiriyaṃ ārocesi  Atha naṃ satthā āha kiṃ pana 
 kāṇamāte mama sāvakā tayā dinnakaṃ gaṇhiṃsu adinnakanti  
 dinnakaṃ bhanteti  sace mama sāvakā piṇḍāya carantā tava 
 gehadvāraṃ pattā tayā dinnakaṃ gaṇhiṃsu  ko tesaṃ dosoti  
 natthi bhante ayyānaṃ doso  etissā eva dosoti  Satthā 
 kāṇamāha kāṇe mayhaṃ kira sāvakā piṇḍāya caramānā imaṃ 
 gehadvāraṃ āgatā  atha nesaṃ tava mātarā pūvā dinnā ko 
 nāmettha mama sāvakānaṃ dosoti  natthi bhante ayyānaṃ doso  
 mayhameva dosoti  Sā satthāraṃ vanditvā khamāpesi  Athassā 
 satthā anupubbīkathaṃ kathesi  Sā sotāpattiphalaṃ pāpuṇi  Satthā 
 uṭṭhāyāsanā vihāraṃ gacchanto rājaṅgaṇena pāyāsi  Rājā 
 disvā satthā viya bhaṇeti pucchitvā  āma devāti vutte  
 gacchatha mama āgantvā vandanabhāvaṃ ārocethāti pesetvā 
  
  
 page    
 Rājaṅgaṇe ṭhitaṃ satthāraṃ upasaṅkamitvā pañcapatiṭṭhitena vanditvā 
 bhante kahaṃ gacchathāti pucchi  kāṇamātāya gehaṃ mahārājāti  
 kiṃkāraṇā bhanteti  kāṇā kira bhikkhū akkosati paribhāsati  
 taṃkāraṇā gatomhīti  kiṃ pana vo bhante tassā anakkosanabhāvo 
 katoti  āma mahārāja bhikkhūnañca me anakkosikā katā 
 lokuttarakuṭumbasāminī cāti  hotu bhante tumhehi sā 
 lokuttarakuṭumbasāminī katā  ahaṃ pana taṃ lokiyakuṭumbasāminiṃ karissāmīti 
 vatvā satthāraṃ vanditvā paṭinivatto paṭicchannamahāyoggaṃ pahiṇitvā 
 kāṇaṃ pakkosāpetvā sabbābharaṇehi alaṅkaritvā jeṭṭhadhītuṭṭhāne 
 ṭhapetvā yo mama dhītaraṃ posetuṃ samattho so naṃ gaṇhātūti āha 
 atheko sabbatthakamahāmatto ahaṃ devassa dhītaraṃ posessāmīti taṃ 
 attano gehaṃ netvā sabbaṃ issariyaṃ paṭicchāpetvā yathāruciṃ 
 puññāni karohīti āha  Tato paṭṭhāya kāṇā catūsu dvāresu 
 purise ṭhapetvā attanā upaṭṭhātabbe  bhikkhū ca bhikkhuniyo ca na 
 labhati  Kāṇāya gehadvāre paṭiyādetvā ṭhapitaṃ khādanīyabhojanīyaṃ 
 mahogho viya pavattati  Dhammasabhāyaṃ kathaṃ samuṭṭhāpesuṃ pubbe āvuso 
 cattāro mahallakattherā kāṇāya vippaṭisāraṃ kariṃsu  sā evaṃ 
 vippaṭisārinī hutvāpi satthāraṃ āgamma saddhāsampadaṃ labhi  satthārā 
 puna tassā gehadvāraṃ bhikkhūnaṃ upasaṅkamanārahaṃ kataṃ  idāni 
 upaṭṭhātabbe bhikkhū vā bhikkhuniyo vā pariyesamānāpi na labhati  
 aho buddhā nāma acchariyaguṇāti  Satthā āgantvā kāya nuttha 
  
  
 page    
 Bhikkhave etarahi kathāya sannisinnāti pucchitvā  imāya nāmāti 
 vutte  na bhikkhave idāneva tehi mahallakabhikkhūhi kāṇāya 
 vippaṭisāro kato  pubbepi kariṃsuyeva na ca idāneva mayā kāṇā 
 mama vacanakārikā katā  pubbepi katāyevāti vatvā tamatthaṃ 
 sotukāmehi bhikkhūhi yācito 
      yattheko labhatī babbu       dutiyo tattha jāyati 
       tatiyo ca catuttho ca       idante babbukā bilanti 
 imaṃ babbujātakaṃ    vitthārena kathetvā tadā cattāro mahallakabhikkhū 
 cattāro biḷārā ahesuṃ  mūsikā kāṇā  maṇikāro ahamevāti 
 jātakaṃ samodhānetvā evaṃ bhikkhave atītepi kāṇā dummanā 
 āvilacittā hutvā mama vacanena pasannaudakarahado viya vippasannacittā 
 ahosīti anusandhiṃ ghaṭetvā dhammaṃ desento imaṃ gāthamāha 
      yathāpi rahado gambhīro       vippasanno anāvilo 
       evaṃ dhammāni sutvāna       vippasīdanti paṇḍitāti  
    Tattha rahadoti  yo caturaṅginiyāpi senāya ogāhantiyā 
 na khubhati  evarūpo udakaṇṇavo  sabbākārena pana 
 caturāsītiyojanasahassagambhīro nīlamahāsamuddo rahado nāma  tassa hi heṭṭhā 
 cattāḷīsayojanasahassamatte ṭhāne udakaṃ macchehi calati  upari 
 tāvattakeyeva ṭhāne udakaṃ vātena calati  majjhe catuyojanasahassamatte 
 ṭhāne udakaṃ niccalaṃ tiṭṭhati ayaṃ gambhīrarahado nāma  Dhammānīti  
  Footnote     khu  jā  eka        tadaṭṭhakathā        
  
  
 page    
 Desanādhammāni  Idaṃ vuttaṃ hoti yathā so rahado anākulatāya 
 vippasanno acalatāya anāvilo evaṃ mama desanādhammaṃ sutvā 
 sotāpattimaggādivasena nirupakkilesacittataṃ āpajjantā vippasīdanti 
 paṇḍitā  arahattappattā pana ekantavippasannāva hontīti  
           Desanāvasāne bahū sotāpattiphalādīni pāpuṇiṃsūti  
                       Kāṇamātāvatthu  
                         
                     Pañcasatabhikkhuvatthu       
       sabbattha ve sappurisā vajantīti imaṃ dhammadesanaṃ satthā 
 jetavane viharanto pañcasate bhikkhū ārabbha kathesi  
       Desanā verañjāyaṃ samuṭṭhitā  Paṭhamabodhiyaṃ hi bhagavā 
 verañjaṃ gantvā verañjena brāhmaṇena nimantito    pañcahi 
 bhikkhusatehi saddhiṃ vassaṃ upagacchi  Verañjo brāhmaṇo mārāvaṭṭanena 
 āvaṭṭo ekadivasaṃpi satthāraṃ ārabbha satiṃ na  uppādesi  Verañjāpi 
 dubbhikkhā ahosi  Bhikkhū santarabāhiraṃ verañjaṃ piṇḍāya caritvā 
 piṇḍapātaṃ alabhantā kilamiṃsu  Tesaṃ assavāṇijakā patthapatthapūlakaṃ 
 bhikkhaṃ paññāpesuṃ  Te kilamante disvā mahāmoggallānatthero 
 paṭhavojaṃ bhojetukāmo uttarakuruṃ ca piṇḍāya pavesetukāmo ahosi  
 Satthā taṃ paṭikkhipi  Bhikkhūnaṃ ekadivasaṃpi piṇḍapātaṃ ārabbha parittāso 
 nāhosi   icchācāraṃ vajjetvāva vihariṃsu  Satthā tattha temāsaṃ 
  
  
 page    
 Vasitvā verañjaṃ brāhmaṇaṃ  apaloketvā tena katasakkārasammāno taṃ 
 saraṇesu patiṭṭhāpetvā tato nikkhanto anupubbena cārikañcaramāno 
 ekasmiṃ samaye sāvatthiṃ patvā jetavane vihāsi  Sāvatthīvāsino 
 satthu āgantukabhattāni kariṃsu  Tadā pana pañcasatamattā vighāsādā 
 bhikkhū nissāya antovihāreyeva vasanti  Te bhikkhūnaṃ bhuttāvasesāni 
 paṇītabhojanāni bhuñjitvā niddāyitvā uṭṭhāya nadītīraṃ gantvā 
 nadantā vaggantā mallamuṭṭhiyuddhaṃ  yujjhantā kīḷantā antovihārepi 
 bahivihārepi anācārameva caranti  Dhammasabhāyaṃ kathaṃ samuṭṭhāpesuṃ 
 passathāvuso  ime vighāsādā dubbhikkhakāle verañjāyaṃ kañci 
 vikāraṃ na dassesuṃ  idāni pana evarūpāni paṇītabhojanāni bhuñjitvā 
 anekappakāraṃ vikāraṃ dassentā vicaranti bhikkhū pana verañjāyaṃpi 
 upasantarūpā viharitvā idānipi upasantā va viharantīti  Satthā 
 dhammasabhaṃ gantvā bhikkhave kiṃ kathethāti pucchitvā  idannāmāti 
 vutte  pubbepete gadrabhayoniyaṃ nibbattā pañcasatā gadrabhā 
 hutvā pañcasatānaṃ ājānīyasindhavānaṃ allarasamuddikapānakapītāvasesaṃ 
 ucchiṭṭhakasaṭaṃ udakena madditvā makacipilotikāhi parissāvitattā 
 vālodakanti saṅkhyaṃ gataṃ apparasaṃ nihīnaṃ pivitvā madhumattā viya 
 nadantā vicariṃsūti vatvā raññā tesaṃ saddaṃ sutvā pucchitena 
 bodhisattena rañño kathitaṃ tesaṃ kiriyaṃ dassento 
                vālodakaṃ apparasaṃ nihīnaṃ 
                 pitvā mado jāyati gadrabhānaṃ  
  
  
 page    
                 Imañca pitvāna rasaṃ paṇītaṃ 
                 mado na sañjāyati sindhavānaṃ  
                 Appampivitvāna  nihīnajacco 
                 so majjatī tena janinda phuṭṭho  
                 dhorayhasīlo ca kulamhi jāto 
                 na majjatī  aggarasaṃ pivitvāti 
 imaṃ vālodakajātakaṃ   vitthārena   kathetvā evaṃ bhikkhave 
 sappurisā lobhadhammaṃ   vivajjetvā sukhitakālepi  dukkhitakālepi 
 nibbikārāva hontīti  anusandhiṃ ghaṭetvā dhammaṃ desento imaṃ 
 gāthamāha 
                sabbattha ve sappurisā vajanti  
                 na   kāmakāmā lapayanti santo  
                 sukhena phuṭṭhā athavā dukkhena 
                 na uccāvacaṃ paṇḍitā dassayantīti  
       Tattha sabbatthāti  pañcakkhandhādibhedesu sabbadhammesu  
 Sappurisāti  supurisā  Vajantīti  arahattamaggañāṇena apakaḍḍhantā 
 chandarāgaṃ vijahanti  Na kāmakāmāti  kāme kāmayantā  kāmahetu 
 kāmakāraṇā  Lapayanti santoti   buddhādayo santo kāmahetu neva 
 attanā lapanti na paraṃ lapāpenti  Ye hi bhikkhāya paviṭṭhā icchācāre 
 ṭhitā kiṃ upāsaka sukhaṃ te puttadārassa  rācorādīnaṃ vasena 
  Footnote     khu  jā  duka        tadaṭṭhakathā           Ma  lokadhammaṃ  
  
  
 page    
 Dvipadacatuppadesu natthi koci upaddavotiādīni vadanti  te lapayanti 
 nāma  Tathā pana  vatvā āma bhante sabbesaṃ no sukhaṃ  natthi 
 koci upaddavo  idāni no gehaṃ pahūtannapānaṃ  idheva vasathāti 
 attānaṃ nimantāpetvā   lapāpenti nāma  Santo pana idaṃ ubhayaṃpi 
 na karonti  Sukhena phuṭṭhā athavā dukkhenāti desanāmattametaṃ  
 Aṭṭhahi pana lokadhammehi phuṭṭhā tuṭṭhibhāvamaṅkubhāvavasena vā 
 vaṇṇabhaṇanaavaṇṇabhaṇanavasena vā uccāvacaṃ ākāraṃ paṇḍitā na 
 dassayantīti  
           Desanāvasāne bahū sotāpattiphalādīni pāpuṇiṃsūti  
                      Pañcasatabhikkhuvatthu  
                        
                     Dhammikattheravatthu       
       na attahetūti imaṃ dhammadesanaṃ satthā jetavane viharanto 
 dhammikattheraṃ ārabbha kathesi  
       Sāvatthiyaṃ kira eko upāsako dhammena agāraṃ ajjhāvasati  
 So pabbajitukāmo   hutvā ekadivasaṃ bhariyāya saddhiṃ nisīditvā 
 sukhakathaṃ kathento āha bhadde icchāmahaṃ pabbajitunti  tenahi 
 sāmi āgamehi tāva  yāvāhaṃ    kucchigataṃ dārakaṃ vijāyāmīti  So 
 āgametvā dārakassa padasā gamanakāle puna taṃ  āpucchitvā  
 āgamehi tāva sāmi  yāva ayaṃ vayappatto hotīti vutte  kiṃ 
  Footnote     nimantāpentā     
  
  
 page    
 Mama imāya apalokitāya vā anapalokitāya vā  attano 
 dukkhanissaraṇaṃ karissāmīti nikkhamitvā pabbaji  So kammaṭṭhānaṃ 
 gahetvā ghaṭento vāyamanto attano pabbajitakiccaṃ niṭṭhāpetvā 
 tesaṃ dassanatthāya puna sāvatthiṃ gantvā puttassa dhammakathaṃ kathesi  
 Sopi nikkhamitvā pabbaji  Pabbajitvā ca pana nacirasseva arahattaṃ 
 pāpuṇi  Purāṇadutiyikāpissa yesaṃ atthāya ahaṃ gharāvāsaṃ vaseyyaṃ  
 te ubhopi pabbajitā idāni me kiṃ gharāvāsena  pabbajissāmīti 
 nikkhamitvā bhikkhunīnaṃ santike pabbaji  pabbajitvā ca pana nacirasseva 
 arahattaṃ pāpuṇi  
       Athekadivasaṃ dhammasabhāyaṃ kathaṃ samuṭṭhāpesuṃ āvuso 
 dhammikaupāsako attano dhamme patiṭṭhitattā nikkhamitvā pabbajitvā 
 arahattaṃ patto puttadārassāpi patiṭṭhā jātoti  Satthā 
 āgantvā kāya nuttha bhikkhave etarahi kathāya sannisinnāti 
 pucchitvā  imāya nāmāti vutte  bhikkhave paṇḍitena nāma 
 neva attahetu na parassa hetu samiddhi icchitabbā  dhammikeneva 
 pana dhammappaṭisaraṇena bhavitabbanti anusandhiṃ ghaṭetvā dhammaṃ 
 desento imaṃ gāthamāha 
                na attahetu  na parassa hetu  
                 na puttamicche  na dhanaṃ na raṭṭhaṃ  
                 na iccheyya adhammena samiddhimattano  
                 sa sīlavā  paññavā dhammiko siyāti  
  
  
 page    
       Tattha na attahetūti  paṇḍito nāma attahetu vā 
 parassa hetu vā pāpaṃ na karoti  Na puttamiccheti  puttaṃ vā 
 dhanaṃ vā raṭṭhaṃ vā pāpakammena na iccheyya  etānipi icchanto 
 pāpakammaṃ na karotievāti attho  Samiddhimattanoti  yā attano 
 samiddhi  taṃpi adhammena na iccheyya   samiddhikāraṇāpi pāpaṃ na 
 karotīti attho  Sa sīlavāti  yo evarūpo puggalo  so eva 
 sīlavā ca paññavā ca dhammiko ca siyā  Na aññoti attho  
           Desanāvasāne bahū sotāpattiphalādīni pāpuṇiṃsūti  
                      Dhammikattheravatthu  
                        
                      Dhammassavanavatthu       
       appakā te manussesūti imaṃ dhammadesanaṃ satthā jetavane 
 viharanto dhammassavanaṃ  Ārabbha kathesi  
       Sāvatthiyaṃ kira ekavīthivāsino manussā samaggā hutvā 
 gaṇabandhena dānaṃ datvā sabbarattiṃ dhammassavanaṃ kāresuṃ  sabbarattiṃ 
 pana dhammaṃ sotuṃ nāsakkhiṃsu ekacce kāmaratinissitā hutvā puna 
 gehameva gatā  ekacce dosanissitā hutvā gatā  ekacce 
 pana thīnamiddhasamaṅgino hutvā tattheva nisīditvā capalāyantā 
 sotuṃ nāsakkhiṃsu  Punadivase bhikkhū taṃ pavattiṃ uddissa   dhammasabhāyaṃ 
 kathaṃ samuṭṭhāpesuṃ  Satthā āgantvā kāya nuttha bhikkhave 
  Footnote     Ma  ñatvā  
  
  
 page    
 Etarahi kathāya sannisinnāti pucchitvā  imāya nāmāti vutte  
 bhikkhave ime sattā nāma yebhuyyena bhavanissitā bhavesuyeva 
 laggā viharanti  pāragāmino nāma appakāti anusandhiṃ ghaṭetvā 
 dhammaṃ desento imā gāthā abhāsi 
       appakā te manussesu     ye janā pāragāmino 
        athāyaṃ itarā pajā       tīramevānudhāvati  
        Ye ca kho sammadakkhāte   dhamme dhammānuvattino  
        te janā pāramessanti    maccudheyyaṃ suduttaranti  
       Tattha appakāti thokā na bahū  Pāragāminoti  
 nibbānagāmino  Athāyaṃ itarā pajāti  yā panāyaṃ avasesā pajā 
 sakkāyadiṭṭhitīramevānudhāvati  ayameva bahutarāti attho  Sammadakkhāteti  
 sammā akkhāte sukathite  Dhammeti  desanādhamme  Dhammānuvattinoti  
 taṃ dhammaṃ sutvā tadanucchavikaṃ paṭipadaṃ pūretvā maggaphalasacchikaraṇavasena 
 dhammānuvattino  Pāramessantīti  te evarūpā janā nibbānapāraṃ 
 gamissanti  Maccudheyyanti  kilesamārasaṅkhātassa maccussa nivāsanaṭṭhānabhūtaṃ 
 tebhūmikavaṭṭaṃ  Suduttaranti ye janā dhammānuvattino  te etaṃ 
 suduttaraṃ duratikkamaṃ māradheyyaṃ taritvā atikkamitvā nibbānapāraṃ 
 gamissantīti attho  
           Desanāvasāne bahū sotāpattiphalādīni pāpuṇiṃsūti  
                       Dhammassavanavatthu  
                         
  
  
 page    
                     Āgantukabhikkhuvatthu       
       kaṇhaṃ dhammaṃ vippahāyāti imaṃ dhammadesanaṃ satthā jetavane 
 viharanto āgantukabhikkhū ārabbha kathesi  
       Kosalaraṭṭhe kira pañcasatā bhikkhū vassaṃ vasitvā vutthavassā 
 satthāraṃ passissāmāti jetavanaṃ gantvā satthāraṃ vanditvā 
 ekamantaṃ nisīdiṃsu  Satthā tesaṃ cariyapaṭipakkhaṃ nisāmetvā dhammaṃ 
 desento imā gāthā abhāsi 
          kaṇhaṃ dhammaṃ vippahāya     sukkaṃ bhāvetha paṇḍito 
           okā anokamāgamma     viveke yattha dūramaṃ  
           tatrābhiratimiccheyya      hitvā kāme akiñcano  
           pariyodapeyya attānaṃ    cittaklesehi paṇḍito  
           Yesaṃ sambodhiyaṅgesu     sammā cittaṃ subhāvitaṃ  
           ādānapaṭinissagge      anupādāya ye ratā  
           khīṇāsavā jutimanto      te loke parinibbutāti  
       Tattha kaṇhaṃ dhammanti  kāyaduccaritādibhedaṃ akusaladhammaṃ 
 vippahāya jahitvā  Sukkaṃ bhāvethāti  paṇḍito bhikkhu abhinikkhamanato 
 paṭṭhāya yāva arahattamaggā kāyasucaritādibhedaṃ sukkaṃ dhammaṃ bhāveyya  
 Kathaṃ  okā anokamāgammāti okaṃ vuccati ālayo  anokaṃ vuccati 
 Anālayo  ālayato nikkhamitvā anālayasaṅkhātaṃ nibbānaṃ paṭicca 
 ārabbha taṃ patthayamāno bhāveyyāti attho  Tatrābhiratimiccheyyāti  
  
  
 page    
 Yasmiṃ  anālayasaṅkhāte viveke nibbāne imehi sattehi dūrabhiramaṃ  
 tatra abhiratimiccheyya  Hitvā  kāmeti  vatthukāmakkilesakāme hitvā 
 akiñcano hutvā viveke abhiratimiccheyyāti attho  Cittaklesehīti  
 pañcanīvaraṇehi attānaṃ vodāpeyya parisodheyyāti attho  
 Sambodhiyaṅgesūti  bojjhaṅgesu  Sammā cittaṃ subhāvitanti  hetunā 
 nayena  cittaṃ suṭṭhu bhāvitaṃ vaḍḍhitaṃ  Ādānapaṭinissaggeti  ādānaṃ 
 vuccati gahaṇaṃ  tassa paṭinissaggasaṅkhāte aggahaṇe catūhi 
 upādānehi kiñci anupādayitvā ye ratāti attho  Jutimantoti  
 ānubhāvavanto arahattamaggañāṇajutiyā khandhādibhede dhamme jotetvā 
 ṭhitāti attho  Te loketi  te imasmiṃ khandhādiloke parinibbutā nāma 
 arahattappattito paṭṭhāya kilesavaṭṭassa khepitattā saupādisesena 
 carimacittanirodhena khandhavaṭṭassa khepitattā anupādisesena cāti dvīhi 
 parinibbānehi parinibbutā anupādāno viya padīpo apaṇṇattikabhāvaṃ 
 gatāti attho  
           Desanāvasāne bahū sotāpattiphalādīni pāpuṇiṃsūti  
                      Āgantukabhikkhuvatthu  
                   Paṇḍitavaggavaṇṇanā niṭṭhitā  
                       Chaṭṭho vaggo  
                         
  
  
 page    
                       Arahantavaggavaṇṇanā 
                          
                        Jīvakavatthu       
       gataddhinoti imaṃ dhammadesanaṃ satthā jīvakambavane viharanto 
 jīvakena puṭṭhapañhaṃ ārabbha kathesi  
       Jīvakavatthu khandhake   vitthāritameva  Ekasmiṃ hi samaye devadatto 
 ajātasattunā saddhiṃ ekato hutvā gijjhakūṭaṃ abhiruhitvā 
 paduṭṭhacitto satthāraṃ vadhissāmīti silaṃ pavijjhi  Taṃ dve 
 pabbatakūṭāni sampaṭicchiṃsu  Tato bhijjitvā gatā pappaṭikā bhagavato 
 pādaṃ  abhihanitvā lohitaṃ uppādesi  Bhusā vedanā pavattiṃsu  
 Bhikkhū satthāraṃ maddakucchiṃ nayiṃsu  Satthā tatopi jīvakambavanaṃ 
 gantukāmo tattha maṃ nethāti āha  Bhikkhū bhagavantaṃ ādāya 
 jīvakambavanaṃ agamaṃsu  Jīvako taṃ pavattiṃ ñatvā satthu santikaṃ 
 gantvā vaṇapaṭikammatthāya tikhiṇabhesajjaṃ datvā vaṇaṃ bandhitvā 
 satthāraṃ etadavoca bhante mayā antonagare ekassa manussassa 
 bhesajjaṃ kataṃ  tassa santikaṃ gantvā āgamissāmi  idaṃ bhesajjaṃ 
 yāva mamāgamanā baddhaniyāmeneva tiṭṭhatūti  So gantvā tassa 
 purisassa kattabbakiccaṃ katvā dvāraṃ pidahanavelāya āgacchanto 
 dvāraṃ na sampāpuṇi  Athassa etadahosi aho mayā bhāriyaṃ 
  Footnote     mahāvagga        
  
  
 page    
 Kammaṃ kataṃ  yvāhaṃ aññatarassa purisassa viya tathāgatassa pāde 
 tikhiṇabhesajjaṃ datvā vaṇaṃ bandhiṃ ayantassa mocanavelā  tasmiṃ 
 amuccamāne  sabbarattiṃ bhagavato sarīre pariḷāho uppajjissatīti  
 Tasmiṃ khaṇe satthā ānandattheraṃ āmantesi ānanda jīvako 
 sāyaṃ āgacchanto dvāraṃ na sampāpuṇi  ayaṃ vaṇassa 
 mocanavelāti pana cintesi  mocehi nanti  Thero mocesi  
 Vaṇo rukkhato challi viya apagato  Jīvako antoaruṇeyeva 
 satthu santikaṃ vegena āgantvā kinnu kho bhante sarīre 
 vo pariḷāho uppannoti pucchi  Satthā tathāgatassa kho 
 jīvaka bodhimaṇḍeyeva sabbapariḷāhā vūpasantāti  anusandhiṃ ghaṭetvā 
 dhammaṃ desento imaṃ gāthamāha 
       gataddhino visokassa     vippamuttassa  sabbadhi 
       sabbaganthappahīnassa       pariḷāho na vijjatīti  
       Tattha gataddhinoti  gatamaggassa  Kantāraddhā vaṭṭaddhāti 
 dve addhā nāma  tesu kantāraṃ paṭipanno  yāva icchitaṭṭhānaṃ 
 na pāpuṇāti  tāva addhiko eva  tasmiṃ pana patte gataddhā   
 nāma hoti  Vaṭṭasannissitāpi sattā  yāva vaṭṭe vasanti tāva 
 addhikāeva  Kasmā  vaṭṭassa akhepitattā  Sotāpannādayopi 
 addhikāeva  Vaṭṭaṃ pana khepetvā ṭhito khīṇāsavo gataddhā   
 nāma hoti  Tassa gataddhino  Visokassāti  vaṭṭamūlakassa sokassa 
 vigatattā visokassa  Vippamuttassa sabbadhīti  sabbesu khandhādidhammesu 
  Footnote     Ma  gataddhi  
  
  
 page    
 Vippamuttassa  Sabbaganthappahīnassāti  catunnaṃ ganthānaṃ pahīnattā 
 sabbaganthappahīnassa  Pariḷāho na vijjatīti  duvidho pariḷāho 
 kāyiko ca cetasiko ca  tesu khīṇāsavassa sītuṇhādivasena 
 uppajjanto kāyikapariḷāho anibbutova  Taṃ sandhāya jīvako pucchi  
 Satthā pana dhammarājatāya desanāvidhikusalatāya cetasikapariḷāhavasena 
 desanaṃ vinivaṭṭento āvuso jīvaka paramatthena hi evarūpassa 
 khīṇāsavassa pariḷāho na vijjatīti āha  
           Desanāvasāne bahū sotāpattiphalādīni pāpuṇiṃsūti  
                         Jīvakavatthu  
                          
                    Mahākassapattheravatthu       
       uyyuñjantīti imaṃ dhammadesanaṃ satthā veḷuvane viharanto 
 mahākassapattheraṃ ārabbha kathesi  
       Ekasmiṃ hi samaye satthā rājagahe vutthavasso 
 aḍḍhamāsaccayena cārikaṃ pakkamissāmīti bhikkhūnaṃ ārocāpesi  Vattaṃ 
 kiretaṃ buddhānaṃ bhikkhūhi saddhiṃ cārikaṃ caritukāmānaṃ evaṃ bhikkhū 
 attano pattapacanacīvararajanādīni katvā sukhaṃ gamissantīti idāni 
 aḍḍhamāsaccayena cārikaṃ pakkamissāmīti bhikkhūnaṃ ārocāpanaṃ  Bhikkhūsu 
 pana attano pattapacanādīni karontesu  mahākassapattheropi cīvarāni 
 dhovi  Bhikkhū ujjhāyiṃsu thero kasmā cīvarāni dhovati imasmiṃ nagare 
  
  
 page    
 Anto ca bahi ca aṭṭhārasa manussakoṭiyo vasanti  tattha ye therassa 
 na ñātakā  te upaṭṭhākā ye na upaṭṭhākā  te ñātakā therassa 
 catūhi paccayehi sammānaṃ sakkāraṃ karonti ettakaṃ upakāraṃ pahāya 
 esa kahaṃ gamissati sacepi gaccheyya  māpamādakandarato paraṃ na 
 gacchissatīti  Satthā kira yaṃ kandaraṃ patvā puna nivattetabbayuttake 
 bhikkhū tumhe ito paṭinivattatha  mā pamajjitthāti vadeti  sā   
 māpamādakandarāti vuccati  taṃ sandhāyetaṃ vuttaṃ  Satthāpi cārikaṃ 
 pakkamanto cintesi imasmiṃ nagare anto ca bahi ca aṭṭhārasa 
 manussakoṭiyo vasanti  manussānaṃ maṅgalāmaṅgalaṭṭhānesu bhikkhūhi 
 gantabbaṃ hoti  na sakkā vihāraṃ tucchaṃ kātuṃ  kannu kho 
 nivattāpessāmīti  Athassa etadahosi kassapassa cete manussā 
 ñātakā ca upaṭṭhākā ca  kassapaṃ nivattetuṃ vaṭṭatīti  So theraṃ 
 āha kassapa na sakkā vihāraṃ tucchaṃ kātuṃ  manussānaṃ 
 maṅgalāmaṅgalaṭṭhānesu bhikkhūhi attho hoti  tvaṃ attano parisāya 
 saddhiṃ nivattassūti  sādhu bhanteti  thero parisaṃ ādāya nivatti  
 Bhikkhū ujjhāyiṃsu diṭṭhaṃ vo āvuso  nanu idāneva amhehi 
 vuttaṃ  mahākassapo kasmā cīvarāni dhovati  na so satthārā 
 saddhiṃ gamissatīti yaṃ amhehi vuttaṃ  tadeva jātanti  Satthā 
 bhikkhūnaṃ kathaṃ sutvā nivattitvā ṭhito āha bhikkhave kinnāmetaṃ 
 kathethāti  mahākassapattheraṃ ārabbha kathema bhanteti attanā 
  Footnote     Sī  tasmā  
  
  
 page    
 Kathitaniyāmeneva sabbaṃ ārocesuṃ  Taṃ sutvā satthā     bhikkhave 
 tumhe kassapaṃ kulesu ceva paccayesu ca laggoti vadetha  so 
 mama vacanaṃ karissāmīti nivatto  eso hi pubbepi patthanaṃ 
 karontoyeva catūsu paccayesu alaggo candopamo hutvā kulāni 
 upasaṅkamituṃ samattho bhaveyyanti patthanaṃ akāsi  natthetassa 
 kulesu vā paccayesu vā saṅgo ahaṃ candopamappaṭipadañceva 
 ariyavaṃsappaṭipadañca kathento kassapaṃ ādiṃ katvā kathesinti  
 Bhikkhū satthāraṃ pucchiṃsu bhante kadā pana therena patthanā ṭhapitāti  
 sotukāmattha bhikkhaveti  āma bhanteti  Satthā tesaṃ bhikkhave 
 ito satasahassakappamatthake padumuttaro nāma buddho loke 
 udapādīti vatvā padumuttarabuddhakāle tena ṭhapitaṃ patthanaṃ ādiṃ 
 katvā sabbaṃ therassa pubbacaritaṃ kathesi  Taṃ therapāliyaṃ vitthāritameva  
 Satthā pana imaṃ therassa pubbacaritaṃ vitthāretvā iti kho bhikkhave 
 ahaṃ candopamappaṭipadañceva ariyavaṃsappaṭipadañca mama puttaṃ kassapaṃ 
 ādiṃ katvā kathesiṃ  mama puttassa paccayesu vā kulesu vā 
 vihāresu vā pariveṇesu vā saṅgo nāma natthi  pallale 
 otaritvā tattha caritvā gacchanto rājahaṃso viya katthaci 
 alaggoyeva mama puttoti anusandhiṃ ghaṭetvā dhammaṃ desento 
 imaṃ gāthamāha 
      uyyuñjanti satīmanto       na nikete ramanti te 
       haṃsāva pallalaṃ hitvā       okamokaṃ jahanti teti  
  Footnote     Ma  nāti atthi  
  
  
 page    
       Tattha uyyuñjanti satīmantoti sativepullappattā khīṇāsavā 
 attanā paṭividdhaguṇesu jhānavipassanādīsu āvajjanasamāpajjana 
 vuṭṭhānādhiṭṭhānappaccavekkhaṇāhi uyyuñjanti ghaṭenti  Na nikete 
 ramanti teti  tesaṃ ālaye rati nāma natthi  Haṃsāvāti desanāsīsametaṃ  
 Ayampanettha attho  yathā gocarasampanne pallale sakuṇā attano 
 gocaraṃ gahetvā gamanakāle mama udakaṃ  mama padumaṃ  mama uppalaṃ  
 mama puṇḍarīkaṃ  mama tiṇanti tasmiṃ ṭhāne  kañci   ālayaṃ akatvā 
 anapekkhāva taṃ padesaṃ pahāya uppatitvā ākāse kīḷamānā 
 gacchanti evamete khīṇāsavā yattha katthaci viharantāpi kulādīsu 
 alaggāeva viharitvā gamanasamayepi taṃ ṭhānaṃ pahāya gacchantā 
 mama vihāro  mama pariveṇaṃ  mama upaṭṭhākāti anālayā anapekkhāva 
 gacchanti  Okamokanti  ālayaṃ sabbālayaṃ pariccajantīti attho  
           Desanāvasāne bahū sotāpattiphalādīni pāpuṇiṃsūti  
                     Mahākassapattheravatthu  
                        
                    Beḷaṭṭhasīsattheravatthu       
       yesaṃ sannicayo natthīti imaṃ dhammadesanaṃ satthā jetavane 
 viharanto āyasmantaṃ beḷaṭṭhasīsaṃ ārabbha kathesi  
       So kirāyasmā antogāme ekaṃ vīthiṃ piṇḍāya caritvā 
  Footnote     Sī  kismiṃci  
  
  
 page    
 Bhattakiccaṃ katvā puna aparaṃ vīthiṃ caritvā sukkhaṃ kūraṃ ādāya 
 vihāraṃ haritvā paṭisāmetvā nibaddhaṃ piṇḍapātapariyesanannāma 
 dukkhanti katipāhaṃ jhānasukhena vītināmetvā  āhārena atthe 
 sati  taṃ paribhuñjati  Bhikkhū ñatvā ujjhāyitvā tamatthaṃ bhagavato 
 ārocesuṃ  Satthā etasmiṃ nidāne āyatiṃ sannidhikāraṃ parivajjanatthāya 
 bhikkhūnaṃ sikkhāpadaṃ paññāpetvāpi therena pana appaññatte 
 sikkhāpade appicchataṃ nissāya katattā tassa dosābhāvaṃ pakāsento 
 anusandhiṃ ghaṭetvā dhammaṃ desento imaṃ gāthamāha 
       yesaṃ sannicayo natthi     ye pariññātabhojanā  
        suññato animitto ca     vimokkho yesa gocaro  
        ākāseva sakuntānaṃ     gati tesaṃ duranvayāti  
       Tattha sannicayoti  dve sannicayā  kammasannicayo ca 
 paccayasannicayo  ca tesu kusalākusalakammaṃ kammasannicayo nāma  
 cattāro paccayā paccayasannicayo nāma  Tattha vihāre vasantassa 
 bhikkhuno ekaṃ guḷapiṇḍakaṃ catubbhāgamattaṃ sappiṃ ekañca taṇḍulanāḷiṃ 
 ṭhapentassa paccayasannicayo natthi  tato uttariṃ hoti  yesaṃ ayaṃ 
 duvidho sannicayo natthi  Pariññātabhojanāti  tīhi pariññāhi 
 pariññātabhojanā  yāguādīnaṃ hi yāgubhāvādijānanaṃ ñātapariññā  
 āhāre paṭikūlasaññāvasena pana bhojanassa parijānanaṃ tīraṇapariññā  
 kavaḷiṅkārāhāre chandarāgāpakaḍḍhanañāṇaṃ pahānapariññā imāhi 
 tīhi pariññāhi ye pariññātabhojanā  Suññato animitto cāti  
  
  
 page    
 Ettha appaṇihitavimokkhopi gahitoyeva  Tīṇipi  hetāni nibbānasseva 
 nāmāni  nibbānaṃ hi rāgadosamohānaṃ abhāvena suññaṃ   tehi 
 ca vimuttanti suññato vimokkho  taṃ rāgādinimittānaṃ abhāvena 
 animittaṃ tehi ca vimuttanti  animitto vimokkho  rāgādippaṇidhīnaṃ 
 pana abhāvena appaṇihitaṃ tehi ca vimuttanti appaṇihito 
 vimokkhoti vuccati  Phalasamāpattivasena taṃ ārammaṇaṃ katvā 
 viharantānaṃ ayaṃ tividho vimokkho yesaṃ gocaro  Gati tesaṃ 
 duranvayāti  yathā nāma ākāsena gatānaṃ sakuṇānaṃ padanikkhepassa 
 adassanena gati duranvayā na sakkā ñātuṃ evameva yesaṃ 
 ayaṃ duvidho sannicayo natthi  imāhi ca tīhi pariññāhi 
 pariññātabhojanā  yesañca ayaṃ vuttappakāro vimokkho gocaro  
 tesaṃ tayo bhavā catasso yoniyo pañca gatiyo satta 
 viññāṇaṭṭhitiyo nava sattāvāsāti imesu pañcasu koṭṭhāsesu 
 iminā nāma gatāti gamanassa appaññāyanato gati duranvayā 
 na sakkā paññāpetunti  
           Desanāvasāne bahū sotāpattiphalādīni pāpuṇiṃsūti  
                     Beḷaṭṭhasīsattheravatthu  
                        
  Footnote    Sī  Ma  Yu  suññato  
  
  
 page    
                     Anuruddhattheravatthu       
       yassāsavā parikkhīṇāti imaṃ dhammadesanaṃ satthā veḷuvane 
 viharanto anuruddhattheraṃ ārabbha kathesi  
       Ekasmiṃ hi divase thero jiṇṇacīvaro saṅkārakūṭādīsu cīvaraṃ 
 pariyesati  Tassa ito tatiye attabhāve purāṇadutiyikā tāvatiṃsabhavane 
 nibbattitvā jālinī nāma devadhītā ahosi  Sā theraṃ colakāni 
 pariyesamānaṃ disvā terasahatthāyāmāni catuhatthavitthārāni tīṇi 
 dibbadussāni gahetvā sacāhaṃ iminā nīhārena dassāmi  
 thero na gaṇhissatīti cintetvā tassa colakāni pariyesamānassa 
 purato ekasmiṃ saṅkārakūṭe  yathā nesaṃ dasantamattameva 
 paññāyati  tathā ṭhapesi  Thero tena maggena colakapariyesanaṃ 
 caranto tesaṃ dasantaṃ disvā tattheva gahetvā ākaḍḍhamāno 
 vuttappamāṇāni dibbadussāni disvā ukkaṭṭhapaṃsukūlaṃ vata 
 idanti ādāya pakkāmi  Athassa cīvarakāradivase satthā 
 pañcasatabhikkhuparivāro vihāraṃ gantvā nisīdi  Asītimahātherāpi tatheva 
 nisīdiṃsu  Cīvaraṃ sibbetuṃ mahākassapatthero mūle nisīdi  sārīputtatthero 
 majjhe  ānandatthero agge  Bhikkhusaṅgho suttaṃ vaṭṭesi  
 Taṃ satthā sūcipāsake āvuṇi  Mahāmoggallānatthero  yena 
 yenattho  taṃ taṃ upanento vicari  Devadhītāpi antogāmaṃ 
 pavisitvā bhonto ayyassa no anuruddhattherassa cīvaraṃ 
 karonto satthā ajja asītimahāsāvakaparivuto pañcahi bhikkhusatehi 
  
  
 page    
 Saddhiṃ vihāre  nisīdi  yāguādīni ādāya vihāraṃ gacchathāti bhikkhaṃ 
 samādapesi  Mahāmoggallānattheropi antarābhatte mahājambupesiṃ 
 āhari  Pañcasatā bhikkhū parikkhīṇaṃ khādituṃ nāsakkhiṃsu   sakko 
 cīvarakaraṇaṭṭhāne paribhaṇḍamakāsi  Bhūmi alattakarasarañjitā viya 
 ahosi  Bhikkhūhi paribhuttāvasesānaṃ yāgukhajjakabhattānaṃ mahārāsi 
 ahosi  Bhikkhū ujjhāyiṃsu ettakānaṃ bhikkhūnaṃ kiṃ evaṃbahukehi 
 yāguādīhi  nanu nāma pamāṇaṃ sallakkhetvā ettakannāma 
 āharathāti ñātakā ca upaṭṭhākā ca vattabbā siyuṃ  anuruddhatthero 
 attano ñātiupaṭṭhākānaṃ bahubhāvaṃ  ñāpetukāmo maññeti  
 Atha ne satthā kiṃ bhikkhave kathethāti pucchitvā  bhante 
 idannāmāti vutte  kiṃ pana tumhe bhikkhave idaṃ anuruddhena 
 āharāpitanti maññathāti  āma bhanteti  na bhikkhave mama 
 putto anuruddho evarūpaṃ vadeti  na hi khīṇāsavā paccayapaṭisaṃyuttaṃ 
 kathaṃ kathenti  ayaṃ pana piṇḍapāto devatānubhāvena nibbattoti 
 anusandhiṃ ghaṭetvā dhammaṃ desento imaṃ gāthamāha 
       yassāsavā parikkhīṇā    āhāre ca anissito  
       suññato animitto ca     vimokkho yassa gocaro  
       ākāseva sakuntānaṃ     padantassa duranvayanti  
       Tattha yassāsavāti  yassa cattāro āsavā parikkhīṇā  
 Āhāre ca anissitoti  āhārasmiñca taṇhādiṭṭhinissayehi 
 anissito  Padantassa duranvayanti  yathā ākāse gacchantānaṃ 
  
  
 page    
 Sakuṇānaṃ imasmiṃ ṭhāne pādehi akkamitvā gatā  idaṃ ṭhānaṃ 
 urena paharitvā gatā  idaṃ sīsena  idaṃ pakkhehīti na sakkā 
 ñātuṃ evameva evarūpassa bhikkhuno nirayapadena vā gato 
 tiracchānayonipadena vātiādinā nayena padaṃ paññāpetuṃ nāma na sakkāti  
           Desanāvasāne bahū sotāpattiphalādīni pāpuṇiṃsūti  
                      Anuruddhattheravatthu  
                      
                   Mahākaccāyanattheravatthu       
       yassindriyānīti imaṃ dhammadesanaṃ satthā pubbārāme 
 viharanto mahākaccāyanattheraṃ ārabbha kathesi  
       Ekasmiṃ hi samaye satthā  mahāpavāraṇāya migāramātu 
 pāsādassa heṭṭhā  mahāsāvakaparivuto   nisīdi  Tasmiṃ samaye 
 mahākaccāyanatthero avantīsu viharati  So panāyasmā dūratopi 
 āgantvā dhammassavanaṃ paggaṇhātiyeva  Tasmā mahātherā nisīdantā 
 mahākaccāyanattherassa āsanaṃ ṭhapetvā nisīdiṃsu  Sakko devarājā dvīhi 
 devalokehi devaparisāya saddhiṃ āgantvā dibbagandhamālādīhi satthāraṃ 
 pūjetvā ṭhito mahākaccāyanattheraṃ    adisvā kinnu kho mama ayyo na 
 dissati  sādhu kho panassa  sace āgaccheyyāti  Thero taṃkhaṇaññeva 
 āgantvā attano āsane nisinnameva attānaṃ dassesi  Sakko theraṃ 
  
  
 page    
 Disvā gopphakesu daḷhaṃ gahetvā āgato vata me ayyo  ahaṃ 
 ayyassa āgamanameva paccāsiṃsāmīti vatvā therassa ubhohi hatthehi 
 pāde sambāhitvā   gandhamālādīhi pūjetvā vanditvā ekamantaṃ 
 aṭṭhāsi  Bhikkhū ujjhāyiṃsu sakko mukhaṃ oloketvā sakkāraṃ 
 karoti  avasesamahāsāvakānaṃ evarūpaṃ sakkāraṃ akaritvā mahākaccāyanaṃ 
 disvā vegena gopphakesu gahetvā sādhu vata me ayyo āgato  
 ahaṃ ayyassa āgamanameva paccāsiṃsāmīti vatvā ubhohi hatthehi 
 pāde sambāhitvā pūjetvā  vanditvā ekamantaṃ ṭhitoti  Satthā 
 tesaṃ kathaṃ sutvā bhikkhave mama puttena mahākaccāyanena sadisā 
 indriyesu guttadvārā bhikkhū devānaṃ   piyāevāti vatvā anusandhiṃ 
 ghaṭetvā dhammaṃ desento imaṃ gāthamāha 
                yassindriyāni samathaṅgatāni 
                 assā yathā sārathinā sudantā  
                 pahīnamānassa anāsavassa 
                 devāpi tassa pihayanti tādinoti  
       Tassattho  yassa bhikkhuno chekena sārathinā sudantā assā 
 viya cha indriyāni samathaṃ dantabhāvaṃ nibbisevanabhāvaṃ gatāni  tassa 
 navavidhaṃ mānaṃ pahāya ṭhitattā pahīnamānassa catunnaṃ āsavānaṃ 
 abhāvena anāsavassa  Tādinoti  tādibhāvasaṇṭhitassa tathārūpassa 
  Footnote     Sī  Yu  ubhohi hatthehi pāde sambāhitvāti natthi  
     Sī Ma  Yu  devānampi manussānampi  
  
  
 page    
 Devāpi pihayanti manussāpi dassanañca āgamanañca  patthentiyevāti  
           Desanāvasāne bahū sotāpattiphalādīni pāpuṇiṃsūti  
                    Mahākaccāyanattheravatthu  
                        
                    Sārīputtattheravatthu       
       paṭhavīsamoti imaṃ dhammadesanaṃ satthā jetavane viharanto 
 sārīputtattheraṃ ārabbha kathesi  
       Ekasmiṃ hi samaye āyasmā sārīputto vutthavasso cārikaṃ 
 pakkamitukāmo bhagavantaṃ āpucchitvā vanditvā attano parivārena 
 saddhiṃ nikkhami  Aññepi bahū bhikkhū theraṃ anugacchiṃsu  Thero ca 
 nāmagottavasena paññāyamāne bhikkhū nāmagottavasena kathetvā 
 nivatteti  Aññataro nāmagottavasena apākaṭo bhikkhu aho vata 
 maṃpi nāmagottavasena paggaṇhanto kathetvā nivatteyyāti  Thero 
 mahābhikkhusaṅghassa antare taṃ na sallakkhesi  Sopi aññe viya bhikkhū 
 maṃ na paggaṇhātīti there āghātaṃ bandhi  Therassapi saṅghāṭikaṇṇo 
 tassa bhikkhuno sarīraṃ phusi  Tenāpi āghātaṃ bandhiyeva  So idāni thero 
 vihārupacāraṃ atikkanto bhavissatīti ñatvā satthāraṃ upasaṅkamitvā 
 āyasmā maṃ bhante sārīputto tumhākaṃ aggasāvakomhīti 
 kaṇṇasaṅkhaliṃ bhindanto viya paharitvā akkhamāpetvā va cārikaṃ 
  
  
 page    
 Pakkantoti āha  Satthā theraṃ pakkosāpesi  Tasmiṃ khaṇe 
 mahāmoggallānatthero ca ānandatthero ca cintesuṃ amhākaṃ 
 jeṭṭhabhātarā imassa bhikkhuno appahaṭabhāvaṃ satthā no na jānāti  
 sīhanādaṃ pana nadāpetukāmo bhavissati  parisaṃ sannipātessāmāti  
 Te kuñcikahatthā pariveṇadvārāni vivaritvā abhikkhamathāyasmanto  
 abhikkhamathāyasmanto  idāni āyasmā sārīputto bhagavato sammukhā 
 sīhanādaṃ nadissatīti mahābhikkhusaṅghaṃ sannipātesuṃ  Theropi āgantvā 
 satthāraṃ vanditvā nisīdi  Atha naṃ satthā   tamatthaṃ pucchi  Thero 
 nāyaṃ bhikkhu mayā pahaṭoti avatvāva attano guṇakathaṃ kathento 
 yassa nūna bhante kāye kāyagatā sati anupaṭṭhitā assa  so idha 
 aññataraṃ sabrahmacāriṃ āsajja appaṭinissajja cārikaṃ pakkameyyāti   
 vatvā seyyathāpi bhante paṭhaviyaṃ suciṃpi nikkhipanti asuciṃpi 
 nikkhipantītiādinā   nayena attano paṭhavīsamacittatañca  āpotejovāyo 
 rajoharaṇacaṇḍālakumārakausabhacchinnavisāṇasamacittatañca ahikuṇapādīhi 
 viya attano kāyena aṭṭiyanañca medakathālikā viya attano 
 kāyassa pariharaṇañca pakāsesi  Imāhi ca pana navahi upamāhi 
 there attano guṇaṃ   kathente  navasupi vāresu udakapariyantaṃ katvā 
 mahāpaṭhavī kampi  Rajoharaṇacaṇḍālakumārakamedakathālikopamānampana 
 āharaṇakāle puthujjanabhikkhū assūni sandhāretuṃ nāsakkhiṃsu  khīṇāsavānaṃ 
 dhammasaṃvego udapādi  There attano guṇaṃ kathenteyeva  
 abbhācikkhanakabhikkhuno sakalasarīre ḍāho uppajji  So tāvadeva 
  Footnote      navakaṅguttara        
  
  
 page    
 Bhagavato pādesu nipatitvā abhūtabbhakkhānadosaṃ pakāsetvā accayaṃ 
 desesi  Satthā theraṃ āmantetvā sārīputta khamāhi imassa 
 moghapurisassa dosaṃ  yāvassa sattadhā muddhā na phalissatīti āha  
 Thero ukkuṭikaṃ nisīditvā añjaliṃ paggayha khamāmahaṃ bhante tassa 
 āyasmato  khamatu  ca me so āyasmā  sace mayhaṃ doso 
 atthīti āha  Bhikkhū kathayiṃsu passathidāni āvuso therassa 
 anomaguṇattaṃ  evarūpassa nāma musāvādena abbhācikkhanakassa 
 bhikkhuno upari appamattakampi kopaṃ vā dosaṃ vā akatvā 
 sayameva ukkuṭikaṃ nisīditvā añjaliṃ paggayha   khamāpetīti  Satthā 
 taṃ kathaṃ sutvā bhikkhave kiṃ kathethāti pucchitvā  idannāma 
 bhanteti vutte  na bhikkhave sakkā sārīputtasadisānaṃ kopaṃ 
 vā dosaṃ vā uppādetuṃ  mahāpaṭhavīsadisaṃ bhikkhave indakhīlasadisaṃ 
 pasannaudakarahadasadisañca sārīputtassa cittanti  vatvā anusandhiṃ 
 ghaṭetvā dhammaṃ desento imaṃ gāthamāha 
              paṭhavīsamo no virujjhati 
               indakhīlūpamo tādi subbato 
               rahadova apetakaddamo  
               saṃsārā na bhavanti tādinoti  
       Tassattho  bhikkhave yathā paṭhaviyaṃ sucīni gandhamālādīnipi 
 nikkhipanti asucīni muttakarīsādīnipi nikkhipanti tathā nagaradvāre 
  
  
 page    
 Nikhātaṃ indakhīlaṃ dārakādayo ummihantipi   ūhadantipi    Apare pana 
 taṃ gandhamālādīhi sakkaronti  tattha paṭhaviyā vā indakhīlassa 
 vā neva anurodho uppajjati na virodho evameva yvāyaṃ 
 khīṇāsavo bhikkhu aṭṭhahi lokadhammehi akampiyabhāvena tādi 
 vattānaṃ sundaratāya subbato  so ime maṃ catūhi paccayehi 
 sakkaronti  ime pana na sakkarontīti sakkārañca asakkārañca 
 karontesu neva anurujjhati na virujjhati athakho paṭhavīsamo ca 
 indakhīlūpamo eva ca hoti  Yathā ca apagatakaddamo rahado 
 pasannodako hoti evaṃ apagatakkilesatāya rāgakaddamādīhi 
 apagatakaddamo vippasannova hoti  Tādinoti   tassa pana 
       evarūpassa sugatiduggatīsu saṃsaraṇavasena saṃsārā nāma na hontīti  
       Desanāvasāne nava bhikkhusahassāni saha paṭisambhidāhi arahattaṃ 
 pāpuṇiṃsūti  
                     Sārīputtattheravatthu  
                      
                  Kosambīvāsitissattheravatthu       
       santantassa manaṃ hotīti imaṃ dhammadesanaṃ satthā jetavane 
 viharanto tissattherassa sāmaṇeraṃ ārabbha kathesi  
       Eko kira kosambīvāsī kulaputto sāsane pabbajitvā 
  Footnote     Sī  Ma  Yu  omuttentipi     Yu  ūhadayantipi  
  
  
 page    
 Laddhūpasampado kosambīvāsitissattheroti paññāyi  Tassa kosambiyaṃ 
 vutthavassassa upaṭṭhāko ticīvarañceva sappiphāṇitañca āharitvā 
 pādamūle ṭhapesi  Atha naṃ thero āha kimidaṃ upāsakāti  
 nanu mayā bhante tumhe vassaṃ vāsitā  amhākañca vihāre 
 vutthavassā imaṃ lābhaṃ labhanti  gaṇhatha bhanteti  hotu 
 upāsaka  na mayhaṃ iminā atthoti  kiṃkāraṇā bhanteti  mama 
 santike kappiyakārako sāmaṇeropi natthi āvusoti  sace 
 bhante kappiyakārako natthi  mama putto ayyassa santike 
 sāmaṇero bhavissatīti  Thero adhivāsesi  Upāsako sattavassikaṃ 
 attano puttaṃ therassa santikaṃ netvā imaṃ pabbājethāti 
 adāsi  Athassa thero kese temetvā tacapañcakakammaṭṭhānaṃ 
 datvā pabbājesi  So khuraggeyeva saha paṭisambhidāhi arahattaṃ 
 pāpuṇi  Thero taṃ pabbājetvā aḍḍhamāsaṃ tattha vasitvā 
 satthāraṃ passissāmīti sāmaṇeraṃ bhaṇḍakaṃ gāhāpetvā gacchanto 
 antarāmagge ekaṃ vihāraṃ pāvisi  Sāmaṇero upajjhāyassa senāsanaṃ 
 gahetvā paṭijaggi  Tassa taṃ paṭijaggantasseva vikālo jāto  
 tena attano  senāsanaṃ paṭijaggituṃ nāsakkhi   atha naṃ upaṭṭhānavelāyaṃ 
 āgantvā nisinnaṃ thero pucchi sāmaṇera attano vasanaṭṭhānaṃ 
 paṭijaggitanti  bhante paṭijaggituṃ okāsaṃ nālatthanti  tenahi 
 mama vasanaṭṭhāneyeva vasa  dukkhaṃ āgantukaṭṭhāne vasitunti taṃ 
 gahetvāva senāsanaṃ pāvisi  Thero pana puthujjano nipannamattoyeva 
  
  
 page    
 Niddaṃ okkami  Sāmaṇero cintesi ajja me upajjhāyena 
 saddhiṃ tatiyo divaso ekasenāsane vasantassa sace nipajjitvā 
 niddāyissāmi  thero sahaseyyaṃ āpajjeyya  nisinnakova vītināmessāmīti 
 upajjhāyassa mañcakasamīpe pallaṅkaṃ ābhujitvā nisinnakova rattiṃ 
 vītināmesi  Thero paccūsakāle paccuṭṭhāya sāmaṇeraṃ  nikkhamāpetuṃ 
 vaṭṭatīti mañcakapasse ṭhitaṃ vījaniṃ gahetvā vījanīpattakassa 
 aggena sāmaṇerassa kaṭasārakaṃ paharitvā vījaniṃ uddhaṃ ukkhipanto 
 sāmaṇera bahi nikkhamāti āha  Vījanīpattako akkhimhi paṭihaññi  
 Tāvadeva akkhi bhijji  So kiṃ  bhanteti vatvā  uṭṭhāya 
 bahi nikkhamāti vutte  akkhi me bhante bhinnanti avatvā 
 ekena hatthena  paṭicchādetvā nikkhami  Vattakaraṇakāle ca 
 pana akkhi me bhinnanti tuṇhī anisīditvā ekena hatthena 
 akkhiṃ gahetvā ekena   hatthena  muṭṭhisammajjaniṃ ādāya vaccakuṭiñca 
 mukhadhovanaṭṭhānañca sammajjitvā mukhadhovanodakañca ṭhapetvā pariveṇaṃ 
 sammajji  So upajjhāyassa dantakaṭṭhaṃ dadamāno ekena hatthena 
 adāsi  Atha naṃ upajjhāyo āha asikkhito vatāyaṃ sāmaṇero 
 ācariyupajjhāyānaṃ ekena hatthena dantakaṭṭhaṃ dātuṃ labhatīti    
 jānāmahaṃ bhante na etaṃ vattanti  eko pana me hattho na 
 tucchoti  kiṃ sāmaṇerāti  So ādito paṭṭhāya taṃ pavattiṃ 
 ārocesi  Thero sutvāva saṃviggamānaso aho mayā bhāriyaṃ 
 kammaṃ katanti vatvā khamāhi me sappurisa  nāhametaṃ jānāmi  
  Footnote     Ma  na vaṭṭatīti  
  
  
 page    
 Avassayo hohīti añjaliṃ paggayha sattavassikadārakassa pādamūle 
 ukkuṭikaṃ nisīdi  Atha naṃ sāmaṇero āha nāhaṃ bhante etadatthāya 
 kathesiṃ  tumhākaṃ cittaṃ anurakkhantena mayā evaṃ vuttaṃ  na ettha 
 tumhākaṃ doso atthi  na mayhaṃ  vaṭṭasseveso doso  mā 
 cintayittha  mayā tumhākaṃ vippaṭisāraṃ rakkhanteneva nārocitanti  
 Thero sāmaṇerena assāsiyamānopi anassāsitvā uppannasaṃvego 
 sāmaṇerassa bhaṇḍaṃ gahetvā satthu santikaṃ pāyāsi  Satthāpissa 
 āgamanaṃ olokentova nisīdi  So gantvā satthāraṃ vanditvā 
 satthārā saddhiṃ paṭisammodanaṃ  katvā khamanīyaṃ te bhikkhu  na 
 kiñci atirekaṃ aphāsukaṃ atthīti pucchito āha khamanīyaṃ bhante  
 natthi me kiñci  atirekaṃ aphāsukaṃ apica kho pana me ayaṃ 
 daharasāmaṇero viya añño atirekaguṇo na diṭṭhapubboti  kiṃ 
 pana iminā kataṃ bhikkhūti  So ādito paṭṭhāya sabbantaṃ pavattiṃ   
 bhagavato ārocetvā āha evaṃ bhante mayā khamāpiyamāno maṃ 
 evaṃ vadesi nevettha tumhākaṃ doso atthi  na mayhaṃ  vaṭṭasseveso 
 doso  tumhe mā cintayitthāti  iti maṃ assāsesiyeva  mayi 
 neva kopaṃ na dosamakāsi na me bhante evarūpo guṇasampanno 
 diṭṭhapubboti  Atha naṃ satthā bhikkhu khīṇāsavā nāma na kassaci 
 kuppanti na dussanti  santindriyā santamānasāva hontīti 
 vatvā anusandhiṃ ghaṭetvā dhammaṃ desento imaṃ gāthamāha 
  Footnote     pavuttintipi dissati  
  
  
 page    
        santantassa manaṃ hoti     santā vācā ca kamma ca 
         sammadaññā vimuttassa     upasantassa tādinoti  
       Tattha santanti  tassa khīṇāsavasamaṇassa abhijjhādīnaṃ 
 abhāvena manaṃ santameva hoti upasantaṃ nibbutaṃ  tathā musāvādādīnaṃ 
 abhāvena vācā ca  pāṇātipātādīnaṃ abhāvena kāyakammañca 
 santameva hoti  Sammadaññā vimuttassāti  nayena hetunā   jānitvā 
 pañcahi vimuttīhi vimuttassa upasantassāti  abbhantare rāgādīnaṃ 
 upasamena upasantassa  Tādinoti  tathārūpassa guṇasampannassāti  
       Desanāvasāne kosambīvāsitissatthero saha paṭisambhidāhi 
 arahattaṃ pāpuṇi  sesamahājanassāpi sātthikā dhammadesanā ahosīti  
                   Kosambīvāsitissattheravatthu  
                       
                    Sārīputtattheravatthu       
       assaddhoti imaṃ dhammadesanaṃ satthā jetavane viharanto 
 sārīputtattheraṃ ārabbha kathesi  
       Ekadivasaṃ hi tiṃsamattā āraññakā bhikkhū satthu santikaṃ 
 gantvā   vanditvā nisīdiṃsu  Satthā tesaṃ saha paṭisambhidāhi 
 arahattassa upanissayaṃ viditvā sārīputtattheraṃ āmantetvā 
 saddahasi tvaṃ sārīputta  saddhindriyaṃ  bhāvitaṃ bahulīkataṃ amatogadhaṃ 
  Footnote     aññattha hetunā nayenāti āgataṃ     Sī  Ma  Yu  āgantvā  
  
  
 page    
 Hoti amatapariyosānanti   evaṃ pañcindriyāni ārabbha pañhaṃ pucchi  
 Thero na khvāhaṃ bhante ettha bhagavato saddhāya gacchāmi  
 saddhindriyaṃ  pe  Amatapariyosānaṃ  yesaṃ nūnetaṃ bhante aññātaṃ 
 assutaṃ adiṭṭhaṃ aviditaṃ asacchikataṃ  aphusitaṃ paññāya  te tattha paresaṃ 
 saddhāya gaccheyyuṃ  saddhindriyaṃ  pe  Amatapariyosānanti    evantaṃ 
 pañhaṃ byākāsi  Taṃ sutvā bhikkhū kathaṃ  samuṭṭhāpesuṃ sārīputtatthero 
 micchāgahaṇeneva vissajjesi  ajjāpi sammāsambuddhassa na 
 saddahiyevāti  Taṃ sutvā satthā kinnāmetaṃ bhikkhave vadetha  
 ahaṃ hi pañcindriyāni abhāvetvā samathavipassanaṃ avaḍḍhetvā 
 maggaphalāni sacchikātuṃ samattho nāma atthīti saddahasi sārīputtāti 
 pucchiṃ  so evaṃ sacchikaronto atthi nāmāti na saddahāmi 
 bhanteti kathesi  na dinnassa vā katassa vā phalavipākaṃ na 
 saddahi  nāpi buddhādīnaṃ guṇaṃ na saddahi so pana attanā 
 paṭiladdhesu jhānavipassanāmaggaphaladhammesu paresaṃ saddhāya na gacchati  
 tasmā anupavajjoti vatvā anusandhiṃ ghaṭetvā dhammaṃ  desento 
 imaṃ gāthamāha 
          assaddho akataññū ca     sandhicchedo ca yo naro 
           hatāvakāso vantāso    sa ve uttamaporisoti  
       Tattha assaddhoti  attanā paṭividdhaguṇaṃ paresaṃ kathāya 
 na saddahatīti assaddho  akataṃ nibbānaṃ jānātīti akataññū  
 sacchikatanibbānoti attho  Vaṭṭasandhiṃ saṃsārasandhiṃ chinditvā ṭhitoti 
  Footnote      saṃyuttanikāya mahāvāravagga        tattha pana   yesañhi taṃ 
  bhante aññātaṃ adiṭṭhaṃ aviditaṃ   paññāyāti dissati  
  
  
 page    
 Sandhicchedo  Kusalākusalakammavījassa khīṇattā nibbattanāvakāso 
 hato assāti hatāvakāso  Catūhi maggehi kattabbakiccassa 
 katattā sabbāsā iminā vantāti vantāso  Yo pana evarūpo 
 naro  sa ve paṭividdhalokuttaradhammatāya purisesu  uttamabhāvampattoti 
 purisuttamoti  
       Gāthāvasāne te āraññakā tiṃsamattā bhikkhū saha paṭisambhidāhi 
 arahattaṃ pāpuṇiṃsu  sesamahājanassāpi sātthikā dhammadesanā 
 ahosīti  
                     Sārīputtattheravatthu  
                        
                  Khadiravaniyarevatattheravatthu       
       gāme vāti imaṃ dhammadesanaṃ satthā jetavane viharanto 
 khadiravaniyarevatattheraṃ ārabbha kathesi  
       Āyasmā hi sārīputto sattāsītikoṭidhanaṃ pahāya pabbajitvā 
 cālā  upacālā  sīsupacālāti tisso bhaginiyo cundo  
 upasenoti ime dve bhātaro pabbājesi  Revatakumāro ekova 
 gehe avasiṭṭho  Athassa mātā cintesi mama putto 
 upatisso ettakaṃ dhanaṃ pahāya pabbajitvā tisso bhaginiyo dve 
 ca bhātaro pabbājesi  revato ekova avasiṭṭho sace imaṃpi 
 pabbājessati  ettakaṃ no dhanaṃ nassissati  kulavaṃso pacchijjissati 
  
  
 page    
 Daharakāleyeva naṃ gharāvāsena bandhissāmīti  Sārīputtattheropi 
 paṭikacceva bhikkhū āṇāpesi sace āvuso revato pabbajitukāmo 
 āgacchati  āgatamattameva naṃ pabbājeyyātha mama mātāpitaro 
 micchādiṭṭhikā  kintehi āpucchitehi  ahameva tassa mātā ca 
 pitā cāti  Mātāpissa revatakumāraṃ sattavassikameva gharabandhanena 
 bandhitukāmā samajātike kule kumārikaṃ vāretvā divasaṃ vavatthapetvā 
 kumāraṃ maṇḍetvā pasādhetvā mahatā parivārena saddhiṃ ādāya 
 kumārikāya ñātigharaṃ agamāsi  Atha nesaṃ katamaṅgalānaṃ dvinnaṃpi 
 ñātakesu sannipatitesu  udakapātiyaṃ hatthe otāretvā maṅgalāni 
 vatvā kumārikāya vuḍḍhiṃ ākaṅkhamānā ñātakā tava ayyikāya 
 diṭṭhadhammaṃ passa  ayyikā viya ciraṃ jīva ammāti āhaṃsu  
 Revatakumāro ko nu kho imissā ayyikāya diṭṭhadhammoti 
 cintetvā katarā imissā ayyikāti pucchi  Atha naṃ āhaṃsu 
 tāta kiṃ na passasi imaṃ vīsavassasatikaṃ khaṇḍadantaṃ palitakesaṃ 
 valitatacaṃ tilakāhatagattaṃ gopānasivaṅkaṃ  esā etissā ayyikāti  
 kiṃ  pana ayaṃpi evarūpā bhavissatīti  sace jīvissati  bhavissati 
 tātāti  So cintesi evarūpaṃpi nāma sarīraṃ jarāya imaṃ 
 vippakāraṃ pāpuṇissati  idaṃ me bhātarā upatissena diṭṭhaṃ 
 bhavissati  ajjeva mayā palāyitvā pabbajituṃ vaṭṭatīti  Atha naṃ 
 ñātakā kumārikāya saddhiṃ ekayānaṃ āropetvā ādāya 
 pakkamiṃsu  So thokaṃ gantvā sarīrakiccaṃ apadisitvā ṭhapetha tāva 
  
  
 page    
 Yānaṃ  otaritvā āgamissāmīti yānā otaritvā ekasmiṃ 
 gumbe thokaṃ  papañcaṃ katvā agamāsi  Punapi thokaṃ gantvā 
 teneva apadesena otaritvā abhiruhitvā punapi tatheva akāsi  
 Athassa ñātakā addhā imassa uṭṭhānāni vattantīti 
 sallakkhetvā nātidaḷhaṃ ārakkhaṃ kariṃsu  So punapi thokaṃ gantvā 
 teneva apadesena otaritvā tumhe pājentā purato gacchatha  
 mayaṃ pacchato saṇikaṃ āgamissāmāti vatvā otaritvā gumbābhimukho 
 ahosi  Ñātakāpissa pacchato āgamissatīti saññāya yānaṃ 
 pājentā agamaṃsu  Sopi tato palāyitvā  ekasmiṃ padese 
 tiṃsamattā bhikkhū vasanti  tesaṃ santikaṃ gantvā vanditvā āha 
 pabbājetha maṃ bhanteti  āvuso tvaṃ sabbālaṅkārappaṭimaṇḍito  
 mayaṃ te rāputtabhāvaṃ vā amaccaputtabhāvaṃ vā  na jānāma  
 kathaṃ taṃ pabbājessāmāti  tumhe maṃ bhante na jānāthāti  na 
 jānāmāvusoti  ahaṃ upatissassa kaniṭṭhabhātikoti  ko esa 
 upatisso nāmāti  bhante bhadantā mama bhātaraṃ sārīputtoti 
 vadanti  tasmā upatissoti vutte  na jānantīti  kiṃ pana 
 sārīputtattherassa kaniṭṭhabhātikoti  āma bhanteti  tenahi 
 ehi  bhātarā te anuññātamevāti vatvā tassa ābharaṇāni 
 omuñcāpetvā ekamante ṭhapāpetvā taṃ pabbājetvā therassa 
 sāsanaṃ pahiṇiṃsu  Thero taṃ sutvā bhagavato ārocesi bhante 
 āraññakabhikkhūhi kira revato pabbājitoti sāsanaṃ pahiṇiṃsu  
  
  
 page    
 Gantvā taṃ passitvā āgamissāmīti  Satthā adhivāsehi tāva 
 sārīputtāti gantuṃ nādāsi  Thero puna katipāhaccayena satthāraṃ 
 āpucchi  Satthā adhivāsehi tāva sārīputta  mayaṃpi gamissāmāti 
 neva gantuṃ adāsi  
       Sāmaṇeropi sacāhaṃ idha vasissāmi  ñātakā maṃ anubandhitvā 
 pakkosāpessantīti tesaṃ bhikkhūnaṃ santikā yāva arahattā 
 kammaṭṭhānaṃ uggaṇhitvā pattacīvaramādāya cārikañcaramāno tato 
 tiṃsayojanikaṭṭhāne khadiravanaṃ gantvā antovasseyeva temāsabbhantare 
 saha paṭisambhidāhi arahattaṃ pāpuṇi  Theropi pavāretvā satthāraṃ 
 puna tattha gamanatthāya āpucchi  Satthā mayaṃpi gamissāma sārīputtāti 
 pañcahi bhikkhusatehi saddhiṃ nikkhami  Thokaṃ gatakāle ānandatthero 
 dvedhāpathe ṭhatvā satthāraṃ āha bhante revatassa santikaṃ 
 gamanamaggesu ayaṃ parihārapatho saṭṭhiyojaniko manussāvāso  ayaṃ 
 ujumaggo tiṃsayojaniko amanussapariggahito katarena gacchāmāti  
 sīvalī pana ānanda amhehi saddhiṃ āgatoti   āma bhanteti  
 sace sīvalī āgato  ujumaggameva gaṇhāhīti  Satthā kira ahaṃ 
 tumhākaṃ yāgubhattaṃ uppādessāmi  ujumaggaṃ gaṇhathāti avatvā 
 tesaṃ tesaṃ janānaṃ puññassa vipākadānaṭṭhānaṃ etanti ñatvā 
 sace sīvalī āgato  ujumaggaṃ gaṇhāhīti āha  Satthari pana taṃ 
 maggaṃ paṭipanne  devatā amhākaṃ ayyassa sīvalittherassa sakkāraṃ 
  
  
 page    
 Karissāmāti cintetvā ekekayojane vihāre   kāretvā ekayojanato 
 uddhaṃ gantuṃ adatvā pātova uṭṭhāya dibbāni yāguādīni gahetvā 
 amhākaṃ ayyo sīvalitthero kahaṃ nisinnoti vicaranti  Thero 
 attano abhihaṭaṃ buddhappamukhassa bhikkhusaṅghassa dāpesi  Evaṃ 
 satthā saparivāro tiṃsayojanikaṃ kantāraṃ sīvalittherasseva puññaṃ 
 anubhavamāno agamāsi  Revatattheropi satthu āgamanaṃ ñatvā bhagavato 
 gandhakuṭiṃ māpetvā pañca kūṭāgārasatāni pañca caṅkamanasatāni 
 pañca rattiṭṭhānadivāṭṭhānasatāni ca māpesi  Satthā tassa 
 santike māsamattameva vasi  Tasmiṃ vasamānopi sīvalittherasseva 
 puññaṃ anubhavi  
       Tattha pana dve mahallakabhikkhū satthu khadiravanaṃ pavisanakāle 
 evaṃ cintayiṃsu ayaṃ bhikkhu ettakaṃ navakammaṃ karonto kiṃ sakkhissati 
 samaṇadhammaṃ kātuṃ  satthā sārīputtassa kaniṭṭhoti mukholokanakiccaṃ 
 karonto evarūpassa navakammikassa santikaṃ āgatoti  Satthāpi 
 taṃ divasaṃ paccūsakāle lokaṃ olokento te bhikkhū disvā tesaṃ 
 cittavāraṃ aññāsi tasmā tattha māsamattaṃ vasitvā nikkhamanadivase  
 yathā te bhikkhū attano telanāḷiñca udakatumbañca upāhanā ca 
 pammussanti tathā adhiṭṭhahitvā nikkhamanto vihārupacārato bahi 
 nikkhantakāle iddhiṃ vissajjesi  Atha te bhikkhū mayā idañcidañca 
 pammuṭṭhaṃ  mayāpi pammuṭṭhanti ubhopi nivattitvā taṃ ṭhānaṃ 
  Footnote     Sī  Yu  vihāraṃ  
  
  
 page    
 Asallakkhetvā khadirarukkhakaṇṭakehi vijjhiyamānā vicaritvā ekasmiṃ 
 khadirarukkhe olambantaṃ attano bhaṇḍakaṃ disvā ādāya pakkamiṃsu  
 Satthāpi bhikkhusaṅghaṃ ādāya puna māsamattameva sīvalittherassa puññaṃ 
 anubhavamāno gantvā pubbārāmaṃ pāvisi  Atha te mahallakabhikkhū 
 pātova mukhaṃ dhovitvā āgantukabhattadāyikāya visākhāya ghare 
 yāguṃ pivissāmāti gantvā yāguṃ pivitvā khajjakaṃ khāditvā nisīdiṃsu  
 Atha ne visākhā pucchi tumhe hi bhante satthārā saddhiṃ 
 revatattherassa vasanaṭṭhānaṃ agamitthāti  āma upāsiketi  ramaṇīyaṃ 
 bhante therassa vasanaṭṭhānanti  kuto tassa ramaṇīyatā  
 setakaṇṭakakhadirarukkhagahanaṃ petānaṃ   nivāsanaṭṭhānasadisaṃ upāsiketi  
 Athaññe dve daharabhikkhū āgamiṃsu  Upāsikā  tesaṃpi yāgukhajjakāni 
 datvā tatheva pucchi  Te āhaṃsu na sakkā upāsike vaṇṇetuṃ  
 sudhammādevasabhāsadisaṃ  iddhiyā abhisaṅkhataṃ viya therassa vasanaṭṭhānanti  
 Upāsikā cintesi paṭhamaṃ āgatabhikkhū aññathā vadiṃsu  ime 
 aññathā vadanti paṭhamaṃ āgatabhikkhū kiñcideva pammussitvā 
 iddhiyā vissaṭṭhakāle paṭinivattitvā gatā bhavissanti  ime pana 
 iddhiyā abhisaṅkharitvā nimmitakāle gatā bhavissantīti attano 
 paṇḍitabhāvena etamatthaṃ ñatvā satthu āgamanakāle pucchissāmīti 
 aṭṭhāsi  Tato muhuttasseva satthā bhikkhusaṅghaparivuto visākhāya 
 gehaṃ gantvā paññattāsane nisīdi  Sā buddhappamukhaṃ bhikkhusaṅghaṃ 
  Footnote     Yu  tāpasānaṃ  
  
  
 page    
 Sakkaccaṃ parivisitvā bhattakiccāvasāne satthāraṃ vanditvā paṭipucchi 
 bhante tumhehi saddhiṃ gatabhikkhūsu ekacce revatattherassa 
 vasanaṭṭhānaṃ khadiragahanaṃ araññanti vadanti  ekacce ramaṇīyanti 
 vadanti kinnu kho etanti   taṃ sutvā satthā upāsike gāmo 
 vā hotu araññaṃ vā  yasmiṃ ṭhāne arahanto viharanti  taṃ 
 ramaṇīyamevāti vatvā anusandhiṃ ghaṭetvā dhammaṃ desento imaṃ 
 gāthamāha 
        gāme vā yadivāraññe   ninne vā yadi vā thale 
         yattha arahanto viharanti   taṃ bhūmirāmaṇeyyakanti  
       Tattha kiñcāpi arahanto gāmante kāyavivekaṃ na labhanti  
 cittavivekaṃ pana labhanteva tesaṃ hi dibbappaṭibhāgānipi ārammaṇāni 
 cittaṃ cāletuṃ na sakkonti tasmā gāmo vā hotu araññādīnaṃ 
 vā aññataraṃ  yattha arahanto viharanti  Taṃ bhūmirāmaṇeyyakanti  
 so bhūmippadeso ramaṇīyoevāti attho  
        Desanāvasāne bahū sotāpattiphalādīni pāpuṇiṃsu  
        Aparena samayena bhikkhū kathaṃ samuṭṭhāpesuṃ āvuso kena nu 
 kho kāraṇena āyasmā sīvalitthero sattadivasasattamāsādhikāni 
 satta vassāni   mātu kucchiyaṃ vasi  kena niraye paci  kena evaṃ 
 lābhaggayasaggappatto jātoti  Satthā taṃ kathaṃ sutvā bhikkhave 
 kiṃ kathethāti pucchitvā  bhante idannāmāti vutte  tassāyasmato 
 pubbakammaṃ kathento āha 
  Footnote     khuddakanikāyassa udāne pana suppavāsā koliyadhītā satta vassāni 
  gabbhaṃ dhāreti sattāhaṃ mūḷhagabbhāti dissati  
  
  
 page    
       bhikkhave ito ekanavutikappe vipassī bhagavā loke 
 uppajjitvā ekasmiṃ samaye janapadacārikaṃ caritvā pitu nagaraṃ 
 paccāgamāsi  Rājā buddhappamukhassa bhikkhusaṅghassa āgantukadānaṃ 
 sajjetvā nāgarānaṃ sāsanaṃ pesesi āgantvā mayhaṃ dāne 
 sahāyakā hontūti  Te tathā katvā raññā dinnadānato 
 atirekataraṃ dassāmāti satthāraṃ nimantetvā punadivase dānaṃ 
 paṭiyādetvā rañño sāsanaṃ pahiṇiṃsu  Rājā āgantvā tesaṃ 
 dānaṃ disvā ito adhikataraṃ dassāmīti punadivase satthāraṃ nimantesi  
 Neva rājā nāgare parājetuṃ sakkhi  na nāgarā rājānaṃ  Nāgarā 
 chaṭṭhe vāre svedāni  yathā imesaṃ dāne idannāma natthīti na 
 sakkā     vattuṃ evaṃ dānaṃ dassāmāti cintetvā punadivase dānaṃ 
 paṭiyādetvā kinnu kho ettha natthīti olokentā allamadhumeva 
 nāddasaṃsu  Pakkamadhu pana bahu atthi  Te allamadhussatthāya catūsu 
 nagaradvāresu cattāri sahassāni gāhāpetvā pahiṇiṃsu  Atheko 
 janapadamanusso gāmabhojakaṃ  passituṃ āgacchanto antarāmagge madhupaṭalaṃ 
 disvā makkhikā palāpetvā sākhaṃ chinditvā sākhādaṇḍakeneva saddhiṃ 
 madhupaṭalaṃ ādāya gāmabhojakassa dassāmīti nagaraṃ pāvisi  Madhuatthāya 
 gato taṃ disvā ambho vikkīṇiyaṃ madhunti pucchi  na vikkīṇiyaṃ 
 sāmīti  handa imaṃ kahāpaṇaṃ gahetvā dehīti  So cintesi idaṃ 
 madhupaṭalaṃ pādamattaṃpi nāgghati ayaṃ pana kahāpaṇaṃ deti  
  Footnote     Sī  Ma  Yu  etthantare hotīti atthi  
  
  
 page    
 Bahukahāpaṇako maññe mayā vaḍḍhetuṃ vaṭṭatīti  Atha naṃ na 
 demīti āha  tenahi dve kahāpaṇe gaṇhāhīti  dvīhipi na 
 demīti  Evaṃ tāva vaḍḍhesi yāva so tenahi imaṃ sahassaṃ 
 gaṇhāhīti bhaṇḍikaṃ upanesi  Atha naṃ so āha kinnu kho tvaṃ 
 ummattako  udāhu kahāpaṇānaṃ ṭhapanokāsaṃ na labhasi pādaṃpi 
 anagghantaṃ   madhuṃ sahassaṃ gahetvā dehīti vadesi  kinnāmetanti  
 jānāmahaṃ bho  iminā pana me kammaṃ atthi  tenevaṃ vadāmīti  
 kiṃ kammaṃ sāmīti  amhehi vipassissa sammāsambuddhassa 
 aṭṭhasaṭṭhisamaṇasatasahassaparivārassa mahādānaṃ sajjitaṃ  tatrekaṃ 
 allamadhumeva natthi tasmā evaṃ gaṇhāmīti  evaṃ sante nāhaṃ 
 mūlena dassāmi  sace ahaṃpi dāne pattiṃ labhāmi  dassāmīti  So 
 gantvā nāgarānaṃ etamatthaṃ ārocesi  Nāgarā tassa saddhāya 
 balavabhāvaṃ ñatvā sādhu pattiko hotūti paṭijāniṃsu  Te buddhappamukhaṃ 
 bhikkhusaṅghaṃ nisiṃdāpetvā yāgukhajjakaṃ datvā mahatiṃ suvaṇṇapātiṃ 
 āharāpetvā madhupaṭalaṃ pīḷāpesuṃ  Teneva manussena paṇṇākāratthāya 
 dadhivārakopi āhaṭo atthi  So taṃpi dadhiṃ pātiyaṃ ākiritvā tena 
 madhunā sandetvā buddhappamukhassa bhikkhusaṅghassa ādito paṭṭhāya 
 adāsi  Taṃ yāvadatthaṃ gaṇhantānaṃ sabbesaṃ sampāpuṇi  Uttariṃpi 
 avasiṭṭhaṃ ahosiyeva  evaṃ thokaṃ kathaṃ tāva bahunnaṃ pāpuṇīti na 
 cintetabbaṃ  Taṃ hi buddhānubhāvena pāpuṇi  Buddhavisayo na cintetabbo  
  Footnote     Ma  na agghanakaṃ  
  
  
 page    
 Cattāri   hi acinteyyānīti vuttāni  tāni   cintento ummādasseva 
 bhāgī hotīti  So puriso ettakaṃ kammaṃ katvā āyuhapariyosāne 
 devaloke nibbattitvā ettakaṃ kālaṃ saṃsaranto ekasmiṃ samaye 
 devalokā cavitvā bārāṇasiyaṃ rājakule nibbatto pitu accayena 
 rajjaṃ pāpuṇi  So ekaṃ  nagaraṃ gaṇhissāmīti gantvā parivāresi  
 nāgarānañca sāsanaṃ pahiṇi rajjaṃ vā dentu yuddhaṃ vāti  Te 
 neva rajjaṃ dassāma na yuddhanti vatvā cūḷadvārehi nikkhamitvā 
 dārūdakādīni āharanti  sabbakiccāni karonti  Itaropi cattāri 
 mahādvārāni rakkhanto sattadivasasattamāsādhikāni   satta vassāni 
 nagaraṃ uparundhi  Athassa mātā kiṃ me putto karotīti pucchitvā 
 idannāma devīti taṃ pavattiṃ sutvā bālo mama putto  gacchatha  
 tassa cūḷadvārāni pidhāya nagaraṃ uparundhatūti vadethāti  So mātu 
 sāsanaṃ sutvā tathā akāsi  Nāgarāpi bahi nikkhamituṃ alabhantā 
 sattame divase attano rājānaṃ māretvā tassa rajjaṃ adaṃsu  
 So imaṃ kammaṃ katvā āyuhapariyosāne avīcimhi nibbattitvā  
 yāvāyaṃ mahāpaṭhavī yojanamattaṃ ussannā tāva niraye pacitvā  
 catunnaṃ cūḷadvārānaṃ pihitattā tato cuto etissāeva mātu 
 kucchismiṃ paṭisandhiṃ gahetvā sattamāsādhikāni satta vassāni 
 antokucchismiṃ vasi  satta divasāni yonimukhe tiriyaṃ nipajji  Evaṃ 
 bhikkhave sīvalī tadā nagaraṃ uparundhitvā gahitakammena ettakaṃ 
  Footnote     aṅ  catukka            yāni      
     sattamāsādhikānīti yuttataraṃ  
  
  
 page    
 Kālaṃ niraye pacitvā catunnaṃ cūḷadvārānaṃ pihitattā tassāyeva 
 mātu kucchimhi paṭisandhiṃ gahetvā ettakaṃ kālaṃ kucchimhi vasi  
 navamadhuno dinnattā lābhaggayasaggappatto jātoti  
       Punekadivasaṃ bhikkhū kathaṃ samuṭṭhāpesuṃ aho sāmaṇerassa 
 lābho  aho puññaṃ  yena ekena pañcannaṃ bhikkhusatānaṃ pañca 
 kūṭāgārasatāni katānīti  Satthā āgantvā kāya nuttha bhikkhave 
 etarahi kathāya sannisinnāti pucchitvā  imāya nāmāti vutte  
 bhikkhave mayhaṃ puttassa neva puññaṃ atthi  na pāpaṃ ubhayamassa 
 pahīnanti vatvā brāhmaṇavagge imaṃ gāthamāha 
      yodha puññañca pāpañca     ubho saṅgaṃ upaccagā  
       asokaṃ virajaṃ suddhaṃ        tamahaṃ brūmi brāhmaṇanti  
                   Khadiravaniyarevatattheravatthu  
                        
                      Aññataritthīvatthu       
       ramaṇīyānīti imaṃ dhammadesanaṃ satthā jetavane viharanto 
 aññataraṃ itthiṃ ārabbha kathesi  
       Eko kira piṇḍapātiko bhikkhu satthu santike kammaṭṭhānaṃ 
 gahetvā ekaṃ jiṇṇuyyānaṃ pavisitvā samaṇadhammaṃ karoti  Atha 
 ekā nagarasobhinī itthī purisena saddhiṃ ahaṃ asukaṭṭhānnāma 
  
  
 page    
 Gamissāmi  tattha āgaccheyyāsīti saṅketaṃ katvā agamāsi  So 
 puriso nāgacchi  Sā tassa āgamanamaggaṃ olokentī taṃ adisvā 
 ukkaṇṭhitā ito cito ca vicaramānā taṃ uyyānaṃ pavisitvā theraṃ 
 pallaṅkaṃ ābhujitvā nisinnaṃ disvā ito cito ca olokayamānā 
 aññaṃ kañci adisvā ayaṃ purisoeva  imassa cittaṃ mohessāmīti 
 tassa purato ṭhatvā punappunaṃ nivatthasāṭakaṃ mocetvā nivāseti  
 kese muñcitvā bandhati  pāṇiṃ paharitvā hasati  Therassa saṃvego 
 uppajjitvā sakalasarīraṃ phari  So kinnu kho idanti cintesi  
 Satthāpi mama santikā kammaṭṭhānaṃ gahetvā samaṇadhammaṃ karissāmīti 
 gatassa bhikkhuno kā nu kho pavattīti upadhārento taṃ itthiṃ disvā 
 tassā anācārakiriyaṃ therassa ca saṃveguppattiṃ ñatvā gandhakuṭiyaṃ 
 nisinnova tena saddhiṃ kathesi bhikkhu kāmagavesakānaṃ aramaṇaṭṭhānameva 
 vītarāgānaṃ ramaṇaṭṭhānaṃ hotīti  evañca pana vatvā obhāsaṃ pharitvā 
 tassa dhammaṃ desento imaṃ gāthamāha 
         ramaṇīyāni araññāni      yattha na ramatī jano  
          vītarāgā ramessanti     na te kāmagavesinoti  
       Tattha araññānīti  supupphitataruṇavanasaṇḍamaṇḍitāni 
 vimalasalilasampannāni araññāni nāma ramaṇīyāni  Yatthāti  yesu 
 araññesu vikasitesu viya padumavanesu gāmamakkhikā kāmagavesako 
 jano na ramati  Vītarāgāti  vītarāgā pana khīṇāsavā bhamaramadhukarā 
 viya padumavanesu tathārūpesu araññesu ramissanti  Kiṃkāraṇā  
  
  
 page    
 Na te kāmagavesinoti  yasmā te kāmagavesino na hontīti 
 attho  
       Desanāvasāne so thero yathānisinnova saha paṭisambhidāhi 
 arahattaṃ patvā ākāsenāgantvā thutiṃ karonto tathāgatassa 
 pāde vanditvā agamāsīti  
                       Aññataritthīvatthu  
                  Arahantavaggavaṇṇanā niṭṭhitā  
                       Sattamo vaggo  
                        
  
  
 page    
                        Sahassavaggavaṇṇanā 
                  Tambadāṭhikacoraghātakavatthu       
       sahassamapi ce vācāti imaṃ dhammadesanaṃ satthā veḷuvane 
 viharanto tambadāṭhikacoraghātakaṃ ārabbha kathesi  
       Ekūnapañcasatā kira corā gāmaghātakādīni karontā jīvitaṃ 
 kappesuṃ  Atheko puriso nibbiddhapiṅgalo tambadāṭhiko tesaṃ santikaṃ 
 gantvā ahaṃpi tumhehi saddhiṃ jīvissāmīti āha  Atha naṃ 
 corajeṭṭhakassa dassetvā ayaṃpi amhākaṃ santike vasituṃ icchatīti 
 āhaṃsu  Atha naṃ corajeṭṭhako oloketvā ayaṃ mātu  thanaṃ chinditvā 
 pitu vā galalohitaṃ nīharitvā khādanasamattho atikakkhaḷoti cintetvā 
 natthetassa amhākaṃ santike vasanakiccanti paṭikkhipi  So evaṃ 
 paṭikkhittopi agantvā ekantasseva antevāsikaṃ upaṭṭhahanto 
 ārādhesi  So taṃ ādāya corajeṭṭhakaṃ upasaṅkamitvā sāmi 
 bhaddako esa amhākaṃ upakārako  saṅgaṇhatha nanti yācitvā 
 corajeṭṭhakaṃ paṭicchāpesi  Athekadivasaṃ nāgarā rājapurisehi saddhiṃ 
 ekato hutvā te core gahetvā vinicchayāmaccānaṃ santikaṃ nayiṃsu  
 Amaccā tesaṃ pharasunā sīsacchedaṃ āṇāpesuṃ  Tato ko nu kho 
 ime māressatīti pariyesantā te māretuṃ icchantaṃ kañci adisvā 
  
  
 page    
 Corajeṭṭhakaṃ āhaṃsu tvaṃ ime māretvā jīvitañceva labhissasi 
 sammānañca  mārehi neti  Sopi attānaṃ nissāya vasitattā 
 māretuṃ na icchi  Etenupāyena ekūnapañcasate pucchiṃsu  Sabbepi na 
 icchiṃsu  Sabbapacchā taṃ nibbiddhapiṅgalaṃ tambadāṭhikaṃ pucchiṃsu  So 
 sādhūti sampaṭicchitvā te sabbepi māretvā jīvitañceva sammānañca 
 labhi  Etenupāyena nagarassa dakkhiṇadisatopi pañca corasatāni 
 ānetvā amaccānaṃ dassetvā  tehi tesaṃ sīsacchede āṇatte  
 corajeṭṭhakaṃ ādiṃ katvā pucchantā kañci māretuṃ icchantaṃ adisvā 
 purimadivase  eko puriso pañcasate core māresi  kahannu kho 
 esoti  asukaṭṭhāne amhehi diṭṭhoti vutte  taṃ pakkosāpetvā 
 ime mārehi  sammānaṃ lacchasīti āṇāpesuṃ  So sādhūti 
 sampaṭicchitvā tepi māretvā sammānaṃ labhi  Atha te bhaddako 
 ayaṃ puriso  nibaddhaṃ coraghātakamevetaṃ karissāmāti mantetvā tassa taṃ 
 ṭhānantaraṃ datvā sammānaṃ kariṃsu  So pacchimadisatopi uttaradisatopi 
 ānīte pañcasate pañcasate core ghātesiyeva  Evaṃ catūhi disāhi 
 ānītāni dve sahassāni māretvā tato paṭṭhāya devasikaṃ ekaṃ 
 dveti ānītānīte manusse mārento pañcapaṇṇāsa saṃvaccharāni 
 coraghātakakammaṃ akāsi  So mahallakakāle ekappahārena sīsaṃ 
 chindituṃ na sakkoti  dve tayo vāre paharanto manusse kilameti  
 Nāgarā cintayiṃsu aññopi coraghātako uppajjissati  ayaṃ ativiya 
 manusse kilameti  kiṃ imināti  tassa taṃ ṭhānantaraṃ hariṃsu  So 
  
  
 page    
 Pubbe coraghātakakammaṃ karonto ahatasāṭake nivāsetuṃ navasappinā 
 saṅkhataṃ khīrayāguṃ  pātuṃ sumanapupphāni pilandhituṃ gandhehi   vilimpitunti 
 imāni cattāri na labhi  So ṭhānā cāvitadivase khīrayāguṃ me pacathāti 
 vatvā ahatavatthasumanamālāvilepanāni gāhāpetvā nadiṃ gantvā 
 nahātvā ahatavatthāni nivāsetvā mālā pilandhitvā gandhehi 
 anulittagatto gehaṃ āgantvā nisīdi  Athassa navasappisaṅkhatakhīrayāguṃ 
 purato ṭhapetvā hatthadhovanodakaṃ āhariṃsu  
       Tasmiṃ khaṇe sārīputtatthero samāpattito vuṭṭhāya kattha 
 nu kho ajja mayā gantabbanti attano bhikkhācāraṃ olokento 
 tassa gehe khīrayāguṃ disvā karissati nu kho me so puriso 
 saṅgahanti upadhārento maṃ disvā mama saṅgahaṃ karissati  karitvā 
 ca pana mahāsampattiṃ labhissati ayaṃ kulaputtoti ñatvā cīvaraṃ 
 pārupitvā pattamādāya tassa gehadvāre ṭhitameva attānaṃ dassesi  
 So theraṃ disvāva pasannacitto cintesi mayā ciraṃ coraghātakakammaṃ 
 kataṃ  bahū manussā māritā idāni me gehe khīrayāgu paṭiyattā  
 thero ca āgantvā mama gehadvāre ṭhito idāni mayā ayyassa 
 deyyadhammaṃ dātuṃ vaṭṭatīti purato ṭhapitaṃ yāguṃ apanetvā theraṃ 
 upasaṅkamitvā vanditvā antogehe nisīdāpetvā patte khīrayāguṃ 
 ākiritvā navasappī āsiñcitvā theraṃ vījamāno aṭṭhāsi  Athassa 
 dīgharattaṃ aladdhapubbatāya khīrayāguṃ pātuṃ balavā ajjhāsayo ahosi  
 Thero tassajjhāsayaṃ ñatvā taṃ upāsaka attano yāguṃ pivāti āha  
  Footnote     Ma  gandhe  
  
  
 page    
 So aññassa hatthe vījaniṃ datvā sayaṃ yāguṃ pivi  Thero vījamānaṃ 
 purisaṃ gaccha  upāsakameva vījāhīti āha  So vījiyamāno kucchipūraṃ 
 yāguṃ pivitvā āgantvā theraṃ vījamāno ṭhatvā katabhattakiccassa 
 therassa pattaṃ aggahesi  Thero tassa anumodanaṃ ārabhi  So 
 attano cittaṃ therassa dhammadesanānugataṃ kātuṃ nāsakkhi  Thero 
 sallakkhetvā upāsaka kasmā cittaṃ desanānugataṃ kātuṃ na sakkosīti 
 pucchi  bhante mayā dīgharattaṃ kakkhaḷakammaṃ kataṃ  bahū manussā 
 māritā  tamahaṃ attano kammaṃ saranto cittaṃ ayyassa desanānugataṃ 
 kātuṃ nāsakkhinti  Thero vañcessāmi nanti cintetvā kiṃ 
 pana tvaṃ attano ruciyā akāsi  aññehi kāritosīti  rājā maṃ 
 kārāpesi bhanteti  kiṃ nu kho te upāsaka evaṃ sante akusalaṃ 
 hotīti  Mandadhātuko upāsako therenevaṃ vutto natthi mayhaṃ 
 akusalanti saññī hutvā tenahi bhante dhammaṃ kathethāti  So 
 there anumodanaṃ karonte  ekaggacitto hutvā dhammaṃ suṇanto 
 sotāpattimaggassa orato anulomikaṃ khantiṃ nibbattesi  Theropi 
 anumodanaṃ katvā pakkāmi  Upāsakaṃ thokaṃ theraṃ anugantvā nivattamānaṃ 
 ekā yakkhinī dhenuvesena āgantvā ure paharitvā māresi  So 
 kālaṃ katvā tusitapure nibbatti  
       Bhikkhū dhammasabhāyaṃ kathaṃ samuṭṭhāpesuṃ coraghātako 
 pañcapaṇṇāsa vassāni kakkhaḷakammaṃ katvā ajjeva tato mutto 
 ajjeva therassa bhikkhaṃ datvā ajjeva kālakato  kahaṃ nu kho 
  
  
 page    
 Nibbattoti  Satthā āgantvā kāya nuttha bhikkhave etarahi 
 kathāya sannisinnāti pucchitvā  imāya nāmāti vutte  bhikkhave 
 tusitapure so nibbattoti āha  kiṃ bhante vadetha  ettakaṃ 
 kālaṃ ettake manusse ghātetvā tusitavimāne nibbattoti  āma 
 bhikkhave  mahanto tena kalyāṇamitto laddho  so sārīputtassa 
 dhammadesanaṃ sutvā anulomañāṇaṃ nibbattetvā ito cuto tusitavimāne 
 nibbattoti vatvā imaṃ gāthamāha 
           subhāsitaṃ suṇitvāna        nagare coraghātako 
            anulomakhantiṃ laddhāna      modati tidivaṅgatoti  
       bhante anumodanākathā nāma na balavā    tena kataṃ akusalakammaṃ 
 mahantaṃ  kathaṃ tattakena visesaṃ nibbattesīti  Satthā bhikkhave mayā 
 desitadhammassa appaṃ vā bahuṃ vāti mā pamāṇaṃ gaṇhatha  ekavācāpi 
 hi atthanissitā seyyoevāti vatvā anusandhiṃ ghaṭetvā dhammaṃ 
 desento imaṃ gāthamāha 
          sahassamapi ce vācā      anatthapadasañhitā  
           ekaṃ atthapadaṃ seyyo     yaṃ sutvā upasammatīti  
       Tattha sahassamapīti  paricchedavacanaṃ  ekaṃ sahassaṃ dve 
 sahassānīti evaṃ sahassena cepi paricchinnā vācā honti  
 tā ca anatthapadasañhitā ākāsavaṇṇapabbatavaṇṇavanavaṇṇādīni   
 pakāsakehi anibbānadīpakehi anatthakehi padehi sañhitā  yāva 
  Footnote     balavatīti yuttataraṃ  ña va     ākāsavaṇṇana   vaṇṇanānītipi 
  dissati  Sī  Ma  Yu  ākāsavaṇṇanāpabbatavaṇṇanāvanavaṇṇanādīni  
  
  
 page    
 Bahukā honti tāva pāpikāevāti attho  Ekaṃ atthapadanti  
 yaṃ pana ayaṃ kāyo  ayaṃ kāyagatā sati  tisso vijjā anuppattā    
 kataṃ buddhānaṃ sāsananti evarūpaṃ ekaṃpi atthapadaṃ sutvā rāgādīnaṃ 
 vūpasamena vūpasammati  taṃ atthasādhakaṃ nibbānappaṭisaṃyuttaṃ 
 khandhadhātuāyatanaindriyabalabojjhaṅgasatipaṭṭhānaparidīpakaṃ ekaṃpi padaṃ 
 seyyoyevāti attho  
           Desanāvasāne bahū sotāpattiphalādīni pāpuṇiṃsūti  
                   Tambadāṭhikacoraghātakavatthu  
                          
                    Dārucīriyattheravatthu       
       sahassamapi ce gāthāti imaṃ dhammadesanaṃ satthā jetavane 
 viharanto dārucīriyattheraṃ ārabbha kathesi  
       Ekasmiṃ hi kāle bahū manussā nāvāya mahāsamuddaṃ pakkhanditvā 
       antomahāsamudde bhinnāya nāvāya macchakacchapabhakkhā ahesuṃ  
 Ekovettha ekaṃ phalakaṃ gahetvā vāyamanto suppārakapaṭṭanatīraṃ 
 okkami  Tassa nivāsanapārupanaṃ natthi  So aññaṃ kiñci apassanto 
 sukkhakaṭṭhadaṇḍakaṃ   vākehi paliveṭhetvā nivāsanapārupanaṃ katvā 
 devakulato kapālaṃ gahetvā suppārakapaṭṭanaṃ agamāsi  Manussā taṃ 
 disvā yāgubhattādīni datvā ayaṃ eko arahāti sambhāvesuṃ  So 
  Footnote     Ma  anuppatto     Sī  Ma  Yu  sukkhakaṭṭhadaṇḍake  
  
  
 page    
 Vatthesu upanītesu sacāhaṃ nivāsessāmi vā pārupissāmi vā  
 Lābhasakkāro me parihāyissatīti ānītāni   pakkhipitvā dārucīrāneva 
 paridahi  Athassa bahūhi arahāti vuccamānassa evaṃ cetaso parivitakko 
 udapādi ye kho keci loke arahanto vā arahattamaggaṃ vā 
 samāpannā  ahaṃ tesaṃ aññataroti  Athassa purāṇasālohitā 
 devatā evaṃ cintesi  
       Purāṇasālohitāti pubbe ekato katasamaṇadhammā  Pubbe kira 
 kassapadasabalassa sāsane osakkamāne  sāmaṇerādīnaṃ vippakāraṃ 
 disvā satta bhikkhū saṃvegappattā yāva sāsanassa antaradhānaṃ na 
 hoti tāva attano patiṭṭhaṃ karissāmāti suvaṇṇacetiyaṃ vanditvā 
 araññaṃ paviṭṭhā ekaṃ pabbataṃ disvā jīvite sālayā nivattantu  
 nirālayā imaṃ pabbatamabhiruhantūti vatvā nisseṇiṃ bandhitvā sabbepi 
 taṃ pabbataṃ abhiruyha nisseṇiṃ pātetvā samaṇadhammaṃ kariṃsu  Tesu 
 saṅghatthero ekarattātikkameneva arahattaṃ pāpuṇi  So anotattadahe 
 nāgalatādantakaṭṭhaṃ khāditvā uttarakuruto piṇḍapātaṃ āharitvā te 
 bhikkhū āha  āvuso imaṃ dantakaṭṭhaṃ khāditvā mukhaṃ dhovitvā imaṃ 
 piṇḍapātaṃ bhuñjathāti  kimpana bhante amhehi evaṃ katikā katā 
 yo paṭhamaṃ arahattaṃ pāpuṇāti  tenābhataṃ piṇḍapātaṃ avasesā 
 bhuñjissantīti  no hetaṃ āvusoti  tenahi sace mayaṃpi tumhe 
 viya visesaṃ nibbatteyyāma  sayaṃ āharitvā bhuñjissāmāti na icchiṃsu  
  Footnote     Sī  Ma  Yu  tāni  
  
  
 page    
 Dutiyadivase dutiyatthero anāgāmiphalaṃ pāpuṇi  Sopi tatheva piṇḍapātaṃ 
 āharitvā itare nimantesi  Te evamāhaṃsu kiṃ pana bhante amhehi 
 evaṃ katikā katā mahātherena ābhataṃ piṇḍapātaṃ abhuñjitvā 
 anuttherena ābhataṃ bhuñjissāmāti  no hetaṃ āvusoti  evaṃ 
 sante tumhe viya mayaṃpi visesaṃ nibbattetvā attano purisakārena 
 bhuñjituṃ sakkontā bhuñjissāmāti na icchiṃsu  Tesaṃ   arahattappatto 
 bhikkhu parinibbāyi  anāgāmī brahmaloke nibbatti   itare pañca 
 visesaṃ nibbattetuṃ asakkontā sussitvā      sattame divase kālaṃ 
 katvā devaloke nibbattā imasmiṃ buddhuppāde tato cavitvā 
 tattha tattha kulagharesu nibbattiṃsu  Tesu eko pukkusāti rājā 
 ahosi  eko kumārakassapo  eko dārucīriyo  eko dabbo 
 mallaputto  eko sabhiyo paribbājakoti  Tattha yo so brahmaloke 
 nibbattabhikkhu  taṃ sandhāyetaṃ vuttaṃ purāṇasālohitā devatāti  
       Tassa brahmuno etadahosi ayaṃ mayā saddhiṃ nisseṇiṃ 
 bandhitvā pabbataṃ abhiruhitvā samaṇadhammaṃ akāsi  idāni imaṃ laddhiṃ 
 gahetvā caranto vinasseyya  saṃvejessāmi nanti  Atha naṃ upasaṅkamitvā 
 evamāha neva kho tvaṃ bāhiya arahā  nāpi arahattamaggaṃ samāpanno 
 sāpi te paṭipadā natthi  yāya tvaṃ arahā vā asi arahattamaggaṃ vā 
 samāpannoti  Bāhiyo ākāse ṭhatvā kathentaṃ mahābrahmānaṃ 
 oloketvā cintesi aho bhāriyaṃ kammaṃ kataṃ  ahaṃ  arahāmhīti 
  Footnote     Sī  Ma  Yu  tesu     Sī  Yu  etthantare parisussitvāti atthi  
  
  
 page    
 Cintesiṃ  ayañca maṃ na tvaṃ arahā  nāpi arahattamaggaṃ samāpannoti 
 vadati  atthi nu kho loke añño arahāti  Atha naṃ pucchi atthi 
 nu kho etarahi devate loke arahā vā arahattamaggaṃ vā 
 samāpannoti  Athassa devatā ācikkhi atthi bāhiya uttaresu 
 janapadesu sāvatthī nāma nagaraṃ  tattha so bhagavā etarahi viharati arahaṃ 
 sammāsambuddho  so hi bāhiya bhagavā arahā ceva arahattāya ca 
 dhammaṃ desetīti  Bāhiyo rattibhāge devatāya kathaṃ sutvā 
 saṃviggamānaso taṃkhaṇaññeva suppārakā nikkhamitvā ekarattivāsena 
 sāvatthiṃ agamāsi  Sabbaṃ vīsayojanasatikaṃ maggaṃ ekarattivāseneva 
 agamāsi gacchanto ca pana devatānubhāvena gato  
 buddhānubhāvenātipi vadantiyeva  Tasmiṃ pana khaṇe satthā sāvatthiṃ 
 piṇḍāya paviṭṭho hoti  So bhuttapātarāse   kāyālasiyaṃ vimocanatthāya 
 abbhokāse caṅkamante sambahule bhikkhū kahaṃ etarahi satthāti 
 pucchi  Bhikkhū sāvatthiṃ piṇḍāya paviṭṭhoti vatvā taṃ pucchiṃsu 
 tvaṃ pana kuto āgatosīti  suppārakato āgatomhīti  
 kadā nikkhantosīti  hiyyo sāyaṃ nikkhantomhīti  dūratosi 
 āgato  nisīda tāva  pāde dhovitvā telena makkhetvā thokaṃ 
 vissamāhi āgatakāle satthāraṃ dakkhissasīti  ahaṃ bhante satthu 
 vā attano vā jīvitantarāyaṃ na jānāmi  ekarattenevamhi katthaci 
 aṭṭhatvā anisīditvā vīsayojanasatikaṃ maggaṃ āgato  satthāraṃ passitvāva 
  Footnote     Sī  Yu  bhuttapātarāso  
  
  
 page    
 Vissamissāmīti  So evaṃ vatvā taramānarūpo sāvatthiṃ pavisitvā 
 bhagavantaṃ anopamāya buddhasiriyā piṇḍāya carantaṃ disvā cirassaṃ 
 vata me gotamo sammāsambuddho diṭṭhoti diṭṭhaṭṭhānato paṭṭhāya 
 onatasarīro gantvā antaravīthiyaṃ pañcappatiṭṭhitena vanditvā 
 gopphakesu daḷhaṃ gahetvā evamāha desetu me bhante 
 bhagavā dhammaṃ  desetu sugato dhammaṃ  yaṃ mamassa dīgharattaṃ 
 hitāya sukhāyāti  Atha naṃ satthā akālo tāva bāhiya  
 antaravīthiṃ   paviṭṭhomhi piṇḍāyāti paṭikkhipi  Taṃ sutvā bāhiyo 
 bhante saṃsāre saṃsarantena kavaḷiṅkārāhāro na aladdhapubbo  
 tumhākaṃ vā mayhaṃ vā jīvitantarāyaṃ na jānāmi  desetheva 
 me dhammanti  Satthā dutiyaṃpi paṭikkhipiyeva  Evaṃ kirassa ahosi 
 imassa maṃ diṭṭhakālato paṭṭhāya sakalasarīraṃ nirantaraṃ pītiyā 
 ajjhotthataṃ hoti   balavappītivego dhammaṃ sutvāpi na sakkhissati 
 paṭivijjhituṃ   majjhattupekkhāya tāva tiṭṭhatu ekaratteneva vīsayojanasatikaṃ 
 maggaṃ āgatattā darathopissa balavā  sopi tāva paṭippassambhatūti 
 tasmā dvikkhattuṃ paṭikkhipitvā tatiyaṃpi yācito  antaravīthiyaṃ ṭhitova 
 tasmātiha te bāhiya evaṃ sikkhitabbaṃ  diṭṭhe diṭṭhamattaṃ 
 bhavissatītiādinā   nayena dhammaṃ desesi  So satthu dhammaṃ suṇantoyeva 
 sabbāsave khepetvā saha paṭisambhidāhi arahattaṃ pāpuṇi  
 tāvadeva ca pana bhagavantaṃ pabbajjaṃ yāci  paripuṇṇante 
  Footnote     Sī  Ma  Yu  antaragharaṃ     khu u        
  
  
 page    
 Pattacīvaranti puṭṭho na paripuṇṇanti āha  Atha naṃ satthā 
 tenahi pattacīvaraṃ pariyesāhīti vatvā  pakkāmi  So kira 
 vīsativassasahassāni samaṇadhammaṃ karonto bhikkhunā nāma attanā 
 paccaye labhitvā aññaṃ anoloketvā sayameva paribhuñjituṃ vaṭṭatīti 
 ekabhikkhussapi pattena vā cīvarena vā saṅgahaṃ nākāsi  Tenassa 
 iddhimayapattacīvaraṃ na uppajjissatīti ñatvā ehibhikkhubhāvena 
 pabbajjaṃ nādāsi  Tampi pattacīvaraṃ pariyesamānameva ekā yakkhinī 
 dhenurūpena āgantvā vāmaūrumhi paharitvā jīvitakkhayaṃ pāpesi  Satthā 
 piṇḍāya caritvā katabhattakicco sambahulehi bhikkhūhi saddhiṃ nikkhamanto 
 bāhiyassa sarīraṃ saṅkāraṭṭhāne patitaṃ disvā bhikkhū āṇāpesi 
 bhikkhave ekasmiṃ gehadvāre ṭhatvā mañcakaṃ āharāpetvā imaṃ 
 sarīraṃ nagarato nīharitvā jhāpetvā thūpaṃ karothāti  Bhikkhū tathā 
 kariṃsu katvā ca pana vihāraṃ gantvā satthāraṃ upasaṅkamitvā attanā 
 katakiccaṃ ārocetvā tassa abhisamparāyaṃ pucchiṃsu   atha nesaṃ bhagavā 
 tassa parinibbutabhāvaṃ ācikkhitvā etadaggaṃ bhikkhave mama sāvakānaṃ 
 bhikkhūnaṃ khippābhiññānaṃ  yadidaṃ bāhiyo dārucīriyoti etadagge   
 ṭhapesi  Atha naṃ bhikkhū pucchiṃsu bhante tumhe bāhiyo dārucīriyo 
 arahattaṃ pattoti vadetha  kadā so arahattaṃ pattoti  mama 
 dhammaṃ sutakāle bhikkhaveti  kadā panassa tumhehi dhammo kathitoti  
 piṇḍāya carantena antaravīthiyaṃ ṭhatvāti  appamattako hi bhante 
  Footnote     aṅ  eka        
  
  
 page    
 Tumhehi antaravīthiyaṃ ṭhatvā kathitadhammo  kathaṃ so tāvatakena visesaṃ 
 nibbattesīti  Atha ne satthā bhikkhave mama dhammaṃ appaṃ vā bahuṃ 
 vāti mā minātha   anekānipi hi gāthāsahassāni anatthanissitāni na 
 seyyo  atthanissitaṃ pana ekampi gāthāpadaṃ seyyoti vatvā 
 anusandhiṃ ghaṭetvā dhammaṃ desento imaṃ gāthamāha 
              sahassamapi ce gāthā   anatthapadasañhitā 
              ekaṃ gāthāpadaṃ seyyo  yaṃ sutvā upasammatīti  
       Tattha ekaṃ gāthāpadanti appamādo amataṃ padaṃ  pe  
 Yathā matāti evarūpā ekā gāthāpi seyyoti attho  Sesaṃ 
 purimanayeneva veditabbaṃ  
           Desanāvasāne bahū sotāpattiphalādīni pāpuṇiṃsūti  
                     Dārucīriyattheravatthu  
                        
                    Kuṇḍalakesītherīvatthu       
       yo ca gāthā sataṃ bhāseti imaṃ dhammadesanaṃ satthā 
 jetavane viharanto kuṇḍalakesiṃ ārabbha kathesi  
       Rājagahe kira ekā seṭṭhidhītā soḷasavassuddesikā abhirūpā 
 ahosi dassanīyā  Tasmiñca vaye ṭhitā nāriyo purisajjhāsayā 
 honti purisalolā  Atha naṃ mātāpitaro sattabhūmikassa pāsādassa 
 uparimatale sirigabbhe vāsesuṃ   ekamevassā dāsiṃ paricārikaṃ akaṃsu    
  Footnote     Sī  mā cintayittha  Ma  mā pamāṇaṃ gaṇhatha     Ma  dāsiparicārikaṃ adaṃsu  
  
  
 page    
 Athekaṃ kulaputtaṃ corakammaṃ karontaṃ gahetvā  pacchābāhuṃ   bandhitvā 
 catukke catukke kasāhi paharitvā āghātanaṃ nayiṃsu  Seṭṭhidhītā 
 mahājanassa saddaṃ sutvā kinnu kho etanti pāsādatale ṭhatvā 
 olokentī taṃ disvā paṭibaddhacittā hutvā patthayamānā āhāraṃ 
 paṭikkhipitvā mañcake nipajji  Atha naṃ mātā pucchi kiṃ 
 idaṃ ammāti  sace etaṃ coroti gahetvā nīyamānaṃ purisaṃ 
 labhissāmi  jīvissāmi no ce  jīvitaṃ me natthi  idheva marissāmīti  
 amma mā evaṃ kari  amhākaṃ jātiyā ca bhogena ca 
 sadisaṃ aññaṃ sāmikaṃ labhissasīti  mayhaṃ aññena kiccaṃ natthi  
 imaṃ alabhamānā marissāmīti  Mātā dhītaraṃ saññāpetuṃ asakkontī 
 pituno ārocesi  Sopi naṃ saññāpetuṃ asakkonto kiṃ 
 sakkā kātunti cintetvā taṃ coraṃ gāhāpetvā gacchantassa 
 rājapurisassa sahassabhaṇḍikaṃ pesesi imaṃ gahetvā etaṃ purisaṃ 
 mayhaṃ dehīti  So sādhūti kahāpaṇe gahetvā taṃ muñcitvā 
 aññaṃ māretvā mārito deva coroti rañño ārocesi  Seṭṭhīpi 
 tassa dhītaraṃ adāsi  Sā     sāmikaṃ ārādhessāmīti sabbābharaṇap 
 paṭimaṇḍitā sayameva tassa yāguādīni saṃvidahati  Coro katipāhaccayena 
 cintesi kadā nu kho imaṃ māretvā etissā ābharaṇāni 
 gahetvā ekasmiṃ surāgehe vikkīṇitvā khādituṃ labhissāmīti  
 So attheso upāyoti cintetvā āhāraṃ paṭikkhipitvā mañcake 
  Footnote     Sī  Ma  Yu  pacchābāhaṃ  
     Sī Ma Yu  etthantare tato paṭṭhāyāti atthi  
  
  
 page     
 Nipajji  Atha naṃ sā upasaṅkamitvā kinte sāmi rujjatīti 
 pucchi  na kiñci bhaddeti  kacci pana me mātāpitaro 
 tuyhaṃ kuddhāti  na kujjhanti bhaddeti  atha kinnāmetanti  
 bhadde ahaṃ taṃ divasaṃ bandhitvā nīyamāno corapapāte adhivatthāya 
 devatāya balikammaṃ paṭissuṇitvā jīvitaṃ labhiṃ  tvaṃpi mayā 
 tassāeva ānubhāvena laddhā  taṃ me devatāya balikammaṃ ṭhapitanti 
 cintemi bhaddeti  sāmi mā cintayi  karissāma balikammaṃ  vadehi  
 kena atthoti  appodakamadhupāyāsena ca lājapañcamaka pupphehi cāti  
 sādhu sāmi  ahaṃ paṭiyādessāmīti  Sā sabbaṃ balikammaṃ paṭiyādetvā 
 ehi sāmi  gacchāmāti āha  tenahi bhadde tava ñātake 
 nivattetvā mahagghāni vatthābharaṇāni gahetvā attānaṃ alaṅkarohi  
 hasantā kīḷantā sukhaṃ gamissāmāti  Sā tathā akāsi  Atha naṃ so 
 pabbatapādaṃ gatakāle āha bhadde ito paraṃ ubho janā gamissāma  
 sesajanaṃ yānakena saddhiṃ nivattetvā balikammabhājanaṃ sayaṃ ukkhipitvā 
 gaṇhāhīti  Sā tathā akāsi  Coro taṃ gahetvā corapapātapabbataṃ 
 abhiruhi  Tassa hi ekena passena manussā abhiruhanti  Ekaṃ passaṃ 
 chinnataṭaṃ  pabbatamatthake ṭhitā tena passena core pātenti   te 
 khaṇḍākhaṇḍaṃ hutvā bhūmiyaṃ patanti tasmā corapapātoti vuccati  
 Sā tassa pabbatassa matthake ṭhatvā balikammante sāmi karohīti 
 āha  So tuṇhī ahosi  Puna tāya kasmā sāmi tuṇhībhūtosīti 
 vutte  taṃ āha na mayhaṃ balikammena attho  vañcetvā pana taṃ 
  
 Page         
  
 page     
 Ādāya āgatomhīti  kiṃkāraṇā sāmīti  taṃ māretvā tava 
 ābharaṇāni gahetvā palāyanatthāyāti  Sā maraṇabhayatajjitā āha 
 sāmi ahañca ābharaṇāni ca me tava santakāneva   kasmā 
 evaṃ vadesīti  So mā evaṃ karohīti punappunaṃ yāciyamānopi 
 māremievāti āha  evaṃ sante kinte mama maraṇena  
 imāni ābharaṇāni gahetvā mayhaṃ jīvitaṃ dehi  ito paṭṭhāya 
 maṃ matāti dhārehi  dāsī vā te hutvā hatthakammaṃ karissāmīti 
 vatvā imaṃ gāthamāha 
          ime suvaṇṇakeyūrā        sabbe veḷuriyāmayā  
           sabbañca gaṇha bhaddante     mamaṃ dāsiñca sāvayāti    
 Taṃ sutvā coro evaṃ kate  tvaṃ gantvā   mātāpitūnaṃ ācikkhissasi  
 māressāmiyeva  tvaṃ mā bāḷhaṃ paridevīti vatvā imaṃ gāthamāha 
          mā bāḷhaṃ paridevesi      khippaṃ bandhāhi bhaṇḍakaṃ  
           na tuyhaṃ jīvitaṃ atthi        sabbaṃ gaṇhāmi bhaṇḍakanti  
       Sā cintesi aho idaṃ kammaṃ bhāriyaṃ paññā nāma na 
 pacitvā khādanatthāya katā  atha kho vicāraṇatthāya katā jānissāmissa 
 kattabbanti  Atha naṃ sā āha sāmi yadā tvaṃ coroti 
 gahetvā nīyasi tadā ahaṃ mātāpitūnaṃ ācikkhiṃ  te sahassaṃ 
 vissajjetvā taṃ ānāpetvā gehe kariṃsu  tato paṭṭhāya ahaṃ 
 tuyhaṃ upakārikā  ajja me sudiṭṭhaṃ katvā attānaṃ vandituṃ 
  Footnote     Ma  idaṃ suvaṇṇakeyūraṃ  muttā veḷuriyā bahū 
  sabbaṃ harassu bhaddante maṃ ca dāsīti sāvayāti  
     Yu  evaṃ kathetvā gantvā  
  
  
 page     
 Dehīti  So sādhu bhadde  sudiṭṭhaṃ katvā vandāhīti vatvā 
 pabbatante aṭṭhāsi  Atha naṃ sā tikkhattuṃ padakkhiṇaṃ katvā 
 catūsu ṭhānesu vanditvā sāmi idaṃ me pacchimadassanaṃ  idāni 
 tuyhaṃ vā mama dassanaṃ mayhaṃ vā tava dassanaṃ natthīti purato 
 ca pacchato ca āliṅgitvā pamattaṃ hutvā pabbatante ṭhitaṃ 
 piṭṭhipasse ṭhatvā ekena hatthena khandhe gahetvā ekena 
 piṭṭhikacchāya gahetvā pabbatapapāte khipi  So pabbatakucchiyaṃ 
 paṭihato khaṇḍākhaṇḍaṃ hutvā bhūmiyaṃ pati  Corapapātamatthake 
 adhivatthā devatā tesaṃ dvinnaṃpi kiriyaṃ disvā tassā itthiyā 
 sādhukāraṃ datvā imaṃ gāthamāha 
         na so sabbesu ṭhānesu     puriso hoti paṇḍito  
          itthīpi paṇḍitā hoti       tattha tattha vicakkhaṇāti  
 Sāpi coraṃ papāte khipityā  cintesi  sacāhaṃ gehaṃ gamissāmi  
 sāmiko te kahanti pucchissanti sacāhaṃ evaṃ puṭṭhā mārito 
 meti vakkhāmi  dubbinīte sahassaṃ datvā sāmikaṃ ānāpetvā 
 idāni naṃ māresīti maṃ mukhasattīhi vijjhissanti  ābharaṇatthāya 
 maṃ so māretukāmo ahosīti vuttepi  na saddahissanti alaṃ 
 me gehenāti tattheva ābharaṇāni chaḍḍetvā araññaṃ pavisitvā 
 anupubbena vicarantī ekaṃ paribbājakānaṃ assamaṃ patvā vanditvā 
 mayhaṃ bhante tumhākaṃ santike pabbajjaṃ dethāti āha  Atha 
 naṃ pabbājesuṃ  Sā pabbajitvāva pucchi bhante tumhākaṃ 
  
  
 page     
 Pabbajjāya kiṃ uttamanti  bhadde dasasu vā kasiṇesu parikammaṃ 
 katvā jhānaṃ nibbattetabbaṃ  vādasahassaṃ vā uggaṇhitabbaṃ  
 ayaṃ amhākaṃ pabbajjāya uttamatthoti  jhānantāva nibbattetuṃ 
 ahaṃ na sakkhissāmi  vādasahassaṃ pana uggaṇhissāmi ayyāti  
 Atha naṃ te vādasahassaṃ uggaṇhāpetvā uggahitaṃ te sippaṃ  
 idāni tvaṃ jambudīpatale vicaritvā attanā saddhiṃ pañhaṃ kathetuṃ 
 samatthaṃ olokehīti tassā hatthe jambusākhaṃ datvā uyyojesuṃ 
 gaccha bhadde sace koci gihibhūto tayā saddhiṃ pañhaṃ kathetuṃ 
 sakkoti  tasseva pādaparicārikā bhava sace pabbajito sakkoti  
 tassa santike pabbajāhīti  Sā nāmena jambuparibbājikā nāma 
 hutvā tato nikkhamitvā diṭṭhadiṭṭhe pañhaṃ pucchantī vicarati  
 Tāya saddhiṃ kathetuṃ samattho nāma nāhosi  ito 
 jambuparibbājikā āgacchatīti sutvāva manussā palāyanti  Sā 
 gāmaṃ vā nigamaṃ vā bhikkhāya pavisantī gāmadvāre vālikārāsiṃ 
 katvā tattha jamthusākhaṃ ṭhapetvā mayā saddhiṃ kathetuṃ samattho 
 jambusākhaṃ maddatūti vatvā gāmaṃ pāvisi  Taṃ  ṭhānaṃ koci upasaṅkamituṃ 
 samattho nāma nāhosi  Sāpi milātāya jambusākhāya aññaṃ sākhaṃ 
 gaṇhāti  iminā nīhārena vicarantī sāvatthiṃ patvā gāmadvāre 
 sākhaṃ ṭhapetvā vuttanayeneva vatvā bhikkhāya pāvisi  Sambahulā 
 dārakā sākhaṃ parivāretvā aṭṭhaṃsu  
       Tadā sārīputtatthero piṇḍāya caritvā katabhattakicco 
  
  
 page     
 Nagarā nikkhamanto te dārake sākhaṃ parivāretvā ṭhite disvā 
 kiṃ idanti pucchi  Dārakā therassa taṃ pavattiṃ ācikkhiṃsu  
 tenahi dārakā imaṃ sākhaṃ maddathāti  bhāyāma bhanteti  
 ahaṃ pañhaṃ kathessāmi  maddatha  tumheti  Te therassa vacanena 
 jātussāhā tathā katvā nadantā rajaṃ ukkhipiṃsu  Paribbājikā 
 āgantvā te paribhāsitvā tumhehi saddhiṃ mama pañhena 
 kiccaṃ natthi kasmā me sākhaṃ madditthāti āha  ayyenamha 
 maddāpitāti āhaṃsu  bhante tumhehi me sākhā maddāpitāti  
 āma bhaginīti  tenahi mayā saddhiṃ pañhaṃ kathethāti  sādhu  
 kathesāsāmīti  Sā vaḍḍhamānakacchāyāya pañhaṃ pucchituṃ therassa 
 santikaṃ agamāsi  Sakalanagaraṃ saṅkhubhi dvinnaṃ paṇḍitānaṃ kathaṃ 
 sossāmāti  Nāgarā tāya saddhiṃyeva gantvā theraṃ vanditvā 
 ekamantaṃ nisīdiṃsu  Paribbājikā theraṃ āha bhante  pucchāmi 
 te pañhanti  puccha bhaginīti  Sā vādasahassaṃ pucchi  Pucchitaṃ 
 pucchitaṃ thero vissajjesi  Atha naṃ thero āha ettakā eva te 
 pañhā  aññepi atthīti  ettakā eva bhanteti  tayā bahū 
 pañhā puṭṭhā mayaṃpi ekaṃ pucchāma  vissajjessasi noti  jānamānā 
 vissajjessāmi    pucchatha bhanteti  Thero ekaṃ nāma kinti pañhaṃ 
 pucchi  Sā evamesa vissajjitabboti ajānantī kiṃ nāmetaṃ 
  Footnote     Sī  Yu  jānamānā vissajjessāmīti  natthi  
  
  
 page     
 Bhanteti pucchi  buddhamanto   nāma bhaginīti  mayhaṃpi taṃ detha 
 bhanteti  sace mādisā bhavissasi  dassāmīti  tenahi maṃ 
 pabbājethāti  Thero bhikkhunīnaṃ ācikkhitvā pabbajāpesi  Sā 
 pabbajitvā laddhūpasampadā kuṇḍalakesītherī nāma hutvā katipāhasseva 
 saha paṭisambhidāhi arahattaṃ pāpuṇi  
       Bhikkhū dhammasabhāyaṃ kathaṃ samuṭṭhāpesuṃ kuṇḍalakesītheriyā 
 dhammassavanaṃ bahuṃ natthi  pabbajitakiccamassā matthakaṃ pattaṃ  
 ekena kira corena saddhiṃ mahāsaṅgāmaṃ katvā jititvā āgatāti  
 Satthā āgantvā kāya nuttha   bhikkhave etarahi kathāya 
 sannisinnāti pucchitvā  imāya mnāmāti vutte  bhikkhave 
 mayā desitadhammaṃ appaṃ vā bahuṃ vāti mā minātha  anatthakaṃ 
 padaṃ sataṃpi seyyo na hoti  dhammapadaṃ pana ekampi seyyova 
 avasesacore jinantassa ca jayo nāma na hoti  ajjhattike 
 kilesacore jinantasseva pana jayo nāma hotīti vatvā anusandhiṃ 
 ghaṭetvā dhammaṃ desento imā gāthā abhāsi 
      yo ca gāthā sataṃ bhāse   anatthapadasañhitā 
       ekaṃ dhammapadaṃ seyyo     yaṃ sutvā upasammati  
       Yo sahassaṃ sahassena      saṅgāme mānuse jine  
       ekañca jeyyamattānaṃ     sa ve saṅgāmajuttamoti  
       Tattha gāthā satanti      yo ca puggalo sataparicchedā 
  Footnote     Sī  Yu  buddhapañhaṃ  Ma  buddhapañho  
  
  
 page     
 Bahū gāthā bhāseyyāti attho  Anatthapadasañhitāti  
 ākāsavaṇṇanādivasena anatthakehi padehi sañhitā  Dhammapadanti  atthasādhakaṃ 
 khandhādippaṭisaṃyuttaṃ  cattārīmāni paribbājakā dhammapadāni katamāni 
 cattāri anabhijjhā paribbājakā dhammapadaṃ  abyāpādo  paribbājakā 
 dhammapadaṃ  sammāsati paribbājakā dhammapadaṃ  sammāsamādhi paribbājakā 
 dhammapadanti   evaṃ vuttesu catūsu dhammapadesu ekampi dhammapadaṃ 
 seyyo  
       Yo sahassaṃ sahassenāti  yo eko saṅgāmayodho sahassena 
 guṇitaṃ sahassaṃ manusse ekasmiṃ saṅgāme jineyya dasa manussasatasahassāni 
 jinitvā jayaṃ āhareyya  ayaṃpi saṅgāmajinataṃ uttamo 
 nāma na hoti  Ekañaca jeyyamattānanti  yo pana 
 rattiṭṭhānadivāṭṭhānesu ajjhattikakammaṭṭhānaṃ sammasanto attano 
 lobhādikkilesajayena attānaṃ jineyya  Sa ve saṅgāmajuttamoti  so 
 saṅgāmajinataṃ uttamo pavaro saṅgāmasīsayodhoti  
           Desanāvasāne bahū sotāpattiphalādīni pāpuṇiṃsūti  
                     Kuṇḍalakesītherīvatthu  
                        
  Footnote     aṅ  catukka        
  
  
 page     
                  Anatthapucchakabrāhmaṇavatthu       
       attā haveti imaṃ dhammadesanaṃ satthā jetavane viharanto 
 anatthapucchakabrāhmaṇaṃ ārabbha kathesi  
       So kira brāhmaṇo kiṃ nu kho sammāsambuddho atthameva 
 jānāti  udāhu anatthampi pucchissāmi nanti satthāraṃ upasaṅkamitvā 
 pucchi bhante  tumhe atthameva jānātha maññe  no anatthanti  
 atthañcāhaṃ brāhmaṇa jānāmi anatthañcāti  tenahi me 
 anatthaṃ kathethāti  Athassa satthā imaṃ gāthamāha 
          ussūraseyyaṃ ālasyaṃ     caṇḍikkaṃ dīghasottiyaṃ   
           ekassaddhānagamanaṃ       paradārūpasevanaṃ 
           etaṃ brāhmaṇa sevassu   anatthaṃ te bhavissatīti  
       Taṃ sutvā brāhmaṇo sādhukāramadāsi sādhu sādhu gaṇācariya 
 gaṇajeṭṭhaka  tumheva atthañca jānātha anatthañcāti  evaṃ 
 brāhmaṇa atthānatthajānanako nāma mayā sadiso natthīti  
 Athassa satthā ajjhāsayaṃ upadhāretvā brāhmaṇa kena kammena 
 jīvasīti pucchi  jūtakammena bho gotamāti  kiṃ pana te jayo 
 hoti parājayoti  jayopi parājayopīti vutte  brāhmaṇa 
 appamattako esa  paraṃ jinantassa jayo nāma na seyyo yo 
 pana kilesajayena attānaṃ jināti  tassa jayo seyyo na hi taṃ 
 jayaṃ koci parājayaṃ kātuṃ sakkotīti vatvā anusandhiṃ ghaṭetvā 
  Footnote     Ma  dīghasoṇḍiyaṃ  
  
  
 page     
 Dhammaṃ desento imā gāthā abhāsi 
       attā have jitaṃ seyyo    yā cāyaṃ itarā pajā 
       attadantassa posassa        niccaṃ saññatacārino 
       neva devo na gandhabbo     na māro saha brahmunā 
       jitaṃ apajitaṃ kayirā          tathārūpassa jantunoti  
       Tattha haveti nipāto  Jitanti liṅgavipallāso  Attano 
 kilesajayena attā jito seyyoti attho  Yā cāyaṃ itarā 
 pajāti  yā panāyaṃ avasesā pajā jūtena vā dhanaharaṇena vā 
 saṅgāme balābhibhavena vā jitā bhaveyya  taṃ jinantena yaṃ jitaṃ  
 Na taṃ seyyoti attho  kasmā pana tadeva jitaṃ  seyyo  idaṃ 
 na seyyoti  yasmā attadantassa  pe  Tathārūpassa jantunoti  
 Idaṃ vutti hoti yasmā hi yvāyaṃ nikkilesatāya attadanto 
 poso  tassa anaṅgaṇassa   kāyādīhi niccaṃ saññatacārino 
 evarūpassa imehi kāyasaññamādīhi saññatassa jantuno devo 
 vā gandhabbo vā māro vā pana brahmunā saha uṭṭhahitvā 
 ahamassa jitaṃ apajitaṃ karissāmi  maggabhāvanāya pahīne kilese 
 puna uppādessāmīti ḍaṭentopi  yathā dhanādīhi parājito 
 pakkhantaro hutvā itarena jitaṃ puna jinanto apajitaṃ kareyya  
 evaṃ apajitaṃ kātuṃ neva sakkuṇeyyāti  
           Desanāvasāne bahū sotāpattiphalādīni pāpuṇiṃsūti  
                   Anatthapucchakabrāhmaṇavatthu  
  Footnote     Ma  Yu  attadantassa  
  
  
 page     
              Sārīputtattherassa mātulabrāhmaṇavatthu       
       māse māseti imaṃ dhammadesanaṃ satthā veḷuvane viharanto 
 sārīputtattherassa mātulabrāhmaṇaṃ ārabbha kathesi  
       Thero kira tassa santikaṃ gantvā āha kinnu kho brāhmaṇa 
 kiñcideva kusalaṃ karosīti  karomi bhanteti  kiṃ karosīti  māse 
 māse sahassapariccāgena dānaṃ dammīti  kassa desīti  niggaṇṭhānaṃ 
 bhanteti  kiṃ patthayantoti  brahmalokaṃ bhanteti  kiṃ pana 
 brahmalokassa ayaṃ maggoti  āma bhanteti  ko evamāhāti  
 ācariyehi me kathitaṃ bhanteti  neva tvaṃ brahmalokassa maggaṃ 
 jānāsi  napi te ācariyā satthā eva eko jānāti  ehi 
 brāhmaṇa  brahmalokassa te maggaṃ kathāpessāmīti taṃ ādāya 
 satthu santikaṃ netvā bhante ayaṃ brāhmaṇo evamāhāti taṃ 
 pavattiṃ ārocetvā sādhu vatassa brahmalokamaggaṃ kathethāti āha  
 Satthā evaṃ kira brāhmaṇāti pucchitvā  āma bho gotamāti 
 vutte  brāhmaṇa tayā evaṃ dadamānena vassasataṃ dinnadānatopi 
 muhuttamattaṃ pasannacittena mayhaṃ sāvakassa olokanaṃ vā 
 kaṭacchubhikkhāmattadānaṃ vā mahapphalataranti vatvā anusandhiṃ ghaṭetvā 
 dhammaṃ desento imaṃ gāthamāha 
       māse māse sahassena   yo yajetha sataṃ samaṃ  
       ekañca bhāvitattānaṃ      muhuttamapi pūjaye  
       sāyeva pūjanā seyyo    yañce vassasataṃ hutanti  
  
  
 page     
       Tattha sahassenāti  sahassapariccāgena  Yo yajetha sataṃ 
 samanti  yo vassasataṃ māse māse sahassaṃ pariccajanto 
 lokiyamahājanassa dānaṃ dadeyya  Ekañca bhāvitattānanti  yo 
 ca ekaṃ guṇavasena vaḍḍhitaattānaṃ heṭṭhimakoṭiyā sotāpannaṃ 
 uparimakoṭiyā khīṇāsavaṃ gharadvāre sampattaṃ   kaṭacchubhikkhādānavasena 
 vā yāpanamattāhāradānavasena vā thūlasāṭakadānamattena vā 
 pūjeyya  yaṃ itarena vassasataṃ hutaṃ  tato sāyeva pūjanā seyyo 
 seṭṭhā uttamāti attho  
       Desanāvasāne so brāhmaṇo sotāpattiphalaṃ patto  Aññepi 
       bahū sotāpattiphalādīni pāpuṇiṃsūti  
               Sārīputtattherassa mātulabrāhmaṇavatthu  
                        
            Sārīputtattherassa bhāgineyyabrāhmaṇavatthu       
       yo ca vassasataṃ jantūti imaṃ dhammadesanaṃ satthā veḷuvane 
 viharanto sārīputtattherassa bhāgineyyaṃ ārabbha kathesi  
       Taṃpi hi thero upasaṅkamitvā āha kiṃ brāhmaṇa kusalaṃ 
 karosīti  āma bhanteti  kiṃ karosīti  māse māse ekaṃ pasuṃ 
 vadhitvā aggiṃ paricarāmīti  kimatthaṃ evaṃ karosīti  brahmalokamaggo 
 kiresoti  kenevaṃ kathitanti  ācariyehi me bhanteti  neva tvaṃ 
 brahmalokamaggaṃ jānāsi   napi te ācariyā ehi satthu santikaṃ 
  
  
 page     
 Gamissāmāti taṃ satthu santikaṃ netvā taṃ pavattiṃ ārocetvā 
 imassa bhante brahmalokamaggaṃ kathethāti āha  Satthā evaṃ 
 kirāti pucchitvā   evaṃ bho gotamāti vutte  brāhmaṇa 
 vassasataṃpi evaṃ aggiṃ paricarantassa tava aggipāricariyā mama 
 sāvakassa khaṇamattaṃ pūjaṃpi na pāpuṇātīti vatvā anusandhiṃ ghaṭetvā 
 dhammaṃ desento imaṃ gāthamāha 
       yo ca vassasataṃ jantu    aggiṃ paricare vane  
       ekañca bhāvitattānaṃ     muhuttamapi pūjaye 
       sāyeva pūjanā seyyo   yañce vassasataṃ hutanti  
       Tattha jantūti sattādhivacanametaṃ  Aggiṃ paricare vaneti  
 nippapañcabhāvappatthanāya vanaṃ pavisitvāpi tattha aggiṃ paricareyya  
 Sesaṃ purimasadisamevāti  
       Desanāvasāne brāhmaṇo sotāpattiphalaṃ pāpuṇi  Aññepi 
 bahū sotāpattiphalādīni pāpuṇiṃsūti  
             Sārīputtattherassa bhāgineyyabrāhmaṇavatthu  
                      
              Sārīputtattherassa sahāyabrāhmaṇavatthu       
       yaṅkiñci yiṭṭhañcāti imaṃ dhammadesanaṃ satthā veḷuvane 
 viharanto sārīputtattherassa sahāyabrāhmaṇaṃ ārabbha kathesi  
       Tampi hi thero upasaṅkamitvā kiṃ brāhmaṇa kiñci kusalaṃ 
  
  
 page     
 Karosīti pucchi  āma bhanteti  kiṃ karosīti  yiṭṭhayāgaṃ yajāmīti  
 Tadā kira taṃ yāgaṃ mahāpariccāgena yajanti  Ito paraṃ thero 
 purimanayeneva pucchitvā taṃ satthu santikaṃ netvā taṃ pavattiṃ 
 ārocetvā imassa bhante brahmalokamaggaṃ kathethāti āha  
 Satthā brāhmaṇa evaṃ kirāti pucchitvā  āmāti vutte  
 brāhmaṇa tayā saṃvaccharaṃ yiṭṭhayāgaṃ yajantena lokiyamahājanassa 
 dinnadānaṃ pasannena cittena mama sāvakānaṃ vandantānaṃ 
 uppannakusalacetanāya catubbhāgamattaṃpi na agghatīti vatvā anusandhiṃ ghaṭetvā 
 dhammaṃ desento imaṃ gāthamāha 
            yaṅkiñci yiṭṭhañca hutañca loke 
             saṃvaccharaṃ yajetha puññapekkho 
             sabbampi taṃ na catubhāgameti  
             abhivādanā ujjugatesu seyyoti  
       Tattha yaṅkiñcīti anavasesapariyādānavacanametaṃ  Yiṭṭhanti  
 yebhuyyena maṅgalakiriyādivasena dinnadānaṃ  Hutanti  abhisaṅkharitvā kataṃ 
 pāhunadānañceva kammaphalaṃ saddahitvā katadānañca  Saṃvaccharaṃ yajethāti  
 ekasaṃvaccharaṃ nirantarameva vuttappakāraṃ dānaṃ sakalacakkavāḷepi 
 lokiyamahājanassa dadeyya  Puññapekkhoti  puññaṃ icchanto  
 Ujjugatesūti  heṭṭhimakoṭiyā sotāpannesu uparimakoṭiyā khīṇāsavesu  
 Idaṃ vuttaṃ hoti evarūpena   pasannena cittena sarīraṃ onāmetvā 
 vandantassa kusalacetanāya yaṃ   phalaṃ  tato catutthabhāgaṃpi sabbaṃ taṃ dānaṃ 
  Footnote     Ma  evarūpesu  
  
  
 page     
 Na agghati tasmā ujjugatesu abhivādanameva seyyoti  
       Desanāvasāne brāhmaṇo sotāpattiphalaṃ patto  aññepi 
 bahū sotāpattiphalādīni pāpuṇiṃsūti  
               Sārīputtattherassa sahāyabrāhmaṇavatthu  
                         
                    Āyuvaḍḍhanakumāravatthu       
       abhivādanasīlissāti imaṃ dhammadesanaṃ satthā dīghalambikaṃ 
 nissāya araññakuṭikāyaṃ viharanto dīghāyukumāraṃ ārabbha kathesi  
 Dīghalambikavāsino kira dve brāhmaṇā bāhirakapabbajjaṃ 
 pabbajitvā aṭṭhacattāḷīsa vassāni tapacaraṇaṃ cariṃsu  Tesu eko 
 paveṇi me nassissati  vibbhamissāmīti cintetvā attanā kataṃ 
 tapaparikkhāraṃ paresaṃ vikkīṇitvā gosatena ceva kahāpaṇasatena ca 
 saddhiṃ  bhariyaṃ labhitvā kuṭumbaṃ saṇṭhāpesi  Athassa bhariyā dārakaṃ 
 vijāyi  Itaro panassa sahāyako pavāsaṃ gantvā punadeva taṃ nagaraṃ 
 paccāgami  So tassa āgatabhāvaṃ sutvā puttadāraṃ ādāya sahāyakassa 
 dassanatthāya agamāsi  gantvā puttaṃ mātu hatthe datvā sayaṃ tāva 
 vandi  Mātāpi puttaṃ pitu hatthe datvā vandi  So dīghāyukā 
 hothāti āha  Putte pana vandāpite  tuṇhī ahosi  Atha naṃ 
 kasmā pana bhante amhe vandite   dīghāyukā hothāti vatvā 
  Footnote     vandante     Sī  amhehi vandito  Ma  Yu  amhehi vandite  
  
  
 page     
 Imassa vandanakāle kiñci na vadethāti āha  imassa eko 
 antarāyo atthi brāhmaṇāti  kittakaṃ jīvissati bhanteti  sattāhaṃ 
 brāhmaṇāti  paṭibāhanakāraṇaṃ atthi bhanteti  nāhaṃ paṭibāhanakāraṇaṃ 
 jānāmīti  ko pana jāneyya bhanteti  samaṇo gotamo  
 tassa santikaṃ gantvā pucchāhīti  tattha gacchanto tapaparihānito 
 bhāyāmīti  sace te puttasineho atthi  tapaparihāniṃ acintayitvā 
 tassa santikaṃ gantvā pucchāhīti  So satthu santikaṃ gantvā sayaṃ 
 tāva vandi  Satthā dīghāyuko hohīti āha pajāpatiyā vandanakālepi 
 tassā tatheva vatvā puttassa vandāpanakāle tuṇhi ahosi  So 
 purimanayeneva satthāraṃ pucchi  Satthāpissa tatheva byākāsi  So kira 
 brāhmaṇo sabbaññutañāṇaṃ   appaṭivijjhitvā attano mantaṃ 
 sabbaññutañāṇena saṃsandesi  paṭibāhanupāyaṃ pana na jānāti  
 Brāhmaṇo satthāraṃ pucchi atthi  pana bhante paṭibāhanupāyoti  
 bhaveyya brāhmaṇāti   kiṃ bhaveyyāti  sace tvaṃ attano 
 gehadvāre maṇḍapaṃ katvā tassa majjhe pīṭhakaṃ kāretvā taṃ 
 parikkhipanto aṭṭha vā soḷasa vā āsanāni paññāpetvā tesu 
 mama sāvake nisīdāpetvā sattāhaṃ nirantaraṃ parittaṃ kāretuṃ 
 sakkuṇeyyāsi  evamassa antarāyo vinasseyyāti  bho gotama 
 mayā maṇḍapādīni sakkā kātuṃ  tumhākaṃ pana sāvake kathaṃ 
 lacchāmīti  tayā ettake kate  ahaṃ mama sāvake pahiṇissāmīti  
 sādhu bho gotamāti so attano gehadvāre sabbantaṃ kiccaṃ 
  Footnote     sabbaññutā eva ñāṇaṃ sabbaññutañāṇaṃ  
  ākārassa rassattaṃ  ñassa dvittaṃ natthi  
  
  
 page     
 Niṭṭhāpetvā satthu santikaṃ agamāsi  Satthā bhikkhū pahiṇi  
 Te gantvā tattha nisīdiṃsu  Dārakampi pīṭhakāya nipajjāpesuṃ  
 Bhikkhū satta rattindivā   nirantaraṃ parittaṃ bhaṇiṃsu  Sattame 
 divase sayaṃ satthā āgacchi  Tasmiṃ gate    sabbacakkavāḷe 
 devatā sannipatiṃsu  Eko pana avaruddhako yakkho dvādasa 
 saṃvaccharāni vessavaṇaṃ upaṭṭhahitvā tassa santikā varaṃ labhanto 
 ito sattame divase imaṃ dārakaṃ gaṇheyyāsīti labhi tasmā 
 sopi āgantvā aṭṭhāsi  Satthari pana tattha gate  mahesakkhāsu 
 devatāsu sannipatitāsu  appesakkhā devatā osakkitvā okāsaṃ 
 alabhamānā dvādasa yojanāni paṭikkamiṃsu  Avaruddhakopi tatheva 
 paṭikkanto aṭṭhāsi  Satthāpi sabbarattiṃ parittamakāsi  Sattāhe 
 vītivatte  avaruddhako dārakaṃ na labhi  Aṭṭhame pana divase aruṇe 
 uggatamatteyeva  dārakaṃ ānetvā satthāraṃ vandāpesuṃ  Satthā 
 dīghāyuko hohīti āha  kīvaciraṃ pana bho gotama dārako 
 ṭhassatīti  vīsavassasataṃ brāhmaṇāti  Athassa āyuvaḍḍhanakumāroti 
 nāmaṃ kariṃsu  So vuḍḍhimanvāya pañcahi upāsakasatehi parivuto vicari  
       Athekadivasaṃ bhikkhū dhammasabhāyaṃ kathaṃ samuṭṭhāpesuṃ passathāvuso  
 āyuvaḍḍhanakumārena kira sattame divase maritabbaṃ abhavissa  so 
 idāni  vīsavassasataṭṭhāyī hutvā  pañcahi upāsakasatehi parivuto 
 vicarati atthi maññe imesaṃ sattānaṃ āyuvaḍḍhanakāraṇanti  Satthā 
 āgantvā kāya nuttha bhikkhave etarahi kathāya sannisinnāti 
  Footnote     Ma  sattarattindivaṃ     Ma  āgate  
  
  
 page     
 Pucchitvā  imāya nāmāti vutte  bhikkhave na kevalaṃ 
 āyuvaḍḍhanameva  ime pana sattā guṇavanto vandantā catūhi 
 kāraṇehi vaḍḍhanti  parissayato muccanti  yāvatāyukameva tiṭṭhantīti 
 vatvā anusandhiṃ ghaṭetvā dhammaṃ desento imaṃ gāthamāha 
          abhivādanasīlissa  niccaṃ vuḍḍhāpacāyino 
           cattāro dhammā vaḍḍhanti āyu vaṇṇo sukhaṃ balanti  
       Tattha abhivādanasīlissāti  vandanasīlissa abhiṇhaṃ vandanakiccaṃ 
 pasutassāti attho  Vuḍḍhāpacāyinoti  gihissa  tadahuppabbajite 
 daharasāmaṇerepi  pabbajitassa vā pana pabbajjāya vā upasampadāya 
 vā vuḍḍhatare guṇavuḍḍhe apacāyamānassa abhivādanena vā niccaṃ 
 pūjentassāti attho  Cattāro dhammāti  āyumhi vaḍḍhamāne  
 yattakaṃ kālaṃ taṃ vaḍḍhati  itarepi tattakaṃ vaḍḍhantiyeva  Yena hi 
 paññāsavassāyusaṃvattanikaṃ kusalaṃ kataṃ  pañcavīsativassakālepissa 
 jīvitantarāyo uppajjeyya so abhivādanasīlatāya paṭippassambhati  
 So yāvatāyukameva tiṭṭhati  Vaṇṇādayopissa āyunāva saddhiṃ 
 vaḍḍhanti  Ito uttariṃpi  eseva nayo  Anantarāyena pavattassa 
 pana āyuno vaḍḍhanaṃ nāma natthīti  
       Desanāvasāne āyuvaḍḍhanakumāro pañcahi upāsakasatehi saddhiṃ 
 sotāpattiphale patiṭṭhahi  aññepi bahū sotāpattiphalādīni pāpuṇiṃsūti  
                     Āyuvaḍḍhanakumāravatthu  
                         
  
  
 page     
                    Saṅkiccasāmaṇeravatthu       
       yo ca vassasataṃ jīveti imaṃ dhammadesanaṃ satthā jetavane 
 viharanto saṅkiccasāmaṇeraṃ ārabbha kathesi  
       Sāvatthiyaṃ kira tiṃsamattā kulaputtā dhammakathaṃ sutvā satthu 
 sāsane uraṃ datvā pabbajiṃsu  Te upasampadāya pañcavassā 
 hutvā satthāraṃ upasaṅkamitvā ganthadhuraṃ vipassanādhuranti dve 
 dhurāni sutvā mahallakakāle pabbajitattā ganthadhure ussāhaṃ 
 akatvā vipassanādhuraṃ pūretukāmā yāva arahattā kammaṭṭhānaṃ 
 kathāpetvā bhante ekaṃ araññāyatanaṃ gamissāmāti satthāraṃ 
 āpucchiṃsu  Satthā kataraṇṭhānaṃ gamissathāti pucchitvā  asukaṃ 
 nāmāti vutte  tattha tesaṃ ekaṃ vighāsādaṃ nissāya bhayaṃ 
 uppajjissati  tañca pana saṅkiccasāmaṇere gate vūpasamissati  
 atha nesaṃ pabbajitakiccaṃ pāripūriṃ gamissatīti aññāsi  
       Saṅkiccasāmaṇero nāma sārīputtattherassa sāmaṇero 
 sattavassiko jātiyā  Tassa kira mātā sāvatthiyaṃ aḍḍhakulassa 
 dhītā  Sā tasmiṃ kucchigate ekena byādhinā taṃkhaṇaññeva 
 kālamakāsi  Tassā jhāpiyamānāya ṭhapetvā gabbhamaṃsaṃ sesamaṃsaṃ 
 jhāyi  Athassā gabbhamaṃsaṃ citakā otāretvā dvīsu tīsu ṭhānesu 
 sūlehi vijjhiṃsu  Sūlakoṭi dārakassa  akkhikoṭiṃ pahari  Evaṃ gabbhamaṃsaṃ 
 vijjhitvā aṅgārarāsimhi khipitvā aṅgāreheva paṭicchādetvā 
  
  
 page     
 Pakkamiṃsu  Gabbhamaṃsaṃ jhāyi  Aṅgāramatthake pana suvaṇṇabimbasadiso 
 dārako padumagabbhanipanno viya ahosi  Pacchimabhavikasattassa hi 
 sinerunā otthariyamānassāpi arahattaṃ appatvā jīvitakkhayo nāma 
 natthi  Punadivase citakaṃ nibbāpessāmāti āgatā tathānipannaṃ 
 dārakaṃ disvā acchariyabbhūtacittajātā kathañhi nāma  ettakesu 
 dārūsu sakalasarīre jhāpiyamāne dārako na jhāyi  kinnu kho 
 bhavissatīti dārakaṃ ādāya antogāmaṃ netvā   nemittake pucchiṃsu  
 Nemittakā sace ayaṃ dārako agāraṃ ajjhāvasissati  yāva 
 sattamā kulaparivaṭṭā ñātakā duggatā na bhavissanti sace 
 pabbajissati  pañcahi samaṇasatehi parivuto vicarissatīti āhaṃsu  
 Tassa saṅkunā akkhikoṭiyā bhinnattā saṅkiccoti   nāmaṃ kariṃsu  
 So aparena samayena saṅkiccoti paññāyi  Atha naṃ ñātakā 
 hotu  vuḍḍhitakāle naṃ amhākaṃ ayyassa sārīputtassa santike 
 pabbājessāmāti posayiṃsu  So sattavassikakāle tava kucchiyaṃ 
 vasanakāle mātā te kālamakāsi  tassā sarīre jhāpiyamānepi 
 tvaṃ na jhāyīti kumārakānaṃ kathaṃ sutvā ahaṃ kira evarūpā bhayā 
 mutto  kiṃ me gharena  pabbajissāmīti ñātakānaṃ ārocesi  Te 
 sādhu tātāti sārīputtattherassa santikaṃ netvā bhante imaṃ 
 pabbājethāti adaṃsu  Thero tacapañcakakammaṭṭhānaṃ datvā pabbājesi  
  Footnote     Sī  Ma  Yu  gantvā 
     aññena pāṭhena bhavitabbaṃ  laddhapotthakesu pana na dissati  
  
  
 page     
 So khuraggeyeva saha paṭisambhidāhi arahattaṃ pāpuṇi  Ayaṃ 
 saṅkiccasāmaṇero nāma  
       Satthā etasmiṃ gate taṃ bhayaṃ vūpasamissati  atha tesaṃ 
 pabbajitakiccaṃ pāripūriṃ gamissatīti ñatvā bhikkhave tumhākaṃ 
 jeṭṭhabhātikaṃ sārīputtaṃ oloketvā gacchathāti āha  Te sādhūti 
 vatvā therassa santikaṃ gantvā  kimāvusoti vutte  mayaṃ satthu 
 santike kammaṭṭhānaṃ gahetvā araññaṃ pavisitukāmā hutvā 
 āpucchimhā  atha no satthā evamāha tumhākaṃ jeṭṭhabhātikaṃ 
 oloketvā gacchathāti  tenamha idhāgatāti  satthārā ime ekaṃ 
 kāraṇaṃ disvā idha pahitā bhavissanti  kinnu kho etanti 
 āvajjento tamatthaṃ ñatvā āha atthi pana vo āvuso 
 sāmaṇeroti  natthi āvusoti  sace natthi  imaṃ saṅkiccasāmaṇeraṃ 
 gahetvā gacchathāti  alaṃ āvuso  sāmaṇeraṃ nissāya no 
 palibodho bhavissati  kiṃ araññe vasantānaṃ sāmaṇerenāti  na 
 āvuso imaṃ nissāya tumhākaṃ palibodho bhavissati  apica kho 
 pana tumhe nissāya imassa palibodho bhavissati  satthāpi tumhe 
 mama santikaṃ pahiṇanto tumhehi saddhiṃ sāmaṇerassa pahiṇanaṃ 
 paccāsiṃsanto pahiṇi  imaṃ gahetvā gacchathāti  Te sādhūti 
 adhivāsetvā sāmaṇerena saddhiṃ ekattiṃsajanā theraṃ apaloketvā 
 vihārā nikkhamma cārikaṃ carantā vīsayojanasatamatthake ekaṃ 
 sahassakulikaṃ gāmaṃ pāpuṇiṃsu  Manussā te disvā pasannacittā 
  
  
 page     
 Sakkaccaṃ parivisitvā bhante kattha gamissathāti pucchitvā  
 yathāphāsukaṭṭhānaṃ āvusoti vutte  pādamūle nipajjitvā mayaṃ 
 bhante ayyesu imaṃ nissāya antovassaṃ vasantesu pañca sīlāni 
 samādāya uposathakammaṃ karissāmāti yāciṃsu  Therā adhivāsesuṃ  
 Atha nesaṃ manussā rattiṭṭhānadivāṭṭhānacaṅkamanapaṇṇasālaṃ saṃvidahitvā 
 ajja mayaṃ  sve mayanti ussāhappattā upaṭṭhānamakaṃsu  Therā 
 vassūpanāyikādivase katikavattaṃ kariṃsu āvuso amhehi dharamānakabuddhassa 
 santike kammaṭṭhānaṃ gahitaṃ  na kho pana sakkā aññatra 
 paṭipattisampadāya buddhe ārādhetuṃ  amhākañca apāyadvārāni 
 vivaṭāneva tasmā aññatra pāto bhikkhācāravelāya sāyaṃ 
 therupaṭṭhānavelāya ca sesakāle dve ekaṭṭhāne na bhavissāma 
 yassa aphāsukaṃ bhavissati  tena gaṇḍiyā pahaṭāya  tassa santikaṃ 
 gantvā bhesajjaṃ karissāma ito aññasmiṃ rattibhāge vā 
 divasabhāge vā appamattā kammaṭṭhānaṃ anuyuñjissāmāti  
       Tesu evaṃ katikaṃ katvā viharantesu  eko duggatapuriso 
 dhītaraṃ upanissāya jīvanto  tasmiṃ ṭhāne dubbhikkhe uppanne  
 aparaṃ dhītaraṃ nissāya jīvitukāmo maggaṃ paṭipajji  Therāpi gāme 
 piṇḍāya caritvā vasanaṭṭhānaṃ āgacchantā antarāmagge ekissā 
 nadiyā nahātvā vālikāpuline nisīditvā bhattakiccaṃ kariṃsu  Tasmiṃ 
 khaṇe so taṃ ṭhānaṃ patvā ekamantaṃ aṭṭhāsi  Atha naṃ therā 
 kahaṃ gacchasīti pucchiṃsu  So tamatthaṃ ārocesi  Therā tasmiṃ 
  
  
 page     
 Kāruññaṃ uppādetvā upāsaka ativiya chātosi  gaccha  paṇṇaṃ 
 āhara  ekamekaṃ te bhattapiṇaḍaṃ dassāmāti vatvā  tena paṇṇe 
 āhaṭe  attanā attanā bhuñjananiyāmeneva sūpabyañjanehi 
 sannehitvā   ekameva piṇḍamadaṃsu  Etadeva kira vattaṃ      
 bhojanakāle āgatassa bhattaṃ dadamānena bhikkhunā aggabhattaṃ adatvā attanā 
 bhuñjananiyāmeneva thokaṃ vā bahuṃ vā dātabbaṃ  tasmā tepi 
 tathā adaṃsu  So katabhattakicco there vanditvā pucchi kiṃ 
 bhante ayyā kenaci nimantitāti  natthi upāsaka nimantanaṃ  
 manussā devasikaṃ evarūpameva āhāraṃ dentīti  So cintesi 
 mayaṃ niccakālaṃ uṭṭhāya samuṭṭhāya kammaṃ karontāpi evarūpaṃ 
 āhāraṃ laddhuṃ na sakkoma  kiṃ me aññattha gatena  imesaññeva 
 santike jīvissāmīti  Atha ne āha ahaṃ vattappaṭivattaṃ 
 katvā ayyānaṃ santike vasituṃ icchāmīti  sādhu upāsakāti  
 So tehi saddhiṃ tesaṃ vasanaṭṭhānaṃ gantvā sādhukaṃ vattappaṭivattaṃ 
 karonto bhikkhū ativiya ārādhetvā dvemāsaccayena dhītaraṃ 
 daṭṭhukāmo hutvā sace ayye āpucchissāmi  na maṃ 
 vissajjessanti  anāpucchāva gamissāmīti tesaṃ anācikkhitvāva 
 nikkhami  Ettakameva kirassa oḷārikaṃ khalitaṃ ahosi  yaṃ 
 bhikkhūnaṃ anārocetvā pakkāmi  Tassa pana gamanamagge ekā aṭavī 
 atthi  Tattha pañcasatānaṃ corānaṃ yo imaṃ aṭaviṃ pavisissati 
  Footnote     Sī  Yu  sannetvā  Ma  sannahitvā  
     Ma etthantare yanti atthi  
  
  
 page     
 Taṃ māretvā tasseva maṃsalohitena tuyhaṃ balikammaṃ karissāmāti 
 devatāya āyācanaṃ katvā vasantānaṃ sattamo divaso hoti 
 tasmā sattame divase corajeṭṭhako rukkhaṃ āruyha manusse 
 olokento taṃ āgacchantaṃ disvā corānaṃ saññamadāsi  Te 
 tassa aṭavīmajjhaṃ paviṭṭhabhāvaṃ ñatvā parikkhipitvā taṃ gaṇhitvā 
 gāḷhaṃ bandhanaṃ katvā araṇīsahitena aggiṃ nimmathetvā dārūni 
 saṅkaḍḍhitvā mahantaṃ aggikkhandhaṃ katvā sūlāni tacchiṃsu  So 
 tesaṃ taṃ kiriyaṃ disvā sāmi imasmiṃ ṭhāne neva sūkaramigādayo 
 dissanti  kiṃkāraṇā imaṃ karothāti pucchi  taṃ māretvā tava 
 maṃsalohitena devatāya balikammaṃ karissāmāti  So maraṇabhayatajjito 
 bhikkhūnaṃ taṃ upakāraṃ acintetvā kevalaṃ attano jīvitameva 
 rakkhamāno evamāha sāmi ahaṃ vighāsādo ucchiṭṭhabhattaṃ 
 bhuñjitvā vaḍḍhito  vighāsādo nāma kālakaṇṇiko ayyā 
 pana yato tato nikkhamitvā pabbajitāpi khattiyāva asukasmiṃ 
 ṭhāne ekattiṃsa bhikkhū vasanti  te māretvā kammaṃ karotha  
 ativiya vo devatā tussissatīti  Taṃ sutvā corā bhaddakaṃ esa 
 vadati  kiṃ iminā kālakaṇṇinā  khattiye māretvā balikammaṃ 
 karissāmāti cintetvā ehi  nesaṃ vasanaṭṭhānaṃ dassehīti 
 tameva maggadesakaṃ katvā taṃ ṭhānaṃ gantvā vihāramajjhe bhikkhū 
 adisvā kahaṃ bhikkhūti taṃ pucchiṃsu  So dve māse vasitattā 
 tesaṃ katikavattaṃ jānanto evamāha attano rattiṭṭhānadivāṭṭhānesu 
  
  
 page     
 Nisinnā  etaṃ gaṇḍiṃ paharatha  gaṇḍisaddena sannipatissantīti  
 Corajeṭṭhako gaṇḍiṃ pahari  Bhikkhū gaṇḍisaddaṃ sutvā akāle 
 gaṇḍi pahaṭā  kassaci aphāsukaṃ bhavissatīti āgantvā vihāramajjhe 
 paṭipāṭiyā paññattesu pāsāṇaphalakesu nisīdiṃsu  Saṅghatthero core 
 oloketvā pucchi upāsakā kenāyaṃ gaṇḍi pahaṭāti  Corajeṭṭhako 
 āha mayā bhanteti  kiṃkāraṇāti  amhehi aṭavīdevatāya 
 āyācitaṃ atthi  tassā balikammakaraṇatthāya ekaṃ bhikkhuṃ gahetvā 
 gamissāmāti  Taṃ sutvā mahāthero bhikkhū āha āvuso bhātikānaṃ 
 uppannakiccaṃ nāma jeṭṭhabhātikena nittharitabbaṃ  ahaṃ attano jīvitaṃ 
 tumhākaṃ pariccajitvā imehi saddhiṃ gamissāmi  mā sabbesaṃ 
 antarāyo hotu  appamattā samaṇadhammaṃ karothāti  Anutthero āha 
 bhante jeṭṭhabhātu kiccannāma kaniṭṭhassa bhāro  ahaṃ gamissāmi  
 tumhe appamattā hothāti  Iminā upāyena ahameva ahamevāti 
 vatvā paṭipāṭiyā tiṃsapi janā uṭṭhahiṃsu  Evaṃ sabbe neva ekissā 
 mātu puttā  na ekassa pitu  nāpi vītarāgā  atha ca pana 
 avasesānaṃ atthāya paṭipāṭiyā jīvitaṃ pariccajiṃsu tesu ekopi 
 tvaṃ yāhīti vattuṃ samattho nāma nāhosi  Saṅkiccasāmaṇero  Tesaṃ 
 kathaṃ sutvā bhante tiṭṭhatha  ahaṃ tumhākaṃ jīvitaṃ pariccajitvā 
 gamissāmīti āha  āvuso mayaṃ sabbe ekato māriyamānāpi 
 taṃ ekaṃ na vissajjessāmāti  kiṃkāraṇā bhanteti  āvuso tvaṃ 
 dhammasenāpatisārīputtattherassa sāmaṇero  sace taṃ vissajjessāma  
  
  
 page     
 sāmaṇeraṃ Me ādāya gantvā corānaṃ niyyādayiṃsūti thero 
 garahissati  taṃ nindaṃ nittharituṃ na sakkhissāma  tena taṃ na 
 vissajjessāmāti  bhante sammāsambuddho tumhe mama upajjhāyassa 
 santikaṃ pahiṇantopi  mama upajjhāyo maṃ tumhehi saddhiṃ pahiṇantopi 
 idameva kāraṇaṃ disvā pahiṇi  tiṭṭhatha bhante  ahameva gamissāmīti  
 So tiṃsapi bhikkhū vanditvā sace me bhante doso atthi  
 khamathāti vatvā nikkhami  Bhikkhūnaṃ mahāsaṃvego uppajji  akkhīni 
 assūhi puṇṇāni  hadayamaṃsaṃ pavedhi  Mahāthero core āha 
 upāsakā ayaṃ dārako tumhe aggiṃ karonte sūlāni tacchante 
 paṇṇāni attharante disvā bhāyissati  imaṃ ekamante ṭhapetvā 
 tāni kiccāni kareyyāthāti  Corā sāmaṇeraṃ ādāya gantvā 
 ekamante ṭhapetvā sabbakiccāni kariṃsu  
       Kiccapariyosāne corajeṭṭhako asiṃ ubbāhetvā sāmaṇeraṃ 
 upasaṅkami  Sāmaṇero nisīdamāno jhānaṃ samāpajjitvāva nisīdi  
 Corajeṭṭhako asiṃ parivattetvā sāmaṇerassa khandhe pātesi  
 Asi namitvā dhārāya dhāraṃ pahari  So na sammā paharinti 
 maññamāno puna taṃ ujuṃ katvā pahari  Asi tālapattaṃ viya 
 veṭhayamāno tharumūlaṃ agamāsi  Sāmaṇeraṃ hi tasmiṃ kāle sinerunā 
 avattharantopi māretuṃ samattho nāma natthi  pageva asinā  
 Taṃ pāṭihāriyaṃ disvā corajeṭṭhako cintesi pubbe me asi 
 silāthambhaṃ vā khadirakhānuṃ vā kalīraṃ viya chindati  idāni ekavāraṃ 
  
  
 page     
 Namito ekavāraṃ tālapattaveṭhako viya jāto ayaṃ nāma asi 
 acetano hutvāpi imassa guṇaṃ jānāti  ahaṃ sacetano na 
 jānāmīti  So asiṃ bhūmiyaṃ khipitvā tassa pādamūle urena 
 nipajjitvā bhante mayaṃ dhanakāraṇā idha aṭaviyaṃ paviṭṭhamhā  
 amhe dūratova disvā sahassamattāpi purisā pavedhenti  dve 
 tisso kathā kathetuṃ na sakkonti tava pana cittutrāsamattaṃpi 
 natthi  ukkāmukhe suvaṇṇaṃ viya supupphitakaṇṇikāraṃ viya ca te 
 mukhaṃ virocati kinnu kho kāraṇanti pucchanto imaṃ gāthamāha 
      tāso te natthi  na bhayaṃ     bhiyyo vaṇṇo pasīdati  
       kasmā na paridevesi         evarūpe mahabbhayeti  
 Sāmaṇero jhānā vuṭṭhāya tassa dhammaṃ desento āvuso 
 gāmaṇi khīṇāsavassa attabhāvo nāma sīse ṭhapitabhāro viya 
 hoti  so tasmiṃ bhijjante tusateva na bhāyatīti vatvā imā 
 gāthā abhāsi 
      natthi cetasikaṃ dukkhaṃ          anapekkhassa gāmaṇi  
       atikkanto bhayaṃ sabbaṃ         khīṇasaṃyojano isi  
       khīṇā assa bhavanetti         diṭṭhā dhammā yathā tathā    
       nibbhayaṃ maraṇaṃ hoti           bhāravoropanaṃ yathāti  
 So tassa kathaṃ sutvā pañca corasatāni oloketvā āha 
 tumhe kiṃ karissathāti  tumhe pana sāmīti  mama tāva 
  Footnote     Ma  tassa te natthi bhītattaṃ  
     Ma  Yu  khīṇāya bhavanettiyā diṭṭhadhamme yathātathaṃ  
  
  
 page     
 Evarūpaṃ pāṭihāriyaṃ disvā agāramajjhe kiccaṃ natthi  ayyassa 
 santike pabbajissāmīti  mayaṃpi tatheva karissāmāti  sādhu 
 tātāti  Tato pañcasatāpi corā sāmaṇeraṃ vanditvā pabbajjaṃ 
 yāciṃsu  So tesaṃ asidhārāhi eva kese ca vatthadasā ca 
 chinditvā tambamattikāya rajitvā tāni kāsāyāni acchādetvā 
 dasasu sīlesu patiṭṭhāpetvā te ādāya gacchanto cintesi 
 sacāhaṃ there adisvāva gamissāmi  te samaṇadhammaṃ kātuṃ na 
 sakkhissanti  corānaṃ maṃ gahetvā nikkhantakālato pabhūti tesaṃ 
 ekopi assūni sandhāretuṃ nāsakkhi  mārito nu kho sāmaṇero 
 noti cintentānaṃ kammaṭṭhānaṃ abhimukhaṃ na bhavissati tasmā 
 disvāva te gamissāmīti  So pañcasatabhikkhuparivāro tattha 
 gantvā  attano dassanena paṭiladdhassāsehi tehi kiṃ sappurisa 
 saṅkicca laddhante jīvitanti vutte  āma bhante  ime maṃ 
 māretukāmā hutvā māretuṃ asakkontā mama guṇe pasīditvā 
 dhammaṃ sutvā pabbajitā ahaṃ tumhe disvā gamissāmīti  āgato  
 appamattā samaṇadhammaṃ karotha  ahaṃ satthu santikaṃ gamissāmīti te 
 bhikkhū vanditvā itare ādāya upajjhāyassa santikaṃ gantvā  
 kiṃ saṅkicca antevāsikā te laddhāti vutte  āma bhanteti 
 taṃ pavattiṃ ārocesi  therena ca gaccha saṅkicca  satthāraṃ 
 passāhīti vutte  sādhūti theraṃ vanditvā te ādāya satthu 
 santikaṃ gantvā  satthārāpi saṅkicca antevāsikā te laddhāti 
  
  
 page     
 Vutte  taṃ pavattiṃ ārocesi  Satthā evaṃ kira bhikkhaveti pucchitvā  
 āma bhanteti vutte  tumhākaṃ corakammaṃ katvā dussīle 
 patiṭṭhāya vassasataṃ jīvitato idāni sīle patiṭṭhāya ekadivasampi 
 jīvitaṃ seyyoti vatvā anusandhiṃ ghaṭetvā dhammaṃ desento imaṃ 
 gāthamāha 
           yo ca vassasataṃ jīve    dussīlo asamāhito  
           ekāhaṃ jīvitaṃ seyyo    sīlavantassa jhāyinoti  
      Tattha dussīloti  nissīlo  Sīlavantassāti  dussīlassa 
 vassasataṃ jīvitato sīlavantassa dvīhi jhānehi jhāyino ekadivasaṃpi 
 ekamuhuttampi jīvitaṃ seyyo uttamanti attho  
       Desanāvasāne te pañcasatāpi bhikkhū saha paṭisambhidāhi 
 arahattaṃ pāpuṇiṃsu  sampattamahājanassāpi sātthikā dhammadesanā 
 ahosi  
       Aparena samayena saṅkicco upasampadaṃ labhitvā dasavasso 
 hutvā sāmaṇeraṃ gaṇhi  So pana tasseva bhāgineyyo 
 adhimuttakasāmaṇero nāma  Atha naṃ thero paripuṇṇavassakāle 
 āmantetvā upasampadaṃ te karissāmi  gaccha  ñātakānaṃ 
 santike vassaparimāṇaṃ pucchitvā ehīti uyyojesi  So mātāpitūnaṃ 
 santikaṃ gacchanto antarāmagge pañcasatehi corāhi balikammatthāya 
 māriyamāno tesaṃ dhammaṃ desetvā pasannacittehi na te imasmiṃ 
 ṭhāne amhākaṃ atthibhāvo kassaci ārocetabboti vissaṭṭho 
  
  
 page     
 Paṭipathe mātāpitaro āgacchante disvā tameva maggaṃ paṭipajjantānaṃpi 
 tesaṃ saccamanurakkhanto nārocesi  Tesaṃ corehi viheṭhiyamānānaṃ 
 tvaṃpi corehi saddhiṃ ekato hutvā maññe amhākaṃ nārocesīti 
 vatvā paridevantānaṃ saddaṃ sutvā te mātāpitūnaṃpi anārocitabhāvaṃ 
 ñatvā pasannacittā pabbajjaṃ yāciṃsu  Sopi saṅkiccasāmaṇero viya 
 te sabbe pabbājetvā upajjhāyassa santikaṃ ānetvā tena 
 satthu santikaṃ pesito te ādāya gantvā taṃ pavattiṃ satthu 
 ārocesi  Satthā evaṃ kira bhikkhaveti pucchitvā  āma bhanteti 
 vutte  purimanayeneva anusandhiṃ ghaṭetvā dhammaṃ desento imameva 
 gāthamāha 
        yo ca vassasataṃ jīve   dussīlo asamāhito  
        ekāhaṃ jīvitaṃ seyyo   sīlavantassa jhāyinoti  
 Idaṃpi imissā gāthāya  adhimuttakasāmaṇeravatthu nāma  vuttamevāti  
                     Saṅkiccasāmaṇeravatthu  
                          
                   Khānukoṇḍaññattheravatthu       
       yo ca vassasataṃ jīveti imaṃ dhammadesanaṃ satthā jetavane 
 viharanto khānukoṇḍaññattheraṃ ārabbha kathesi  
       So kira thero satthu santike kammaṭṭhānaṃ gahetvā araññe 
 viharanto arahattaṃ patvā satthu ārocessāmīti tato āgacchanto 
  
  
 page     
 Antarāmagge kilanto maggā okkamma ekasmiṃ piṭṭhipāsāṇe 
 nisinno jhānaṃ samāpajji  Athekaṃ gāmaṃ vilumpitvā pañcasatā corā 
 attano balānurūpena bhaṇḍikaṃ bandhitvā sīsenādāya gacchantā dūraṃ 
 gantvā kilantarūpā dūraṃ āgatamha  imasmiṃ piṭṭhipāsāṇe 
 vissamissāmāti maggā okkamma piṭṭhipāsāṇassa santikaṃ gantvā 
 theraṃ disvāpi khānuko ayanti saññino ahesuṃ  Atheko coro 
 therassa sīse bhaṇḍikaṃ ṭhapesi  Aparo taṃ nissāya bhaṇḍikaṃ ṭhapesi  
 Evaṃ pañcasatāpi corā pañcahi bhaṇḍikasatehi theraṃ parikkhipitvā 
 sayaṃpi nipannā niddāyitvā aruṇuggamanakāle pabujjhitvā attano 
 attano bhaṇḍikaṃ gaṇhantā theraṃ disvā amanussoti saññāya 
 palāyituṃ ārabhiṃsu  Atha ne thero āha mā bhāyatha upāsakā  
 pabbajito ahanti  Te therassa pādamūle nipajjitvā khamatha bhante  
 mayaṃ khānukasaññino ahumhāti theraṃ khamāpetvā  corajeṭṭhakena 
 ahaṃ ayyassa santike pabbajissāmīti vutte  sesā mayaṃpi 
 pabbajissāmāti vatvā  sabbeva ekacchandā hutvā theraṃ 
 pabbajjaṃ yāciṃsu  Thero saṅkiccasāmaṇero viya sabbepi te 
 pabbājesi  Tato paṭṭhāya khānukoṇḍaññoti paññāyi  So 
 tehi bhikkhūhi     satthu santikaṃ gantvā  satthārā kiṃ 
 koṇḍañña antevāsikā te laddhāti vutte  taṃ pavattiṃ ārocesi  
 Satthā evaṃ kira bhikkhaveti pucchitvā  āma bhante  na 
  Footnote     Sī  Ma  Yu  etthantare saddhinti atthi  
  
  
 page     
 Aññassa evarūpo ānubhāvo diṭṭhapubbo  tenamha pabbajitāti 
 vutte  bhikkhave evarūpe duppaññakamme patiṭṭhāya vassasataṃ 
 jīvitato idāni  vo paññāsampadāya vattamānānaṃ ekāhaṃpi 
 jīvitaṃ seyyoti vatvā anusandhiṃ ghaṭetvā dhammaṃ desento imaṃ 
 gāthamāha 
       yo ca vassasataṃ jīve   duppañño asamāhito  
       ekāhaṃ jīvitaṃ seyyo   paññavantassa jhāyinoti  
     Tattha duppaññoti      nippañño  Paññavantassāti  
 sappaññassa  Sesaṃ purimasadisamevāti  
       Desanāvasāne pañcasatāpi bhikkhū saha paṭisambhidāhi arahattaṃ 
 pāpuṇiṃsu  Sampattamahājanassāpi sātthikā dhammadesanā ahosīti  
                    Khānukoṇḍaññattheravatthu  
                        
                     Sappadāsattheravatthu       
       yo ca vassataṃ jīveti imaṃ dhammadesanaṃ satthā jetavane 
 viharanto sappadāsattheraṃ ārabbha kathesi  
       Sāvatthiyaṃ kireko kulaputto satthu dhammadesanaṃ sutvā pabbajitvā 
 laddhūpasampado aparena samayena ukkaṇṭhitvā mādisassa kulaputtassa 
 gihibhāvo nāma na yutto  pabbajjāya ṭhatvā maraṇaṃpi me seyyoti 
  
  
 page     
 Cintetvā attano maraṇupāyaṃ cintento vicarati  Athekadivasaṃ pātova 
 nahātvā katabhattakiccā bhikkhū vihāraṃ gantvā aggisālāya 
 sappaṃ disvā taṃ ekasmiṃ kuṭe pakkhipitvā  kuṭaṃ pidahitvā ādāya 
 vihārā nikkhamiṃsu  Ukkaṇṭhitabhikkhupi bhattakiccaṃ katvā āgacchanto 
 te bhikkhū disvā kimidaṃ āvusoti pucchitvā  sappo āvusoti 
 vutte  iminā kiṃ karissathāti      bdpicturechaḍḍessāma nanti tesaṃ vacanaṃ 
 sutvā iminā attānaṃ ḍaṃsāpetvā marissāmīti  āharatha  ahaṃ 
 naṃ chaḍḍessāmīti tesaṃ hatthato kuṭaṃ gahetvā ekasmiṃ ṭhāne 
 nisinno tena sappena attānaṃ ḍaṃsāpeti  Sappo ḍaṃsituṃ na 
 icchati  So kuṭe hatthaṃ otāretvā ito cito ca āloleti  
 sappassa mukhaṃ vivaritvā aṅguliṃ  pakkhipati   neva naṃ sappo ḍaṃsi  
 So nāyaṃ āsīviso  gharasappoti taṃ pahāya vihāraṃ agamāsi  
 Atha naṃ bhikkhū     bdpicturechaḍḍito te āvuso sappoti   āhaṃsu  na so 
 āvuso sappo  gharasappo esoti  sappoeva āvuso 
 mahantaṃ phaṇaṃ katvā sūsūyanto dukkhena amhehi gahito  kiṃkāraṇā 
 tvaṃ evaṃ vadesīti  ahaṃ āvuso tena aṅgaṃ ḍaṃsāpentopi mukhe 
 aṅguliṃ pakkhipantopi taṃ ḍaṃsāpetuṃ nāsakkhinti  Taṃ sutvā bhikkhū 
 tuṇhī ahesuṃ  
       Athekadivasaṃ nahāpito dve tayo khure ādāya vihāraṃ 
 gantvā ekaṃ bhūmiyaṃ ṭhapetvā ekena bhikkhūnaṃ kese ohāreti  
 So bhūmiyaṃ ṭhapitaṃ khuraṃ gahetvā iminā gīvaṃ chinditvā marissāmīti 
  
  
 page     
 Ekasmiṃ rukkhe gīvaṃ upanidhāya khuradhāraṃ galanāḷiyaṃ katvā ṭhito 
 upasampadakālato paṭṭhāya attano sīlaṃ āvajjento 
 vimalacandamaṇḍalamiva sudhotamaṇikhaṇḍamiva ca nimmalaṃ sīlaṃ addasa  Tassa taṃ 
 olokentassa  sakalasarīraṃ pharantā pīti uppajji  So pītiṃ 
 vikkhambhitvā vipassanaṃ vaḍḍhetvā saha  paṭisambhidāhi arahattaṃ 
 patvā khuraṃ ādāya vihāramajjhe pāvisi  Atha naṃ bhikkhū kahaṃ 
 gatosi āvusoti pucchiṃsu  iminā khurena galanāḷiṃ chinditvā 
 marissāmīti gatomhi āvusoti  atha kasmā na matosīti  
 idānimhi satthaṃ āharituṃ abhabbo jāto  ahaṃ hi iminā 
 khurena galanāḷiṃ chindissāmīti ñāṇakhurena sabbakkilese chindinti  
 Bhikkhū ayaṃ abhūtena aññaṃ byākarotīti bhagavato ārocesuṃ  
 Bhagavā tesaṃ vacanaṃ sutvā āha na bhikkhave khīṇāsavā nāma 
 sahatthā attānaṃ jīvitā voropentīti  bhante tumhe imaṃ 
 khīṇāsavoti vadetha  evaṃ arahattupanissayasampanno panāyaṃ kasmā 
 ukkaṇṭhito  kimassa arahattupanissayakāraṇaṃ kasmā so sappo 
 etaṃ na ḍaṃsīti  bhikkhave so tāva sappo   imassa ito tatiye 
 attabhāve dāso ahosi  so attano sāmikassa sarīraṃ ḍaṃsituṃ na 
 ussahīti  Evaṃ tāva nesaṃ satthā ekaṃ kāraṇaṃ ācikkhi  Tato 
 paṭṭhāya ca so bhikkhu sappadāso nāma jāto  
       Kassapabuddhakāle kireko gahapatiputto   satthu dhammaṃ sutvā 
  Footnote     Sī  Ma  Yu  kulaputto  
  
  
 page     
 Uppannasaṃvego pabbajitvā laddhūpasampado  aparena samayena 
 anabhiratiyā uppannāya  ekassa sahāyakassa bhikkhuno ārocesi  
 So tassa abhiṇhaṃ gihibhāve ādīnavaṃ kathesi  Taṃ sutvā itaro 
 sāsane abhiramitvā pubbe   anabhiratakāle malaggahite samaṇaparikkhāre 
 ekasmiṃ soṇḍitīre nimmale karonto nisīdi  Sahāyakopissa 
 santikeyeva nisinno  Atha naṃ so evamāha ahaṃ āvuso 
 uppabbajanto ime parikkhāre tuyhaṃ dātukāmo ahosinti  
 So lobhaṃ uppādetvā cintesi iminā mayhaṃ pabbajitena vā 
 uppabbajitena vā ko attho  idāni parikkhāre nāsessāmīti  
 So tato  paṭṭhāya kindāni āvuso amhākaṃ jīvitena ye 
 mayaṃ kapālahatthā parakulesu piṇḍāya carāma  puttadārehi saddhiṃ 
 allāpasallāpaṃ na karomātiādīni vadanto gihibhāvassa guṇaṃ 
 kathesi  So tassa kathaṃ sutvā puna ukkaṇṭhito hutvā  cintesi  
 ayaṃ mayā ukkaṇṭhitomhīti vutte  paṭhamaṃ gihibhāve ādīnavaṃ 
 kathetvā idāni abhiṇhaṃ guṇaṃ kathesi  kinnu kho kāraṇanti 
 cintento imesu samaṇaparikkhāresu lobhenāti ñatvā sayameva 
 attano cittaṃ navattesi  evamassa kassapabuddhakāle ekassa 
 bhikkhuno ukkaṇṭhāpitattā idāni anabhirati uppannā  Yo pana 
 tena tadā vīsativassasahassāni samaṇadhammo kato  svassa etarahi 
 arahattassa upanissayo jātoti  
       Imamatthaṃ te bhikkhū bhagavato santikā sutvā uttariṃ pucchiṃsu 
  
  
 page     
 bhante ayaṃ kira bhikkhu khuradhāraṃ galanāḷiyaṃ katvā ṭhitakova 
 arahattaṃ pāpuṇi  uppajjati nu kho   ettakena khaṇena arahattamaggoti  
 āma bhikkhave  āraddhaviriyassa bhikkhuno pādaṃ ukkhipitvā 
 bhūmiyaṃ ṭhapentassa pāde bhūmiyaṃ appatteyeva arahattamaggo 
 uppajjati kusītapuggalassa hi vassasataṃ jīvitato āraddhaviriyassa 
 khaṇamattampi jīvitaṃ   seyyoti vatvā anusandhiṃ ghaṭetvā dhammaṃ 
 desento imaṃ gāthamāha 
         yo ca vassasataṃ jīve   kusīto hīnavīriyo  
         ekāhaṃ jīvitaṃ seyyo   viriyaṃ ārabhato daḷhanti  
       Tattha kusītoti  kāmavitakkādīhi tīhi vitakkehi vītināmakapuggalo  
 Hīnavīriyoti  nibbiriyo  Viriyaṃ ārabhato daḷhanti  
 duvidhaṃ jhānaṃ nibbattanasamatthaṃ thiraṃ viriyaṃ ārabhantassa  Sesaṃ 
 purimasadisameva  
           Desanāvasāne bahū sotāpattiphalādīni pāpuṇiṃsūti  
                     Sappadāsattheravatthu  
                         
  
  
 page     
                      Paṭācārāvatthu       
       yo ca vassasataṃ jīveti imaṃ dhammadesanaṃ satthā jetavane 
 viharanto paṭācāraṃ theriṃ ārabbha kathesi  
       Sā kira sāvatthiyaṃ cattāḷīsakoṭivibhavassa seṭṭhino dhītā 
 ahosi abhirūpā  Taṃ soḷasavassuddesikakāle sattabhūmikappāsādassa 
 uparitale rakkhantā vāsesuṃ  Evaṃ santepi  sā ekena attano 
 cūḷupaṭṭhākena saddhiṃ vippaṭipajji  Athassā mātāpitaro samajātikakule 
 ekassa kumārassa paṭissuṇitvā vivāhadivasaṃ ṭhapesuṃ  Tasmiṃ 
 upakkaṭṭhe  sā taṃ cūḷupaṭṭhākaṃ āha maṃ kira asukakulassa 
 nāma dassanti  mama patikulaṃ gatakāle mama paṇṇākāraṃ gahetvā 
 āgatopi tattha pavesanaṃ na labhissasi sace te mayi sineho 
 atthi  idāneva maṃ gahetvā yena vā tena vā palāyassūti  So 
 sādhu bhaddeti  tenahi ahaṃ  sve pātova nagaradvārassa 
 asukaṭṭhāne nāma ṭhassāmi  tvaṃ ekena upāyena nikkhamitvā 
 tattha āgaccheyyāsīti vatvā dutiyadivase saṅketaṭṭhāne aṭṭhāsi  
 Sāpi pātova kiliṭṭhavatthaṃ nivāsetvā kese vikkīritvā 
 kuṇḍakena sarīraṃ makkhetvā kuṭaṃ ādāya dāsīhi saddhiṃ gacchantī 
 viya gharā nikkhamitvā taṃ ṭhānaṃ agamāsi  So taṃ ādāya dūraṃ 
 gantvā ekasmiṃ gāme nivāsaṃ kappetvā araññe khettaṃ 
 kasitvā dārupaṇṇādīni āharati  Itarā kuṭena udakaṃ āharitvā 
 sahatthā koṭṭanapacanādīni karontī attano pāpassa phalaṃ 
  
  
 page     
 Anubhosi  Athassā kucchiyaṃ gabbho saṇṭhāsi  Sā paripuṇṇagabbhā 
 idha me koci upakārako natthi  mātāpitaro nāma puttesu 
 muduhadayā honti  tesaṃ maṃ santikaṃ nehi  tattha me gabbhavuṭṭhānaṃ 
 bhavissatīti sāmikaṃ yāci  So kiṃ bhadde kathesi  maṃ disvā tava 
 mātāpitaro vividhāni kammakaraṇāni kāreyyuṃ  na sakkā mayā 
 tattha gantunti paṭikkhipi  Sā punappunaṃ yācitvāpi yācanaṃ 
 alabhamānā tassa araññaṃ gatakāle paṭivissake āmantetvā 
 sace so āgantvā maṃ apassanto kahaṃ gatāti pucchissati  mama 
 attano kulagharaṃ gatabhāvaṃ ācikkheyyāthāti vatvā gehadvāraṃ 
 pidahitvā pakkāmi  Sopi āgantvā taṃ apassanto paṭivissake 
 pucchitvā taṃ pavattiṃ sutvā nivattessāmi nanti anubandhitvā 
 taṃ disvā nānappakāraṃ yācamānopi nivattetuṃ nāsakkhi  Athassā 
 ekasmiṃ ṭhāne kammajavātā caliṃsu  Sā ekaṃ gacchantaraṃ pavisitvā 
 sāmi kammajavātā me calitāti vatvā bhūmiyaṃ nipajjitvā 
 samparivattamānā kicchena dārakaṃ vijāyitvā yassatthāyāhaṃ 
 kulagharaṃ gaccheyyaṃ  so attho nipphannoti punadeva tena saddhiṃ 
 gehaṃ āgantvā vāsaṃ kappesi  Tassā aparena samayena puna 
 gabbho patiṭṭhahi  Sā paripuṇṇagabbhā hutvā purimanayeneva 
 sāmikaṃ yācitvā yācanaṃ alabhamānā puttaṃ aṅkenādāya tatheva 
 pakkamitvā tena anubandhitvā diṭṭhāpi nivattituṃ na icchi  
 Atha tesaṃ gacchantānaṃ mahāakālamegho udapādi  Samantā 
  
  
 page     
 Vijjulatāhi ādittaṃ viya meghatthanitehi bhijjamānaṃ viya 
 dhārāpātanirantaraṃ nabhaṃ ahosi  Tasmiṃ khaṇe tassā kammajavātā 
 caliṃsu  Sā sāmikaṃ āmanatetvā sāmi kammajavātā me calitā  
 na sakkomi sandhāretuṃ  anovassakaṭṭhānaṃ me jānāhīti āha  
 So hatthagatāya vāsiyā ito cito ca upadhārento ekasmiṃ 
 vammikamatthake jātagumbaṃ disvā chindituṃ ārabhi  Atha naṃ 
 vammikato nikkhamitvā ghoraviso āsīviso ḍaṃsi  Tasmiṃ khaṇeyevassa 
 sarīraṃ anto samuṭṭhitāhi aggijālāhi ḍayhamānaṃ viya nīlavaṇṇaṃ 
 hutvā tattheva pati  Itarāpi mahādukkhaṃ anbhavamānā tassa 
 āgamanaṃ olokentīpi taṃ adisvāva aparaṃpi puttaṃ vijāyi  Dve 
 dārakā vātavuṭṭhivegaṃ asahamānā mahāviravaṃ viravanti  Sā ubhopi 
 te udarantare katvā dvīhi  jannukehi ceva hatthehi ca bhūmiyaṃ 
 uppīḷetvā ṭhitāva rattiṃ vītināmesi  Sakalasarīraṃ nillohitaṃ viya 
 paṇḍupalāsavaṇṇaṃ ahosi  Sā uṭṭhite aruṇe maṃsapesivaṇṇaṃ 
 ekaṃ puttaṃ aṅkenādāya itaraṃ   aṅguliyā gahetvā ehi 
 tāta  pitā te ito gatoti vatvā sāmikassa gatamaggena 
 gacchantī taṃ vammikamatthake kālaṃ katvā patitaṃ nīlavaṇṇaṃ 
 thaddhasarīraṃ disvā maṃ nissāya mama sāmiko panthe matoti 
 rodantī paridevantī pāyāsi  Sā sakalarattiṃ devena vuṭṭhattā 
 aciravatiṃ nadiṃ jānuppamāṇathanappamāṇena udakena samparipuṇṇaṃ 
  Footnote     Sī  Yu  ekaṃ  
  
  
 page     
 Disvā attano mandabuddhitāya dvīhi dārakehi saddhiṃ udakaṃ 
 otarituṃ avisahantī jeṭṭhaputtaṃ orimatīre ṭhapetvā itaraṃ ādāya 
 paratīraṃ gantvā sākhābhaṅgaṃ attharitvā nipajjāpetvā itarassa 
 santikaṃ gamissāmīti bālaputtakaṃ pahātuṃ asakkontī punappunaṃ 
 nivattitvā olokayamānā pāyāsi  Athassā nadīmajjhaṃ gatakāle 
 eko seno taṃ kumāraṃ disvā maṃsapesīti saññāya ākāsato 
 bhassi  Sā taṃ  puttassatthāya bhassantaṃ disvā ubho hatthe 
 ukkhipitvā sūsūti tikkhattuṃ mahāsaddaṃ nicchāresi  Seno 
 dūrabhāvena taṃ assutvāva kumārakaṃ gahetvā vehāsaṃ uppatitvā 
 gato  Orimatīre ṭhitaputtopi mātaraṃ nadīmajjhe ubho hatthe 
 ukkhipitvā mahāsaddaṃ nicchārayamānaṃ disvā maṃ pakkosatīti saññāya 
 vegena udake pati  Itissā bālaputtakaṃ seno hari  Jeṭṭhaputto 
 udakena vuḷho    Sā eko me putto senena gahito  
 eko udakena vuḷho  panthe pati matoti rodantī paridevantī 
 gacchamānā sāvatthito āgacchantaṃ ekaṃ purisaṃ disvā pucchi kattha 
 vāsikosi tātāti  sāvatthīvāsikomhi ammāti  sāvatthīnagare 
 asukavīthiyaṃ evarūpaṃ asukaṃ nāma kulaṃ atthi  jānāsi tātāti  
 jānāmi amma  taṃ pana mā pucchi sace aññaṃ jānāsi  pucchāti  
 aññena me kammaṃ  natthi  tadeva pucchāmi tātāti  amma 
 ācikkhituṃ na yuttanti  vadehi me tātāti  ajja te sabbarattiṃ 
  Footnote     Sī  udakenāhato  Ma  udakena vuyho  Yu  udakena hato  
  
  
 page     
 Devo vassanto diṭṭhoti  diṭṭho me tāta  mayhameva so sabbarattiṃ 
 vuṭṭho na aññassa  mayhaṃ vuṭṭhakāraṇaṃ pana te pacchā kathessāmi  
 etasmiṃ tāva me seṭṭhigehe pavattiṃ kathehīti  amma ajja rattiṃ 
 seṭṭhiñca seṭṭhibhariyañca seṭṭhiputtañcāti tayopi jane avattharamānaṃ 
 gehaṃ pati  te ekacitakāya jhāyanti  esa dhūmo paññāyati ammāti  
 Sā tasmiṃ khaṇe nivatthavatthaṃ patamānaṃ na sañjānantī ummattikabhāvaṃ 
 patvā yathāṭhitāva rodantī paridevantī 
       ubho puttā kālakatā     panthe mayhaṃ patī mato  
       mātā pitā ca bhātā ca    ekacitakamhi ḍayhareti 
 vilapantī paribbhami  Manussā taṃ disvā ummattikā ummattikāti 
 kacavaraṃ gahetvā paṃsuṃ gahetvā matthake okirantā leḍḍūhi 
 paharanti  Satthā jetavanamahāvihāre catuparisamajjhe nisīditvā dhammaṃ 
 desento taṃ āgacchamānaṃ addasa kappasatasahassaṃ pūritapāramiṃ 
 abhinīhārasampannaṃ  
       Sā kira padumuttarabuddhakāle padumuttarasatthārā ekaṃ 
 vinayadharattheriṃ bāhāya gahetvā nandanavane viya etadagge ṭhapiyamānaṃ 
 disvā ahaṃpi tumhādisassa buddhassa santike vinayadharattherīnaṃ 
 aggaṭṭhānaṃ labheyyanti adhikāraṃ katvā patthanaṃ ṭhapesi  Padumuttarabuddho 
 anāgataṃsañāṇaṃ pattharitvā patthanāya samijjhanabhāvaṃ ñatvā 
 anāgate gotamabuddhassa nāma sāsane ayaṃ paṭācārānāmena 
 vinayadharattherīnaṃ aggā bhavissatīti byākāsi  
  
  
 page     
       Taṃ evaṃ patthitappatthanaṃ abhinīhārasampannaṃ satthā dūratova 
 āgacchantiṃ disvā imissā maṃ ṭhapetvā añño avassayo 
 bhavituṃ samattho nāma natthīti cintetvā taṃ  yathā vihārābhimukhī   
 āgacchati  evamakāsi  Parisā taṃ disvā imissāva ummattikāya 
 ito āgantuṃ mā daditthāti āha  Satthā apetha  mā naṃ 
 nivārayitthāti vatvā avidūraṭṭhānaṃ āgatakāle   satiṃ paṭilabha 
 bhaginīti āha  Sā taṃkhaṇaññeva buddhānubhāvena satiṃ paṭilabhi  
 Tasmiṃ kāle nivatthavatthassa patitabhāvaṃ sallakkhetvā hirottappaṃ 
 paccupaṭṭhāpetvā ukkuṭikaṃ nisīdi  Athassā eko puriso 
 uttarasāṭakaṃ khipi  Sā taṃ nivāsetvā satthāraṃ upasaṅkamitvā 
 suvaṇṇavaṇṇesu pādesu pañcappatiṭṭhitena vanditvā bhante 
 avassayo me hotha ekaṃ hi me puttaṃ seno gaṇhi  eko 
 udakena vuḷho  panthe pati mato  mātāpitaro ceva bhātā 
 ca gehena avatthaṭā ekacitakāya jhāyantīti  Satthā tassā 
 vacanaṃ sutvā paṭācāre mā cintayi  tava tāṇaṃ saraṇaṃ avassayo 
 bhavituṃ samatthasseva santikaṃ āgatāsi yathā hi tava idāni eko 
 putto senena gahito  eko udakena vuḷho  panthe pati mato  
 mātāpitaro ceva bhātā ca gehena avatthaṭā  evameva imasmiṃ 
 saṃsāre puttādīnaṃ matakāleyeva tava rodantiyā paggharitaassu catunnaṃ 
 mahāsamuddānaṃ udakato bahutaranti vatvā imaṃ gāthamāha 
  Footnote     vihārābhimukhinīti bhavitabbaṃ  ña  va  
  
  
 page     
               catūsu samuddesu jalaṃ parittakaṃ  
                tato bahuṃ assujalaṃ anappakaṃ 
                dukkhena phuṭṭhassa narassa socato 
                kiṃkāraṇā amma tuvaṃ pamajjasīti  
 Evaṃ satthari anamataggapariyāyaṃ kathente  tassā sarīre soko 
 tanuttamagamāsi  Atha naṃ tanubhūtasokaṃ     ñatvā puna satthā āmantetvā 
 paṭācāre puttādayo nāma paralokaṃ gacchantassa tāṇaṃ vā 
 saraṇaṃ vā lenaṃ vā bhavituṃ na sakkonti tasmā vijjamānāpi 
 te na santiyeva  paṇḍitena pana sīlaṃ visodhetvā attano 
 nibbānagāmimaggameva sodhetuṃ vaṭṭatīti vatvā dhammaṃ desento 
 imā gāthā abhāsi 
          na santi puttā tāṇāya      na pitā  napi bandhavā  
           antakenādhipannassa         natthi  ñātīsu tāṇatā 
           etamatthavasaṃ ñatvā         paṇḍito sīlasaṃvuto 
           nibbānagamanaṃ maggaṃ          khippameva visodhayeti  
       Desanāvasāne paṭācārā mahāpaṭhaviyaṃ paṃsuparimāṇe kilese 
 jhāpetvā sotāpattiphale patiṭṭhahi  Aññepi bahū sotāpattiphalādīni 
 pāpuṇiṃsūti  
       Sā  pana sotāpannā  hutvā satthāraṃ pabbajjaṃ yāci  Satthā 
 taṃ bhikkhunīnaṃ santikaṃ pahiṇitvā pabbajāpesi  Sā laddhūpasampadā 
 paṭitācārattā   paṭācārātveva paññāyi  Sā ekadivasaṃ kuṭena 
  Footnote     paṭivirahitācārattātipi pāṭho  ña  va  
  
  
 page     
 Udakaṃ ādāya pāde dhovantī udakaṃ āsiñci  Taṃ thokaṃ gantvā 
 pacchijji  Dutiyavāre āsittaṃ tato dūrataraṃ agamāsi  Tatiyavāre 
 āsittaṃ tatopi dūrataranti  Sā tadeva ārammaṇaṃ gahetvā tayo 
 vaye paricchinditvā mayā paṭhamaṃ āsittaṃ udakaṃ viya ime 
 sattā paṭhamavayepi maranti  tato dūrataraṃ gataṃ dutiyavāre āsittaṃ 
 udakaṃ viya majjhimavayepi maranti  tatopi dūrataraṃ gataṃ tatiyavāre 
 āsittaṃ udakaṃ viya pacchimavayepi marantiyevāti cintesi  Satthā 
 gandhakuṭiyaṃ nisinnova obhāsaṃ pharitvā tassā sammukhe ṭhatvā 
 kathento viya evametaṃ paṭācāre  pañcannaṃ hi khandhānaṃ udayabbayaṃ 
 apassantassa vassasataṃ jīvitato tesaṃ udayabbayaṃ passantassa 
 ekāhaṃpi ekakkhaṇaṃpi jīvitaṃ seyyoti vatvā anusandhiṃ ghaṭetvā 
 dhammaṃ desento imaṃ gāthamāha 
       yo ca vassasataṃ jīve    apassaṃ udayabbayaṃ  
       ekāhaṃ jīvitaṃ seyyo    passato udayabbayanti  
       Tattha apassaṃ udayabbayanti  pañcannaṃ khandhānaṃ pañcavīsatiyā 
 lakkhaṇehi udayañca vayañca apassanto  Passato udayabbayanti  
 tesaṃ udayañca vayañca passantassa itarassa jīvitato ekāhaṃpi 
 jīvitaṃ seyyoti  
      Desanāvasāne paṭācārā saha paṭisambhidāhi arahattaṃ pāpuṇīti  
                       Paṭācārāvatthu  
                        
  
  
 page     
                      Kisāgotamīvatthu       
       yo ca vassasataṃ jīveti imaṃ dhammadesanaṃ satthā jetavane 
 viharanto kisāgotamiṃ ārabbha  kathesi  
       Sāvatthiyaṃ kirekassa seṭṭhissa gehe cattāḷīsakoṭidhanaṃ 
 aṅgārā eva hutvā aṭṭhāsi  Seṭṭhī taṃ disvā uppannasoko 
 āhāraṃ paṭikkhipitvā mañcake nipajji  Tasseko sahāyako gehaṃ 
 gantvā samma kasmā socasīti pucchitvā taṃ pavattiṃ sutvā 
 samma mā soci  ahaṃ ekaṃ upāyaṃ jānāmi  taṃ karohīti  
 kiṃ karomi sammāti  samma attano āpaṇe kilañjaṃ pattharitvā 
 aṅgāre rāsiṃ katvā vikkīṇanto viya nisīda  āgatāgatesu 
 manussesu ye evaṃ vadanti sesajanā vatthatelamadhuphāṇitādīni 
 vikkīṇanti  tvaṃ pana aṅgāre vikkīṇanto nisinnosīti  te 
 vadeyyāsi attano santakaṃ avikkīṇanto kiṃ karissāmīti yo pana 
 taṃ evaṃ vadeti sesajanā vatthatelamadhuphāṇitādīni vikkīṇanti  tvaṃ 
 pana hiraññasuvaṇṇaṃ vikkīṇanto nisinnosīti  taṃ vadeyyāsi kahaṃ 
 hiraññasuvaṇṇanti  idanti ca vutte  āhara tāva nanti hatthehi 
 paṭiccheyyāsi  evaṃ dinnaṃ tava hatthe hiraññasuvaṇṇaṃ bhavissati 
 sā pana sace kumārikā hoti  tava gehe puttassa naṃ āharitvā   
 cattāḷīsakoṭidhanaṃ tassā niyyādetvā tāya dinnakaṃ valañjeyyāsi 
 sace kumāro hoti  tava gehe vayappattaṃ dhītaraṃ tassa datvā 
 cattāḷīsakoṭidhanaṃ tassa niyyādetvā tena dinnakaṃ valañjeyyāsīti  
  Footnote     ānetvāti bhavitabbaṃ  
  
  
 page     
 So bhaddako upāyoti  attano āpaṇe  aṅgāre rāsiṃ katvā 
 vikkīṇanto viya nisīdi  Ye naṃ evamāhaṃsu sesajanā vatthatelamadhuphāṇitādīni 
 vikkīṇanti  tvaṃ aṅgāre vikkīṇanto nisinnosīti  tesaṃ 
 attano santakaṃ avikkīṇanto kiṃ karissāmīti paṭivacanaṃ adāsi  
 Athekā gotamī nāma kumārikā kisasarīratāya kisāgotamīti 
 paññāyamānā parijiṇṇakulassa dhītā attano ekena kiccena 
 āpaṇadvāraṃ gatā taṃ seṭṭhiṃ disvā evamāha kiṃ tāta sesajanā 
 vatthatelamadhuphāṇitādīni vīkkīṇanti  tvaṃ hiraññasuvaṇṇaṃ vikkīṇanto 
 nisinnosīti  kahaṃ amma hiraññasuvaṇṇanti  nanu tvaṃ tadeva 
 gahetvā nisinnosīti  āhara tāva taṃ ammāti  Sā hatthapūraṃ 
 gahetvā tassa hatthe ṭhapesi  Taṃ hiraññasuvaṇṇameva ahosi  Atha 
 naṃ seṭṭhī katarante amma gehanti pucchitvā  asukannāmāti 
 vutte  tassā assāmikabhāvaṃ ñatvā dhanaṃ paṭisāmetvā taṃ 
 attano puttassa ānetvā cattāḷīsakoṭidhanaṃ paṭicchāpesi  Sabbaṃ 
 hiraññasuvaṇṇameva ahosi  
       Tassā aparena samayena gabbho patiṭṭhahi  Sā dasamāsaccayena 
 puttaṃ vijāyi  So padasā gamanakāle kālamakāsi  Sā 
 adiṭṭhapubbamaraṇatāya taṃ jhāpetuṃ nīharante nivāretvā puttassa 
 me bhesajjaṃ pucchissāmīti matakalevaraṃ aṅkenādāya api nu me 
 puttassa bhesajjaṃ jānāthāti pucchantī gharappaṭipāṭiyā vicarati  
 Atha naṃ manussā amma ummattikāsi jātā  mataputtassa 
  
  
 page     
 Bhesajjaṃ pucchantī vicarasīti vadanti  Sā  avassaṃ mama puttassa 
 bhesajjajānanakaṃ labhissāmīti maññamānā vicarati  Atha naṃ eko 
 paṇḍitapuriso disvā ayaṃ mama dhītā paṭhamaputtakaṃ vijātā 
 bhavissati adiṭṭhapubbamaraṇā  mayā imissā avassayena bhavituṃ 
 vaṭṭatīti cintetvā āha amma ahaṃ bhesajjaṃ na jānāmi  
 bhesajjajānanakaṃ pana jānāmīti  ko jānāti tātāti  satthā 
 amma jānāti  gaccha taṃ pucchāti  Sā gamissāmi tāta   pucchissāmi 
 tātāti vatvā satthāraṃ upasaṅkamitvā vanditvā ekamantaṃ ṭhitā 
 pucchi tumhe kira me puttassa bhesajjaṃ jānātha   bhanteti  āma 
 jānāmīti  kiṃ laddhuṃ vaṭṭatīti  accharaggahaṇamattaṃ siddhatthakaṃ laddhuṃ 
 vaṭṭatīti  labhissāmi bhante  kassa pana gehe laddhuṃ vaṭṭatīti  
 yassa gehe putto vā dhītā vā na koci matapubboti  Sā 
 sādhu bhanteti satthāraṃ vanditvā mataputtakaṃ aṅkenādāya 
 antogāmaṃ pavisitvā paṭhamagehassa dvāre ṭhatvā atthi nu kho 
 imasmiṃ gehe siddhatthako  puttassa kira me bhesajjametanti vatvā  
 atthīti vutte  tenahi dethāti  tehi āharitvā siddhatthakesu 
 dīyamānesu  imasmiṃ gehe putto vā dhītā vā matapubbo   kacci 
 natthi ammāti pucchitvā  kiṃ vadesi amma  jīvamānā hi katipayā  
 matakāeva bahukāti vutte  tenahi gaṇhatha vo siddhacatthake  netaṃ 
 mama puttassa bhesajjanti paṭiadāsi iminā niyāmena ādito 
  Footnote     matapubbāti bhavitabbaṃ  ña  va  
  
  
 page     
 Paṭṭhāya pucchantī vicari  Sā ekagehepi siddhatthake aggahetvā 
 sāyaṇhasamaye cintesi aho bhāriyaṃ kammaṃ  ahaṃ mameva putto 
 matoti saññamakāsiṃ  sakalagāme pana jīvantehi matakāeva bahutarāti  
 Tassā evaṃ cintyamānāya puttasinehena mudukaṃ hadayaṃ thaddhabhāvaṃ 
 agamāsi  sā puttakaṃ araññe chaḍḍetvā satthu santikaṃ gantvā 
 vanditvā ekamantaṃ aṭṭhāsi  Atha naṃ satthā laddhā te 
 ekaccharamattā siddhatthakāti āha  na laddhā bhante   sakalagāme hi 
 jīvantehi matakāeva bahutarāti  Atha naṃ satthā tvaṃ mameva 
 putto matoti sallakkhesi  dhuvadhammo esa sattānaṃ  maccurājā hi 
 sabbe satte aparipuṇṇajjhāsaye eva mahogho viya parikassamānoyeva   
 apāyasamudde pakkhipatīti vatvā dhammaṃ desento imaṃ  gāthamāha 
           taṃ puttapasusammattaṃ    byāsattamanasaṃ naraṃ 
           suttaṃ gāmaṃ mahoghova   maccu ādāya gacchatīti  
         Gāthāpariyosāne kisāgotamī sotāpattiphale patiṭṭhahi  
 aññepi bahū sotāpattiphalādīni pāpuṇiṃsūti  
       Sā pana satthāraṃ pabbajjaṃ yāci  Satthā bhikkhunīnaṃ santikaṃ 
 pesetvā pabbajāpesi  Sā laddhūpasampadā kisāgotamī therīti 
 paññāyi  Sā ekadivasaṃ  uposathāgāre vāraṃ patvā dīpaṃ jāletvā 
 nisinnā dīpajālā ujjalantiyo ca bhijjantiyo ca disvā evameva 
 ime sattā dīpajālā viya uppajjanti ceva nirujjhanti ca  
 nibbānaṃ pattā evaṃ na paññāyantīti ārammaṇaṃ aggahesi  Satthā 
  Footnote     Ma  parikaḍḍhamāno  
  
  
 page     
 Gandhakuṭiyaṃ nisinnova obhāsaṃ pharitvā tassā sammukhe nisīditvā 
 kathento viya evameva gotami ime sattā dīpajālā viya 
 uppajjanti ceva nirujjhanti ca  nibbānaṃ patvā evaṃ na 
 paññāyanti evaṃ nibbānaṃ apassantānaṃ vassasataṃ jīvitato nibbānaṃ 
 passantassa khaṇamattaṃpi jīvitaṃ seyyoti vatvā anusandhiṃ ghaṭetvā 
 dhammaṃ desento imaṃ gāthamāha 
       yo ca vassasataṃ jīve   apassaṃ amataṃ padaṃ  
       ekāhaṃ jīvitaṃ seyyo   passato amataṃ padanti  
       Tattha amataṃ  padanti  maraṇarahitakoṭṭhāsaṃ amatamahānibbānanti 
 attho  Sesaṃ purimasadisaṃ eva  
       Desanāvasāne kisāgotamī yathānisinnāva saha paṭisambhidāhi 
 arahatte  patiṭṭhahīti  
                       Kisāgotamīvatthu  
                          
  
  
 page     
                     Bahuputtikātherīvatthu       
       yo ca vassasatanti imaṃ dhammadesanaṃ satthā jetavane 
 viharanto bahuputtikaṃ theriṃ ārabbha kathesi  
       Sāvatthiyaṃ kirekasmiṃ kule satta puttā satta ca dhītaro 
 ahesuṃ  Te sabbepi vayappattā gehe patiṭṭhahitvā attano 
 dhammatāya sukhappattā ahesuṃ  Tesaṃ aparena samayena pitā 
 kālamakāsi  Mahāupāsikā sāmike naṭṭhepi na tāva puttānaṃ 
 kuṭumbaṃ vibhajati  Atha naṃ puttā āhaṃsu amhākaṃ pitari naṭṭhe 
 tuyhaṃ ko attho kuṭumbena  kiṃ mayaṃ taṃ upaṭṭhātuṃ na sakkomāti  
 Sā tesaṃ kathaṃ sutvā tuṇhī hutvā punappunaṃ tehi vuccamānā 
 puttā maṃ paṭijaggissanti  kiṃ me visuṃ kuṭumbenāti sabbaṃ 
 sāpateyyaṃ majjhe  bhinditvā adāsi  Atha naṃ katipāhaccayena 
 jeṭṭhaputtassa bhariyā aho amhākaṃ ayyā jeṭṭhaputto meti dve 
 koṭṭhāse datvā viya imameva gehaṃ āgacchatīti āha  Sesaputtānaṃ 
 bhariyāpi evameva vadiṃsu  Jeṭṭhadhītaraṃ ādiṃ katvā tāsaṃ gehaṃ gatakālepi 
 naṃ evameva vadiṃsu  Sā avamānappattā hutvā kiṃ imesaṃ santike 
 vutthena  bhikkhunī hutvā jīvissāmīti bhikkhunūpassayaṃ gantvā pabbajjaṃ 
 yāci  Tā naṃ pabbājesuṃ  Sā laddhūpasampadā bahuputtikātherī 
 nāma paññāyi  Sā ahaṃ mahallakakāle   pabbajitā  appamattāya 
 me bhavitabbanti bhikkhunīnaṃ vattappaṭivattaṃ karoti    sabbarattiṃ 
 samaṇadhammaṃ karissāmīti heṭṭhāpāsāde ekaṃ thambhaṃ hatthena gahetvā 
  Footnote     Ma  karontī  
  
  
 page     
 Taṃ āvijjamānā   samaṇadhammaṃ karoti  caṅkamamānāpi andhakāraṭṭhāne 
 mama rukkhe vā katthaci vā sīsaṃ paṭihaññeyyāti rukkhaṃ hatthena 
 gahetvā taṃ āvijjamānā   samaṇadhammaṃ karoti  satthārā desitaṃ 
 dhammameva karissāmīti dhammaṃ āvajjetvā dhammaṃ anussaramānāva 
 samaṇadhammaṃ  karoti  Atha satthā gandhakuṭiyaṃ nisinnova obhāsaṃ pharitvā 
 sammukhe nisinno viya tāya saddhiṃ kathento bahuputtike mayā 
 desitadhammaṃ anāvajjantassa apassantassa vassasataṃ jīvitato mayā 
 desitadhammaṃ passantassa muhuttampi jīvitaṃ seyyoti vatvā anusandhiṃ 
 ghaṭetvā dhammaṃ desento imaṃ gāthamāha 
      yo ca vassasataṃ jīve    apassaṃ dhammamuttamaṃ  
      ekāhaṃ jīvitaṃ seyyo    passato  dhammamuttamanti  
     Tattha dhammamuttamanti  navavidhaṃ lokuttaradhammaṃ  So hi 
 uttamadhammo nāma  Yo hi taṃ na passati  tassa vassasataṃ 
 jīvitato taṃ dhammaṃ passantassa  paṭivijjhantassa ekāhaṃpi ekakkhaṇampi 
 jīvitaṃ seyyoti  
       Gāthāpariyosāne bahuputtikā therī saha paṭisambhidāhi arahatte 
 patiṭṭhahīti  
                     Bahuputtikātherīvatthu  
                   Sahassavaggavaṇṇanā niṭṭhitā  
                       Aṭṭhamo vaggo  
                          
  Footnote      porāṇapotthake pana āvijjhamānāti dissati  āviñjamānātipi 
  
 