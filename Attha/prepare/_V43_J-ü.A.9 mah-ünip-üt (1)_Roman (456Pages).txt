AṬṬHAKATHĀ Book      PĀḶI ROMAN 
 Jā A   mahānipāt     
  
 Page       
  
 page   
                       Mahānipātavaṇṇanā 
                        
                        temiyajātakaṃ 
      mā paṇḍiccayaṃ vibhāvayāti idaṃ satthā jetavane viharanto 
 mahābhinekkhammapāramiṃ ārabbha kathesi  Ekadivasaṃ hi bhikkhū 
 dhammasabhāyaṃ sannisinnā bhagavato mahābhinekkhammapāramiṃ vaṇṇayantā 
 nisīdiṃsu  Satthā dibbasotena taṃ sutvā gandhakuṭito  nikkhamitvā 
 dhammasabhāyaṃ āgantvā kāya nuttha bhikkhave etarahi kathāya 
 sannisinnāti pucchitvā imāya nāmāti vutte na bhikkhave idāneva 
 mama pūritapāramissa rajjaṃ chaddetvā mahābhinikkhamanaṃ nāma acchariyaṃ 
 ahaṃ hi pubbe aparipakke ñāṇe pāramiyo pūrentopi rajjaṃ 
 chaddetvā mahābhinikkhamanaṃ nikkhantoyevāti vatvā tuṇhī ahosi tehi 
 yācito atītaṃ āhari  
      Atīte bhikkhave bārāṇasiyaṃ kāsikarājā nāma dhammena samena 
 rajjaṃ kāresi  Tassa soḷasasahassā nāṭakitthiyo ahesuṃ  Tāsu 
 ekāpi puttaṃ vā dhītaraṃ vā na labhati  Tadā nāgarā amhākaṃ 
 rañño vaṅsānurakkhito eko puttopi natthīti kusarājajātake 
 āgatanayeneva rājaṅgaṇe sannipatitvā rājānaṃ deva puttaṃ patthethāti 
 āhaṃsu  Taṃ sutvā rājā tasmiṃ khaṇe soḷasasahassā 
  
  
 page   
 Itthiyo pakkosāpetvā tumhe puttaṃ patthethāti āṇāpesi  
 Tā itthiyo candādīnaṃ devatānaṃ āyācanaupaṭṭhānādīni katvā 
 patthentiyopi puttaṃ vā dhītaraṃ vā na labhiṃsu  Aggamahesī panassa 
 maddarājadhītā candadevī nāma sīlasampannā ahosi  Rājā bhadde 
 tavaṃpi puttaṃ patthehīti āṇāpesi  Devī tassa rañño vacanaṃ 
 sutvā sādhūti sampaṭicchitvā puṇṇamīdivase uposathaṃ samādayitvā 
 omuttasabbābharaṇā cullasayane nipannā attano sīlaṃ āvajjamānā 
 sacāhaṃ akhaṇḍasīlaṃ rakkhāmi iminā saccena putto me uppajjatūti 
 saccakiriyaṃ akāsi  
      Tassā sīlatejena sakkassa bhavanaṃ uṇhākāraṃ dassesi  
 Sakko āvajjento taṃ kāraṇaṃ ñatvā candadevī puttaṃ pattheti 
 handāhaṃ dassāmi tassā puttanti tassā anucchavikaṃ puttaṃ upadhārento 
 bodhisattaṃ passi  Bodhisattopi tadā vīsativassāni bārāṇasiyaṃ 
 rajjaṃ kāretvā tato cuto ussudaniraye nibbatto 
 asītivassasahassāni tattha pacitavā tato cavitvā tāvatiṃsabhavane nibbatti 
 tatthāpi yāvatāyukaṃ ṭhatvā tato cavitvā uparidevalokaṃ gantukāmo 
 ahosi  Atha sakko tassa santikaṃ gantavā mārisa tayi 
 manussaloke uppanne pāramiyo te pūressanti mahājanassa ca vuḍḍhi 
 bhavissati mātāpitūnaṃ vuḍḍhi bhavissati ayaṃ hi kāsikarañño candādevī 
 nāma aggamahesī puttaṃ pattheti tassā kucchiyaṃ uppajjāhīti vatvā 
 tasusa ceva aññesañca cavanadhammānaṃ pañcasatānaṃ devaputtānaṃ 
  
  
 page   
 Patiññaṃ gahetvā sakaṭṭhānameva agamāsi  So sādhūti sampaṭicchitvā 
 pañcahi devaputtasatehi saddhiṃ cavitvā sayaṃ tassā candadeviyā 
 kucchimhi paṭisandhiṃ gaṇhi  Itare pana pañcasatadevaputtā 
 amaccabhariyānaṃ kucchimhi paṭisandhiṃ gaṇhiṃsu  Tadā candadeviyā 
 kucchi vajirapuṇṇā viya ahosi  Sā gabbhassa patiṭṭhitabhāvaṃ 
 ñatvā rañño ārocesi  Taṃ sutvā rājā tassā gabbhaparihāraṃ 
 dāpesi  Sā paripuṇṇagabbhā dhaññapuññalakkhaṇasampannaṃ puttaṃ 
 vijāyi  Taṃ divasameva amaccagehesu amaccabhariyāyo pañcakumārasatāni 
 vijāyiṃsu  Tasmiṃ khaṇe rājā amaccagaṇaparivuto mahātale 
 nisinno ahosi  Athassa putto te deva jātoti ārocayiṃsu  
 Tesaṃ vacanaṃ sutvā rañño paṭhamaṃ puttapemaṃ uppajjitvā chaviyādīni 
 chinditvā aṭṭhimiñjaṃ āhacca aṭṭhāsi  Abbhantarepissa pīti 
 uppajji  Rañño amaccānañca hadayaṃpi sītalaṃ jātaṃ  So 
 amacce pucchi tuṭṭhā nukho tumhe mama putto jātoti  Kiṃ 
 kathetha deva mayaṃ pubbe anāthā bhaveyyāma idāni sanāthā jātā 
 bhaveyyāma sāmiko no laddhoti āhaṃsu  Tesaṃ vacanaṃ sutvā 
 rañño pīti uppajji  Atha rājā mahāsenāguttaṃ pakkosāpetvā 
 āṇāpesi bho mahāsenāgutta mama puttassa parivāro laddhuṃ 
 vaṭṭati gaccha tavaṃ amaccagehesu ajja jātadārakā ettakā nāmāti 
 olokehīti  So sādhūti sampaṭicchitvā gantavā amaccagehesu 
 pañcadārakasatāni disvā āgantavā rañño ārocesi  Tassa 
  
  
 page   
 Vacanaṃ suṇantassa rañño pīti uppajji  Rājā pañcannaṃ dārakasatānaṃ 
 kumārapasādhanāni dāpetvā pañcadhātīsatāni dāpesi  
 Mahāsattassa pana atidīghādidosavajjitā alambatthaniyo madhurathaññāyo 
 catusaṭṭhī dhātiyo adāsi  Kasmā vivajjeti  Atidīghāya hi 
 itthiyā passe nisīditvā thanaṃ pivato dārakassa gīvā atidīghā 
 hoti  Atirassāya itthiyā passe nisīditvā thanaṃ pivato dārakassa 
 nippīḷitakaṇṭhaṭṭhikova hoti  Atikīsāya itthiyā passe nisīditvā 
 thanaṃ pivato dārakassa ūrū rujjanti  Atithūlāya itthiyā passe 
 nisīditvā thanaṃ pivato dārakassa phakkhapādā   honti  Atikāḷikāya 
 itthiyā khīraṃ atisītalaṃ hoti  Accodātāya itthiyā khīraṃ atiuṇhaṃ 
 hoti  Lambatthaniyā itthiyā thanaṃ pivato dārakassa upapīḷitanāsiko 
 hoti  Kāsānañca pana itthīnaṃ khīraṃ atiambilaṃ hoti  
 Sāsānañca pana itthīnaṃ khīraṃ atikaṭukādibhedaṃ hoti tasmā 
 sabbe te dose vivajjetvā atidīghādidosavirahitā alambatthaniyo 
 madhurathaññāyo catusaṭṭhī dhātiyo datvā mahantaṃ sakkāraṃ katvā 
 candadeviyāpi varaṃ adāsi  Sā varaṃ gahitakaṃ katvā puna raññoyeva 
 ṭhapesi  Nāmagahaṇadivase panassa lakkhaṇapāṭhakānaṃ brāhmaṇānaṃ 
 mahāsakkāraṃ katvā mahāsattassa antarāyabhāvaṃ pucchi  Te 
 brāhmaṇā lakkhaṇapāṭhakā tassa lakkhaṇasampattiṃ disvā mahārāja 
 dhaññapuññalakkhaṇasampanno te putto tiṭṭhatu eko dīpo 
  Footnote    khalaṅka pakkhātipi pāṭho  
  
  
 page   
 Catunnampi mahādīpānaṃ dvisahassaparittadīpaparivārānaṃ rajjaṃ kāretuṃ samattho 
 hoti nāssa koci antarāyo paññāyatīti vadiṃsu  Rājā tesaṃ 
 vacanaṃ sutvā tuṭṭho kumārassa nāmaṃ karonto yasmā pana kumārassa 
 jātadivase sakalakāsikaraṭṭhe devo vassi yasmā ca so 
 rañño ceva amaccānañca mahājanānañca hadayaṃ temiyamāno viya 
 jāto tasmā temiyakumārotvevassa nāmaṃ akāsi  Atha naṃ 
 ekamāsikaṃ dhātiyo nahāpetvā alaṅkaritvā rañño santikaṃ ānayiṃsu  
 Rājā piyaputtaṃ oloketvā āliṅgitvā sīse cumbitvā aṅke 
 nisīdāpetvā kumārassa ramayamāno nisīdi  Tasmiṃ khaṇe cattāro 
 corā ānītā  Rājā te disvā tesu ekassa corassa 
 sakaṇṭakāhi kasāhi pahārasahassaṃ karothāti āṇāpesi ekassa corassa 
 saṃkhalikāya bandhitvā bandhanāgārappavesanaṃ karothāti āṇāpesi ekassa 
 corassa sarīre sattippahāraṃ karothāti āṇāpesi ekassa corassa 
 sūlāropanaṃ karothāti āṇāpesi  
      Atha mahāsatto pituvacanaṃ sutvā bhītatasito hutvā aho mama 
 pitā rajjaṃ nissāya atibhāriyaṃ nirayagāmiṃ kammaṃ karotīti cintesi  
 Punadivase bodhisattaṃ setacchattassa heṭṭhā alaṅkatasirisayane nipajjāpesuṃ  
 So thokaṃ niddāyitvā pabuddho akkhīni ummiletvā setacchattaṃ 
 olokento mahantaṃ sirivibhavaṃ passi  Athassa pakatiyā bhītatasitassa 
 atirekataraṃ bhayaṃ uppajji  So cintesi kuto nukho ahaṃ imaṃ 
 rājagehaṃ āgatomhīti  So upadhārento jātissarañāṇena 
  
  
 page   
 Devalokato āgatabhāvaṃ ñatvā tato paraṃ olokento ussudaniraye 
 pacanabhāvaṃ passi tato paraṃ olokento tasmiṃyeva nagare rājabhāvaṃ 
 aññāsi  Athassa svāhaṃ vīsativassāni bārāṇasiyaṃ rajjaṃ kāretvā 
 asītivassasahassāni ussudaniraye pacitvā idāni punapi imasmiṃ 
 coragehe nibbattosmi pitā me hiyyo catūsu coresu ānītesu 
 tathārūpaṃ pharusaṃ nirayasaṃvattanikaṃ kathaṃ kathesi sacāhaṃ rajjaṃ kāressāmi 
 punapi niraye nibbattitvā mahādukkhaṃ anubhavissāmīti āvajjentasseva 
 mahantaṃ bhayaṃ uppajji  Bodhisattassa kāñcanavaṇṇaṃ 
 sarīraṃ hatthena parimadditaṃ viya padumaṃ milātaṃ duvaṇṇaṃ ahosi  
 So kathaṃ nukho ahaṃ imamhā coragehā muñceyyanti cintento 
 nipajji  
      Atha naṃ ekasmiṃ antare attabhāve mātā bhūtapubbā setacchatte 
 adhivatthā  devatā assāsetvā tāta temiyakumāra mā soci mā 
 cintayi mā bhāyi sace ito muñcitukāmosi tavaṃ apīṭhasappiyeva 
 pīṭhasappi viya hohi abadhiropi badhiro viya hohi amūgopi mūgo viya 
 hohīti imāni tīṇi aṅgāni adhiṭṭhāya attano paṇḍitabhāvaṃ mā 
 pakāsehīti vatvā paṭhamaṃ gāthamāha 
             mā paṇḍiccayaṃ vibhāvaya     bālamato bhava sabbapāṇinaṃ 
             sabbo tañjano ocināyatu  evaṃ tava attho bhavissatīti  
      Tattha mā paṇḍiccayanti attano paṇḍitabhāvaṃ mā pakāsehi  
 Paṇḍiccanti ayameva vā pāṭho  Bālamatoti bālasammato  
  
  
 page   
 Sabbapāṇinanti sabbapāṇībhi janehi  Sabbo tañjanoti sakalo 
 antojano ceva bahijano ca  Ocināyatūti avamaññatu nīharathetaṃ 
 kāḷakaṇṇinti avajānātu  So tassā vacanena assāsaṃ paṭilabhitvā 
 dutiyaṃ gāthamāha 
             karomi te taṃ vacanaṃ       yaṃ maṃ bhaṇasi devate 
             atthakāmāsi me amma     hitakāmāsi devateti  
      Imaṃ gāthaṃ vatvā tāni tīṇi aṅgāni adhiṭṭhahi  Sā devatā 
 antaradhāyi  
      Atha rājā puttassa anukkaṇṭhanatthāya tāni parivārāni laddhuṃ 
 vaṭṭatīti tāni pañcakumārasatāni tassa santikeyeva nisīdāpesi  Te 
 dārakā thaññatthāya rodanti  Mahāsatto pana nirayabhayatajjito 
 ajjato paṭṭhāya me kāyo sussitvāpi matameva seyyoti cintetvā 
 na rodati  Dhātiyo taṃ pavuttiṃ candadeviyā ārocesuṃ  Sā 
 rañño ārocesi  Rājā nemittake brāhmaṇe pakkosāpetvā 
 pucchi  Atha naṃ brāhmaṇā deva kumārassa pakativelaṃ atikkamitvā 
 thaññaṃ dātuṃ vaṭṭati evaṃ so rodamāno thanaṃ daḷhaṃ gahetvā 
 sayameva pivissatīti vadiṃsu  Tato paṭṭhāya dhātiyo tassa pakativelaṃ 
 atikkamitvā thaññaṃ denti dadamānā ca kadāci ekavāraṃ 
 atikkamenti kadāci sakalampi divasaṃ khīraṃ na denti  So 
 nirayabhayatajjito sussantopi thaññatthāya na rodati  Atha naṃ arodantaṃ 
 disvā candadevī putto me chātoti sayameva thaññaṃ pāyesi  
  
  
 page   
 Kadāci dhātiyo thaññaṃ pāyesuṃ  Sesā dārakā thaññaṃ aladdhavelāyameva 
 rodanti na niddāyanti  So na rodati na paridevati na 
 niddāyati na hatthapāde sammiñjati na saddaṃ karoti  Athassa 
 dhātiyo pīṭhasappīnaṃ hatthapādā nāma na evarūpā honti mūgānaṃ 
 pana hanukapariyosānaṃ nāma na evarūpaṃ hoti badhirānaṃ pana 
 kaṇṇasotannāma na evarūpaṃ hoti bhavitabbamettha kāraṇena mayaṃ 
 vīmaṃsissāma nanti cintetvā khīrena tāva naṃ vīmaṃsissāmāti sakaladivasaṃ 
 khīraṃ na denti  So sussantopi khīratthāya  na  rodati     athassa 
 mātā putto me chāto khīramassa dethāti dāpesi  Evaṃ 
 antarantarā khīraṃ adatvā ekasaṃvaccharaṃ vīmaṃsantāpissa antaraṃ na passiṃsu  
 Tato amaccā rañño ārocesuṃ deva ekavassikadārakā nāma 
 pūvakhajjakaṃ piyāyanti tena naṃ vīmaṃsissāmāti tāni pañcakumārasatāni 
 tassa santike nisīdāpetvā nānāpuvakhajjakāni upanāmetvā 
 mahāsattassa avidūre ṭhapetvā yathāruciṃ tāni puvakhajjakāni gaṇhathāti 
 vatvā paṭicchannaṭṭhāne aṭṭhaṃsu  Sesadārakā kalahaṃ karontā 
 aññamaññaṃ vilumpantā tāni gahetvā khādanti  Mahāsattopi 
 attānaṃ ovaditvā tāta temiyakumāra sace nirayaṃ icchanto pūvakhajjakaṃ 
 icchāhīti nirayabhayabhīto puvakhajjakaṃ na olokesi  Evaṃ puvakhajjakenāpi 
 ekasaṃvaccharaṃ antarantarā vīmaṃsantāpissa antaraṃ na passiṃsu  
 Tato mahārāja dvivassikadārakā nāma phalāphalaṃ piyāyanti tehi naṃ 
 vīmaṃsissāmāti nānāphalāphalāni upanāmetvā bodhisattassa avidūre 
  
  
 page   
 Ṭhapetvā yathāruciṃ tāni phalāphalāni gaṇhathāti vatvā paṭicchannaṭṭhāne 
 tiṭṭhanti  Sesadārakā yujjhantā aññamaññaṃ paharantā tāni 
 gahetvā khādanti  Mahāsattopi attānaṃ ovaditvā tāta temiyakumāra 
 nirayaṃ icchanto phalāphalaṃ icchāhīti nirayabhayatajjito phalāphalaṃ 
 na olokesi  Evaṃ phalāphalenāpi ekasaṃvaccharaṃ antarantarā 
 vīmaṃsantāpissa antaraṃ na passiṃsu  Tato mahārāja tivassikadārakā 
 nāma kīḷābhaṇḍakaṃ piyāyanti tena naṃ vīmaṃsissāmāti suvaṇṇādimayāni 
 hatthirūpakādīni kārāpetvā bodhisattassa avidūre ṭhapesuṃ  
 Sesadārakā aññamaññaṃ vilumpantā gaṇhanti  Mahāsatto pana 
 kiñci na olokesi  Evaṃ kīḷābhaṇḍakenāpi ekasaṃvaccharaṃ antarantarā 
 vīmaṃsantāpissa antaraṃ na passiṃsu  Tato catuvassikadārakā 
 nāma mahārāja bhojanaṃ piyāyanti tena naṃ vīmaṃsissāmāti tassa 
 nānābhojanāni upanāmesuṃ  Sesadārakāpi piṇḍāpiṇḍaṃ katvā bhuñjanti  
 Mahāsadto pana attānaṃ ovaditvā tāta temiyakumāra aladdhabhojanānaṃ 
 te attabhāvānaṃ gaṇanā nāma natthīti nirayabhayabhīto taṃ na 
 olokesi  Athassa mātā bhijjamānahadayā viya sahatthena bhojanaṃ 
 bhojesi  Evaṃ bhojanenāpi ekasaṃvaccharaṃ antarantarā vīmaṃsantāpissa 
 antaraṃ na passiṃsu  Tato pañcavassikadārakā nāma aggino bhāyanti 
 tena naṃ vīmaṃsissāmāti rājaṅgaṇe mahantaṃ gehaṃ anekadavāraṃ 
 kārāpetvā tālapaṇṇehi chādetvā taṃ sesadārakehi parivutaṃ tesaṃ 
 majjhe nisīdāpetvā aggiṃ denti  Sesadārakā gehaṃ jajjalamānaṃ 
  
  
 page    
 Disvā bhītatasitā viravantā palāyanti  Mahāsatto pana cintesi 
 nirayaggipacanato idameva aggisantāpaṃ varataranti  Mahāsatto 
 nirodhasamāpanno viya mahāthero niccalova ahosi  Atha naṃ aggimhi 
 āgacchante gahetvā apanenti evaṃ aggināpi ekasaṃvaccharaṃ antarantarā 
 vīmaṃsantāpissa antaraṃ na passiṃsu  Tato chavassikadārakā nāma 
 mahārāja mattahatthino bhāyanti tena naṃ vīmaṃsissāmāti ekaṃ hatthiṃ 
 susikkhitaṃ sikkhāpetvā bodhisattaṃ sesadārakehi parivutaṃ rājaṅgaṇe 
 nisīdāpetvā hatthiṃ muñcanti  So koñcanādaṃ karonto soṇḍāya 
 bhūmiyaṃ pothento bhayaṃ dassento āgacchati  Sesadārakā 
 mattahatthiṃ disvā maraṇabhayabhītā disāvidisāsu palāyanti  
 Mahāsatto pana taṃ mattahatthiṃ āgacchantaṃ disvā cintesi mayhaṃ hi 
 caṇḍaniraye pacanato caṇḍamattahatthidantesu maraṇameva seyyoti  
 Mahāsatto nirayabhayatajjito tattheva nisīditvā niccalova ahosi  
 Atha kho so susikkhito hatthī āgantavā taṃ mahāsattaṃ pupphakalāpaṃ 
 viya gahetvā aparāparaṃ katvā taṃ atikilamitvāva gacchati  Mahājanā 
 taṃ hatthisoṇḍāya gahetvā apanenti  Evaṃ ekasaṃvaccharaṃ 
 mattahatthinā antarantarā vīmaṃsantāpissa antaraṃ na passiṃsu  Rājā 
 rājapurise pucchi tātā tumhe āgatakāle kumāraṃ gahetvā 
 apanetha kiṃ so hatthaṃ vā pādaṃ vā cālesīti  Natthi devāti  
 Kiṃ kuromāti  Tato deva sattavassikadārakā nāma sappassa 
 bhāyanti tena naṃ vīmaṃsissāmāti   mahāsattaṃ sesadārakehi saddhiṃ 
  
  
 page    
 Rājaṅgaṇe nisīdāpetvā sesadārakehi parivāretvā nisinnakāle 
 uddhatadāḍhe katamukhabandhe sappe visajjesuṃ  Sesadārakā te caṇḍasappe 
 disvā viravantā palāyiṃsu  Mahāsatto pana nirayabhayaṃ āvajjetvā 
 cintesi caṇḍaniraye maraṇato caṇḍasappamukhe vināsameva varataranti 
 nirodhasamāpanno viya niccalova ahosi  Athassa sappā āgacchantā 
 sakalasarīraṃ veṭhetvā tassa matthake phaṇaṃ katvā acchiṃsu  
 Tadāpi so niccalova ahosi  Evaṃ sappenāpi ekasaṃvaccharaṃ 
 antarantarā vīmaṃsantāpisas antaraṃ na passiṃsu  Rājā rājapurise 
 pucchi tātā tumhe āgatakāle kumāraṃ gahetvā apanetha kiṃ so 
 hatthaṃ vā pādaṃ vā cālesīti  Natthi devāti  Kiṃ karomāti  
 Tato deva aṭṭhavassikadārakā nāma naṭasamajjaṃ piyāyanti tena naṃ 
 vīmaṃsissāmāti taṃ pañcadārakasatehi saddhiṃ rājaṅgaṇe nisīdāpetvā 
 naṭasamajjaṃ kārāpesuṃ  Sesadārakā naṭasamajjaṃ disvā sādhu sādhūti 
 vadantā mahāhasitaṃ hasanti  Mahāsatto pana mayhaṃ niraye nibbattakāle 
 khaṇamattampi hāso vā somanassaṃ vā natthīti nirayabhayaṃ 
 āvajjetvā niccalova ahosi  Taṃ kiñci na olokesi  Evaṃ 
 naṭasamajjenāpi ekasaṃvaccharaṃ antarantarā vīmaṃsantāpissa antaraṃ na 
 passiṃsu  Rājā rājapurise pucchi tātā tumhe āgatakāle 
 kumāraṃ gahetvā apanetha kiṃ so hatthaṃ vā pādaṃ vā cālesīti  
 Natthi devāti  Kiṃ karomāti  Tato deva navavassikadārakā 
 nāma satthassa bhāyanti tena naṃ vīmaṃsissāmāti taṃ pañcadārakasatehi 
  
  
 page    
 Saddhiṃ rājaṅgaṇe nisīdāpesuṃ  Pañcadārakasatānaṃ kīḷanakāle eko 
 puriso phalikavaṇṇaṃ asiṃ gahetvā paribbhamanto nadanto vagganto 
 ullaṃghanto apphoṭento salento mahāghosaṃ karonto kāsikarājassa 
 kira kāḷakaṇṇi eko putto atthi kuhiṃ so ahaṃ asinā sīsamassa 
 chindissāmīti vatvā abhidhāvati  Taṃ disvā sesadārakā bhītatasitā 
 viravantā disāvidisāsu palāyiṃsu  Bodhisatto nirayabhayaṃ āvajjetvā 
 ussudaraniraye maraṇato caṇḍakhaggamukhe vināsaṃyeva varataranti 
 ajānanto viya nisīdi  Atha naṃ so puriso asinā sīsaṃ parāmasitvā 
 ahaṃ te sīsaṃ chindissāmīti vatvā mahāsattaṃ tāsentopi tāsetuṃ 
 asakkonto apagañchi  Evaṃ khaggenāpi ekasaṃvaccharaṃ antarantarā 
 vīmaṃsantāpissa antaraṃ na passiṃsu  Rājā rājapurise evaṃ pucchi tātā 
 tumhe āgatakāle kumāraṃ gahetvā apanetha kiṃ so hatthaṃ vā 
 pādaṃ vā cālesīti  Natthi devāti  Kiṃ karomāti  Tato 
 dasavassikadārakā nāma saddassa bhāyanti tenassa badhirabhāvaṃ vīmaṃsituṃ 
 vaṭṭatīti sayanaṃ sāṇiyā parikkhipāpetvā  tassa  catūsu passesu 
 chiddāni katvā bodhisattassa attānaṃ adassetvā heṭṭhāsayane 
 saṃkhadhamake nisīdāpetvā ekappahāreneva saṃkhe dhamāpenti  Ekaninnādaṃ 
 ahosi  Dhātiyo mahāsattaṃ sayane nipajjāpesuṃ  Cattāro 
 amaccā catūsu passesu ṭhatvā mahāsattassa iriyāpathaṃ sāṇiyā 
 chiddehi olokentā mahāsattassa ekadivasampi satisammohaṃ 
 hatthapādavikāraṃ vā phandanamattaṃ vā na passiṃsu  Rājā rājapurise 
  
  
 page    
 Pucchi tātā mama putto hatthaṃ vā pādaṃ vā cālesīti  Natthi 
 devāti  Kiṃ karomāti  Evaṃ saṃkhadhamanenāpi ekasaṃvaccharaṃ 
 antarantarā vīmaṃsantāpissa neva antaraṃ passiṃsu  Tato deva 
 ekādasavassikadārakā nāma bherisaddassa bhāyanti tena naṃ vīmaṃsituṃ 
 vaṭṭatīti     ekasaṃvacchare atikkante  amaccā  puna  ekasaṃvaccharaṃ 
 tatheva bherisaddena antarantarā vīmaṃsantāpissa antaraṃ na passiṃsu  
 Tato deva dvādasavassikadārakā nāma dīpā bhāyanti tena naṃ 
 vīmaṃsissāmāti rattibhāge andhakāre sayāpetvā  appeva nāma  so 
 hatthaṃ vā pādaṃ vā phandāpeti nukho noti ghaṭesu dīpe jāletvā 
 sesadīpe nibbāpetvā bodhisattaṃ andhakāre thokaṃ sayāpetvā ghaṭehi 
 telappadīpe ukkhipitvā ekappahāreneva ālokaṃ katvā tassairiyāpathaṃ 
 upadhārentā mahāsattassa phandanamattampi na passiṃsu  Evaṃ 
 dīpenāpi ekasaṃvaccharaṃ antarantarā vīmaṃsantāpissa kiñciphandanamattampi 
 na passiṃsu  Rājā rājapurise pucchi tātā mama putto 
 hatthaṃ vā pādaṃ vā cālesīti  Natthi devāti  Kiṃ karomāti  
 Tato deva terasavassikadārakā nāma makkhikānaṃ bhāyanti phāṇitena 
 naṃ vīmaṃsissāmāti sakalasarīraṃ phāṇitena makkhitvā bahumakkhike ṭhāne 
 nipajjāpesuṃ  Makkhikā upaṭṭhapenti  Tā tassa sakalasarīraṃ 
 parivāretvā sūcīhi vijjhiyamānā viya khādanti  So cintesi mayhaṃ 
 avīciniraye maraṇato makkhikānaṃ mukhe maraṇameva seyyoti vedanaṃ 
 adhivāsetvā nirodhasamāpanno viya mahāthero niccalova ahosi  
  
  
 page    
 Evaṃ phāṇitenāpi ekasaṃvaccharaṃ antarantarā vīmaṃsantāpissa kiñci 
 phandanamattampi na passiṃsu  Rājā rājapurise pucchi tātā mama 
 putto hatthaṃ vā pādaṃ vā cālesīti  Natthi devāti  Kiṃ 
 karomāti  Tato deva cuddasavassikakāle panassa sampatte idāneva 
 esa mahallako sucikāmo asucijigucchako hoti asucinā naṃ 
 vīmaṃsissāmāti tato paṭṭhāya taṃ neva nahāpenti na ācamāpenti 
 sayanā na uṭṭhāpenti  So uccārapassāvaṃ katvā tattheva 
 pallipanno sayati  Duggandhena panassa antarudarīnaṃ  nikkhamanakālo viya 
 ahosi  Makkhikā tassa sarīre upaṭṭhapenti khādanti  Atha naṃ 
 parivāretvā mātāpitaro evamāhaṃsu tāta temiyakumāra idānipi 
 tvaṃ mahallakosi ko taṃ sabbadā paṭijaggissati kiṃ na lajjasi kasmā 
 nipannosi uṭṭhāya sarīraṃ paṭijaggāhīti akkosanti paribhāsanti  
 So tathā paṭikūle gūdharāsimhi nimmuggopi duggandhabhāvena 
 yojanasatamatthake ṭhitānampi hadayubbattanasamatthassa gūdhanirayassa duggandhabhāvaṃ 
 āvajjetvā majjhattova ahosi  Evaṃ asucināpi ekasaṃvaccharaṃ 
 antarantarā vīmaṃsantāpissa antaraṃ na passiṃsu  Tato deva 
 paṇṇarasavassikadārakā nāma uṇhassa bhāyanti aṅgārena naṃ 
 vīmaṃsissāmāti  Athassa heṭṭhāmañcake aggikapallāni ṭhapesuṃ appeva 
 nāma uṇhena pīḷito vedanāppatto vedanaṃ asahamāno hatthapādaphandanaṃ 
 dasseyyāti  Dhātiyo mahāsattaṃ mañcake nipajjāpetvā 
 nikkhamiṃsu  Mahāsatto uṇhena pīḷito  Tassa aggijālā 
  
  
 page    
 Sakalasarīre jotā viya upaṭṭhahanti  Mahāsattopi attānaṃ ovaditvā 
 tāta temiyakumāra avīcinirayasantāpo yojanasatampi pharati satayojanike 
 ṭhāne ṭhitānaṃ sattānaṃ akkhīni bhijjanti tamhā uṇhā idaṃ uṇhaṃ 
 sataguṇena sahassaguṇena satasahassaguṇena varataranti taṃ adhivāsetvā 
 nirodhasamāpanno viya niccalova ahosi  Athassa mātāpitaro taṃ 
 dukkhena pīḷitaṃ disvā bhijjamānahadayā viya manusse paṭikkamāpetvā 
 taṃ tato aggisantāpato apanetvā tāta temiyakumāra mayaṃ tava 
 apīṭhasappiādibhāvaṃ jānāma na hi etesaṃ evarūpāni hatthapādamukhakaṇṇasotāni 
 honti tavaṃ amhehi patthetvā laddhaputtako mā no nāsehi 
 sakalajambūdīparājūnaṃ santikā garahato no mocehīti taṃ yāciṃsu  
 So tehi evaṃ yācitopi taṃ asuṇanto viya hutvā niccalova nipajji  
 Athassa mātāpitaro rodamānā paṭikkamanti  Ekadāci pitā 
 tassa ekakova taṃ upasaṅkamitvā yācati  Ekadāci mātā 
 ekikāva upasaṅkamitvā naṃ yācati  Ekadāci te mātāpitaro 
 ekatova upasaṅkamitvā yācanti  Evaṃ aṅgārenāpi ekasaṃvaccharaṃ 
 antarantarā vīmaṃsantāpissa antaraṃ na passiṃsu  Athassa 
 soḷasavassikakāle amaccabrāhmaṇādayo cintayiṃsu pīṭhasappi vā hotu mūgo 
 vā badhiro vā no vā hotu vaye pariṇate rajanīye arajanto nāma natthi 
 dassanīye adassanto nāma natthi tusanīye atusanto nāma natthi samaye 
 sampatte pupphavikasanaṃ viya hi dhammatā esā nāṭakāpissa 
 paccupaṭṭhapetvā tāhi nāṭakāhi naṃ vīmaṃsissāmāti  Tato uttamarūpadharā 
  
  
 page    
 Devakaññāyo viya vilāsasampannā nāṭakitthiyo pakkosāpetvā rājā 
 itthiyo āha tumhesu yā itthī kumāraṃ hasāpetuṃ vā kilesavasena 
 vā bandhituṃ sakkoti sā tassa aggamahesī bhavissatīti  
 Dhātiyo kumāraṃ gandhodakena nahāpetvā kumāraṃ devaputtaṃ viya 
 alaṅkaritvā devavimānasadise sirigabbhe supaññatte sirisayane 
 nipajjāpetvā gandhadāmamālādāmapupphadāmadhūpavāsacuṇṇādīhi antogabbhe 
 ekagandhasammohaṃ katvā paṭikkamiṃsu  Atha naṃ tā itthiyo parivāretavā 
 naccagītehi ceva madhuravacanādīhi ca nānappakārehi abhiramāpetuṃ 
 vāyamiṃsu  So buddhisampannatāya tā itthiyo na oloketvā 
 imā itthiyo me sarīrasamphassaṃ mā vindiṃsūti adhiṭṭhahitvā 
 assāsapassāse nirumhi  Athassa sarīraṃ thaddhaṃ ahosi  Tā tassa 
 sarīrasamphassaṃ avindantiyo thaddhasarīro esa nāyaṃ manusso yakkho 
 bhavissatīti bhītatasitā hutvā attānaṃ saṇṭhāretuṃ asakkontiyo 
 palāyiṃsu  Evaṃ itthīhipi ekasaṃvaccharaṃ antarantarā vīmaṃsantāpissa 
 antaraṃ na passiṃsu  Evaṃ soḷasa saṃvaccharāni soḷasahi mahāvīmaṃsāhi 
 anekāhi ca khuddakavīmaṃsāhi te amaccā brāhmaṇā rājā vīmaṃsamānāpi 
 taṃ parigaṇhituṃ nāsakkhiṃsu  Tato rājā itthiyo pucchi bhontiyo so 
 tumhehi saddhiṃ kiṃ hasatīti  Natthi devāti  So tāsaṃ vacanaṃ 
 sutvā tato vipaṭisārī hutvā lakkhaṇapāṭhake brāhmaṇe 
 pakkosāpetvā bho brāhmaṇā tumhe kumārassa jātakāle 
 dhaññapuññalakkhaṇasampanno esa kumāro natthissa antarāyoti me kathayittha 
  
  
 page    
 Idāni so pīṭhasappi mūgabadhiro jāto kathā vo na rametīti 
 āha  Atha naṃ brāhmaṇā āhaṃsu mahārāja amhākaṃ ācariyehi 
 adiṭṭhakannāma natthi api ca kho ayaṃdeva rājakulehi patthetvā 
 laddhaputto kāḷakaṇṇīti vutte tumhākaṃ domanassaṃ siyā tasmā na 
 kathayimhāti  Rājā idāni kiṃ kātuṃ vaṭṭatīti pucchi  Mahārāja 
 sace kumāre imasmiṃ gehe vasante tayo antarāyā paññāyanti 
 jīvitassa vā antarāyo setacchattassa vā antarāyo aggamahesiyā 
 vā antarāyoti tasmā deva papañcaṃ akatvā avamaṅgalarathe 
 avamaṅgalaasse yojāpetvātattha taṃ nipajjāpetvā pacchimadvārena 
 nīharitvā āmakasusāne nikkhanituṃ vaṭṭatīti brāhmaṇā 
 āhaṃsu  Atha rājā tesaṃ vacanaṃ sutvā antarāyabhayena bhīto 
 sādhūti sampaṭicchi  Tadā candadevī taṃ pavuttiṃ sutvā turitaturitā 
 ekikāva rājānaṃ upasaṅkamitvā vanditvā deva tumhehi mayhaṃ 
 varo dinno mayā ca gahitakaṃ katvā tumhākaṃyeva ṭhapito taṃ 
 me idāni dethāti āha  Gaṇhāhi devīti  Puttassa me 
 rajjaṃ dethāti  Na sakkā devīti  Kiṃ karaṇāti  Putto no 
 kāḷakaṇṇīti  Tenahi deva yāvajīvaṃ adatvāpi satta vassāni rajjaṃ 
 dethāti  Na sakkā devīti  Tenahi deva cha vassāni rajjaṃ dethāti  
 Na sakkā devīti  Tenahi deva pañca vassāni rajjaṃ dethāti  
 Na sakkā devīti  Tenahi deva cattāri vassāni rajjaṃ dethāti  
 Na sakkā devīti  Tenahi deva tīṇi vassāni rajjaṃ dethāti  
  
  
 page    
 Na sakkā devīti  Tenahi deva dve vassāni rajjaṃ dethāti  
 Na sakkā devīti  Tenahi deva ekavassaṃ rajjaṃ dethāti  Na 
 sakkā devīti  Tenahi deva satta māse rajjaṃ dethāti  Na 
 sakkā devīti  Tenahi deva cha māse rajjaṃ dethāti  Na sakkā 
 devīti  Tenahi deva pañca māse rajjaṃ dethāti  Na sakkā 
 devīti  Tenahi deva cattāro māse rajjaṃ dethāti  Na sakkā 
 devīti  Tayo māse rajjaṃ dethāti  Na sakkā devīti  
 Tenahi deva dve māse rajjaṃ dethāti  Na sakkā devīti  Tenahi 
 deva ekamāsaṃ rajjaṃ dethāti  Na sakkā devīti  Tenahi deva 
 aḍḍhamāsaṃ rajjaṃ dethāti  Na sakkā devīti  Tenahi deva satta divasāni 
 rajjaṃ dethāti  Sādhu devi gaṇhīti  Sā puttaṃ alaṅkārāpetvā 
 temiyakumārassidaṃ rajjanti abhisekaṃ katvā sakalanagare 
 bheriñcārāpetvā sakalanagaraṃ alaṅkārāpetvā puttaṃ hatthikkhandhaṃ 
 āropetvā setacchattaṃ tassa matthake āropetvā nagaraṃ padakkhiṇaṃ 
 katvā taṃ āgataṃ sirisayane nipajjāpetvā sabbarattindivaṃ yācitvā 
 tāta temiyakumāra taṃ nissāya soḷasa vassāni niddaṃ alabhitvā 
 rodamānāya me akkhīni uppakkāni sokena me hadayaṃ bhijjati viya 
 ahaṃ tava apīṭhasappiādibhāvaṃ jānāmi mā maṃ anāthaṃ karohīti iminā 
 niyāmena punadivase pañca divasāni yāci  Chaṭṭhe divase sampatte 
 rājā sunandaṃ nāma sārathiṃ pakkosāpetvā tāta sunandasārathi 
 sve pātova avamaṅgalarathe avamaṅgalaasse yojetvā kumāraṃ tattha 
  
  
 page    
 Nipajjāpetvā pacchimadvārena nīharitvā kāḷakaṇṇīti vadanto 
 āmakasusāne catubhittikaṃ āvāṭaṃ khanitvā tattha taṃ khipitvā kuddālapiṭṭhena 
 matthakaṃ bhinditvā jīvitakkhayaṃ pāpetvā upari paṃsuṃ datvā paṭhavivaḍḍhanaṃ 
 katvā nahātvā ehīti āṇāpesi  So sādhūti sampaṭicchi  
 Devīpi taṃ sutvā bhijjamānahadayā viya puttassa santikaṃ gantavā 
 sabbarattiṃ kumāraṃ yācitvā tāta temiyakumāra tava pitā kāsikarājā 
 taṃ sve pātova āmakasusāne nikkhanituṃ āṇāpesi sve 
 pātova maraṇaṃ pāpuṇissasi puttāti āha  Taṃ sutvā mahāsatto 
 tuṭṭhacitto cintesi tāta temiyakumāra soḷasa vassāni tayā 
 katavāyāmo sve te manoratho matthakaṃ pattoti  Tassa evaṃ 
 cintentassa abbhantare pīti uppajji  Mātuyā panassa hadayaṃ 
 bhijjamānaṃ viya dukkhaṃ ahosi  Evaṃ santepi sace bhaṇissāmi me 
 manoratho matthakaṃ na pāpuṇissatīti cintetvā tāya mātuyā saddhiṃ na 
 kathesi  Athassā rattiyā accayena pātova sā mahāsattaṃ 
 nahātvā alaṅkaritvā aṅke nisīdāpetvā taṃ āliṅgitvā nisīdi  
 Atha sunandasārathi pātova rathaṃ yojento devatāviggahena 
 mahāsattassānubhāvena maṅgalarathe maṅgalaasse yojetvā rathaṃ rājadvāre 
 ṭhapetvā mahātale abhiruyhitvā sirigabbhaṃ pavisitvā deviṃ vanditvā 
 devi mā me kujjhi ahaṃ raññā āṇattoti vatvā puttaṃ āliṅgitvā 
 nisinnaṃ deviṃ hatthapiṭṭhena apanetvā pupphakalāpaṃ viya kumāraṃ 
 ukkhipitvā pāsādā otari  Tadā candadevī kese vikīritvā uraṃ 
  
  
 page    
 Paharitvā mahāsaddena paridevitvā orodhagaṇehi saddhiṃ mahātale 
 ohiyi  Atha naṃ mahāsatto mātaraṃ rodantaṃ disvā sattadhā 
 bhijjamānahadayo viya mayi mātuyā saddhiṃ akathite mātā me hadayena 
 phalitena marissatīti kathetukāmo hutvāpi sace kathessāmi soḷasavassāni 
 mama katavāyāmo mogho bhavissati akathento panāhaṃ attano 
 ca mātāpitūnañca mahājanassa ca paccayo bhavissāmīti sokaṃ 
 adhivāsetvā mātuyā saddhiṃ na kathesi  Atha naṃ sunandasārathi rathaṃ 
 āropetvā pacchimadvārābhimukhaṃ rathaṃ pesessāmīti cintentopi 
 mahāsattassānubhāvena devatāviggahito hutvā rathaṃ nivattetvā 
 pācīnadvārābhimukhaṃ rathaṃ pājesi  Atha rathacakkaṃ ummāre paṭihaññi  
 Mahāsatto taṃ saddaṃ sutvā manoratho me matthakaṃ pattoti 
 cintetvā suṭṭhutaraṃ tuṭṭhacitto ahosi  Ratho nagarā nikkhamitvā 
 devatānubhāvena tiyojanaṭṭhānaṃ gato  Tattha vanaghaṭaṃ sārathissa 
 āmakasusānaṃ viya upaṭṭhāsi  So idaṃ ṭhānaṃ phāsukanti sallakkhetvā 
 rathaṃ maggā okkamāpetvā maggapasse ṭhapetvā rathā 
 otaritvā mahāsattassa ābharaṇabhaṇḍaṃ omuñcitvā bhaṇḍikaṃ katvā 
 ṭhapetvā kuddālaṃ ādāya rathassa avidūre catubhittikaṃ āvāṭaṃ khanituṃ 
 ārabhi  Tato mahāsatto cintesi ayaṃ me vāyāmakālo ahaṃ 
 hi soḷasa vassāni vāyāmaṃ katvā hatthapāde na cālesiṃ kiṃ nukho 
 me balaṃ atthi udāhu natthīti  So uṭṭhāya vāmahatthena dakkhiṇahatthaṃ 
 parimajjitvā dakkhiṇahatthena vāmahatthaṃ parimajjitvā ubhohi 
  
  
 page    
 Hatthehi dve pāde sambāhitvā rathā otarituṃ cittaṃ uppādesi  
 Tāvadevassa pādappatiṭṭhānaṭṭhāne vātapuṇṇaṃ bhasmacammaṃ viya paṭhavī 
 uggantavā rathassa pacchimantaṃ āhacca aṭṭhāsi  Mahāsatto rathā 
 otaritvā katipayavāre aparāparaṃ caṅkamitvā iminā niyāmena 
 ekadivasaṃ yojanasatampi addhānaṃ me gantuṃ balaṃ atthīti ñatvā sace 
 sārathi mayā saddhiṃ paṭivirujjheyya atthi nukho me tena saha 
 paṭivirujjhituṃ balanti balaṃ upadhārento rathassa pacchimantaṃ gahetvā 
 kumārakānaṃ kīḷanayānabhaṇḍakaṃ viya ukkhipitvā taṃ rathaṃ paribbhamanto 
 aṭṭhāsi  Athassa me sārathinā paṭivirujjhituṃ balaṃ atthīti sallakkhetvā 
 pasādhanatthāya cittaṃ uppajji  Taṃ khaṇaññeva sakkassa 
 bhavanaṃ uṇhākāraṃ dassesi  Sakko  āvajjento taṃ kāraṇaṃ 
 ñatvā temiyakumārassa manoratho matthakaṃ patto idāni pasādhanatthāya 
 cittaṃ uppannaṃ kiṃ etassa mānusikena pasādhanena dibbappasādhanena 
 taṃ alaṅkārāpessāmīti vissukammaṃ āmantetvā dibbapasādhanaṃ 
 gāhāpetvā pesesi gaccha tāta kāsikarājassa puttaṃ temiyakumāraṃ 
 dibbapasādhanena alaṅkarohīti  So sakkassa vacanaṃ sutvā 
 sādhūti sampaṭicchitvā manussalokaṃ gantavā tassa santikaṃ gantavā 
 dasahi dibbadussasahassehi veṭhanaṃ katvā dibbehi ceva mānusikehi 
 ca alaṅkārehi sakkaṃ viya mahāsattaṃ alaṅkaritvā sakaṭṭhānameva 
 agamāsi  So devarājalīḷāya sārathissa khananokāsaṃ gantavā 
 āvāṭatīre ṭhatvā taṃ sārathiṃ pucchanto tatiyaṃ gāthamāha 
  
  
 page    
            Kinnu santaramānova          kāsuṃ khanasi sārathi 
            puṭṭho me samma akkhāhi      kiṃ kāsuyā karissasīti  
      Tattha kāsunti catubhittikaṃ āvāṭaṃ  
      Taṃ sutvā sārathi āvāṭaṃ khananto uddhaṃ anoloketvā 
 catutthaṃ gāthamāha 
            rañño mūgo ca pakkho ca      putto jāto acetaso 
            somhi raññā samijjhittho      puttaṃ me nikkhanaṃ vaneti  
       Tattha pakkhoti pīṭhasappī  Mūgoti vacaneneva panassa 
 badhirabhāvopi sijjhati badhirassa hi paṭivacanaṃ kathetuṃ asakkuṇeyyatā  
 Acetasoti acittako viya jāto soḷasavassāni akathitattā evamāha  
 Samijjhitthoti āṇatto pesito  Nikkhanaṃ vaneti vane 
 nikkhaneyyāsi  
      Atha naṃ mahāsatto āha 
            na badhiro na mūgosmi         na pakkho na ca piṅgalo 
            adhammaṃ sārathi kayirā         mañce tvaṃ nikkhanaṃ vane 
            ūrū bāhū ca me passa        bhāsitañca suṇohi me 
            adhammaṃ sārathi kayirā         mañce tvaṃ nikkhanaṃ vaneti  
      Tattha badhiroti samma sārathi sace rājā taṃ evarūpaṃ puttaṃ 
 nikkhanituṃ āṇāpesi ahaṃ pana evarūpo na bhavāmīti dīpetuṃ 
 evamāha  Piṅgaloti vikalindrīyo  Mañce tvaṃ nikkhanaṃ vaneti 
 sace badhirabhāvādivirahitaṃ evarūpaṃ maṃ vane nikkhaneyyāsi tavaṃ adhammaṃ 
  
  
 page    
 Kareyyāsi  Ūrūti imaṃ so purimagāthaṃ sutvāpi taṃ attānaṃ 
 anolokentameva disvā mama abadhiraṃ amūgaṃ apakkhaṃ alaṅkatasarīramassa 
 dassessāmīti cintetvā āha  Tassattho samma sārathi 
 kāñcanakadalikkhandhasadise me mama dve ūrū kāñcanakaddalipattavaṇṇe 
 me mama dve bāhū ca passa madhuravacanañca me suṇohīti  
      Tato sārathi cintesi ko nukho esa āgatakālato 
 paṭṭhāya attānameva vaṇṇetīti  So āvāṭakhananaṃ pahāya uddhaṃ 
 olokento tassa rūpasampattiṃ disvā kiṃ nu kho ayaṃ puriso manusso 
 vā devo vāti taṃ ajānanto imaṃ gāthamāha 
            devatā nusi gandhabbo        ādū sakko purindado 
            ko vā tavaṃ kassa vā putto   kathaṃ jānemu taṃ mayanti  
      Athassa mahāsatto attānaṃ ācikkhanto āvīkaronto dhammaṃ 
 desento āha 
            namhi devo na gandhabbo      nāpi sakko purindado 
            kāsirañño ahaṃ putto        yaṃ kāsuyā nihaññasi 
            tassa rañño ahaṃ putto       yaṃ tvaṃ sammūpajīvasi 
            adhammaṃ sārathi kayirā         mañce tvaṃ nikkhanaṃ vane 
            yassa rukkhassa chāyāya        nisīdeyya sayeyya vā 
            na tassa sākhaṃ bhañjeyya       mittadubbho hi pāpako 
            yathā rukkho tathā rājā      yathā sākhā tathā ahaṃ 
  
  
 page    
            Yathā chāyūpago poso        evaṃ tavamasi sārathi 
            adhammaṃ sārathi kayirā         mañce tvaṃ nikkhanaṃ vaneti  
      Tattha nihaññasīti nihanissasi  Yaṃ tvaṃ ettha nihanissāmīti 
 saññāya kāsuṃ khanasi so ahanti dīpeti  So rājaputto 
 ahanti vuttepi na saddahatiyeva  Madhurakathāya panassa bujjhitvā 
 dhammaṃ suṇanto aṭṭhāsi  Mittadubbhoti mittaghātako mittānaṃ 
 parādhiko  Rukkhassāti paribhuttachāyassa rukkhassāpi tāva mūlaṃ vā 
 khandhaṃ vā phalaṃ vā pattaṃ vā aṅkuraṃvā bhañjanto mittaghātako 
 mittaparādhiko hoti  Pāpakoti lāmakapuriso kimaṅgaṃ pana 
 manussaghātako  Chāyūpagoti rukkhassa sārathi paribhogatthāya chāyaṃ 
 upagato   puriso viya rājānaṃ nissāya jīvamānosi tavanti vadati  
      So evaṃ kathentepi bodhisatte na saddahatiyeva  Atha 
 mahāsatto saddahāpessāmi nanti cintetvā devatānaṃ sādhukārena 
 ceva attano vacīghosena ca vanaghaṭaṃ unnādento dasamittapūja 
 gāthā nāma kathento āha 
            bahutabbhakkho bhavati           vippamutto sakaṃgharā 
            bahū naṃ upajīvanti            yo mittānaṃ na dubbhati 
            yaṃ yaṃ janapadaṃ yāti           nigame rājadhāniyo 
            sabbattha pūjito hoti         yo mittānaṃ na dubbhati 
            nāssa corā pasahanti        nātimaññeti khattiyo 
            sabbe amitte tarati         yo mittānaṃ na dubbhati 
  
  
 page    
            Akuddho sagharaṃ eti          sabhāya paṭinandito 
            ñātīnaṃ uttamo hoti         yo mittānaṃ na dubbhati 
            sakkatavā sakkato hoti       garu hoti sagāravo 
            vaṇṇakittibhato hoti          yo mittānaṃ na dubbhati 
            pūjako labhate pūjaṃ           vandako paṭivandanaṃ 
            yasokittiñca pappoti         yo mittānaṃ na dubbhati 
            aggi yathā pajjalati          devatāva virocati 
            siriyā ajjahito hoti        yo mittānaṃ na dubbhati 
            gāvo tassa pajāyanti        khette vuttaṃ viruḷhati 
            vuttānaṃ phalamasnāti          yo mittānaṃ na dubbhati 
            darito pabbatātovā         rukkhato patito naro 
            cuto patiṭṭhaṃ labhati           yo mittānaṃ na dubbhati 
            viruḷhamūlasantānaṃ            nigoradhamiva māluto 
            amittā nappasahanti          yo mittānaṃ na dubbhatīti  
      Tattha bahutabbhakkhoti sulabbhakkho  Sakaṃgharāti sakā gharā 
 ayameva vā pāṭho  Na dubbhatīti na dussati  Sabbattha pūjito 
 hotīti idaṃ sīvalivatthunā vaṇṇetabbaṃ  Nāssa corā pasahantīti 
 pasayhākāraṃ kātuṃ na sakkonti  Idaṃ saṃkiccasāmaṇeravatthunā 
 dīpetabbaṃ  Nātimaññeti khattiyoti idaṃ jotikaseṭṭhivatthunā 
 dīpetabbaṃ  Taratīti atikkamati  Sagharaṃ etīti mittadubbo hi 
 attano gharaṃ āgacchantopi ghaṭṭitacitto kuddhova āgacchati ayaṃ 
  
  
 page    
 Akuddho sagharaṃ eti  Paṭinanditoti bahūnaṃ sannipātaṭṭhāne 
 amittadubbhino guṇakathaṃ kathenti  Tāya so paṭinandito hoti 
 pamudito  Sakkatvā sakkato hotīti paraṃ sakkatvā sayampi 
 parehi sakkato hoti  Garu hoti sagāravoti paresu sagāravo 
 sayampi parehi garuko hoti  Vaṇṇakittibhato hotīti bhatavaṇṇakitti 
 guṇañceva kittisaddañca ukkhipitvā caranto hotīti attho  
 Pūjakoti mittānaṃ pūjako hutvā sayampi   pūjaṃ labhati  Vandakoti 
 buddhādīnaṃ kalyāṇamittānaṃ vandako punabbhave paṭivandanaṃ labhati  
 Yasokittinti issaraniyaparivārañca guṇakittisaddañca pappoti  Imāya 
 gāthāya cittagahapatino vatthuṃ kathetabbaṃ  Pajjalatīti issariyaparivārena 
 pajjalati  Siriyā ajjahito hotīti ettha anāthapiṇḍikassa vatthuṃ 
 kathetabbaṃ  Asnātīti paribhuñjati  Patiṭṭhaṃ labhatīti cullapadumajātakena 
 dīpetabbaṃ  Viruḷhamūlasantānanti vaḍḍhitamūlapārohaṃ  Amittā 
 nappasahantīti ettha kulaghare soṇattherassa mātu gehaṃ paviṭṭhacoravatthuṃ 
 kathetabbaṃ  
      Taṃ sutvā sunando ettakāhi gāthāhi dhammaṃ desentaṃpi 
 taṃ asañjānitvāva ko nukho ayanti āvāṭakhananaṃ pahāya uṭṭhāya 
 rathassa samīpaṃ gantavā tattha tañca pasādhanabhaṇḍikañca ubhayaṃ 
 adisvā punāgantavā taṃ olokento taṃ sañjānitvā tassa pādesu 
 nipatitvā añjaliṃ paggayha yācanto imaṃ gāthamāha 
            ehi taṃ paṭinessāmi         rājaputtaṃ sakaṃ gharaṃ 
  
  
 page    
            Rajjaṃ kārehi bhaddante       kiṃ araññe karissasīti  
 Atha naṃ mahāsatto āha 
            alaṃ me tena rajjena        ñātakena dhanena vā 
            yaṃ me adhammacariyāya         rajjaṃ labbhetha sārathīti  
      Tattha alanti paṭikkhepavacanaṃ 
 sārathi āha 
            puṇṇapattaṃ maṃ lābhehi        rājaputta ito gato 
            pitā mātā ca me dajjuṃ      rājaputta tayī gate 
            orodhā ca kumārā ca       vesiyānā ca brāhmaṇā 
            tepi attamanā dajjuṃ         rājaputta tayī gate 
            hatthārohā anīkaṭṭhā        rathikā pattikārakā 
            tepi attamanā dajjuṃ        rājaputta tayī gate 
            pahūtadhaññā jānapadā         negamā ca samāgatā 
            upayānāni me dajjuṃ         rājaputta tayī gateti  
      Tattha puṇṇapattanti tuṭṭhidāyaṃ tuṭṭhidānaṃ  Dajjunti 
 sattaratanavassaṃ vassantā viya mama ajjhāsayapūraṇaṃ tuṭṭhidāyaṃ 
 dadeyyunti  Idaṃ so appeva nāma mayi anukampāya gaccheyyāti 
 cintetvā āha  Vesiyānāti vessā  Upayānānīti paṇṇākārāni  
 Taṃ sutvā mahāsatto āha 
            pitu mātu cahaṃ catto         raṭṭhassa nigamassa ca 
  Footnote    puṇṇapattaṃ palabbhehītipi pāṭho    tepi dajjuṃ patītā metipi pāṭho  
  
  
 page    
            Atho sabbakumārānaṃ          natthi mayhaṃ sakaṃ gharaṃ 
            anuññāto ahaṃ matyā        sañcatto pitarā ahaṃ 
            eko araññe pabbajito      na kāme abhipatthayeti  
      Tattha pitu mātu cāti pitarā ca mātarā ca  Cattoti pariccatto  
 Itaresupi eseva nayo  Matyāti samma sārathi ahaṃ sattāhaṃ rajjaṃ 
 paricchinditvā varaṃ gaṇhantiyā mātarā anuññāto nāma  
 Sañcattoti suṭṭhucatto  Pabbajitoti pabbajitvā araññe 
 vasanatthāya nikkhantoti attho  
      Evaṃ mahāsattassa attano guṇe kathentasseva pīti uppajji  
 Tato pītivegena udānaṃ udānento āha 
            api ataramānānaṃ            phalāsāva samijjhati 
            vipakkabrahmacariyosmi         evaṃ jānāhi sārathi 
            api ataramānānaṃ            sammadattho vipaccati 
            vipakkabrahmacariyosmi         nikkhanto akuto bhayoti  
      Tattha phalāsāvāti ataramānassa mama soḷasahi vassehi samiddhaṃ 
 ajjhāsayaphalanti dassetuṃ evamāha  Vipakkabrahmacariyosmīti 
 niṭṭhapattamanoratho  Sammadattho vipaccatīti sammā upāyena kāraṇena 
 katabbakiccaṃ jhānādibhedaṃ sampajjatīti  
      Sārathi āha 
            evaṃ vaggukatho santo        visaṭṭhavacano ca so 
            kasmā pitu ca mātu ca        santike na bhaṇī tadāti  
  
  
 page    
 Tattha vaggukathoti madhurakatho sakhilakatho  
 Tato mahāsatto āha 
            nāhaṃ asandhitā pakkho        na badhiro asotatā 
            nāhaṃ ajivhatā mūgo         mā maṃ mūgamadhārayi 
            purimaṃ sarāmihaṃ jātiṃ          yattha rajjamakārayiṃ 
            kārayitvā tahiṃ rajjaṃ         pāpatthaṃ nirayaṃ bhusaṃ 
            vīsatiñceva vassāni          tahiṃ rajjamakārayiṃ 
            asītivassasahassāni           nirayamhi apaccasiṃ 
            tassa rajjassāhaṃ bhīto        mā maṃ rajjebhisecayuṃ 
            tasmā pitu ca mātu ca        santike na bhaṇiṃ tadā 
            uccaṅke maṃ nisīditvā        pitā atthānusāsati 
            ekaṃ hanatha bandhatha           ekaṃ khārāpatacchakaṃ 
            ekaṃ sūlasmiṃ ubbetha         iccassa anusāsati 
            tāyāhaṃ pharusaṃ sutvā         vācāyo samudīritā 
            amūgo mūgavaṇṇena           apakkho pakkhasammato 
            sake muttakarīsasmiṃ           acchāhaṃ saṃparipaluto 
            kasirañca parittañca           tañca dukkhena saṃyutaṃ 
            komaṃ jīvitamāgamma           veraṃ kayirātha kenaci 
            paññāya ca alābhena         dhammassa ca adassanā 
            komaṃ jīvitamāgamma           veraṃ kayirātha kenaci 
            api ataramānānaṃ            phalāsāva samijjhati 
  
  
 page    
            Vipakkabrahmacariyosmi         evaṃ jānāhi sārathi 
            api ataramānānaṃ            sammadattho vipaccati 
            vipakkabrahmacariyosmi         nikkhanto akuto bhayoti  
        Tattha asandhitāti sandhīnaṃ abhāvena  Asotatāti sotānaṃ 
 abhāvena  Ajivhatāti samparivattanajivhāya abhāvena mūgo sohaṃ 
 na bhavāmi  Yatthāti yāya jātiyā bārāṇasinagareyeva rajjaṃ kāresiṃ  
 Pāpatthanti pāpataṃ patitosmīti vadati  Rajajebhisecayunti rajje 
 abhisecayuṃ  Nisīditvāti nisīdāpetvā  Atthānusāsatīti micchā 
 atthaṃ anusāsati  Khārāpatacchakanti sattīhi paharitvā khārapatacchakaṃ 
 karotha  Ubbethāti āropetha āvunatha  Iccassa anusāsatīti 
 evaṃ assa mahājanassa atthaṃ anusāsati  Tāyāhanti tāyo 
 vācāyo ahaṃ sutvā  Pakkhasammatoti pakkhasammato pakkhasadiso 
 ahosiṃ  Acchāhanti acchiṃ ahaṃ vasinti attho  Saṃparipalutoti 
 saṃparikiṇṇo nimmuggo hutvāti attho  Kasiranti dukkhaṃ  
 Parittanti appaṃ  Idaṃ vuttaṃ hoti samma sārathi sace sattānaṃ 
 jīvitaṃ dukkhampi samānaṃ bahuṃ ciraṭṭhitikaṃ bhaveyya vatteyya 
 parittañcapi samānaṃ sace sukhaṃ bhaveyya vatteyya idaṃ pana kasirañca 
 parittañca appañca sakaleneva vaṭṭadukkhena saṃyuttaṃ sannihitaṃ 
 jātijarāmaraṇasokaparidevadukkhadomanassaupāyāsehi omadditaṃ  Komanti ko 
 imaṃ  Veranti pāṇātipātādipañcavidhaveraṃ  Kenacīti kenaci kāraṇena  
 Kayirāthāti kareyya  Paññāyāti vipassanāpaññāya  
  
  
 page    
 Dhammassāti sotāpattimaggassa adassanena  
      Puna udānagāthā agantukāmatāya thirabhāvadīpanatthaṃ kathesi  
      Taṃ sutvā sunando ayaṃ kumāro evarūpaṃ rajjasiriṃ kuṇapaṃ viya 
 chaḍḍetvā attano adhiṭṭhānaṃ abhinditvā pabbajissāmīti araññaṃ 
 paviṭṭho mama iminā dujjīvitena ko attho ahampi tena saddhiṃ 
 pabbajissāmīti cintetvā gāthamāha 
            ahampi pabbajissāmi          rājaputta tavantike 
            avahayassu maṃ bhaddante        pabbajjā mama ruccatīti  
      Tattha tavantiketi tava santike  Avhayassūti ehi pabbajāhīti 
 maṃ pakkosassu  
      Evaṃ tena yācitopi mahāsatto sacāhaṃ idāneva taṃ pabbājessāmi 
 mātāpitaro ca me idha nāgacchissanti atha nesaṃ parihānī 
 bhavissati ime assā ca ratho ca pasādhanabhaṇḍañca nassissanti 
 yakkhena so khādito nukho tena sārathīti garahāpi me uppajjissatīti 
 cintetvā attano ca garahā mocanatthaṃ mātāpitūnañca vuḍḍhiṃ 
 sampassamāno asse ca rathañca pasādhanabhaṇḍañca tassa iṇaṃ 
 katvā dassento gāthamāha 
            rathaṃ niyyādayitvāna          anaṇo ehi sārathi 
            anaṇassa hi pabbajjā         etaṃ isībhi vaṇṇitanti  
      Tattha etanti etaṃ pabbajjākaraṇaṃ  Isībhi vaṇṇitanti 
 buddhādīhi isīhi pasaṭṭhaṃ  
  
  
 page    
      Taṃ sutvā sārathi sace mayi nagaraṃ gate esa aññattha 
 gaccheyya pitāpissa imaṃ pavuttiṃ sutvā puttaṃ me dassehīti āgato 
 imaṃ na passeyya rājadaṇḍampi me kareyya tasmā etassa attano 
 guṇaṃ kathetvā aññattha agamanatthāya paṭiññaṃ gaṇhissāmīti 
 cintetvā gāthādvayamāha 
            yadeva tayāhaṃ vacanaṃ          bhaddamatthu te 
            tadeva me tavaṃ vacanaṃ         yācito kātumarahasi 
            idheva tāva acchassu         yāva rājānamānaye 
            appeva te pitā disvā      pītito sumano siyāti  
      Tattha teti tava bhaddaṃ atthu yaṃ vacanaṃ me te tayā vuttaṃ 
 ahaṃ taṃ vacanaṃ akaraṃ akariṃ akāsiṃ taṃ eva vacanaṃ tavaṃ me  mayā 
 yācito kātuṃ arahasīti  
      Tato mahāsatto āha 
            karomi te taṃ vacanaṃ          yaṃ maṃ bhaṇasi sārathi 
            ahampi daṭṭhukāmosmi         pitaraṃ me idhāgataṃ 
            ehi samma nivattassu         kusalaṃ vajjāsi ñātinaṃ 
            mātaraṃ pitaraṃ mayhaṃ           vutto vajjāsi vandananti  
      Tattha karomi te tanti karomi te etaṃ vacanaṃ  Ehi samma 
 nivattassūti samma sārathi tattha gantvā ehi ettova khippameva 
 nivattassu  Vutto vajjāsīti mayā tavaṃ vutto hutvā putto 
 vo temiyakumāro tumhākaṃ pāde vandatīti mama vandanaṃ vadeyyāsīti 
  
  
 page    
 Attho  
      Iti vatvā mahāsatto suvaṇṇakaddalikkhandhaṃ viya attānaṃ 
 onamitvā pañcāṅgapatiṭṭhitena bārāṇasīnagarābhimukho mātāpitaro 
 vanditvā sārathissa sāsanaṃ adāsi  
      So sāsanaṃ gahetvā kumāraṃ padakkhiṇaṃ katvā tassa pāde 
 vanditvā rathamāruyha bārāṇasīnagarābhimukho pāyāsi  
      Tamatthaṃ pakāsento satthā āha 
            tassa pāde gahetvāna       katvā ca naṃ padakkhiṇaṃ 
            sārathi rathamāruyha           rājadvāramupāgamīti  
      Tattha tassāti bhikkhave evaṃ vutto so sārathi tassa kumārassa 
 pādesu gahetvā taṃ padakkhiṇaṃ katvā rathamāruyha rājadvāraṃ 
 upāgamīti attho  
      Tasmiṃ khaṇe candadevī sīhapañjaraṃ vivaritvā kā nuno me 
 puttassa pavuttīti sārathissa āgamanaṃ olokentī taṃ ekakaṃ āgacchantaṃ 
 disvā bhijjamānahadayā viya paridevi  
      Tamatthaṃ pakāsento satthā āha 
            suññaṃ mātā rathaṃ disvā       ekaṃ sārathimāgataṃ 
            assupuṇṇehi nettehi        rodantī naṃ udikkhati 
            ayaṃ so sārathi eti         nihantvā mama atrajaṃ 
            nihato nūna me putto        paṭhabyā bhūmivaḍḍhano 
            amitatā nūna nandanti         pītitā nūna verino 
  
  
 page    
            Āgataṃ sārathiṃ disvā         nihantvā mama atrajaṃ 
            suññaṃ mātā rathaṃ disvā       ekaṃ sārathimāgataṃ 
            assupuṇṇehi nettehi        rodantī naṃ paripucchati 
            kinnu mūgo kinnu pakkho       kinnu so vilapī tadā 
            nihaññamāno bhūmiyā          taṃ me akkhāhi sārathi 
            kathaṃ hatthehi pādehi         mūgo pakkho vivaṭṭayi 
            nihaññamāno bhūmiyā          taṃ me akkhāhi pucchitoti  
      Tattha  mātāti temiyakumārassa mātā  Paṭhabyā bhūmivaḍḍhanoti 
 so mama putto bhūmivaḍḍhano paṭhaviyaṃ nūna nihato  Rodantī naṃ 
 paripucchatīti rathaṃ ekamante ṭhapetvā mahātalaṃ āruyha taṃ vanditvā 
 ekamantaṃ ṭhitaṃ sārathiṃ paripucchati  Kinnūti kinnu so mama putto 
 mūgo ceva pakkho ca bhavati  Tadāti yadā naṃ tavaṃ kāsuyā 
 pakkhipitvā kuddālapiṭṭhena matthakaṃ paharasi tadā  Nihaññamāno 
 bhūmiyāti tayā bhūmiyaṃ nihaññamāno kinnu so vilapī  Taṃ me akkhāhīti 
 taṃ sabbaṃ aparihāpetvā me akkhāhi  Vivaṭṭayīti apehi 
 sārathi mā maṃ mārehīti kathaṃ hatthe pāde ca phandanto taṃ 
 anuvadati  
      Atha naṃ sārathi āha 
            akkheyyante ahaṃ ayye      dajjāsi abhayaṃ mama 
            yaṃ me sutaṃ vā diṭṭhaṃ vā      rājaputtassa santiketi  
      Tattha dajjāsīti sace abhayaṃ dadeyyāsi  Idaṃ so sacāhaṃ 
  
  
 page    
 Tava putto neva mūgo na pakkho na badhiro madhurakatho dhammakathikoti 
 vakkhāmi atha kasmā taṃ mama puttaṃ aggahetvā āgatosīti rājā 
 me kuddho rājadaṇḍaṃpi kareyya abhayaṃ tāva yācāmīti cintetvā āha 
      atha naṃ candadevī āha 
            abhayaṃ samma te dammi         abhīto bhaṇa sārathi 
            yante sutaṃ vā diṭṭhaṃ vā      rājaputtassa santiketi  
      Tato sārathi āha 
            na so mūgo na so pakkho     visaṭṭhavacano ca so 
            rajjassa kira so bhīto        akarā ālaye bahū 
            purimaṃ sarati so jātiṃ         yattha rajjamakārayi 
            kārayitvā tahiṃ rajjaṃ         pāpatthaṃ nirayaṃ bhusaṃ 
            vīsati ceva vassāni          tahiṃ rajjamakārayi 
            asītivassasahassāni           nirayamhi apacci so 
            tassa rajjassa so bhīto       mā maṃ rajjebhisecayuṃ 
            tasmā pitu ca mātu ca        santike na bhaṇī tadā 
            aṅgapaccaṅgasampanno         ārohapariṇāhavā 
            visaṭṭhavacano pañño          magge saggassa tiṭṭhati 
            sace tavaṃ daṭṭhukāmāsi        rājaputtaṃ tavatrajaṃ 
            ehi taṃ pāpayissāmi         yattha sammati temiyoti  
      Tattha visaṭṭhavacanoti apalibuddhakatho  Akarā ālaye bahūti 
 tumhākaṃ vañcanāni bahūni akāsi  Paññoti paññavā  Sace 
  
  
 page    
 Tavanti rājānaṃ dhuraṃ katvā ubhopi te evamāha  Yattha sammatīti 
 yattha tava putto mayā  gahitapaṭiñño hutvā acchati tattha taṃ 
 pāpayissāmi papañcaṃ akatvā lahuṃ gantuṃ vaṭaṭatīti āha  
      Temiyakumāro pana sārathiṃ pesetvā pabbajitukāmo hutvā 
 jāto  Atha sakko tassa manaṃ ñatvā vissukammaṃ pesesi 
 tāta vissukamma temiyakumāro pabbajitukāmo tassa paṇṇasālañca 
 pabbajitaparikkhārañca māpetvā ehīti  So sādhūti  sampaṭicchitvā 
 saggato otaritvā tiyojanike vanasaṇḍe assamaṃ māpetvā 
 rattiṭṭhānadivāṭṭhānāni ca pokkharaṇīāvāṭañca māpetvā 
 akālaphalarukkhasampannaṃ katvā paṇṇasālāya samīpe catuvīsatihatthappamāṇaṃ caṅkamaṃ 
 māpetvā antocaṅkame phalikavaṇṇaṃ vālukaṃ okīritvā sabbe ca 
 pabbajitaparikkhārāni gahetvā pabbajantūti bhittiyaṃ akkharāni likhitvā 
 assamapade migapakkhino palāpetvā sakaṭṭhānameva gato  Tasmiṃ khaṇe 
 mahāsatto taṃ disvā akkharāni vācetvā sakkadattiyabhāvaṃ ñatvā 
 paṇṇasālaṃ pavisitvā sakavatthāni apanetvā rattavākacīraṃ  nivāsetvā 
 ekaṃ pārupetvā ajinacammaṃ ekaṃsaṃ katvā jaṭāmaṇḍalaṃ bandhitvā 
 kājaṃ aṃse katvā kattaradaṇḍaṃ ādāya parṇasālato nikkhamitvā 
 pabbajitasiriṃ samuṭṭhahanto aparāparaṃ caṅkamitvā aho sukhaṃ paramasukhaṃ 
 pabbajjā me adhigatāti udānaṃ udānetvā paṇṇasālaṃ pavisitvā 
 kaṭṭhattharake nisinno pañcābhiññāyo ca aṭṭhasamāpattiyo ca 
  
  
 page    
 Nibbattetvā sāyaṇhasamaye paṇṇasālato nikkhamitvā caṅkamakoṭiyaṃ 
 ṭhitakārarukkhato paṇṇāni gahetvā sakkadattiyabhājanena aloṇakena 
 atakkena niddhūpanena uṇhodakena sedetvā amataṃ paribhuñjanto 
 viya paribhuñjitvā cattāro brahmavihāre bhāvento tattha vāsaṃ 
 kappesi  
      Kāsikarājāpi sunandasārathissa vacanaṃ sutvā mahāsenāguttaṃ 
 pakkosāpetvā taramānarūpo gamanaparivacchaṃ kāretukāmo āha 
            yojayantu rathe asse        kacchaṃ nāge nibandhatha 
            uddhariyantu saṃkhapaṇḍavā        nadantu ekapokkharā 
            nadantu bherisannaddhā         vaggū nadantu dundubhi 
            negamā ca maṃ anventu       gacchaṃ puttanivādako 
            orodhā ca kumārā ca       vesiyānā ca brāhmaṇā 
            khippaṃ yānāni yojentu       gacchaṃ puttanivādako 
            hatthārohā anīkaṭṭhā        rathikā pattikārakā 
            khippaṃ yānāni yojentu       gacchaṃ puttanivādakoti  
            Samāgatā jānapadā          negamā ca samāgatā 
            khippaṃ yānāni yojentu       gacchaṃ puttanivādakoti  
      Tattha uddhariyantūti nādaṃ muñcantu  Nadantūti vajjantu  
 Ekapokkharāti ekamukhā bheriyo  Sannaddhāti suṭṭhu sannaddhā  
 Vaggūti madhurasarā  Gacchanti gacchissāmi  Puttanivādakoti puttassa 
 nivādako ovādako hutvā gacchāmi  Taṃ ovaditvā mama vacanaṃ 
  
  
 page    
 Gāhāpetvā tattheva naṃ ratanarāsimhi ṭhapetvā abhisiñcitvā ānetuṃ 
 gacchāmīti adhippāyenevamāha  Negamāti kuṭumbikajanā  Samāgatāti 
 sannipatitā hutvā maṃ anventu  
      Evaṃ raññā āṇattā sārathino asse yojetvā rathe 
 rājadvāre ṭhapetvā rañño ārocesuṃ  
      Tamatthaṃ pakāsento satthā āha 
            asse ca sārathī yutte       sindhave sīghabāhane 
            rājadvāraṃ upāgañchuṃ         yuttā dve ime hayāti  
      Tattha sindhaveti sindhavajātike asse  Sīghabāhaneti javanasampanne 
 asse ādāya  Sārathīti sārathino  Yutteti rathesu yojite  
 Upāgañchunti te rathesu yutte asse ādāya āgamiṃsu āgantvā 
 ca pana yuttā dve ime hayāti ārocesuṃ  
      Tato rājā āha 
            thūlā javena hāyanti         kīsā hāyanti thāmasā 
            kīse thūle vivajjitvā        saṃsaṭṭhā yojitā hayāti  
      Tattha saṃsaṭṭhāti evarūpe asse mā gaṇhathāti āha  
 Kīse thūle vivajjitvāti kīse thūle asse mā gaṇhathāti  
 Saṃsaṭṭhā yojitā hayāti vayena ca vaṇṇena ca javena ca balena 
 ca sadisā assā yojitāti attho  
      Atha rājā puttassa santikaṃ gacchanto cattāro vaṇṇe 
 aṭṭhārasaseniyo sabbañca balanikāyaṃ sannipātesi  Tassa 
  
  
 page    
 Sannipātentasseva tayo divasā atikkantā  Atha catutthe divase kāsikarājā 
 senāya saddhiṃ nagarato nikkhamitvā gahetabbayuttakaṃ dhanaṃ gāhāpetvā 
 tassa assamaṃ patvā puttena saha paṭinandito paṭisanthāraṃ akāsi  
      Tamatthaṃ pakāsento satthā āha 
            tato rājā taramāno        yuttamāruyha sindhavaṃ 
            itthāgāraṃ ajjhabhāsi         sabbā va anuyātha maṃ 
            bālavījanimuṇhisaṃ             khaggaṃ chattañca paṇḍaraṃ 
            upādī rathamāruyha           suvaṇṇehi alaṅkatā 
            tato ca rājā pāyāsi       purakkhitvāna sārathiṃ 
            khippameva upāgañchi          yattha sammati temiyo 
            tañca disvāna āyantaṃ        jalantamiva tejasā 
            khaggasaṃghaparibyuḷhaṃ            temiyo etadabravi 
            kacci nu tāta kusalaṃ          kacci tāta anāmayaṃ 
            kacci te rājakaññāyo       arogā mayha mātaroti  
 Rājā āha 
            kusalañceva me putta         atho putta anāmayaṃ 
            sabbā  ca  me rājakaññāyo  arogā tuyha mātaroti  
 Atha naṃ bodhisatto āha 
            kacci amajjapo tāta         kacci te suramappiyaṃ 
            kacci sacce ca dhamme ca      dāne te ramatī manoti  
 Atha naṃ rājā āha 
  
  
 page    
            Amajjapo cāhaṃ putta         atho me suramappiyaṃ 
            atho sacce ca dhamme ca      dāne me ramatī manoti  
 Mahāsatto āha 
            kacci arogaṃ yogante       kacci vahati bāhanaṃ 
            kacci te bayādhiyo natthi      sarīrassupatāpiyāti  
 Rājā āha 
            atho arogaṃ yogaṃ me        atho vahati bāhanaṃ 
            atho me bayādhiyo natthi      sarīrassupatāpiyāti  
 Mahāsatto āha 
            kacci antā ca te phitā      majjhe ca bahalā tava 
            koṭṭhāgārañca kosañca       kacci te paṭisaṇṭhitanti  
 Rājā āha 
            atho antā ca me phitā      majjhe ca bahalā mama 
            koṭṭhāgārañca kosañca       sabbaṃ me paṭisaṇṭhitanti  
 Mahāsatto āha 
            svāgatante mahārāja        atho te adurāgataṃ 
            patiṭṭhāpentu pallaṅkaṃ        yattha rājā nisakkatīti  
      Tattha upādī rathamāruyhāti suvaṇṇapādukā ca rathaṃ āruyha  
 Ime tayo pade puttassa tattheva abhisekakaraṇatthāya pañcarājakakudhabhaṇḍāni 
 gaṇhathāti āṇāpento rājā āha  Suvaṇṇehi 
  Footnote    yogganatipipāṭho  
  
  
 page    
 Alaṅkatāti pādukaṃ sandhāyāha  Upāgañchīti upāgato ahosi  
 Kāya velāya  Mahāsattassa kārapaṇṇāni pacitvā nibbāpentassa 
 nisinnavelāya  Jalantamiva tejasāti rājatejena jalantaṃ viya  
 Khaggasaṃghaparibyuḷhanti kathāphāsukena amaccasaṃghena parivutaṃ  Etadabravīti 
 kāsikarājānaṃ bahi khandhāvāraṃ nivāsāpetvā padasā va 
 paṇṇasālaṃ āgantvā taṃ vantitvā nisinnaṃ paṭisanthāraṃ karonto 
 etaṃ vacanaṃ abravi  Kusalaṃ anāmayanti ubhayenapi padena ārogayameva 
 pucchati  Kacci amajjapo tātāti kaccisi amajjapo majjaṃ 
 napivasīti taṃ pucchi  Appamajjotipi pāṭho  Kusalakammesu 
 nappamajjasīti attho  Suramappiyanti surāpānaṃ te appiyaṃ  
 Suramappiyātipi pāṭho  Surā te appiyāti attho  Dhammeti dasavidhe 
 rājadhamme  Yoganti yogesu yuñjitabbaṃ assagoṇādikaṃ  Kacci 
 vahatīti kacci arogaṃ hutvā vahati  Bāhananti hatthiādikaṃ sabbaṃ 
 bāhanaṃ  Sarīrassupatāpiyāti sarīrassa upatāpiyā  Antāti 
 paccantajanapadā  Phitāti iddhā subhikkhā gāḷhavāsā  Majjhe 
 cāti raṭṭhamajjhe  Bahalāti gāmanigamā ghanavāsā  Paṭisaṇṭhitanti 
 paṭicchāditaṃ suguttaṃ paripuṇṇaṃ vā  Nisakkatīti yasmiṃ pallaṅke 
 rājā nisīdissati taṃ paññāpentūti vadati  Rājā mahāsattassa 
 gāravena pallaṅke na nisīdi  
      Atha mahāsatto sace pallaṅke na nisīdati paṇṇasantharaṃ 
 paññāpetvā dethāti vatvā tasmiṃ paññatte nisīdanatthāya rājānaṃ 
  
  
 page    
 Nimantento gāthamāha 
             idheva te nisinnassu      niyate paṇṇasanthare 
             etto udakamādāya       pāde pakkhālayassu teti  
      Tattha niyateti susaṇṭhite  Ettoti paribhogaudakaṃ dassento 
 āha  
      Rājā mahāsattassa gāravena paṇṇasantharepi anisīditvā bhūmiyaṃ 
 nisīdi  Mahāsatto sālaṃ pavisitvā taṃ paṇṇakaṃ nīharitvā rājānaṃ 
 tena nimantento gāthamāha 
             idampi paṇṇakaṃ mayhaṃ        randaṃ   rāja aloṇakaṃ 
             paribhuñja mahārāja         pāhuno mesi āgatoti  
 Atha naṃ rājā āha 
             na cāhaṃ paṇṇakaṃ bhuñje      na hetaṃ mayha bhojanaṃ 
             sālīnaṃ odanaṃ bhuñje       sucimaṃsupasecananti  
      Tattha na cāhanti vuttapaṭikkhepavacanaṃ  
      Paṭikkhipitvā ca pana rājā attano bhojanaṃ vaṇṇetvā 
 tasmiṃ gāravena thokaṃ paṇṇakaṃ hatthatale ṭhapetvā tāta tavaṃ evarūpaṃ 
 bhojanaṃ bhuñjasīti āha  Āma mahārājāti  Rājā puttena 
 saddhiṃ piyakathaṃ kathento nisīdi  
      Tasmiṃ khaṇe candadevī orodhagaṇaparivutā āgantvā piyaputtassa 
 pādesu gahetvā vanditvā roditvā assupuṇṇehi nettehi 
  Footnote     nisīdassūtipipāṭho      randhantipipāṭho  
  
  
 page    
 Ekamantaṃ nisīdi  Atha naṃ rājā bhadde tava puttassa bhojanaṃ 
 passāhīti vatvā thokaṃ paṇṇakaṃ tassā hatthe ṭhapetvā sesitthīnampi 
 thokaṃ thokaṃ adāsi  Tā sabbāpi itthiyo evarūpaṃ nāma 
 bhojanaṃ bhuñjasi sāmīti vatvā taṃ gahetvā attano attano sīse katvā 
 atidukkaraṃ karosi sāmīti vatvā namassamānā nisīdiṃsu  Atha 
 naṃ rājā tāta idaṃ mayhaṃ acchariyaṃ hutvā upaṭṭhātīti vatvā 
 gāthamāha 
             accherakaṃ maṃ paṭibhāti       ekakampi rahogataṃ 
             īdisaṃ bhuñjamānānaṃ         kena vaṇṇo pasīdatīti  
      Tattha ekakanti tāta taṃ ekakampi rahogataṃ iminā bhojanena 
 yāpentaṃ dasvā mama acchariyaṃ upaṭṭhāti  Īdisanti evarūpaṃ aloṇakaṃ 
 atakkaṃ niddhūpanaṃ udakena seditaṃ bhojanaṃ bhuñjamānānaṃ kena 
 kāraṇena vaṇṇo pasīdatīti taṃ pucchi  
      Athassa so ācikkhanto āha 
             eko rāja nipajjāmi      niyate paṇṇasanthare 
             tāya me ekaseyyāya     rāja vaṇṇo pasīdati 
             na ca nettiṃ sabandhā me    rājarakkhā upaṭṭhitā 
             tāya me ekaseyyāya     rāja vaṇṇo pasīdati 
             atītaṃ nānusocāmi         nappajappāmanāgataṃ 
             paccuppannena yāpemi      tena vaṇṇo pasīdati 
             anāgatappajappāya         atītassānusocanā 
  
  
 page    
             Etena bālā sussanti     naḷo va harito lutoti  
      Tattha nettiṃ sabandhāti khaggabandhā  Rājarakkhāti rājānaṃ 
 rakkhitā  Nappajappāmīti na patthemi  Haritoti haritavaṇṇo  
 Lutoti  luñcitvā ātape khittanaḷo viya  
      Atha rājā idheva naṃ abhisiñcitvā ādāya nagaraṃ gamissāmīti 
 cintetvā rajjena nimantento āha 
             hatthānīkaṃ rathānīkaṃ         asse pattiñca cammino 
             nivesanāni rammāni        ahaṃ putta dadāmi te 
             iṭṭhāgārañca   te dammi  sabbālaṅkārabhūsitaṃ 
             tāsu putta paṭipajjassu      tavaṃ no rājā bhavissasi 
             kusalā naccagītassa         susikkhitā caturitthiyo 
             kāme taṃ ramayissanti       kiṃ araññe karissasi 
             paṭirājūhi te kaññā       ānayissaṃ alaṅkatā 
             tāsu putte janetvāna     atha pacchā pabbajissasi 
             yuvā ca daharo cāpi       paṭhamuppattito susū 
             rajjaṃ kārehi bhaddante     kiṃ araññe karissasīti  
      Tattha hatthānīkanti dasahatthito paṭṭhāya adhipatikatā hatthānīkaṃ 
 nāma tathā rathānīkaṃ nāma  Camminoti cammabandhe surayodhe  
 Kusalāti chekā  Susikkhitāti aññesupi itthikiccesu susikkhitā  
 Caturitthiyoti caturā vilāsā itthiyo athavā caturā nāgarā itthiyo 
  Footnote     itthāgārantiyuttataraṃ  
  
  
 page    
 Athavā caturā nāma nāṭakitthiyo  Paṭirājūhi kaññāti putta 
 aññehi rājūhi aññāpi rājakaññāyo tuyhaṃ ānayissaṃ  Yuvāti 
 yobbanappatto  Daharoti taruṇo  Paṭhamuppattitoti paṭhamavayena 
 uppattito samuggato  Susūti atitaruṇo kāḷakesoti attho  
      Ito paṭṭhāya mahāsattassa dhammakathā nāma hoti  
      So rañño dhammaṃ kathento āha 
             yuvā care brahmacariyaṃ      brahmacārī yuvā siyā 
             daharassa hi pabbajjā       etaṃ isībhi vaṇṇitaṃ 
             yuvā care brahmacariyaṃ      brahmacārī yuvā siyā 
             brahmacariyaṃ carissāmi       nāhaṃ rajjenamatthiko 
             passāmi vohaṃ daharaṃ        ammatāta vadannaraṃ 
             kicchāladdhaṃ piyaṃ puttaṃ       apatvāva jaraṃ mataṃ 
             passāmi vohaṃ dahariṃ        kumāriñcārudassaniṃ 
             navavaṅsakalīraṃ va           paluttaṃ jīvitakkhayaṃ 
             daharāpi hi mīyanti         narā ca atha nāriyo 
             tattha ko vissase poso    daharomhīti jīvite 
             yassa ratyādhivāsena       āyuṃ appataraṃ siyā 
             appodakeva macchānaṃ       kinnu komārikaṃ tahiṃ 
             niccamabbhāhato loko      niccañca parivārito 
             amoghāsu vajjantīsu        kiṃ maṃ rajjebhisiñcasīti  
 Rājā āha 
  
  
 page    
             Kenamabbhāhato loko      kena ca parivārito 
             kāyo amoghā gacchanti     taṃ me akkhāhi pucchitoti  
 Mahāsatto āha 
             maccumabbhāhato loko      jarāya parivārito 
             ratyā amoghā gacchanti     evaṃ jānāhi khattiya 
             yathāpi tante vitante      yaṃ yaṃ devo pavuyhati 
             appakaṃ hoti vetabbaṃ       evaṃ maccāna jīvitaṃ 
             yathā vārivaho pūro       gacchaṃ na parivattati 
             evamāyu manussānaṃ        gacchaṃ na parivattati 
             yathā vārivaho pūro       vahe rukkhe pakulaje 
             evaṃ jarāya maraṇena       vuyhante sabbapāṇinoti  
      Tattha brahmacārī yuvā siyāti brahmacariyaṃ caranto yuvā eva 
 siyā  Isībhi vaṇṇitanti buddhādīhi isīhi pasaṭṭhaṃ thomitaṃ  
 Rajjenamatthikoti rajjena atthiko na homi  Ammatāta vadannaranti 
 ammatātāti vadantaṃ naraṃ  Paluttanti maccunā luñcitvā gahitaṃ  
 Yassa ratyādhivāsenāti mahārāja yassa kumārassa mātu kucchimhi 
 paṭisandhigahaṇakālato paṭṭhāya rattindivātikkamena appataraṃ āyuṃ hoti  
 Komārikaṃ tahinti tasmiṃ vaye taruṇabhāvo kiṃ karissati  Kenamabbhāhatoti 
 kena abbhāhato ayaṃ loko  Imaṃ rājā saṃkhittena bhāsitassa 
 atthaṃ ajānanto pucchi  Ratyāti rattiyo  Tāta imesaṃ sattānaṃ 
 āyuñca vaṇṇañca balañca khepentiyo va gacchantīti amoghā 
  
  
 page    
 Gacchanti nāmāti veditabbaṃ  Yaṃ yaṃ devo pavuyhatīti tasmiṃ vitante 
 yaṃ yaṃ sesaṃ vetabbaṃ taṃ taṃ purato yathā appakaṃ hoti evaṃ sattānaṃ 
 jīvitaṃ  Na parivattatīti tasmiṃ khaṇe gataṃ gatameva hoti taṃ na 
 upari vattati  Vahe rukkhe pakulaje ti upakulaje rukkhe vaheyya  
      Rājā mahāsattassa dhammakathaṃ sutvā gharāvāsena anukkaṇṭhito 
 pabbajitukāmo hutvā ahaṃ puna nagaraṃ na gamissāmi idheva 
 pabbajissāmi sace pana me putto nagaraṃ gaccheyya setacchattamassa 
 dadeyyanti taṃ vīmaṃsituṃ puna rajjena nimantento āha 
             hatthānīkaṃ rathānīkaṃ         asse pattiñca cammino 
             nivesanāni rammāni        ahaṃ putta dadāmi te 
             itthāgārañca te dammi     sabbālaṅkārabhūsitaṃ 
             tāsu putta paṭipajjassu      tvaṃ no rājā bhavissasi 
             kusalā naccagītassa         susikkhitā caturitthiyo 
             kāme taṃ ramayissanti       kiṃ araññe karissasi 
             paṭirājūhi te kaññā       ānayissaṃ alaṅkatā 
             tāsu putte janetvāna     atha pacchā pabbajissasi 
             koṭṭhāgārañca kosañca     bāhanāni balāni ca 
             nivesanāni rammāni        ahaṃ putta dadāmi te 
             gomaṇḍalaparibyuḷho        dāsīsaṃghapurakkhito 
             rajjaṃ kārehi bhaddante     kiṃ araññe karissasīti 
      tattha gomaṇḍalaparibyuḷhoti subhaggīnaṃ rājakaññānaṃ 
  
  
 page    
 Maṇḍalena purakkhito  
      Atha mahāsatto rajjena anatthikabhāvaṃ pakāsento āha 
             kiṃ maṃ dhanena jiyyetha       kiṃ bhariyāya marissati 
             kiṃ yobbanena jiṇṇena      yaṃ jarāyābhibhuyyate 
             tattha kā nandi kā khiḍḍā   kā rati kā dhanesinā 
             kiṃ me puttehi dārehi     rāja muttosmi bandhanā 
             yohaṃ evaṃ pajānāmi       maccu me nappamajjati 
             antakenādhipannassa        kā rati kā dhanesinā 
             phalānamiva pakkānaṃ         niccaṃ pattanato bhayaṃ 
             evaṃ jātānamaccānaṃ       niccaṃ maraṇato bhayaṃ 
             sāyameke na dissanti      pāto diṭṭhā bahū janā 
             pāto eke na dissanti    sāyaṃ diṭṭhā bahū janā 
             na tattha hatthīnaṃ bhūmi        na rathānaṃ na pattiyā 
             na cāpi mantayuddhena       sakkā jetuṃ dhanena vā 
             khattiye brāhmaṇe vesse  sudde caṇḍālapukkuse 
             na kiñci parivajjeti        sabbamevābhimaddati 
             ajjeva kiccamātappaṃ       ko jaññā maraṇaṃ suve 
             na hi no saṅgarantena      mahāsenena maccunā 
             corā dhanassa patthenti     rāja muttosmi bandhanā 
             ehi rāja nivattassu       nāhaṃ rajjena matthikoti  
 Tattha jiyyethāti mahārāja kiṃ tvaṃ maṃ dhanena nimantesiyaṃ 
  
  
 page    
 Jiyyetha khayaṃ gaccheyya dhanaṃ vā purisaṃ cajeti puriso vā dhanaṃ 
 cajitvā gacchati sabbaṃpi khayagāmimeva hoti kiṃ maṃ tena nimantesi  
 Kiṃ bhariyāya marissatīti yā pana mayi ṭhiteyeva marissati ahaṃpi tāya 
 ṭhitāya marissāmi tāya kiṃ karissasi  Jiṇṇenāti jarāya anuparitena 
 anubhūtena  Tatthāti tasmiṃ evaṃ jarāmaraṇadhamme lokasannivāse  
 Kā nandīti kā nāma tuṭṭhi  Kā khiḍḍāti kā nāma kīḷā  
 Kā ratīti kā pañcakāmaguṇarati  Bandhanāti kāmabandhanā 
 taṇhābandhanā vā ahaṃ muttosmi mahārājāti jhānena vikkhambhitattā 
 evamāha  Maccu meti maccu me mayi  Nappamajjatīti 
 niccaṃ mama vadhāya appamattoyevāti attho  Yohanti yo ahaṃ 
 evaṃ jānāmi  Antakenādhipannassāti tassa mama antakena adhipannassa 
 avaṭṭhitassa kā nāma rati kā dhanesināti  Niccanti kalalakālato 
 paṭṭhāya sabbadā maraṇato bhayameva uppajjati  Ātappanti 
 kusalaviriyaṃ  Kiccanti kattabbaṃ  Ko jaññā maraṇaṃ suveti suve 
 vā parasuve vā maraṇaṃ vā jīvitaṃ vāti ko jāneyya  Saṅgaranti 
 saṃketaṃ  Mahāsenenāti pañcavīsatimahābhayadavattiṃsakammakaraṇa 
 channavuttirogādivasena puthusenena  Corā dhanassa patthentīti dhanassa 
 atthāya jīvitaṃ cajantā corā dhanassa patthenti nāma  Rāja 
 muttosmīti samahārāja ahaṃ dhanapatthanasaṃkhātā bandhanā muttosmi na 
 me dhanenatthoti  Nivattassūti mama vacanena sammā nivattassu kiṃ 
 rajjaṃ pahāya nekkhammaṃ paṭisaraṇaṃ katvā pabbajassu yaṃ pana 
  
  
 page    
 Cintesi imaṃ rajje patiṭṭhapessāmīti taṃ mā cintayi nāhaṃ rajjenamatthikoti  
       Iti mahāsattassa dhammadesanā yathānusandhi nāma matthakaṃ 
 pattā  
       Taṃ sutvā rājānañca candadeviñca ādiṃ katvā soḷasasahassā 
 orodhā ca amaccādayo ca tasmiṃ samaye pabbajitukāmā ahesuṃ  
 Atha rājā nagare bheriñcārāpesi ye ye mama puttassa santike 
 pabbajituṃ icchanti tete pabbajantūti  Sabbesañca 
 suvaṇṇakoṭṭhāgārādīnaṃ dvārāni vivarāpetvā asukaṭṭhāne ca asukaṭṭhāne 
 ca mahānidhikumbhāni atthi tāni atthikā gaṇhantūti suvaṇṇapatte likhāpetvā 
 mahātalathambhe bandhāpesi  Nagarāpi yathāpasāritāneva āpaṇāni 
 vivaṭṭadavārāneva gehāni pahāya rañño santikaṃ agamaṃsu  
 Rājā mahājanena saddhiṃ mahāsattassa santike pabbaji  Sakkadattiyaṃ 
 tiyojanikaṃ assamapadaṃ paripuṇṇaṃ ahosi  Mahāsatto paṇṇasālāyo 
 vicāretvā majjhaṭṭhāne paṇṇasālāyo itthīnaṃ dāpesi  
 Kiṃ kāraṇāti  Bhīrukajātikā etāti  Āvajjetvā bahi 
 paṇṇasālāyo purisānaṃ dāpesi  Sabbepi vissukammunā māpitesu 
 phaladhararukkhesu uposathikakāle bhūmiyaṃ patitāni phalāni gahetvā 
 paribhuñjitvā samaṇadhammaṃ karonti  Tesu yo kāmavitakkaṃ vā 
 bayāpādavitakkaṃvā vihiṃsāvitakkaṃvā vitakketi tassa manaṃ ñatvā 
 mahāsatto ākāse nisīditvā dhammaṃ desesi  Taṃ sutvā sabbepi te 
  
  
 page    
 Khippameva pañcābhiññā ca samāpattiyo ca nibbattenti  
       Tadā eko sāmantarājā kāsikarājā kira pabbajitoti sutvā 
 bārāṇasiyaṃ rajjaṃ gaṇhissāmīti nagarā nikkhamitvā bārāṇasiṃ patvā 
 nagaraṃ pavisitvā alaṅkatanagaraṃ disvā rājanivesanaṃ āruyha sattavidhaṃ 
 vararatanaṃ oloketvā imaṃ dhanaṃ nissāya ekena bhayena bhavitabbanti 
 cintetvā surāsoṇḍe pakkosāpetvā ambho surāsoṇḍā 
 tumhākaṃ sāmikassa rañño idha nagare bhayaṃ uppannaṃ atthīti pucchi  
 Natthi devāti  Kiṃ kāraṇāti pucchi  Deva amhākaṃ rājaputto 
 temiyakumāro bārāṇasiyaṃ rajjaṃ kiṃ karissāmīti amūgopi mūgo viya 
 hutvā imamhā nagarā nikkhamitvā vanaṃ pavisitvā isipabbajjaṃ 
 pabbaji tena kāraṇena amhākaṃ rājāpi mahājanehi saddhiṃ imamhā 
 nagarā nikkhamitvā temiyakumārassa santikaṃ gantavā pabbajitoti 
 ārocesuṃ  Tātā tumhākaṃ rājā katarena davārena nikkhantoti 
 pucchitvā pācīnadvārena nikkhantoti vutte teneva dvārena nikkhamitvā 
 nadītīrena pāyāsi  Tassāgamanaṃ ñatvā mahāsatto paccuggamanaṃ 
 katvā ākāse nisīditvā tassa dhammaṃ desesi  So rājā 
 parisāya saddhiṃ dhammaṃ sutvā tassa santike pabbaji  Evaṃ 
 aparopi aparopīti evaṃ aññepi rājāno tīṇi rajjāni chaḍḍetvā 
 tatheva pabbajiṃsu  Mahanto samāgamo ahosi  Hatthīpi araññahatthī 
 jātā assāpi araññaassā jātā ahesuṃ  Rathāpi araññeyeva 
 nassiṃsu  Bhaṇḍakahāpaṇe assamapade bālukaṃ katvā vikīriṃsu  
  
  
 page    
 Sabbepi tattheva te aṭṭhasamāpattiyo nibbattetvā jīvitapariyosāne 
 brahmalokaparāyanā ahesuṃ  Tiracchānagatā hatthiassāpi isigaṇesu 
 cittaṃ pasādetvā chasu kāmā vacaradevalokesu nibbattiṃsu  
       Satthā imaṃ dhammadesanaṃ āharitvā na bhikkhave idāneva 
 pubbepi ahaṃ rajjaṃ pahāya nikkhantoyevāti vatvā saccāni 
 pakāsetvā jātakaṃ samodhānesi  Tadā chatte adhivatthā devatā 
 uppalavaṇṇā ahosi  Sārathi sāriputto ahosi  Sakko 
 anuruddho ahosi  Mātāpitaro mahārājakulāni ahesuṃ  Sesaparisā 
 buddhaparisā ahesuṃ  Mūgapakkhapaṇḍito pana ahameva sammāsambuddhoti  
                     Temiyajātakaṃ niṭṭhitaṃ  
                       
  
  
 page    
                      Mahānipāta vaṇṇanā 
                       
                       mahājanakajātakaṃ 
       ko yaṃ majjhe samuddasminti idaṃ satthā jetavane viharanto 
 mahābhinikkhamanapāramiṃ ārabbha kathesi  Ekadivasamhi bhikkhū 
 dhammasabhāyaṃ tathāgatassa mahābhinikkhamanaṃ vaṇṇayantā nisīdiṃsu  Satthā 
 āgantvā kāya nuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva pubbepi 
 bodhisattakāle tathāgato mahābhinikkhamanaṃ nikkhantoyevāti vatvā tuṇhī 
 ahosi tehi yācito atītaṃ āhari  
       Atīte bhikkhave videharaṭṭhe mithilāyaṃ mahājanako nāma rājā 
 rajjaṃ kāresi  Tassa rañño dve puttā ahesuṃ ariṭṭhajanako ca 
 polajanako ca  Tesaṃ rājā jeṭṭhaputtassa uparajjaṃ adāsi kaniṭṭhassa 
 senāpatiṭṭhānaṃ adāsi  Aparabhāge mahājanake kālakate 
 ariṭṭhajanako rājā hutvā itarassa uparajjaṃ adāsi  Tasseko 
 pādamūliko amacco rañño santikaṃ gantavā deva uparājā tumhe 
 māretukāmoti āha  Rājā punappunaṃ kathaṃ sutvā kaniṭṭhassa sinehaṃ 
 bhinditvā polajanakaṃ saṃkhalikāhi bandhāpetvā rājanivesanato avidūre 
 ekasmiṃ gehe ṭhapetvā ārakkhaṃ gaṇhāpesi  Kumāro sacāhaṃ 
  
  
 page    
 Bhātu verimhi saṃkhalikāpi me hatthapādā mā muñcantu davāraṃpi mā 
 vivariyatu no cehaṃ bhātu verimhi saṃkhalikāpi me hatthapādā 
 muñcantu dvāraṃpi vivariyatūti saccakiriyaṃ akāsi  Tāvadeva saṃkhalikāpi 
 khaṇḍākhaṇḍaṃ bhañjiṃsu davāraṃpi vivari  Tato so nikkhamitvā ekaṃ 
 paccantagāmaṃ gantvā tattha vāsaṃ kappesi  Paccantagāmavāsino 
 taṃ sañjānitvā upaṭṭhahiṃsu  Atha naṃ rājā gāhāpetuṃ nāsakkhi  
 So anupubbena paccantajanapadaṃ hatthagataṃ katvā mahāparivāro hutvā 
 cintesi ahaṃ pubbe mama bhātuno na verimhi idāni pana verimhīti  
 So balanikāyaṃ sannipātetvā mahājanaparivuto paccantagāmā 
 nikkhamitvā anupubbena mithilaṃ patvā bahinagare khandhāvāraṃ katvā 
 senaṃ nivāsāpesi  Atha nagaravāsino yodhā kumāro kira āgatoti 
 sutvā yebhuyyena hatthivāhanādīni gahetvā tasseva santikaṃ āgamiṃsu 
 aññepi nāgarā āgamiṃsu  So bhātu sāsanaṃ pesesi nāhaṃ pubbe 
 tumhākaṃ verī idāni pana verimhi setacchattaṃ vā me detha yuddhaṃ vāti  
 Taṃ sutvā rājā yuddhaṃ kātuṃ icchanto aggamahesiṃ āmantetvā bhadde 
 yuddhe jayaparājayo nāma na sakkā jānituṃ sace mama antarāyo 
 hoti tavaṃ gabbhaṃ rakkheyyāsīti vatvā mahatiyā senāya parivuto 
 nagarā nikkhami  Atha naṃ yuddhe polajanakassa yodhā jīvitakkhayaṃ 
 pāpesuṃ  Rājā matoti sutvā sakalanagaraṃ ekakolāhalajātaṃ  
 Devīpi tassa matabhāvaṃ ñatvā sīghasīghaṃ suvaṇṇasārādīni gahetvā 
 pacchiyaṃ pakkhipitvā matthake pilotikaṃ attharitvā upari taṇḍule 
  
  
 page    
 Pakkhipitvā kiliṭṭhapilotikaṃ nivāsetvā attano sarīraṃ virūpaṃ katvā 
 pacchiṃ sīse ṭhapetvā divādivaseyeva nagarā nikkhami  Na koci naṃ 
 jānāti  Sā uttaradvārena nikkhamitvā katthaci agatapubbattā 
 maggaṃ ajānantī disaṃ vavaṭṭhapetuṃ asakkontī kevalaṃ kālacampākanagaraṃ 
 nāma atthīti sutattā kālacampākanagaraṃ gamikā nāma atthīti 
 pucchiyamānā etissaṃ sālāyaṃ nisīdi  Kucchiyaṃ panassā na yo vā 
 so vā satto pūritapāramī pana mahāsatto nibbatti tassa tejena 
 sakkassa bhavanaṃ uṇhākāraṃ dassesi  Sakko āvajjento taṃ 
 kāraṇaṃ ñatvā deviyā kucchiyaṃ nibbattasatto mahāpuñño mayā 
 tattha gantuṃ vaṭṭatīti cintetvā paṭicchannayoggaṃ māpetvā tattha 
 mañcaṃ paññāpetvā mahallakapurisaṃ viya attānaṃ māpetvā yoggaṃ 
 pājento tāya nisinnasālāya dvāre rathaṃ ṭhapetvā kālacampākanagaraṃ 
 gamikā nāma atthīti taṃ pucchi  Taṃ sutvā devī ahampi 
 tāta gamissāmīti āha  Tenahi yoggaṃ āruyha nisīda ammāti  
 Sā nikkhamitvā tāta ahaṃ paripuṇṇagabbhā na sakkā mayā 
 yoggaṃ abhiruhituṃ tava pacchato va gamissāmi apica imissā pana 
 me pacchiyā okāsaṃ dehīti āha  Amma kiṃ vadesi yoggaṃ 
 pājetuṃ jānanto nāma mayā sadiso natthi mā bhāyi yoggaṃ abhiruyha 
 nisīda ammāti  Tassā ārohanakāle attano puttassānubhāvena 
 paṭhavī vātapuṇṇabhasmacammaṃ viya unnamitvā yoggassa pacchimante 
 āhacca aṭṭhāsi  Sā abhiruyha sirisayane nipajjitvā 
  
  
 page    
 Devatā ayaṃ bhavissatīti aññāsi  Sā dibbasayane nipannamattā 
 va niddaṃ okkami  Atha naṃ sakko tiṃsayojanamatthake ekaṃ nadiṃ 
 patvā deviṃ pabodhetvā amma imamhā otaritvā nadiyaṃ nahāyitvā 
 ussīsake sāṭakayugaṃ atthi taṃ nivāsehi antoyogge pūvabhattaṃ atthi 
 taṃ gahetvā paribhuñjāhīti āha  Sā tathā katvā puna nipajjitvā 
 sāyaṇhasamaye kālacampākanagaraṃ patvā dvāraṭṭālakapākāre 
 disvā tāta kinnāmetaṃ nagaranti sakkaṃ pucchi  Kālacampākanagaraṃ 
 ammāti  Kiṃ vadesi tāta nanu amhākaṃ nagarato kālacampākanagaraṃ 
 saṭṭhīyojanamatthake hotīti  Evaṃ amma ahaṃ pana ujumaggaṃ 
 jānāmīti  Atha naṃ dakkhiṇadvārasamīpe otāretvā amma 
 amhākaṃ gāmo purato hoti tavaṃ pana imaṃ nagaraṃ pavisāhīti vatvā 
 purato gacchanto viya gantvā sakko antaradhāyitvā sakaṭṭhānameva 
 gato  Devīpi ekissaṃ sālāyaṃ nisīdi  Tasmiṃ khaṇe eko 
 disāpāmokkho kālacampākanagaravāsī mantajjhāyikabrāhmaṇo pañcahi 
 māṇavakasatehi parivuto nahānatthāya gacchanto dūrato va 
 oloketvā taṃ abhirūpaṃ sobhaggappattaṃ deviṃ tattha sālāyaṃ nisinnaṃ 
 disvā deviyā kucchiyaṃ nibbattamahāsattassānubhāvena saha dassaneneva 
 sakakaniṭṭhabhaginī viya sinehaṃ uppādetvā māṇave bahi ṭhapetvā 
 ekakova sālāyaṃ pavisitvā bhagini kataragāmavāsīti pucchi  Tāta 
 ahaṃ mithilāyaṃ ariṭṭhajanakarañño aggamahesimhīti  Amma idha 
 kasmā āgatosīti pucchi  Polajanakena rājā mārito athāhaṃ 
  
  
 page    
 Bhītā gabbhaṃ anurakkhissāmīti āgatāti  Amma imasmiṃ pana nagare 
 tava koci ñātako atthīti  Natthi tātāti  Tenahi mā cintayi 
 ahaṃ udiccabrāhmaṇamahāsālo disāpāmokkho ācariyo ahaṃ taṃ 
 bhaginiṭṭhāne ṭhapetvā paṭijaggissāmi tavaṃ bhātikoti maṃ vatvā 
 pādesu gahetvā paridevāhīti  Sā sādhūti sampaṭicchitvā 
 mahāsaddaṃ katvā tassa pādesu gahetvā pati  Ubhopi aññamaññaṃ 
 parideviṃsu  Atha antevāsikā tassa saddaṃ suṇantā upadhāvitvā 
 sālaṃ pavisitvā ācariya kiṃ te hotīti pucchiṃsu  Kaniṭṭhabhaginī me 
 tātā asukakāle nāma mayā vinā jātāti  Diṭṭhakālato paṭṭhāya 
 mā cintayittha ācariyāti āhaṃsu  So paṭicchannayoggaṃ āharāpetvā 
 taṃ tattha nisīdāpetvā brāhmaṇiyā mama kaniṭṭhabhaginībhāvaṃ kathetvā 
 sabbakiccāni kātuṃ vadethāti vatvā gehaṃ pesesi  Atha naṃ brāhmaṇī 
 uṇhodakena nahāpetvā sayanaṃ paññāpetvā nipajjāpesi  Brāhmaṇopi 
 nahāyitvā gehaṃ āgato bhojanakāle bhagiṃniṃ me pakkosathāti taṃ 
 pakkosāpetvā tāya saddhiṃ ekato bhuñjitvā attano nivesaneyeva 
 taṃ paṭijaggi  Sā nacirasseva suvaṇṇavaṇṇaṃ puttaṃ vijāyi  Devī 
 mahājanakakumārotissa ayyakassa santakaṃ nāmaṃ akāsi  So 
 vaḍḍhamāno dārakehi saddhiṃ kīḷanto ye naṃ rosenti asambhinnakhattiyakule 
 jātattā mahābalatāya ceva mānathaddhatāya ca te daḷhaṃ gahetvā 
 pahari  Te mahāsaddena rodantā kena pahatāti vutte vidhavāputtenāti 
 vadanti  Kumāro cintesi ime maṃ vidhavāputtoti 
  
  
 page    
 Abhiṇhaṃ vadanti hotu mama mātaraṃ pucchissāmīti  So ekadivasaṃ 
 mātaraṃ pucchi amma ko mayhaṃ pitāti  Atha naṃ tāta brāhmaṇo 
 te pitāti vañcesi  So punadivase dārake paharanto 
 vidhavāputtenāti vutte nanu brāhmaṇo me pitāti vatvā brāhmaṇo 
 kiṃ te hotīti vutte cintesi ime brāhmaṇo kiṃ te hotīti 
 vadanti mātā me idaṃ kāraṇaṃ yathābhūtaṃ na kathesi sā attano 
 manena me na kathessati hotu kathāpessāmi nanti so thaññaṃ 
 pivanto mātu thanaṃ ḍaṃsitvā amma pitaraṃ me kathehi no ce 
 kathessasi thanante chindissāmīti āha  Sā puttaṃ vañcetuṃ 
 asakkontī tāta tavaṃ mithilāyaṃ ariṭṭhajanakassa rañño putto pitā te 
 polajanakena mārito ahantaṃ anurakkhantī imaṃ nagaraṃ āgatamhi ayaṃ 
 brāhmaṇo bhaginiṭṭhāne ṭhapetvā paṭijaggīti kathesi  So tato 
 paṭṭhāya vidhavāputtoti vuttepi na kujjhati  So soḷasavassabbhantareyeva 
 tayo vede sabbasippāni ca uggaṇhi soḷasavassikakāle 
 pana uttamarūpadharo ahosi  So pitu santakaṃ rajjaṃ gaṇhissāmīti 
 cintetvā mātaraṃ pucchi amma kiñci te hatthagataṃ dhanaṃ 
 atthi udāhu no ahaṃ vohāraṃ katvā dhanaṃ uppādetvā 
 pitu santakaṃ rajjaṃ gaṇhissāmīti  Tāta nāhaṃ tucchahatthā āgatā 
 tayo sārā mayhaṃ atthi maṇisāro muttāsāro vajirasāroti tesu 
 ekeko sāro rajjaggahaṇappamāṇo  atthi taṃ gahetvā rajjaṃ gaṇhāhi 
 mā vohāraṃ kari tātāti  Amma etaṃ dhanaṃ mayhameva upaḍḍhaṃ 
  
  
 page    
 Dehi taṃ gahetvā suvaṇṇabhūmiṃ gantvā bahudhanaṃ āharitvā pitu 
 santakaṃ rajjaṃ gaṇhissāmīti vatvā so upaḍḍhaṃ āharāpetvā 
 bhaṇḍaṃ gahetvā suvaṇṇabhūmigamikehi vāṇijehi saddhiṃ nāvāya bhaṇḍaṃ 
 āropetvā puna nivattitvā mātaraṃ vanditvā āpucchitvā amma 
 ahaṃ suvaṇṇabhūmiṃ gamissāmīti āha  Tāta mahāsamuddo nāma 
 appasiddhiko bahuantarāyo mā gaccha rajjaṃ gahaṇatthāya te dhanaṃ 
 bahunti  So gacchissāmiyeva ammāti mātaraṃ āpucchitvā vanditvā 
 padakkhiṇaṃ katvā nikkhamitvā nāvaṃ abhiruhi  Taṃ divasameva 
 polajanakassa sarīre rogo udapādi  Anuṭṭhānaseyyaṃ sayi  Satta 
 vāṇijasatāni nāvaṃ abhiruhiṃsu  Nāvā sattahi divasehi satta yojanasatāni 
 gatā  Sā aticaṇḍaūmivegena gantvā attānaṃ saṇṭhāretuṃ 
 nāsakkhi  Taraṅgavegena phalakāni bhinnāni honti  Tato tato 
 udakaṃ uggataṃ  Nāvā samuddamajjhe nimmuggā  Mahājanā 
 maraṇabhayabhītā rodanti paridevanti nānā devatāyo namassanti  
 Mahāsatto pana neva rodati na paridevati na devatāyo namassati  
 So nāvāya nimmujjanabhāvaṃ ñatvā sappinā saddhiṃ khandhasakkharaṃ 
 omadditvā kucchipūraṃ khāditvā dve maṭṭhasāṭake telena temetvā 
 daḷhaṃ nivāsetvā kūpakaṃ nissāya ṭhito nāvāya nimmujjanasamaye 
 kūpamatthakaṃ abhiruhi  Mahājanā macchakacchapabhakkhā jātā  Samantā 
 udakaṃ lohitavaṇṇaṃ ahosi  Mahāsatto kūpamatthake ṭhito va 
 imāya nāma disāya mithilāti taṃ disaṃ vavaṭṭhapetvā kūpamatthakā 
  
  
 page    
 Upatitvā macchakacchape atikkamma mahābalatāya ekausabhamatthake 
 pati  Taṃ divasameva polajanako kālamakāsi  Tato paṭṭhāya 
 mahāsatto maṇivaṇṇāsu ūmīsu pavattento suvaṇṇakaddalikhando viya 
 bāhubalena mahāsamuddaṃ tarati  So yathā ekadivasaṃ tarati evaṃ 
 sattāhaṃ tarati idāni puṇṇamīdivasoti taṃ pana velaṃ oloketvā 
 loṇodakena mukhaṃ vikhāletvā uposathiko hoti  Tadā pana ye 
 mātuupaṭṭhānādiguṇayuttā samudde marituṃ ananucchavikā sattā te 
 upadhārehīti catūhi lokapālehi maṇimekhalā nāma devadhītā 
 samuddarakkhikā ṭhapitā hoti  Sā satta divase samuddaṃ na oloketi  
 Dibbasampattiṃ anubhavantiyā kirassā sati pamuṭṭhā  Devadhītā 
 devasamāgamaṃ gatātipi keci vadanti  Ajja me sattamo divaso samuddaṃ 
 anolokentiyā kā nukho pavuttīti cintetvā olokentī 
 mahāsattaṃ disvā sace mahājanakakumāro samuddeyeva marissati 
 devasamāgamaṃ pavisituṃ na labhissāmīti cintetvā mahāsattassa avidūre 
 alaṅkatasarīrā ākāse ṭhatvā mahāsattaṃ vīmaṃsamānā paṭhamaṃ 
 gāthamāha 
             koyaṃ majjhe samuddasmiṃ      apassantīramāyuhe 
             kiṃ tavaṃ atthavasaṃ ñatvā      evaṃ vāyāmase bhusanti  
       Tattha apassantīranti tīraṃ apassantova  Āyuheti viriyaṃ karoti  
       Atha mahāsatto ajja me sattamo divaso samuddaṃ tarantassa 
 na me dutiyo satto diṭṭhapubbo ko nukho esa maṃ vadatīti 
  
  
 page    
 Ākāsaṃ olokento taṃ disvā dutiyagāthamāha 
          nisamma vattaṃ lokassa       vāyamassa ca devate 
          tasmā majjhe samuddasmiṃ     apasantīramāyuheti  
       Tattha nisamma vattaṃ lokassāti so ahaṃ lokassa vattaṃ 
 kiriyaṃ nisamma upadhāretvā viharāmīti attho  Vāyāmassa cāti 
 vāyāmassa ca ānisaṃsaṃ nisamma passitvā viharāmīti dīpeti  
 Tasmāti yasmā nisamma viharāmi purisakāro nāma na nassati 
 sukhe patiṭṭhāpetīti jānāmi tasmā tīraṃ apassantopi āyuhe viriyaṃ 
 karomi  Kiṃ nāmetaṃ na ukkaṇṭhāmīti  
       Sā tassa dhammakathaṃ sotukāmā puna gāthamāha 
          gambhīre appameyyasmiṃ      tīraṃ yassa na dissati 
          mogho te purisavāyāmo    appatvā va marissasīti  
       Tattha appatvā vāti tīraṃ appatvāyeva tvaṃ marissasi  
       Atha naṃ mahāsatto kinnāmetaṃ kathesi ahaṃ vāyāmaṃ katvā 
 marantopi garahato muñcissāmīti vatvā gāthamāha 
          aṇano ñātīnaṃ hoti        devānaṃ pitūnañca so 
          karaṃ purisakiccāni          na ca pacchānutappatīti  
       Tattha aṇanoti devate vāyāmaṃ karonto marantopi ñātīnañca 
 devānañca brahmānañca antare aṇano hoti agārayho hotīti attho  
       Atha naṃ devatā gāthamāha 
  
  
 page    
          Apāraṇeyyaṃ yaṃ kammaṃ       apphalaṃ kilamathuddhayaṃ   
          tattha ko vāyamenattho    maccu yassābhinipphatanti    
       Tattha apāraṇeyyanti vāyāmena matthakaṃ apāpetabbaṃ  
 Maccu yassābhinipphatanti yassa aṭṭhāne vāyāmakaraṇakassa maccu maraṇameva 
 nipphatti tattha ko vāyamenatthoti  
       Evaṃ vutte taṃ appaṭibhāṇaṃ karonto mahāsatto upari 
 gāthā abhāsi 
          apāraṇeyyaṃ accantaṃ       yo viditvāna devate 
          na rakkhe attano pāṇaṃ     jaññā so yadi hāpaye 
          adhippāyaphalaṃ eke        asmiṃ lokasmi devate 
          payojayanti kammāni        tāni ijjhanti vā na vā 
          sandiṭṭhikaṃ kammaphalaṃ         nanu passasi devate 
          sannā aññe tarāmahaṃ      tañca passāmi santike 
          so ahaṃ vāyamissāmi       yathāsati yathābalaṃ 
          gacchaṃ pāraṃ samuddassa       kāsaṃ purisakāriyanti  
       Tattha accantanti yo idaṃ kammaṃ viriyaṃ katvāpi nipphādetuṃ 
 na sakkā accantameva apāraṇeyyanti viditvā caṇḍahatthimattahatthiādayo 
 apariharanto attano pāṇaṃ na rakkheyya  Jaññā so yadi hāpayeti 
 so yadi tādisesu ṭhānesu viriyaṃ hāpeyya 
  Footnote     kilamathuddayantipi pāṭho        vāyāmenatthotipi pāṭho       yassābhinippatan 
     tipi pāṭho 
  
  
 page    
 Jāneyya tassa kusitabhāvassa phalaṃ tavaṃ yaṃ vā taṃ vā niratthakaṃ 
 vadasīti dīpeti  Pāliyaṃ pana jaññā so yadi hāpayanti likhitaṃ 
 taṃ aṭṭhakathāsu natthi  Adhippāyaphalanti attano adhippāyassa phalaṃ 
 sampassamānā ekacce purisā kasivaṇijjādīni kammāni payojenti  
 Tāni ijjhanti vā na vāti ettha gamissāmi idaṃ uggahessāmīti 
 kāyikacetasikaviriyaṃ karontassa tāni ijjhanteva tasmā taṃ kātuṃ 
 vaṭṭatiyevāti dasseti  Sannā aññe tarāmahanti aññe janā 
 mahāsamudde sannā nimmuggā viriyaṃ akarontā macchakacchapabhakkhā 
 jātā ahaṃ pana ekako va tarāmi  Tañca passāmi santiketi 
 idaṃpi me viriyaphalaṃ passa mayā iminā attabhāvena devatā nāma 
 na diṭṭhapubbā so ahaṃ tañca iminā dibbattabhāvena mama 
 santike ṭhitaṃ passāmi  Yathāsati yathābalanti attano satiyā ca 
 balassa ca anurūpaṃ  Kāsanti karissāmi  
       Devatā tassa taṃ daḷhaṃ vacanaṃ sutvā tassa thūtiṃ karontī gāthamāha 
          yo tavaṃ evaṃ gate oghe   appameyye mahaṇṇave 
          dhammavāyāmasampanno       kammunā nāvasīdasi 
         so tavaṃ tattheva gacchāhi yattha te nirato manoti  
       Tattha evaṃ gateti evarūpe appameyye oghe gambhīre 
 vitthāre mahāsamudde  Dhammavāyāmasampannoti dhammena vāyāmena 
 samannāgato  Kammunā nāvasīdasīti tavaṃ attano purisakārakammena 
 nāvasīdasi  Yattha teti yasmiṃ ṭhāne tava mano nirato tattheva 
  
  
 page    
 Gacchāhīti attho  
       Evañca pana vatvā paṇḍita mahāparakkama kuhiṃ taṃ nessāmīti 
 pucchi  Mithilanagaranti vutte sā mahāsattaṃ mālākalāpaṃ viya 
 ukkhipitvā ubhohi bāhāhi paggayha ure nipajjāpetvā piyaputtaṃ 
 viya ādāya gacchantī ākāse pakkhandi  Mahāsatto sattāhaṃ 
 loṇodakena upakiliṭṭhasarīro dibbaphassena phuṭṭho niddaṃ okkami  
 Atha naṃ sā mithilaṃ netvā ambavane maṅgalasilāpatte dakkhiṇapassena 
 nipajjāpetvā uyyāne devatāhi tassa ārakkhaṃ gāhāpetvā 
 sakaṭṭhānameva gatā  Tadā polajanakassa putto natthi ekā 
 panassa dhītā sīvalīdevī nāma ahosi paṇḍitā bayattā  Atha 
 amaccā tameva rājānaṃ maraṇamañce nipannaṃ pucchiṃsu mahārāja 
 tumhesu divaṅgatesu kassa rajjaṃ dassāmāti  Atha rājā mama dhītaraṃ 
 sīvalīdeviṃ ārādhetuṃ samatthassa rajjaṃ detha yo vā pana caturassa 
 pallaṅkassa ussīsakaṃ jānāti yo vā pana sahassathāmadhanuṃ āropetuṃ 
 sakkoti yo vā pana soḷasamahānidhiṃ nīharituṃ sakkoti tassa rajjaṃ 
 dethāti āha  Deva tesaṃ no nidhīnaṃ udānaṃ kathethāti āhaṃsu  
       Rājā 
          suriyuggamane nidhi          atho oggamane nidhi 
          anto nidhi bahi nidhi        na anto na bahi nidhi 
          ārohane mahānidhi        atho orohane nidhi 
          catūsu mahāsālesu         samantā yojane nidhi 
  
  
 page    
          Dantaggesu mahānidhi        bālaggesu ca kepuke 
          rukkhaggesu mahānidhi        soḷasete mahānidhī 
          sahassathāmo pallaṅko      sīvalārādhanena cāti 
 nidhīhi saddhiṃ itaresampi udānaṃ kathesi  Amaccā rañño accayena tassa 
 matasarīrakiccaṃ katvā sattame divase sannipatitvā mantayiṃsu raññā 
 attano dhītaraṃ ārādhetuṃ samatthassa rajjaṃ dātabbanti vuttaṃ ko 
 taṃ ārādhetuṃ sakkhissatīti  Te senāpati rañño vallabhoti tassa 
 sāsanaṃ pesesuṃ  So sāsanaṃ sutvā sādhūti sampaṭicchitvā rajjassatthāya 
 rājadvāraṃ gantvā attano āgatabhāvaṃ rājadhītāya ārocāpesi  
 Sā tassa āgatabhāvaṃ ñatvā atthi nu khavassa setacchattasiriṃ 
 dhāretuṃ dhitīti tassa vīmaṃsanatthāya khippaṃ āgacchatūti āha  So 
 taṃ sāsanaṃ sutvā taṃ ārādhetukāmo sopāṇapādamūlato paṭṭhāya 
 javena gantvā tassā santike aṭṭhāsi  Atha naṃ sā vīmaṃsamānā 
 mahātale javena dhāvatūti āha  So rājadhītaraṃ tosessāmīti 
 vegena dhāvi  Atha naṃ puna ehīti āha  So puna javena 
 āgato  Sā tassa dhitiyā abhāvaṃ ñatvā ehi pāde me sambāhāti  
 So tassa ārādhanatthaṃ nisīditvā pādesambāhi  Atha naṃ ure 
 pādena paharitvā uttānakaṃ pātetvā imaṃ andhabālaṃ purisaṃ 
 dhitivirahitaṃ pothetvā gīvāyaṃ gahetvā nīharathāti dāsīnaṃ saññaṃ 
 adāsi  Tā tathā kariṃsu  So tehi kiṃ senāpatīti puṭṭho 
 tumhe mā pucchatha nāyaṃ mānussitthī yakkhinī bhavissatīti āha  
  
  
 page    
 Tato bhaṇḍāgāriko gato  Tampi tatheva lajjāpesiyeva  Tathā 
 seṭṭhiṃ chattaggāhakaṃ asiggāhakanti sabbepi lajajāpesiyeva  Atha 
 mahājano mantetvā rājadhītaraṃ tāva ārādhetuṃ samattho nāma natthi 
 sahassathāmadhanuṃ āropetuṃ samatthassa rajjaṃ dethāti āha  Tampi 
 koci āropetuṃ nāsakkhi  Tato caturassa pallaṅkassa ussīsakaṃ 
 jānantassa rajjaṃ dethāti āha  Pallaṅkassa ussīsakampi na koci 
 jānāti  Tato soḷasa mahānidhī nīharituṃ samatthassa rajjaṃ dethāti āha  
 Tepi koci nīharituṃ nāsakkhi  Tato arājikaṃ nāma raṭṭhaṃ pāletuṃ na 
 sakkā kinnukho kātabbanti mantayiṃsu  Atha ne purohito āha 
 tumhe mā cintayittha phussarathaṃ visajjetuṃ vaṭṭati phussarathena hi 
 laddharājā sakalajambūdīpe rajjaṃ kāretuṃ samattho hotīti  Te 
 sādhūti sampaṭicchitvā nagaraṃ alaṅkārāpetvā maṅgalarathe 
 kumudavaṇṇe cattāro asse yojetvā uparicittattharaṇaṃ attharitvā 
 pañcarājakakudhabhaṇḍāni āropetvā caturaṅginiyā senāya parivāresuṃ  
 Sassāmikassa rathassa purato turiyāni vajjanti assāmikassa pacchato 
 tasmā purohito sabbaturiyāni pacchato vādethāti vatvā 
 suvaṇṇabhiṅgārena rathanandiñca rasmiyo ca rathadhurañca patodañca 
 abhisiñcitvā yassa rajjaṃ kāretuṃ puññaṃ atthi tassa santikaṃ gacchāhīti 
 vatvā taṃ rathaṃ visajjesi  Atha ratho rājagehaṃ padakkhiṇaṃ katvā 
 vegena mahāvithiṃ abhiruhi  Senāpatiādayo phussaratho mama santikaṃ 
 etūti mantayiṃsu  So sabbesaṃ gehāni atikkamitvā nagaraṃ padakkhiṇaṃ 
 katvā pācīnadvārena nikkhamitvā uyyānābhimukho pāyāsi  Atha 
  
  
 page    
 Naṃ vegena gacchantaṃ disvā rathaṃ nivattethāti āhaṃsu  Purohito 
 mā nivattayittha gacchanto yojanasatampi gacchatu mā nivārethāti 
 āha  Ratho uyyānaṃ pavisitvā maṅgalasilāpaṭṭaṃ padakkhiṇaṃ 
 katvā ārohanasajjo hutvā aṭṭhāsi  Purohito mahāsattaṃ 
 nipannaṃ disvā amacce āmantetvā ambho eko maṅgalasilāpaṭṭe 
 nipannako dissati setacchattānucchavikā panassa dhiti atthi 
 vā natthi vāti mayaṃ na jānāma sace puññavā bhavissati na 
 uṭṭhahissati na olokessati sace kāḷakaṇṇi satto bhītatasato 
 uṭṭhāya kampamāno olokessati palāyissati khippaṃ sabbaturiyāni 
 paggaṇhathāti āha  Tāvadeva anekasatāni turiyāni paggaṇhiṃsu  
 Tesaṃ saddo sāgarakucchiyaṃ nigghoso viya ahosi  Mahāsatto tena 
 saddena pabujjhitvā sīsaṃ vivaritvā orokento mahājanaṃ disvā 
 setacchattena me āgatena bhavitabbanti puna sīsaṃ pārupitvā 
 parivattitvā vāmapassena nipajji  Purohito tassa pāde vivaritvā 
 lakkhaṇāni oloketvā tiṭṭhatu ayaṃ eko dīpo catunnampi 
 mahādīpānaṃ rajjaṃ kāretuṃ samatthoti puna turiyāni paggaṇhāpesi  
 Atha mahāsatto puna mukhaṃ vivaritvā parivattitvā dakkhiṇapassena 
 nipajjitvā mahājanaṃ olokesi  Purohito parisaṃ osāretvā 
 añjaliṃ paggayha avakujjo hutvā uṭṭhehi deva rajjante pāpuṇātīti 
 āha  Atha naṃ mahāsatto āha tumhākaṃ rājā kuhinti  
 Kālakato devāti vutte kiṃ putto vāssa bhātā vā natthīti  
  
  
 page    
 Natthi deva ekā pana dhītā atthīti  Atha mahāsatto tassa 
 vacanaṃ sutvā yadevaṃ sādhu rajjaṃ kāressāmīti vatvā uṭṭhāya 
 maṅgalasilāpatte pallaṅkena nisīdi  Atha naṃ tattheva amaccapurohitādayo 
 abhisiñciṃsu  Mahājanakarājā nāma ahosi  So rathavaraṃ abhiruyha 
 mahantena sirisobhaggena sirivibhavena nagaraṃ pavisitvā rājanivesanaṃ 
 abhiruhanto senāpatiādīnaṃ tāneva ṭhānāni hontūti vicāretvā 
 mahātalaṃ abhiruhi  Rājadhītā pana purimasaññāya tassa vīmaṃsanatthaṃ 
 ekaṃ purisaṃ āṇāpesi gaccha tavaṃ rājānaṃ upasaṅkamitvā evaṃ 
 vadehi deva sīvalī devī taṃ pakkosāpesi khippaṃ kirāgacchatūti  
 So amacco tathā gantvā tassā sāsanaṃ sāvesi  Rājā 
 paṇḍitatāya tassa vacanaṃ sutvāpi asuṇanto viya aho sobhano 
 pāsādoti pāsādassa vaṇṇaṃ kathesi  So taṃ vacanaṃ sāvetuṃ 
 asakkonto punāgantvā rājadhītāya ārocesi ayye rājā 
 tumhākaṃ vacanaṃ na suṇāti pāsādameva vaṇṇeti tumhākaṃ vacanaṃ 
 tiṇaṃ viya na gaṇetīti  Sā ayaṃ mahantajjhāsayo puriso bhavissatīti 
 cintetvā dutiyampi tatiyampi pesesiyeva  Rājāpi attano ruciyā 
 pakatigamanena sīho viya vijimhamāno pāsādaṃ abhiruhi  Tasmiṃ 
 upasaṅkamante rājadhītā tassa tejena sakabhāvena saṇṭhāretuṃ asakkontī 
 āgantvā hattholambakaṃ adāsi  So tassā hattholambakaṃ gahetvā 
 mahātalaṃ abhiruhitvā samussitasetacchatte rājapallaṅke nisīditvā 
 amacce āmantetvā ambho amaccā atthi pana vo raññā kālaṃ 
  
  
 page    
 Karontena koci ovādo dinnoti pucchi  Atthi devāti vutte 
 tenahi vadethāti  Deva sīvalīdeviṃ ārādhetuṃ samatthassa rajjaṃ dātabbanti 
 tena vuttanti  Rājā sīvalīdeviyā āgantvā hattholambako dinno ayaṃ 
 tāva ārādhitā nāma aññaṃ vadethāti āha  Deva caturassa pallaṅkassa 
 ussīsakaṃ jānituṃ samatthassa rajjaṃ dethāti tena vuttanti  
 Rājā idaṃ dujjānaṃ upāyena sakkā jānitunti cintetvā sīsato 
 suvaṇṇasūciṃ nīharitvā sīvalīdeviyā hatthe adāsi imaṃ ṭhapehīti  
 Sā taṃ gahetvā pallaṅkassa ussīsake ṭhapesi  Khaggaṃ adāsītipi 
 vadantiyeva  Tampi tathāpi ṭhapesiyeva  So tāya saññāya idaṃ 
 ussīsakanti ñatvā taṃ kathaṃ asuṇanto viya kiṃ kathethāti vatvā puna 
 tehi tathā vutte nayidaṃ jānituṃ acchariyaṃ etaṃ ussīsakanti vatvā 
 aññaṃ vadethāti āha  Deva sahassathāmadhanuṃ āropetuṃ samatthassa 
 rajjaṃ dethāti tena vuttanti  Tenahi āharatha nanti te āharāpetvā 
 so pallaṅke nisinnako va itthīnaṃ kappāsapothanadhanuṃ viya 
 sahassathāmadhanuṃ āropetvā aññaṃ vadethāti āha  Deva 
 soḷasamahānidhī nīharituṃ samatthassa rajjaṃ dethāti tena vuttanti  
 Tesaṃ kiñci udānaṃ atthīti  Atthi devāti  Tenahi kathethāti  
 Suriyuggamane nidhīti ādiṃ udānaṃ kathayiṃsu  Tassa taṃ suṇantasseva gagaṇatale 
 puṇṇacando viya so attho pākaṭo ahosi  Atha ne rājā 
 āha ajja bhaṇe velā natthi sve  nidhayo gaṇhissāmāti  
 So punadivase amacce sannipātetvā pucchi kvaci tumhākaṃ rājā 
  
  
 page    
 Paccekabuddhe bhojesīti  Āma devāti  So cintesi suriyo 
 nāma nāyaṃ suriyo suriyasadisattā paccekabuddhā suriyā nāma tesaṃ 
 paccoggamanaṭṭhāne nidhinā bhavitabbanti  Tato rājā tātā 
 paccekabuddhesu āgacchantesu paccuggamanaṃ karonto kataraṭṭhānaṃ gacchatīti 
 pucchitvā asukaṭṭhānaṃ nāmāti vutte taṃ ṭhānaṃ khanitvā nidhiṃ 
 nīharathāti nidhiṃ nīharāpesi tesaṃ gamanakāle anugacchanto kattha ṭhatvā 
 te uyyojesīti pucchitvā asukaṭṭhāne nāma devāti vutte tato 
 nidhiṃ nīharathāti nidhiṃ nīharāpesi  Mahājanā ukkuṭṭhisatasahassāni 
 pavattentā suriyuggamaneti vuttattā suriyuggamanadisāyaṃ khanantā 
 vicariṃsu  Atho oggamaneti vuttattā suriyatthaṅgamanadisāyaṃ khanantā 
 vicariṃsu  Ayaṃ pana nidhi idheva hoti aho acchariyaṃ aho abbhūtanti 
 pītisomanassaṃ pavedayiṃsu  Anto nidhīti rājagehe mahādvārassa 
 anto ummārā nidhiṃ nīharāpesi  Bahi nidhīti mahādvārassa 
 bahi ummārā nidhiṃ  nīharāpesi  Na anto na bahi nidhīti 
 heṭṭhā ummārato nidhiṃ nīharāpesi  Ārohane nidhīti maṅgalahatthiṃ 
 ārohanakāle suvaṇṇanisseniyā attharaṇaṭṭhānato nidhiṃ nīharāpesi  
 Atho orohane nidhīti hatthikkhandhato orohanaṭṭhānato nidhiṃ nīharāpesi  
 Catūsu mahāsālesūti bhūmiyaṃ katapatiṭṭhāne sirisayanassa cattāro pādā 
 sālamayā tesaṃ heṭṭhā catasso nidhikumbhiyo nīharāpesi  Samantā 
 yojane nidhīti yojanaṃ nāma rathayugappamāṇaṃ sirisayanassa samantā 
 yugappamāṇato nidhikumbhiyo nīharāpesi  Dantakgesu mahānidhīti 
  
  
 page    
 Maṅgalahatthiṭṭhāne tassa dvinnaṃ dantānaṃ abhimukhaṭṭhānato dve 
 nidhikumbhiyo nīharāpesi  Bālaggesūti maṅgalahatthiṭṭhāne tassa bāladhisam 
 mukhaṭṭhānato nidhiṃ nīharāpesi  Kepuketi kepukaṃ vuccati udakaṃ maṅgalapokkharaṇito 
 udakaṃ nīharāpetvā nidhiṃ dassesi  Rukkhaggesu mahānidhīti uyyāne 
 mahāsālarukkhamūle ṭhitamajjhantikasamaye parimaṇḍalāya rukkhacchāyāya anto 
 nidhikumbhiyo nīharāpesi  Evaṃ rājā soḷasamahānidhiyo nīharāpetvā 
 atthi aññaṃ kiñcīti pucchi  Natthi devāti  Mahājano 
 haṭṭhatuṭṭho ahosi aho acchariyaṃ ayaṃ rājā ativiya paṇḍitoti  
 Atha rājā idaṃ dhanaṃ dānamukhe vikīrissāmīti cintetvā nagaramajjhe 
 ceva catūsu nagaradvāresu ca nivesanadvāre cāti cha dānasālāyo 
 kārāpetvā dānavattaṃ paṭṭhapesi  Rājā kālacampākanagarato 
 mātarañca brāhmaṇañca pakkosāpetvā mahantaṃ sakkāramakāsi  
 Tassa taruṇakāle rajje ṭhitasseva sakalavideharaṭṭhavāsino ariṭṭhajanakarañño 
 kira putto mahājanakarājā nāma rajjaṃ kāresi rājā kira 
 paṇḍito upāyakusalo passissāma nanti tassa dassanatthāya 
 saṃkhubbhitā ahesuṃ  Tato tato bahū paṇṇākārāni gahetvā 
 āgamiṃsu  Nagarepi mahāchaṇaṃ sajjayiṃsu  Rājanivesane hatthattharaṇādīni 
 santharitvā gandhadāmamālādāmādīni osāretvā vippa 
 kiṇṇalājā kusumavāsadhūpagandhupakaraṇaṃ kāretvā nānappakāraṃ pānabhojanaṃ 
 upaṭṭhapesuṃ  Rañño paṇṇākāratthāya rajatasuvaṇṇabhājanādīsu 
 nānappakārāni khādanīyabhojanīyamadhuphāṇitaphalāphalādīni pūretvā 
  
  
 page    
 Tattha tattha samparivāretvā aṭṭhaṃsu  Ekato amaccamaṇḍalaṃ nisīdi  
 Ekato brāhmaṇagaṇo nisīdi ekato seṭṭhiādayo ekato 
 uttamarūpadharā nāṭakitthiyo  Brāhmaṇāpi sotthikāneva sajjhāyiṃsu  
 Mukhamaṅgalikāpi maṅgalāni ghosayiṃsu  Gītādīsu kusalā gītādīni pavattayiṃsu  
 Anekasatāni turiyāni vajjayiṃsu  Rājanivesanaṃ yugandharavātapahatasāgarakucchi 
 viya ekaninnādaṃ ahosi  Olokitolokitaṭṭhānaṃ kampi  
 Mahāsatto setacchattassa heṭṭhā rājāsane nisinno sakkassa sirisadisaṃ 
 mahantaṃ sirivilāsaṃ oloketvā attanā mahāsamudde katavāyāmaṃ 
 anussari  Athassa viriyannāma kattabbayuttakaṃ sacāhaṃ mahāsamudde viriyaṃ 
 na karissaṃ idaṃ sampattiṃ na labhissāmīti taṃ vāyāmaṃ anussarantassa 
 pīti uppajji  So pītivegena udānaṃ udānento āha 
          āsiṃsetheva puriso        na nibbindeyya paṇḍito 
          passāmi vohaṃ attānaṃ      yathā icchiṃ tathā ahuṃ   
          āsiṃsetheva puriso        na nibbindeyya paṇḍito 
          passāmi vohaṃ attānaṃ      udakā thalamubbhataṃ 
          vāyametheva puriso        na nibbindeyya paṇḍito 
          passāmi vohaṃ attānaṃ      yathā icchiṃ tathā ahuṃ 
          vāyametheva puriso        na nibbindeyya paṇḍito 
          passāmi vohaṃ attānaṃ      udakā thalamubbhataṃ 
          dukkhūpanītopi naro sapañño   āsaṃ na chindeyya sukhāgamāya 
  Footnote    ahūtipi pāṭho  
  
  
 page    
          Bahū hi phassā ahitā hitāca  avitakkitāro maccumuppajjanti 
          acintitampi bhavati          cintitampi vinassati 
          na hi cintāmayā bhogā     itthiyā purisassavāti  
      Tattha āsiṃsethevāti āsāchedakammaṃ akatvā attano kammaṃ 
 āsaṃ karontova  Na nibbindeyyāti viriyaṃ karonto na nibbindeyya 
 na alaseyya  Yathā icchinti yathā rājabhāvaṃ icchiṃ tatheva 
 rājā jātomhi  Ubbhatanti upanītaṃ nīharitaṃ  Dukkhūpanītopīti 
 kāyikacetasikena dukkhena phuṭṭhopīti attho  Ahitā hitā cāti 
 dukkhasamphassā ahitā sukhasamphassā hitā  Avitakkitāroti 
 avitakkitāro acintitāro  Idaṃ vuttaṃ hoti tesu phassesu ahitaphassena 
 phuṭṭhā sattā hitaphassāpi atthi viriyaṃ karontā tampi pāpuṇantīti 
 acintetvā viriyaṃ na karonti te imassa atthassa 
 avitakkitāro acintitāro hitasamphassaṃ alabhitvā va maccumuppajjantīti 
 maraṇaṃ pāpuṇanti tasmā viriyannāma kattabbamevāti  
 Acintitampīti imesaṃ sattānaṃ acintitampi hoti  Cintitampi 
 vinassatīti mayāpi hi ayujjhitvāva rajjaṃ labhissāmīti idaṃ acintitaṃ 
 suvaṇṇabhūmito dhanaṃ āharitvā yujjhitvā va rajjaṃ gaṇhissāmīti 
 idaṃ cintitaṃ taṃ idāni pana me cintitaṃ naṭṭhaṃ acintitampi jātaṃ  
 Na hi cintāmayā bhogāti sattānaṃ hi bhogā cintāya anipajjanato 
 na cintāmayā nāma honti tasmā viriyameva kattabbaṃ viriyavato hi 
 acintitaṃ hotīti  
  
  
 page    
      So tato paṭṭhāya dasavidharādhamme akopetvā dhammena 
 rajjaṃ kāresi paccekabuddhe upaṭṭhahi  Aparabhāge sīvalīdevī 
 dhaññapuññalakkhaṇasampannaṃ puttaṃ vijāyi  Dīghāvukumārotissa nāmaṃ 
 kariṃsu  Tassa vayappattassa rājā uparajjaṃ datvā sattavassasahassāni 
 rajjaṃ kāresi  Ekadivasaṃ uyyānapālena nānāphalāphalesu 
 ceva nānāpupphesu ca ābhaṭesu so tāni disvā tuṭṭho tassa 
 sammānaṃ kāretvā samma uyyānapāla uyyānaṃ passitukāmomhi 
 alaṅkārāpehi nanti āha  So sādhūti sampaṭicchitvā tathā 
 katvā rañño nivedesi  So hatthikkhandhavaragatova mahantena 
 parivārena nagarā nikkhamitvā uyyānadvāraṃ sampāpuṇi  Tattheva 
 dve ambā nīlobhāsā eko aphalo eko phaladharo  So pana 
 ativiya madhuro  Rañño aggaphalaṃ aparibhuttattā   tato koci phalaṃ 
 gahetuṃ  na ussahati  Rājā hatthikkhandhavaragatova tato ekaṃ phalaṃ 
 gahetvā paribhuñji  Tassa taṃ jivhagge ṭhapitamattameva dibbojā 
 viya upaṭṭhāsi  So nivattanakāle bahuṃ khādissāmīti cintetvā 
 uyyānaṃ pāvisi  Raññā aggaphalaṃ paribhuttanti ñatvā aññe 
 uparājānaṃ ādiṃ katvā antamaso hatthimeṇaḍaassameṇḍādayopi 
 phalaṃ gahetvā paribhuñjiṃsu  Aññepi taṃ phalaṃ alabhantā daṇḍehi 
 sākhaṃ bhinditvā nippattaṃ akaṃsu  Rukkho obhaggavibhaggo aṭṭhāsi  
 Itaro pana maṇipabbato viya vilāsamāno ṭhito  Rājā uyyānā 
  Footnote     raññā agga phalassa aparibhuttattāti yuttataraṃ  
  
  
 page    
 Nikkhamanto taṃ disvā kiṃ idanti amacce pucchi  Devena aggaphalaṃ 
 paribhuttanti ñatvā mahājano naṃ vilumpanto khādīti  Kiṃ nukho 
 bhaṇe imassa pana pattaṃ vā vaṇṇovā khīṇo itarassa ca no 
 khīṇoti  Nipphalatāya na khīṇo devāti  Taṃ sutvā rājā saṃvegaṃ 
 paṭilabhitvā ayaṃ rukkho nipphalatāya nīlobhāso ṭhito ayaṃ pana 
 rukkho saphalatāya obhaggavibhaggo ṭhito idaṃpi rajjaṃ saphalarukkhasadisaṃ 
 pabbajjā nipphalarukkhasadisā sakiñcanasseva bhayaṃ hoti nākiñcanassa 
 ahaṃ pana saphalarukkho viya ahutvā nipphalarukkhasadiso bhavissāmi 
 sampattiṃ cajitvā nikkhamitvā pabbajissāmīti daḷhaṃ katvā manaṃ 
 adhiṭṭhahitvā nagaraṃ pavisitvā pāsādaṃ abhiruyha pāsādadvāre ṭhito 
 va senāpatiṃ pakkosāpetvā mahāsenāpati ajjato paṭṭhāya 
 bhattāhārakañceva mukhodakadantakaṭṭhadāyakañca ekaṃ upaṭṭhākaṃ ṭhapetvā 
 aññe maṃ daṭṭhuṃ mā labhantu tumhe porāṇakavinicchayāmacce 
 gahetvā rajjaṃ anusāsatha ahaṃ pana ito paṭṭhāya upari mahātale 
 samaṇadhammaṃ karissāmīti vatvā pāsādaṃ abhiruyha ekakova samaṇadhammaṃ 
 akāsi  Evaṃ gate kāle mahājano rājaṅgaṇe sannipatitvā 
 mahāsattaṃ adisvā na no rājā porāṇako viyāti vatvā 
 gāthādvayamāha 
          aporāṇo vata bho rājā   sabbabhummo disaṃpati 
          nājja nacce nisāmeti     na gīte kurute mano 
          na mige napi uyyāne      napi haṃse udikkhati 
  
  
 page    
          Mūgova tuṇhīmāsīno        na atthamanusāsatīti  
      Tattha migeti sabbasaṅgāhikavacanaṃ  Pubbe hatthī yujjhāpesi 
 meṇḍe yujjhāpesi mige yujjhāpesi ajja tepi na oloketīti 
 attho  Uyyāneti uyyānakīḷampi nānubhoti  Haṃseti 
 pañcapadumasañchannāsu uyyānapokkharaṇīsu haṃsagaṇe na oloketi  
 Mūgovāti te kira bhattāhārakañca upaṭṭhākañca pucchiṃsu rājā 
 tumhehi saddhiṃ kiñci atthaṃ mantetīti  Te na mantetīti vadiṃsu  
 Tasmā evamāhaṃsu  
      Rājā kāmesu analliyantena vivekaninnena cittena 
 kulupakapaccekabuddhe anussaritvā ko nu kho me tesaṃ sīlādiguṇasampayuttānaṃ 
 akiñcanānaṃ vasanaṭṭhānaṃ ācikkhissatīti tīhi gāthāhi udānaṃ udānesi 
          sukhakāmā rahosīlā        vaggabandhā upārutā 
          kassa nu khavajja ārāme    daharā vuḍḍhā ca acchare 
          atikkantavathā dhīrā        namo tesaṃ mahesinaṃ 
          ye ussukkamhi lokamhi     viharanti anussukā 
          te chetvā maccuno jālaṃ   tantaṃ māyāvino daḷhaṃ 
          sandhālayantā gacchanti      ko tesaṃ gatimānayeti    
      Tattha sukhakāmāti nibbānasukhakāmā  Rahosīlāti 
 paṭicchannasīlā anantaguṇapakāsanā    Vaggabandhāti kilesabandhā  
 Upārutāti apagatā  Daharā vuḍḍhā cāti daharāceva mahallakā 
  Footnote    gatipāpayetipi pāṭho    na attano guṇapakāsanā  
  
  
 page    
 Ca  Acchareti vasanti  Tassevaṃ tesaṃ paccekabuddhānaṃ guṇe 
 anussarantassa mahatī pīti uppajji  Atha pallaṅkato uṭṭhāya 
 uttarasīhapañjaraṃ vivaritvā uttaradisābhimukho sirasi añjaliṃ 
 patiṭṭhapetvā evarūpe uttamaguṇasamannāgate paccekabuddhe namassamāno 
 atikkantavathāti ādimāha  Tattha atikkantavathāti pahīnataṇhā  
 Mahesinanti mahante sīlakkhandhādayo guṇe esitvā ṭhitānaṃ  
 Ussukkamhīti rāgādīhi ussukkaṃāpanne  Maccuno jālanti 
 kilesamārena pasāritaṃ taṇhājālaṃ  Tantaṃ māyāvinoti atimāyāvino 
 attano ñāṇena sandhālayantā padāletvā gacchanti  Ko tesaṃ 
 gatimānayeti ko maṃ tesaṃ paccekabuddhānaṃ nivāsanaṭṭhānaṃ pāpeyya 
 maṃ gahetvā gaccheyyāti attho  
      Tassa pāsādeyeva samaṇadhammaṃ karontassa cattāro māsā 
 atikkantā  Athassa ativiya pabbajjāya cittaṃ onami  Agāraṃ   
 lokantanirayo viya khāyati  Tassa tayo bhavā ādittā viya 
 upaṭṭhahiṃsu  So pabbajjābhimukhena cittena kadā nukho imaṃ sakkabhavanaṃ 
 viya alaṅkatapaṭiyattaṃ mithilaṃ pahāya himavantaṃ pavisitvā pabbajitavesag 
 gahaṇakālomayhaṃ bhavissatīti cintetvā mithilavaṇṇanaṃ nāma ārabhi 
          kadāhaṃ mithilaṃ phitaṃ          vibhattaṃ bhāgaso mitaṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          visālaṃ sabbato pabhaṃ 
  Footnote     āgārantipi saddo  
  
  
 page    
          Pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          bahupākāratoraṇaṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          daḷhamaṭṭālakoṭṭhakaṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          suvibhattaṃ mahāpathaṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          suvibhattantarāpaṇaṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          gavassarathapīḷitaṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          ārāmavanamāliniṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          uyyānavanamāliniṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          pāsādavaramāliniṃ 
          pahāya pabbajissāmi        taṃ kadā su bhavissati 
          kadāhaṃ mithilaṃ phitaṃ          tipuraṃ rājabandhaniṃ 
          māpitaṃ somanassena        vedehena yasassinā 
          pahāya pabbajissāmi        taṃ kadā su bhavissati 
  Footnote  nicitetipi pāṭho  
  
  
 page    
          Kadāhaṃ vedehe phite      niccite   dhammarakkhite 
          pahāya pabbajissāmi        taṃ kadā su bhavissati 
          kadāhaṃ vedehe phite      ajjeyye dhammarakkhite 
          pahāya pabbajissāmi        taṃ kadā su bhavissati 
          kadāhaṃ antepuraṃ rammaṃ      vibhattaṃ bhāgaso mitaṃ 
          pahāya pabbajissāmi        taṃ kadā su bhavissati 
          kadāhaṃ antepuraṃ rammaṃ      sudhāmattikalepanaṃ 
          pahāya pabbajissāmi        taṃ kadā su bhavissati 
          kadāhaṃ antepuraṃ rammaṃ      sucigandhaṃ manoramaṃ 
          pahāya pabbajissāmi        taṃ kadā su bhavissati 
          kadāhaṃ kūṭāgāre ca       vibhatte bhāgaso mite 
          pahāya pabbajissāmi        taṃ kadā su bhavissati 
          kadāhaṃ kūṭāgāre ca       sudhāmattikalepane 
          pahāya pabbajissāmi        taṃ kadā su bhavissati 
          kadāhaṃ kūṭāgāre ca       sucigandhe manorame 
          pahāya pabbajissāmi        taṃ kadā su bhavissati 
          kadāhaṃ kūṭāgāre ca       suvilitte candanaphosite 
          pahāya pabbajissāmi        taṃ kadā su bhavissati 
          kadāhaṃ suvaṇṇapallaṅke      goṇake cittasanthare 
          pahāya pabbajissāmi        taṃ kadā su bhavissati 
          kadāhaṃ maṇipallaṅke        goṇake cittasanthare 
  
  
 page    
          Pahāya pabbajissāmi        taṃ kadā su bhavissati 
          kadāhaṃ kappāsakoseyyaṃ     khomakodumbarāni ca 
          pahāya pabbajissāmi        taṃ kadā su bhavissati 
          kadāhaṃ pokkharaṇī rammā     cākavākūpakujjitā 
          maṇḍālakehi sañchannā      padumuppalakehi ca 
          pahāya pabbajissāmi        taṃ kadā su bhavissati 
          kadāhaṃ hatthigumbe ca       sabbālaṅkārabhūsite 
          suvaṇṇakacche mātaṅge      hemakappanivāsase 
          āruḷhe gāmanīyebhi       tomaraṅkusapāṇibhi 
          pahāya pabbajissāmi        taṃ kadā su bhavissati 
          kadāhaṃ assagumbe ca       sabbālaṅkārabhūsite 
          ājānīye ca jātiye      sindhave sīghabāhane 
          āruḷhe gāmanīyebhi       indiyā cāpadhāribhi 
          pahāya pabbajissāmi        taṃ kadā su bhavissati 
          kadāhaṃ rathaseniyo         sannaddhe ussitaddhaje 
          dīpe athopi veyyagghe     sabbālaṅkārabhūsite 
          āruḷhe gāmanīyebhi       cāpahatthehi cammibhi   
          pahāya pabbajissāmi        taṃ kadā su bhavissati 
          kadāhaṃ suvaṇṇarathe         sannaddhe ussitaddhaje 
          dīpe athopi veyyagghe     sabbālaṅkārabhūsite 
  Footnote     vammibhītipāṭho  
  
  
 page    
            Āruḷhe gāmanīyebhi        cāpahatthehi cammibhi 
            pahāya pabbajissāmi         taṃ kadā su bhavissati 
            kadāhaṃ sajjhurathe ca         sannaddhe ussitaddhaje 
            dīpe athopi veyyagghe      sabbālaṅkārabhūsite 
            āruḷhe gāmanīyebhi        cāpahatthehi cammibhi 
            pahāya pabbajissāmi         taṃ kadā su bhavissati 
            kadāhaṃ assarathe ca         sannaddhe ussitaddhaje 
            dīpe athopi veyyagghe      sabbālaṅkārabhūsite 
            āruḷhe gāmanīyebhi        cāpahatthehi cammibhi 
            pahāya pabbajissāmi         taṃ kadā su bhavissati 
            kadāhaṃ oṭṭharathe ca        sannaddhe ussitaddhaje 
            dīpe athopi veyyagghe      sabbālaṅkārabhūsite 
            āruḷhe gāmanīyebhi        cāpahatthehi cammibhi 
            pahāya pabbajissāmi         taṃ kadā su bhavissati 
            kadāhaṃ ajarathe ca          sannaddhe ussitaddhaje 
            dīpe athopi veyyagghe      sabbālaṅkārabhūsite 
            āruḷhe gāmanīyebhi        cāpahatthehi cammibhi 
            pahāya pabbajissāmi         taṃ kadā su bhavissati 
            kadāhaṃ meṇḍarathe ca        sannaddhe ussitaddhaje 
            dīpe athopi veyyagghe      sabbālaṅkārabhūsite 
            āruḷhe gāmanīyebhi        cāpahatthehi cammibhi 
  
  
 page    
            Pahāya pabbajissāmi         taṃ kadā su bhavissati 
            kadāhaṃ migarathe ca          sannaddhe ussitaddhaje 
            dīpe athopi veyyagghe      sabbālaṅkārabhūsite 
            āruḷhe gāmanīyebhi        cāpahatthehi cammibhi 
            pahāya pabbajissāmi         taṃ kadā su bhavissati 
            kadāhaṃ goṇarathe ca         sannaddhe ussitaddhaje 
            dīpe athopi veyyagghe      sabbālaṅkārabhūsite 
            āruḷhe gāmanīyebhi        cāpahatthehi cammibhi 
            pahāya pabbajissāmi         taṃ kadā su bhavissati 
            kadāhaṃ hatthārohe ca       sabbālaṅkārabhūsite 
            nīlacammadhare sūre          tomaraṅkusapāṇino 
            pahāya pabbajissāmi         taṃ kadā su bhavissati 
            kadāhaṃ assārohe ca       sabbālaṅkārabhūsite 
            nīlacammadhare sūre          kāñcanavelladhārino 
            pahāya pabbajissāmi         taṃ kadā su bhavissati 
            kadāhaṃ dhanuggahe ca         sabbālaṅkārabhūsite 
            nīlacammadhare sūre          cāpahatthe kalāpino 
            pahāya pabbajissāmi         taṃ kadā su bhavissati 
            kadāhaṃ rājaputte ca        sabbālaṅkārabhūsite 
            citracammadhare sūre         kāñcanavelladhārino 
            pahāya pabbajissāmi         taṃ kadā su bhavissati 
  
  
 page    
            Kadāhaṃ ariyagaṇe           vatthavante alaṅkate 
            haricandanalittaṅge          kāsikuttamadhārino 
            pahāya pabbajissāmi         taṃ kadā su bhavissati 
            kadāhaṃ sattasatā bhariyā      sabbālaṅkārabhūsitā 
            pahāya pabbajissāmi         taṃ kadā su bhavissati 
            kadāhaṃ sattasatā bhariyā      susaññā tanumajjhimā 
            pahāya pabbajissāmi         taṃ kadā su bhavissati 
            kadāhaṃ sattasatā bhariyā      assavā piyabhāṇinī 
            pahāya pabbajissāmi         taṃ kadā su bhavissati 
            kadāhaṃ satapallakaṃsaṃ          sovaṇṇaṃ satarājikaṃ 
            pahāya pabbajissāmi         taṃ kadā su bhavissati 
            kadā su maṃ hatthigumbā       sabbālaṅkārabhūsitā 
            suvaṇṇakacchā mātaṅgā       hemakappanivāsasā 
            āruḷhā gāmanīyebhi        tomaraṅkusapāṇibhi 
            yantaṃ maṃ nānuyissanti        taṃ kadā su bhavissati 
            kadā su maṃ assagumbā       sabbālaṅkārabhūsitā 
            ājānīyā ca jātiyā       sindhavā sīghabāhanā 
            āruḷhā gāmanīyebhi        indiyā cāpadhāribhi 
            yantaṃ maṃ nānuyissanti        taṃ kadā su bhavissati 
            kadā su maṃ rathaseniyo       sannaddhā ussitaddhajā 
            dīpā athopi veyyagghā      sabbālaṅkārabhūsitā 
  
  
 page    
            Āruḷhā gāmanīyebhi        cāpahatthehi cammibhi 
            yantaṃ maṃ nānuyissanti        taṃ kadā su bhavissati 
            kadā sumaṃ suvaṇṇarathā        sannaddhā ussitaddhajā 
            dīpā athopi veyyagghā      sabbālaṅkārabhūsitā 
            āruḷhā gāmanīyebhi        cāpahatthehi cammibhi 
            yantaṃ maṃ nānuyissanti        taṃ kadā su bhavissati 
            kadā su maṃ sajjhurathā        sannaddhā ussitaddhajā 
            dīpā athopi veyyagghā      sabbālaṅkārabhūsitā 
            āruḷhā gāmanīyebhi        cāpahatthehi cammibhi 
            yantaṃ maṃ nānuyissanti        taṃ kadā su bhavissati 
            kadā su maṃ assarathā        sannaddhā ussitaddhajā 
            dīpā athopi veyyagghā      sabbālaṅkārabhūsitā 
            āruḷhā gāmanīyebhi        cāpahatthehi cammibhi 
            yantaṃ maṃ nānuyissanti        taṃ kadā su bhavissati 
            kadā su maṃ oṭṭharathā       sannaddhā ussitaddhajā 
            dīpā athopi veyyagghā      sabbālaṅkārabhūsitā 
            āruḷhā gāmanīyebhi        cāpahatthehi cammibhi 
            yantaṃ maṃ nānuyissanti        taṃ kadā su bhavissati 
            kadā su maṃ ajarathā         sannaddhā ussitaddhajā 
            dīpā athopi veyyagghā      sabbālaṅkārabhūsitā 
            āruḷhā gāmanīyebhi        cāpahatthehi cammibhi 
  
  
 page    
            Yantaṃ maṃ nānuyissanti        taṃ kadā su bhavissati 
            kadā su maṃ meṇḍarathā       sannaddhā ussitaddhajā 
            dīpā athopi veyyagghā      sabbālaṅkārabhūsitā 
            āruḷhā gāmanīyebhi        cāpahatthehi cammibhi 
            yantaṃ maṃ nānuyissanti        taṃ kadā su bhavissati 
            kadā su maṃ migarathā         sannaddhā ussitaddhajā 
            dīpā athopi veyyagghā      sabbālaṅkārabhūsitā 
            āruḷhā gāmanīyebhi        cāpahatthehi cammibhi 
            yantaṃ maṃ nānuyissanti        taṃ kadā su bhavissati 
            kadā su maṃ goṇarathā        sannaddhā ussitaddhajā 
            dīpā athopi veyyagghā      sabbālaṅkārabhūsitā 
            āruḷhā gāmanīyebhi        cāpahatthehi cammibhi 
            yantaṃ maṃ nānuyissanti        taṃ kadā su bhavissati 
            kadā su maṃ hatthārohā      sabbālaṅkārabhūsitā 
            nīlacammadharā sūrā          tomaraṅkusapāṇino 
            yantaṃ maṃ nānuyissanti        taṃ kadā su bhavissati 
            kadā su maṃ assārohā      sabbālaṅkārabhūsitā 
            nīlacammadharā sūrā          indiyā cāpadhārino 
            yantaṃ maṃ nānuyissanti        taṃ kadā su bhavissati 
            kadā su maṃ dhanuggahā        sabbālaṅkārabhūsitā 
            nīlacammadharā sūrā          cāpahatthā kalāpino 
  
  
 page    
            Yantaṃ maṃ nānuyissanti        taṃ kadā su bhavissati 
            kadā su maṃ rājaputtā       sabbālaṅkārabhūsitā 
            citracammadharā sūrā         kāñcanavelladhārino 
            yantaṃ maṃ nānuyissanti        taṃ kadā su bhavissati 
            kadā su maṃ ariyagaṇā        vatthavantā alaṅkatā 
            haricandanalittaṅgā          kāsikuttamadhārino 
            yantaṃ maṃ nānuyissanti        taṃ kadā su bhavissati 
            kadā su maṃ sattasatā bhariyā   sabbālaṅkārabhūsitā 
            yantaṃ maṃ nānuyissanti        taṃ kadā su bhavissati 
            kadā su maṃ sattasatā bhariyā   susaññā tanumajjhimā 
            yantaṃ maṃ nānuyissanti        taṃ kadā su bhavissati 
            kadā su maṃ sattasatā bhariyā   assavā piyabhāṇinī 
            yantaṃ maṃ nānuyissanti        taṃ kadā su bhavissati 
            kadāhaṃ pattaṃ gahetvāna      muṇḍo saṃghāṭipāruto 
            piṇḍikāya carissāmi         taṃ kadā su bhavissati 
            kadāhaṃ paṃsukūlānaṃ           ujjhitānaṃ mahāpathe 
            saṃghāṭiṃ dhārayissāmi         taṃ kadā su bhavissati 
            kadāhaṃ sattāhaṃ meghe       ovuṭṭhe allacīvaro 
            piṇḍikāya carissāmi         taṃ kadā su bhavissati 
            kadāhaṃ sabbaṇhaṃ gantvā      rukkhā rukkhaṃ vanā vanaṃ 
            anapekkho carissāmi        taṃ kadā su bhavissati 
  
  
 page    
            Kadāhaṃ giriduggesu          pahīnabhayabheravo 
            adutiyo viharissāmi         taṃ kadā su bhavissati 
            kadāhaṃ vīṇarujjako va        sattatantiṃ manoramaṃ 
            cittaṃ ujuṃ karissāmi         taṃ kadā su bhavissati 
            kadāhaṃ rathakāro va         parikantaṃ upāhanaṃ 
            kāmasaṃyojane checchaṃ        ye dibbe ye ca mānuseti  
      Tattha kadāti kālaparivitakkanaṃ  Phitanti vatthālaṅkārādīhi 
 phullitaṃ puṇṇaṃ  Vibhattaṃ bhāgaso mitanti chekehi nagaramāpakehi 
 rājanivesanādīnaṃ vasena vibhattaṃ dvāravithīnaṃ vasena bhāgaso koṭṭhāsato 
 mitaṃ  Taṃ kadā su bhavissatīti taṃ evarūpaṃ nagaraṃ pahāya pabbajituṃ 
 kadā nāma bhavissati  Sabbato pabhanti samantato alaṅkārobhāsayuttaṃ  
 Bahupākāratoraṇanti bahalena puthulena pākārena ceva 
 dvāratoraṇehi ca samannāgataṃ  Daḷhamaṭṭālakoṭṭhakanti daḷhehi 
 ca aṭṭālakehi ca davārakoṭṭhakehi ca samannāgataṃ  Pīḷitanti 
 samākiṇṇaṃ  Tipuranti tīhi purehi samannāgataṃ tipākāranti attho  
 Athavā  Tipuranti tikkhattuṃ paripuṇṇanti attho  Rājabandhaninti 
 rājañātakeheva puraṃ tikkhattuṃ puṇṇanti attho  Somanassenāti 
 evaṃ nāmakena videharājena  Nicciteti dhaññaniccayādisampanne  
 Ajjeyyeti paccāmittehi ajetabbe  Candanaphositeti lohitacandanena 
 paripposite  Khomakodumbarānīti khomaraṭṭhato kodumbararaṭṭhato 
 uppannāni vatthāni  Hatthigumbeti hatthighaṭāyo  
  
  
 page    
 Hemakappanivāsaseti hemamayena sīsālaṅkārasaṃkhātena kappanena ca hemajālena 
 ca samannāgate  Gāmanīyebhīti hatthācariyehi  Ājānīye ca jātiyeti 
 kāraṇākāraṇajānanatāya ājānīye ca jātisampannatāya jātiye 
 tādisānaṃ assānaṃ gumbe  Gāmanīyebhīti assācariyehi  Indiyā 
 cāpadhāribhīti indiyañca cāpañca dhārentehi  Rathaseniyoti 
 rathaghaṭāyo  Sannaddheti suṭṭhu sannaddhe  Dīpe athopi veyyaggheti 
 dīpibayagghacammaparikkhite  Gāmanīyebhīti rathācariyehi  Sajjhuratheti 
 rajatarathe  Ajarathe meṇḍarathe migarathe sobhanatthāya yojanti  
 Ariyagaṇeti brāhmaṇagaṇe  Te kira tadā ariyācārā ahesuṃ  
 Tena te evamāha  Haricandanalittaṅgeti kāñcanavaṇṇena candanena 
 littasarīre  Sattasatāti piyabhariyāyeva sandhāyāha  Susaññāti 
 suṭṭhu saññatā  Assavāti vacanakārikā  Satapallanti pallasatena 
 suvaṇṇena kāritaṃ  Kaṃsanti pātiṃ  Satarājikanti piṭṭhipasse 
 rājisatena samannāgataṃ  Yantaṃ manti anugatā vanasaṇḍe ekameva 
 gacchantaṃ maṃ kadā nānugamissanti  Sattāhaṃ megheti sattāhaṃ 
 samuṭṭhite meghe sattāhaṃ vuṭṭhikāleti   attho  Sabbaṇhanti 
 sabbarattiṃ sabbadivasaṃ  Vīṇarujjakoti vīṇāvādako  Kāmasaṃyojaneti 
 kāmasaṃyojanaṃ  Dibbeti dibbaṃ  Mānuseti mānusaṃ  
      So kira dasavassasahassāyukakāle nibbatto sattavassasahassāni 
 rajjaṃ kāretvā tīṇi vassasahassāni avasiṭṭhe āyumhi pabbaji  
  Footnote    vaddaliketipi pāṭho  
  
  
 page    
 Pabbajanto panesa uyyānadvāre ambarukkhassa diṭṭhakālato paṭṭhāya 
 cattāro māse āgāre vasitvā imamhā rājavesā pabbajitaveso 
 varataro pabbajissāmīti cintetvā upaṭṭhākaṃ rahassena āṇāpesi 
 tāta kañci ajānāpetvā antarāpaṇato kāsāvavatthāni ceva 
 mattikāpattañca āharāhīti  So tathā akāsi  Rājā kappakaṃ 
 pakkosāpetvā kesamassuṃ ohāretvā kappakassa gāmavaraṃ datvā 
 kappakaṃ uyyojetvā ekaṃ kāsāvaṃ nivāsetvā ekaṃ pārupitvā 
 ekaṃ aṅse katvā mattikāpattaṃ thavikāya osāmetvā aṅse 
 laggetvā tato kattaradaṇḍaṃ gahetvā mahātale katipaye vāre 
 paccekabuddhalīlāya aparāparaṃ caṅkamitvā aho sukhaṃ paramasukhaṃ pabbajjā 
 narasukhanti udānaṃ udānesi  So taṃ divasaṃ tattheva vasitvā punadivase 
 suriyuggamanavelāya pāsādā otarituṃ ārabhi  Tadā sīvalīdevī tā 
 sattasatā vallabhitthiyo pakkosāpetvā ciraṃ na diṭṭho no rājā 
 cattāro māsā atikkantā ajja naṃ passissāma sabbālaṅkārehi 
 alaṅkaritvā tumhe yathābalaṃ itthīkuttākappabhāvahasitakathitagītādike 
 vilāse dassetvā taṃ kilesabandhanena bandhituṃ vāyameyyāthāti āha  
 Sāpi alaṅkatapaṭiyattā tāhi saddhiṃ rājānaṃ passissāmīti pāsādaṃ 
 abhiruhantī taṃ otarantaṃ disvāpi na sañjānantī rañño ovādaṃ 
 dātuṃ āgato paccekabudadho bhavissatīti saññāya taṃ vanditvā 
 ekamantaṃ aṭṭhāsi  Mahāsattopi pāsādā otari  Itarāpi 
 pāsādaṃ abhiruhantī sirisayanapiṭṭhe rañño bhamarapattavaṇṇe kese ca 
  
  
 page    
 Pasādhanabhaṇḍañca disvā neso paccekabuddho amhākaṃ piyasāmiko 
 bhavissati etha naṃ yācitvā nivattessāmāti vatvā mahātalato 
 otaritvā rājaṅgaṇe rājānaṃ sampāpuṇi patvā ca pana sabbāhi 
 tāhi saddhiṃ kese mocetvā piṭṭhiyaṃ vikīritvā hatthehi hadayaṃ 
 paharitvā kasmā evarūpaṃ karotha mahārājāti atikalūnaṃ paridevamānā 
 rājānaṃ anubandhi  Atha sakalanagaraṃ saṃkhubbhitaṃ ahosi  Tepi rājā no 
 kira pabbajito kuto puna evarūpaṃ dhammikaṃ rājānaṃ labhissāmāti 
 vatvā rodamānā rājānaṃ anubandhiṃsu  Tattha tāsaṃ itthīnaṃ 
 paridevanasaddañceva paridevantiyopi tāyo pahāya rañño gamanañca 
 āvīkaronto satthā āha 
            tā ca sattasatā bhariyā      sabbālaṅkārabhūsitā 
            bāhā paggayha pakkaṇḍuṃ      kasmā no vijahissasi 
            tā ca sattasatā bhariyā      susaññā tanumajjhimā 
            bāhā paggayha pakkaṇḍuṃ      kasmā no vijahissasi 
            tā ca sattasatā bhariyā      assavā piyabhāṇinī 
            bāhā paggayha pakkaṇḍuṃ      kasmā no vijahissasi 
            tā ca sattasatā bhariyā      sabbālaṅkārabhūsitā 
            hitvā sampadavī rājā       pabbajjāya purakkhito 
            tā ca sattasatā bhariyā      susaññā tanumajjhimā 
            hitvā sampadavī rājā       pabbajjāya purakkhito 
            tā ca sattasatā bhariyā      assavā piyabhāṇinī 
  
  
 page    
            Hitvā sampadavī rājā       pabbajjāya purakkhito 
            hitvā satapallakaṅsaṃ         sovaṇṇaṃ satarājikaṃ 
            aggahi mattikāpattaṃ         taṃ dutiyābhisecananti  
      Tattha paggayhāti ukkhipitvā  Sampadavīti bhikkhave so 
 mahājanako rājā tā ca sattastā bhariyāyo kiṃ no deva pahāya 
 ekakova gacchasi ko amhākaṃ dosoti vilapantiyo va chaḍḍetvā 
 sampadavigato pabbajjāya yāhīti codiyamāno viya purakkhito hutvā 
 gatoti attho  Tanti bhikkhave taṃ mattikāpattaggahaṇaṃ dutiyaṃ abhisecanaṃ 
 katvā so rājā nikkhamantoti  
      Sīvalīdevī paridevamānāpi rājānaṃ nivattetuṃ asakkontī attheko 
 upāyoti cintetvā mahāsenāguttaṃ pakkosāpetvā tāta rañño 
 purato gamanadisābhāge jiṇṇagharesu ca jiṇṇasālāsu ca aggiṃ dehi 
 tiṇapaṇṇāni saṃharitvā tasmiṃ tasmiṃ ṭhāne mahādhūmaṃ kārehīti 
 āṇāpesi  So tathā akāsi  Sā rañño santikaṃ gantvā 
 pādesu nipatitvā mithilāya ādittabhāvaṃ ārocentī gāthādvayamāha 
            bhesmā aggisamājālā      kosā dayhanti bhāgaso 
            rajatajātarūpañca            muttā veḷuriyā bahū 
            maṇayo saṃkhamuttā ca         vatthakaṃ haricandanaṃ 
            ajinaṃ dantabhaṇḍañca          lohaṃ kālāyasaṃ bahuṃ 
            ehi rāja nivattassu        mā te taṃ vinassā dhananti  
      Tattha bhesmāti bhayānakā  Aggisamājālāti tesaṃ tesaṃ 
  
  
 page    
 Manussānaṃ gehāni agginā dayhanti so ekasamāya jālāya jalitoti 
 attho  Kosāti rajatakoṭṭhāgārādīni  Bhāgasoti koṭṭhāsato 
 suvibhattāpi no ete agginā dayhanti devāti vadati  Lohanti 
 tāmbalohādikaṃ  Mā te taṃ vinassā dhananti mā te etaṃ dhanaṃ 
 vinassatu  Ehi taṃ nibbāpehi pacchā gamissasi nagaraṃ dayhamānaṃ 
 asoloketvā va nikkhamantoti tumhākaṃ garahā bhavissati tāya vo 
 lajjāya vipaṭisāro bhavissati ehi amacce āṇāpetvā aggiṃ 
 nibbāpehi devāti  
      Atha naṃ mahāsatto devi kiṃ evaṃ vadesi yesaṃ kiñcanaṃ atthi 
 tesaṃ taṃ dayhati mayaṃ pana akiñcanāti dīpento gāthamāha 
            susukhaṃ vata jīvāma           yesanno natthi kiñcanaṃ 
            mithilāya dayhamānāya        na me kiñci adayhathāti  
      Tattha natthi kiñcananti yesaṃ amhākaṃ palibodhakilesasaṃkhātaṃ 
 kiñcanaṃ natthi te mayaṃ tena akiñcanabhāvena susukhaṃ vata jīvāma 
 tena kāraṇena mithilāya dayhamānāya na me kiñci adayhathāti 
 mayhaṃ appamattakampi attano bhaṇḍakaṃ dayhamānaṃ na passāmīti vadati  
      Evañca pana vatvā mahāsatto uttaradvārena nikkhami  
 Tāpi sattasatā bhariyāyo nikkhamiṃsu  Puna sīvalīdevī ekaṃ upāyaṃ 
 cintetvā tumhe gāmaghāṭakaraṭṭhavilumpanakaraṇaṃ viya dassethāti 
 amacce āṇāpesi  So tathā akāsi  Taṃ khaṇaññeva āvudhahatthe 
 purise tato tato ādhāvante ādhāvante vilumpante viya 
  
  
 page    
 Sarīre lākhārasaṃ siñcitvā laddhappahāre viya phalake nipajjāpetvā 
 nadiyā vuyhante mate viya ca rañño dassesuṃ  Mahājano taṃ 
 upakkosi mahārāja tumhesu dharantesuyeva tava raṭṭhaṃ corā vilumpanti 
 mahājanaṃ ghātentīti  Devīpi rājānaṃ vanditvā nivattanatthāya gāthamāha 
            aṭaviyo samuppannā         raṭṭhaṃ viddhaṃsayantite 
            ehi rāja nivattassu        mā raṭṭhaṃ vinassā idanti  
      Tattha aṭaviyoti mahārāja tumhesu dharantesuyeva aṭaviyo corā 
 samuppannā  Raṭṭhanti tathārūpaṃ dhammarakkhitaṃ tava raṭṭhaṃ viddhaṃsenti  
 Ehi rāja nivattassu idaṃ tava raṭṭhaṃ mā vinassatu  
      Taṃ sutvā rājā mayi dharanteyeva corā uṭṭhāya raṭṭhaṃ viddhaṃsentā 
 nāma natthi sīvalīdeviyā kiriyā esā bhavissatīti cintetvā taṃ 
 appaṭibhāṇaṃ karonto āha 
            susukhaṃ vata jīvāma           yesanno natthi kiñcanaṃ 
            raṭṭhe vilumpamānamhi        na me kiñci ahāratha 
            susukhaṃ vata jīvāma           yesanno natthi kiñcanaṃ 
            pītibhakkhā bhavissāma         devā ābhassarā yathāti  
      Tattha vilumpamānamhīti vilumpamāne  Ābhassarā yathāti 
 yathā te brahmāno pītibhakkhā hutvā samāpattisukhena kālaṃ vītināmenti 
 tathā vītināmessāmāti  
      Evaṃ vuttepi mahājano rājānaṃ anubandhatiyeva  Athassa 
 etadahosi ayaṃ mahājano nivattituṃ na icchati nivattessāmi nanti 
  
  
 page    
 Aḍḍhagāvutamaggaṃ gatakāle nivattetvā mahāpathe ṭhito amacce 
 pucchi kassetaṃ rajjanti  Tumhākaṃ devāti  Tenahi tātā 
 imaṃ lekhaṃ antaraṃ karontassa rājadaṇḍaṃ karothāti vatvā kattaradaṇḍena 
 tiriyaṃ lekhaṃ ākaḍḍhi  Tejavatā raññā kataṃ lekhaṃ koci antaraṃ 
 kātuṃ nāsakkhi  Mahājano lekhaṃ ussīsake katvā balavaparidevaṃ 
 paridevi  Devīpi taṃ lekhaṃ antaraṃ kātuṃ asakkontī rājānaṃ piṭṭhiṃ 
 datvā gacchantaṃ disvā sokaṃ saṇṭhāretuṃ asakkontī uraṃ paharitvā 
 mahāmagge tiriyaṃ patitvā parivattamānā taṃ atikkamitvā agamāsi  
 Mahājano lekhāsāmikehi lekhā bhinnāti deviyā gatamaggeneva gato  
 Mahāsatto uttarahimavantābhimukho agamāsi  Devīpi sabbasenābalabāhanaṃ 
 ādāya teneva saddhiṃ gatā  Rājā mahājanaṃ nivattetuṃ asakkontoyeva 
 saṭṭhīyojanamaggaṃ gato  
      Tadā nārado nāma tāpaso himavante suvaṇṇaguhāyaṃ vasitvā 
 pañcābhiññājhānasukhena vītināmetvā sattāhaṃ atikkamitvā jhānasukhato 
 vuṭṭhāya aho sukhaṃ paramaṃ sukhanti udānaṃ udānesi  So atthi 
 nu kho koci jambūdīpatale imaṃ sukhaṃ pariyesatīti dibbena cakkhunā 
 lokaṃ volokento mahājanakaṃ buddhaṅkuraṃ disvā so rājā 
 mahābhinikkhamanaṃ nikkhamanto sīvalīdevippamukhaṃ mahājanaṃ nivattetuṃ na sakkoti 
 antarāyaṃpissa kareyya bhiyyoso mattāya tassa daḷhasamādānatthaṃ 
 ovādaṃ dassāmīti cintetvā iddhibalenāgantvā rañño purato 
 ākāse ṭhito va tassa ussāhaṃ janetuṃ āha 
  
  
 page    
            Kimheso mahato ghoso      kānu gāmeva kīḷiyā 
            samaṇa taveva pucchāmi        katthesobhisaṭo janoti  
      Tattha kimhesoti kimhi kāraṇe esa hatthikāyādivasena 
 mahato samūhassa ghoso  Kā nu gāmeva kīḷiyāti kā nu esā 
 tayā saddhiṃ āgacchantā gāme viya kīḷikīḷāyamānā  Katthesoti 
 kimatthaṃ eso mahājano  Abhisaṭoti sannipatito taṃ parivāretvā 
 āgacchatīti pucchati  
      Rājā āha 
            mamaṃ ohāya gacchantaṃ        etthesobhisato jano 
            sīmātikkamanaṃ yantaṃ          munimonassa pattiyā 
            missaṃ nandīhi gacchantaṃ        kiṃ jānamanupucchasīti  
      Tattha mamanti ahaṃ janaṃ pahāya gacchāmi taṃ maṃ ohāya 
 gacchantaṃ  Etthāti etasmiṃ ṭhāne eso mahājano abhisaṭo 
 anubandhanto āgato  Sīmātikkamanaṃ yantanti tavaṃ pana kiṃ pucchasi 
 maṃ kilesasīmaṃ atikkamma anāgāriyamuniñāṇasaṃkhātassa monassa 
 pattiyā yantaṃ pabbajitaṃ  Missaṃ nandīhi gacchantanti pabbajitomhīti 
 nandiṃ avijahitvā khaṇe khaṇe uppajjamānāhi nandīhi missameva 
 gacchantaṃ kiṃ jānanto pucchasi udāhu ajānanto mahājanako kira 
 videharaṭṭhaṃ chaḍḍetvā pabbajitoti kiṃ sāsanaṃ na sutaṃ tayāti  
      Athassa so daḷhasamādānatthāya puna gāthamāha 
      māssu tiṇṇo amaññittho sarīraṃ dhārayaṃ imaṃ 
  
  
 page    
            Atīraṇeyyamidaṃ kammaṃ         bahū hi paripanthayoti  
      Tattha māssu tiṇṇo amaññitthoti imaṃ bhaṇḍakāsāvavatthaṃ 
 sarīraṃ dhārento iminā pabbajitaliṅgaggahaṇamatteneva kilesasīmaṃ tiṇṇo 
 atikkantosmīti mā amaññittho  Atiraṇeyyamidanti idaṃ 
 kilesajātaṃ nāma na ettakena tīretabbaṃ  Bahū hi paripanthayoti 
 saggamaggaṃ āvaritvā ṭhitā hi tava bahū kilesaparipanthā  
      Tato mahāsatto āha 
            ko nu me paripanthassa       mama evaṃ vihārino 
            yo neva diṭṭhe nādiṭṭhe    kāmānamabhipatthayeti  
      Tattha yo neva diṭṭhe nādiṭṭheti yo ahaṃ neva diṭṭhe 
 manussaloke neva adiṭṭhe devaloke kāmānaṃ abhipatthayāmi tassa 
 mama evaṃ ekavihārino ko nu paripantho assāti vadati  
      Athassa so paripanthe dassento gāthamāha 
            niddā tandi vijimhitā       arati bhattasammado 
            āvasanti sarīraṭṭhā         bahū hi paripanthayoti  
      Tattha niddāti kapiniddā  Tandīti ālasiyaṃ  Aratīti 
 ukkaṇṭhitā  Bhattasammadoti bhattapariḷāho  Idaṃ vuttaṃ hoti  
 Samaṇa tavaṃ pāsādiko abhirūpo suvaṇṇavaṇṇo rajjaṃ pahāya 
 pabbajitomhīti vutte tuyhaṃ paṇītaṃ ojavantaṃ piṇḍapātaṃ dassanti 
 so tavaṃ pattapūramādāya yāvadatthaṃ bhuñjitvā paṇṇasālaṃ pavisitvā 
 kaṭṭhattharikāya nipajjitvā kākacchamāno niddaṃ okkamitvā antarā 
  
  
 page    
 Pabuddho aparāparaṃ parivattetvā hatthapāde sampasārento uṭṭhāya 
 cīvaravaṅsaṃ gahetvā ālasiyo hutvā neva sammajjaniṃ ādāya 
 assamaṃ sammajjissasi na pānīyaṃ āharissasi puna nipajjitvā 
 niddāyissasi kāmavitakkaṃ vitakkissasi tadā pabbajjāya ukkaṇṭhissasi 
 bhattapariḷāho te bhavissatīti  Āvasanti sarīraṭṭhāti ime 
 ettakā paripanthā tava sarīraṭṭhakā hutvā āvasanti sarīreyeva te 
 nibbattantīti dasseti  
      Athassa mahāsatto thūtiṃ karonto gāthamāha 
            kalyāṇaṃ vata maṃ bhavaṃ         brāhmaṇa anusāsasi 
            brāhmaṇataveva pucchāmi      ko nu tavamasi mārisāti  
      Tattha brāhmaṇa anusāsasīti brāhmaṇa kalyāṇaṃ vata maṃ 
 anusāsasi  Tato nārado āha 
            nārado iti nāmena        kassapo iti maṃ vidū 
            bhoto saṃkāse āgacchiṃ      sādhu sabbhi samāgamo 
            tassa te sabbo ānando    vihāro upavattatu 
            yadūnaṃ taṃ paripūrehi          khantiyā upasamena ca 
            pasāraya sannattañca         unnattañca pasāraya 
            kammaṃ vijjañca dhammañca       sakkatvāna paribbajāti  
      Tattha vidūti nāmagottena maṃ kassapoti jānanti  Sabbhīti 
 paṇḍitehi saddhiṃ samāgamo nāma sādhu hotīti āgatomhīti  
 Ānandoti tassa tava imissā pabbajjāya ānando tuṭṭhi 
  
  
 page    
 Somanassameva hotu mā ukkaṇṭhi  Vihāroti catubbidho brahmavihāro  
 Upavattatūti nibbattatu  Yadūnanti yantena sīlena kasiṇaparikammena 
 jhānena ca ūnaṃ taṃ etehi sīlādīhi paripūraya  Khantiyā upasamena 
 cāti ahaṃ rājapabbajitoti mānaṃ akatvā adhivāsanakhantiyā ca 
 kilesupasamena ca samannāgato hohīti  Pasārayāti attānaṃ mā 
 ukkhipi mā pattharamānaṃ pajahāti attho  Sannattañca unnattañcāti 
 kiṃ jātiko nāma ahanti ādinā nayena pavattaṃ avamānañca 
 ahamasmi jātisampannoti ādinā nayena pavattaṃ atimānañca  
 Kammanti dasakusalakammapathaṃ  Vijjanti pañcābhiññāaṭṭhasamāpattiñāṇaṃ  
 Dhammanti kasiṇaparikammasaṃkhātaṃ samaṇadhammaṃ  Sakkatvāna 
 paribbajāti ete guṇe sakkatvā vattassu ime vā guṇe 
 sakkatvā daḷhaṃ samādāya paribbaja pabbajjaṃ pālehi mā 
 ukkaṇṭhīti  
      Evaṃ so mahāsattaṃ ovaditvā ākāsena sakaṭṭhānameva gato  
      Tasmiṃ gate aparo migājino nāma tāpaso tatheva samāpattito 
 vuṭṭhāya lokaṃ olokento mahāsattaṃ disvā mahājanaṃ nivattanatthāya 
 tassa ovādaṃ dassāmīti tathevāgantavā ākāse ṭhatvā attānaṃ 
 dassetvā āha 
            bahū hatthī ca asse ca       nāgare jānapadāni ca 
            hitvā janaka pabbajito       kapalle ratimajjhagā 
            kacci nu te jānapadā       mittāmaccā ca ñātakā 
  
  
 page    
            Dūbhiṃ akaṃsu janaka            kasmā te taṃ aruccathāti  
      Tattha kapalleti mattikā pattaṃ sandhāyāha  Idaṃ vuttaṃ 
 hoti mahājanaka tavaṃ evarūpaṃ issariyaṃ pahāya pabbajito imasmiṃ 
 kapalle ratiṃ ajjhagāti pabbajjākāraṇaṃ pucchanto evamāha  
 Dūbhinti kinnu ete tava antare kiñci aparādhaṃ akaṃsu kasmā tava 
 evarūpaṃ issariyasukhaṃ pahāya etaṃ kapallameva aruccathāti  
      Tato mahāsatto āha 
            na migājina jātucche        ahaṃ kiñci kudācanaṃ 
            adhammena jine ñātiṃ        na cāpi ñātayo mamanti  
      Tattha na migājināti ambho migājina  Jātuccheti ekaṃseneva  
 Ahaṃ kiñci kudācananti kismiñci kāle na ahaṃ kiñci ñātiṃ 
 adhammena jināmi  Tepi ñātayo maṃ adhammena na jinanti  Iti 
 na koci ñāti mayi dūbhinnāma akāsīti attho  
      Evamassa pañhaṃ paṭikkhipitvā idāni yena kāraṇena pabbajito 
 taṃ dassento āha 
            disvāna lokavattantaṃ        khajjantaṃ kaddamīkataṃ 
            haññare vajjhare cettha      yattha sanno puthujjano 
            etāhaṃ upamaṃ katvā        bhikkhukosmi migājināti  
      Tattha lokavattantanti vaṭṭānugatassa bālalokassa vattaṃ paveṇiṃ 
 ahaṃ addasaṃ taṃ disvā pabbajitomhīti dīpeti  Khajjantaṃ kaddamīkatanti 
 kilesehi khajjantaṃ teheva ca kaddamīkataṃ lokaṃ disvā  
  
  
 page     
 Yattha sannoti yamhi kilesavatthumhi sanno laggo nimmuggo puthujjano 
 tattha laggā bahū sattā haññanti ceva aṭṭabandhanādīhi   
 ca vajjhanti  Etāhanti ahaṃpi sace ettha vajjhissāmi ime sattā 
 viya vihaññissāmi vajjhissāmi cāti etadeva kāraṇaṃ attano upamaṃ 
 katvā bhikkhuko jātoti attho  Migājināti taṃ ālapati  
 Kathaṃ pana tena tassa nāmaṃ ñātanti  Paṭisanthārakāle paṭhameva 
 pucchitattā  
            Tāpaso taṃ kāraṇaṃ vitthārato  sotukāmo hutvā gāthamāha 
            ko nu te bhagavā satthā     kassetaṃ vacanaṃ suciṃ 
            na hi kappaṃ vā vijjaṃ vā     paccakkhāya rathesabha 
            samaṇamāhu vattantaṃ          yathā dukkhassatikkamoti  
      Tattha kassetanti etaṃ tayā vuttaṃ sucivacanaṃ kassa vacanaṃ 
 nāma  Kappanti kappetvā pavattitānaṃ abhiññāsamāpattīnaṃ lābhiṃ   
 kammavādiṃ tāpasaṃ  Vijjanti āsavakkhayañāṇavijjāya samannāgataṃ 
 paccekabuddhaṃ  Idaṃ vuttaṃ hoti rathesabhāti mahājanakarājānaṃ 
 ālapati  Na hi kappasamaṇaṃ vā vijjasamaṇaṃ vā paccakkhāya tassovādaṃ 
 vinā yathā dukkhassa atikkamo hoti evaṃ vattantaṃ samaṇamāhu 
 tesaṃ vacanaṃ sutvā sakkā evaṃ paṭipajjituṃ tasmā vadehi ko nu 
 te bhagavā satthāti  
      Atha naṃ mahāsatto āha 
  Footnote    andubandhanādīhītipi pāṭho    lābhinotipi pāṭho  
  
 Page         
  
 page     
         Na migājina jātucche            ahaṃ kiñci kudācanaṃ 
         samaṇaṃ brāhmaṇaṃ vāpi            sakkatvā anupāvisinti  
      Tattha sakkatvāti pabbajjāya guṇaṃ pucchanatthāya pūjetvā  
 Anupāvisinti na kiñci anupaviṭṭhapubbosmi na mayā koci samaṇo 
 pucchitabboti vadati  Iminā hi paccekabuddhānaṃ santike dhammaṃ 
 suṇantenāpi na kadāci udissakavasena pabbajjāya guṇo pucchitabbo 
 tasmā evamāha 
      evañca pana vatvā mahāsatto yena kāraṇena pabbajito 
 taṃ ādito paṭṭhāya dassetuṃ āha 
         mahatā vānubhāvena            gacchanto siriyā jalaṃ 
         gīyamānesu gītesu              vajjamānesu vaggusu 
         turiyatālitasaṃghuṭṭhe              sammātālasamāhite 
         samigājinamaddakkhiṃ               phaliṃ ambaṃ tirocchadaṃ 
         tudamānaṃ manussehi              phalakāmehi jantubhi 
         so kho hantaṃ siriṃ hitvā         orohitvā migājina 
         mūlaṃ ambassupāgañchiṃ             phalino nipphalassa ca 
         phaliṃ ambaṃ hataṃ disvā            viddhattaṃ vinalīkataṃ 
         athekaṃ itaraṃ ambaṃ              nīlobhāsaṃ manoramaṃ 
         evameva nūna amhe            issare bahukaṇṭake 
         amittā no vadhissanti           yathā ambo phalo hato 
  Footnote    cānubhāvenātipi pāṭho  
  
  
 page     
         Ajinamhi haññate dīpi            nāgo dantesu haññate 
         dhanamhi dhanino hanti             aniketamasanthavaṃ 
         phalo ambo aphalo ca           te satthāro ubho mamanti  
      Tattha vaggusūti madhurasaresu turiyesu vajjamānesu  Turiyatālitasaṃghuṭṭheti 
 turiyānaṃ tālitehi saṃghuṭṭhe uyyāne  Sammātālasamāhiteti 
 sammāhi ca tālehi ca samannāgate  Samigājināti migājina 
 so ahaṃ addakkhiṃ  Phaliṃ ambanti phalavantaṃ ambaṃ phalitaṃ 
 ambarukkhanti attho  Tirocchadanti tiropākāraṃ uyyānassa 
 antova ṭhitaṃ bahipākāraṃ nissāya jātaṃ ambarukkhaṃ addasaṃ  
 Tudamānanti pothiyamānaṃ  Orohitvāti hatthikkhandhato otaritvā  
 Vinalīkatanti nipattanālīkataṃ  Evamevāti evaṃ eva  Phaloti 
 phalasampanno  Ajinamhīti cammatthāya cammakāraṇā  Dantesūti 
 attano dantesu haññate dante nimittaṃ haññateti attho  
 Hantīti haññati  Aniketamasanthavanti yo pana niketaṃ pahāya 
 pabbajitattā aniketo nāma sabbasaṃkhāravatthukassa taṇhāsanthavassa 
 abhāvā asaṇṭhavo nāma  Taṃ aniketaṃ asanthavaṃ ko hanissatīti 
 adhippāyo  Te satthāroti te dve rukkhā mama satthāro ahesunti vadati  
      Taṃ sutvā migājino appamatto hohi rājāti rañño ovādaṃ 
 datvā sakaṭṭhānameva gato  
      Tasmiṃ gate sīvalīdevī rañño pādesu nipatitvā āha 
  
  
 page     
         Sabbo jano pabyathito          rājā pabbajito iti 
         hatthārohā anīkaṭṭhā           rathikā pattikārakā 
         assāsayitvā janataṃ             ṭhapayitvā paṭicchadaṃ 
      puttaṃ rajje ṭhapetvāna atha pacchā pabbajissasīti  
      Tattha pabyathitoti bhīto utrāsito  Paṭicchadanti amhe 
 dayhamānepi vilumpamānepi rājā na oloketīti pabyathitassa 
 mahājanassa āvaraṇaṃ rakkhaṃ ṭhapetvā  Puttanti puttaṃ dīghāvukumāraṃ 
 rajje ṭhapetvā abhisiñcitvā pacchā pabbajāhīti  
      Tato bodhisatto āha 
         cattā mayā jānapadā           mittāmaccā ca ñātakā 
         santi puttā vedehānaṃ          dīghāvu raṭṭhavaḍḍhano 
         te rajjaṃ kārayissanti           mithilāyaṃ pajāpatīti  
      Tattha santi puttāti sīvali samaṇānaṃ puttā nāma natthi 
 videharaṭṭhavāsīnaṃ pana puttā dīghāvu atthi te rajjaṃ kārayissantīti  
 Pajāpatīti deviṃ ālapati  
      Atha naṃ sīvalī devī āha deva tumhe tāva pabbajitā ahaṃ 
 pana kiṃ karomīti  Atha naṃ so devi ahantaṃ anusikkhāmi mama 
 vacanaṃ karohīti vatvā āha 
         ehi taṃ anusikkhāmi             yaṃ vākyaṃ mama ruccati 
         rajjaṃ tuvaṃ kārayantī             pāpaṃ duccaritaṃ bahuṃ 
  Footnote    pavyadhitotipi pabyāditotipi pāṭhā  
  
  
 page     
         Kāyena vācā manasā           yena gacchasi duggatiṃ 
      paradinnakena paraniṭṭhitena piṇḍena yāpemi sadhīradhammoti  
      Tattha tuvanti tavaṃ puttassa chattaṃ ussāpetvā mama putto 
 rājāti rajjaṃ anusāsamānā bahuṃ pāpaṃ karissasi  Gacchasīti yena 
 kāyādīhi katena bahupāpena tavaṃ duggatiṃ gacchasi  Sadhīradhammoti 
 piṇḍiyālopena yāpetabbanti esa dhīrānaṃ dhammoti  
      Evaṃ mahāsatto tassā ovādaṃ adāsi  Tesaṃ aññamaññaṃ 
 sallapantānaṃ gacchantānaṃ suriyo atthaṅgato  Devī paṭirūpe ṭhāne 
 khandhāvāraṃ nivāsāpesi  Mahāsatto ekaṃ rukkhamūlaṃ upagato  
 So tattheva rattiṃ vasitvā puna divase sarīrapaṭijagganaṃ katvā maggaṃ 
 paṭipajji  Devīpi senā pacchato āgacchatūti tassa pacchatova 
 ahosi  Te bhikkhācāravelāya thūnaṃ nāma nagaraṃ sampāpuṇiṃsu  
 Tasmiṃ khaṇe antonagare eko puriso sūnāpaṇato mahantaṃ maṃsakhaṇḍaṃ 
 kīṇitvā sūlakena aṅgāresu pacitvā nibbāpanatthāya phalakakoṭiyaṃ 
 ṭhapetvā aṭṭhāsi  Tassa aññāvihatassa eko sunakho taṃ ādāya 
 palāyi  So ñatvā taṃ anubandhanto yāva bahidakkhiṇadvāraṃ gantavā 
 nibbinno nivatti nirālayo  Rājā ca devī ca sunakhassa purato 
 āgacchantā dvedhā ahesuṃ  So bhayena maṃsaṃ chaḍḍetvā palāyi  
 Mahāsatto taṃ disvā cintesi ayaṃ sunakho imaṃ maṃsaṃ chaḍḍetvā 
 anapekkho va palāto aññopissa sāmiko na paññāyati 
 evarūpo anavajjo paṃsukūlapiṇḍapāto nāma atthi paribhuñjissāmi 
  
  
 page     
 Nanti  So mattikāpattaṃ nīharitvā taṃ maṃsakhaṇḍaṃ ādāya puñchitvā 
 patte pakkhipitvā udakaphāsukaṭṭhānaṃ gantavā paccavekkhitvā taṃ 
 paribhuñjituṃ ārabhi  Tato devī cintesi sace esa rajjena 
 atthiko bhaveyya na evarūpaṃ jigucchaṃ paṃsumakkhitaṃ sunakhacchiṭṭhakaṃ khādeyya 
 na idāneva amhākaṃ sāmiko bhavissatīti atha naṃ mahārāja evarūpaṃ 
 jigucchaṃ maṃsaṃ khādasīti āha  Devi tavaṃ andhabālatāya imassa 
 piṇḍapātassa visesaṃ na jānāsīti vatvā tassā patiṭṭhitaṭṭhāne 
 paccavekkhitvā amataṃ viya taṃ paribhuñjitvā mukhaṃ vikkhāletvā hatthapāde 
 dhovi  Tasmiṃ khaṇe devī rājānaṃ nindiyamānā āha 
    yopi catutthe bhattakāle na bhuñje  ajjhuṭṭhamāriva   khudhāya miyye 
    na tveva piṇḍaṃ lulitaṃ anariyaṃ       kulaputtarūpo sappuriso nu seve 
     tayidaṃ na sādhu tayidaṃ na suṭṭhu       sunakhucchiṭṭhakaṃ janaka bhuñjase tuvanti  
     Tattha ajjhuṭṭhamārivāti āsannamaraṇamiva  Lulitanti paṃsumakkhitaṃ  
 Anariyanti asundaraṃ  Nu seveti nukāro paṭipucchanatthe 
 nipāto  Idaṃ vuttaṃ hoti sacepi catutthe  bhattakāle na 
 bhuñjeyya khudāya vā mareyya na nu evaṃ santepi kulaputtarūpo 
 sappuriso evarūpaṃ piṇḍaṃ na taveva seveyyāti  Tayidanti taṃ 
 idaṃ  
      Mahāsatto āha 
 na cāpi me sīvalī so abhakkho yaṃ hoti cattaṃ gihino sunakhassa vā 
  Footnote    ajaddhumārivātipi pāṭho  
  
  
 page     
 Yekeci bhogā idha dhammaladdhā sabbo so bhakkho anavayoti vuttoti  
      Tattha abhakkhoti so piṇḍapāto mama abhakkho nāma na 
 hoti  Yaṃ hotīti yaṃ gihino sunakhassa vā cattaṃ hoti taṃ paṃsukūlannāma 
 assāmikattā anavajjaṃ  Ye kecīti tasmā aññepi ye 
 keci dhammaladdhā bhogā  Sabbo so bhakkho anavayoti anavajjo 
 punappunaṃ olokiyamānopi anavayo paripuṇṇaguṇo anavajjo adhammaladdhaṃ 
 pana lābhaṃ satasahassagghanikampi jigucchanīyameva hoti  
      Evaṃ te aññamaññaṃ kathentā va thūnanagaradvāraṃ sampāpuṇiṃsu 
 tatra dārakesu kīḷantesu ekā kumārikā khuddakasupikena bālukaṃ 
 photesi    Tassā ekasmiṃ hatthe ekaṃ valayaṃ paṭimukkaṃ ekasmiṃ 
 hatthe dve valayāni paṭimukkāni tāni aññamaññaṃ ghaṭṭenti saddaṃ 
 karonti itaraṃ nissaddaṃ jātaṃ  Rājā taṃ kāraṇaṃ ñatvā idāni 
 sīvalī mama pacchato carati itthī ca nāma pabbajitassa malaṃ hoti 
 aññe janā taṃ disvā ayaṃ pabbajitvāpi bhariyaṃ jahituṃ na 
 sakkotīti maṃ garahissanti sacāyaṃ kumārikā paṇḍitā bhavissati 
 sīvalīdeviyā nivattanakāraṇaṃ kathessati imissā kathaṃ sutvā sīvaliṃ 
 uyyojessāmīti cintetvā taṃ upasaṅkamitvā pucchanto gāthamāha 
         kumārike upaseniye            niccaṃ niggalamaṇḍite 
         kasmā te eko bhujo suṇati      eko tena suṇatībhujoti  
      Tattha upaseniyeti mātaraṃ upagantvā sayanike  
  Footnote    khuddakakapallenavādhukaṃ pothesītipi  
  
  
 page     
 Niggalamaṇḍiteti aggalitamaṇḍanena maṇḍasīliketi vadati  Suṇatīti saddaṃ 
 karoti  
      Kumārikā āha 
         imasmiṃ me samaṇa hatthe          paṭimukkā dunīvarā 
         saṃghaṭā jāyate saddo           dutiyasseva sā gati 
         imasmiṃ me samaṇa hatthe          paṭimukko ekanīvaro 
         so adutiyo na suṇati            munibhūtova tiṭṭhati 
         vivādappatto dutiyo            keneko vivadissati 
         tassa te saggakāmassa           ekattamuparocatanti  
      Tattha dunnīvarāti dve valayāni  Saṃghaṭāti saṃhanato saṃghaṭanatotiattho  
 Gatīti nipphati  Dutiyassa hi nipphati evarūpā hoti  Soti 
 so nīvāro  Munibhūto vāti pahīnasabbakileso ariyapuggalo 
 viya tiṭṭhati  Vivādappattoti samaṇa dutiyako nāma vivādāpanno 
 hoti kalahaṃ karoti nānā gāhaṃ gaṇhāti  Kenekoti eko pana 
 kena saddhiṃ vivadissati  Ekattamuparocatanti ekībhāvo te ruccatu  
 Evañca pana vatvā sā puna evamāha ayya samaṇā nāma 
 bhaginiṃpi ādāya na carantiyeva kiṃ pana tavaṃ evarūpaṃ uttamarūpadharaṃ 
 bhariyaṃ gahetvā vicarasi ayaṃ te antarāyaṃ karissati imaṃ pana 
 nīharitvā ekako va samaṇadhammaṃ yuttameva karohīti mahāsattaṃ ovadi  
      So tassā daharakumārikāya vacanaṃ sutvā paccayaṃ labhitvā 
 deviyā saddhiṃ kathento āha 
  
  
 page     
         Suṇasi sīvalī gāthā              kumāriyā paveditā 
         pesiyā maṃ garahitā            dutiyasseva sā gati 
         ayaṃ dvedhā patho bhadde         anuciṇṇo pathāvihi 
         tesaṃ tavaṃ ekaṃ gaṇhāhi          ahamekaṃ punāparaṃ 
         mā ca maṃ tavaṃ pati meti          nāhaṃ bhariyāti taṃ punāti  
      Tattha kumāriyāti kumārikāya kathitā  Pesiyāti sacāhaṃ 
 rajjaṃ kāreyyaṃ esā me pesiyā vacanakārikā bhaveyya oloketumpi 
 maṃ na visaheyya idāni pana attano pesaṃ viya dāsaṃ viya ca maṃ 
 vigarahittha dutiyasseva sā gatīti ovadati  Anuciṇṇoti 
 unusañcarito  Pathāvihīti pathikehi  Ekanti tava ruccanakaṃ ekaṃ 
 gaṇha ahaṃ pana tayā gahitāvasesaṃ aparaṃ gaṇhissāmi  Mā ca 
 maṃ tavanti sīvali ito paṭṭhāya puna tavaṃ maṃ pati meti mā ca 
 vada ahañca pana taṃ bhariyā meti na avacanti  
      Sā tassa vacanaṃ sutvā deva tumhe uttamā dakkhiṇamaggaṃ 
 gaṇhatha ahaṃ pana hīnajātikā vāmamaggaṃ gaṇhissāmīti vatvā mahāsattaṃ 
 vanditvā thokaṃ gantvā sokaṃ saṇṭhāretuṃ asakkontī punāgantavā 
 raññā saddhiṃ carantī ekatova thūnaṃ nagaraṃ pāvisi  
      Tamatthaṃ pakāsento satthā upaḍḍhagāthamāha 
         imameva kathayantā              thūnaṃ nagaramupāgamunti    
      Tattha nagaramupāgamunti nagaraṃ paviṭṭhā  
  Footnote    garahitthoti yuttataraṃ    nagarupāgamunti yuttataraṃ  
  
  
 page     
      Pavisitvā ca pana mahāsatto piṇḍāya caranto usukārassa 
 gehadvāraṃ sampatto  Sīvalīpi pacchato anugantvā ekamantaṃ 
 aṭṭhāsi  Tasmiṃ samaye usukāro aṅgārakapalle usuṃ tāpetvā 
 kañjikena temetvā ekaṃ akkhiṃ nimmiletvā ekena akkhinā olokento 
 ujuṃ karoti  Taṃ disvā mahāsatto sacāyaṃ paṇḍito bhavissati 
 mayhaṃ ekaṃ kāraṇaṃ kathessati pucchissāmi nanti cintetvā 
 taṃ upasaṅkamitvā pucchi  
      Tamatthaṃ pakāsento satthā āha 
         koṭṭhake usukārassa            bhattakāle upaṭṭhite 
         tatra ca so usukāro           ekaṃ daṇḍaṃ ujuṃ kataṃ 
         ekañca cakkhuṃ niggayha           jimhamekena pekkhatīti  
      Tattha koṭṭhaketi bhikkhave so rājā attano bhattakāle upaṭṭhite 
 usukārassa koṭṭhake aṭṭhāsi  Tatra cāti tasmiñca koṭṭhake  
 Niggayhāti nimmiletvā  Jimhamekenāti ekena cakkhunā vaṅkaṃ 
 pekkhati  
      Atha naṃ mahāsatto āha 
         evanno sādhu passasi           usukāra suṇohi me 
         yamekaṃ cakkhuṃ niggayha            jimhamekena pekkhasīti  
      Tassattho samma usukāra evaṃ nu tavaṃ sādhu passasi yaṃ ekaṃ 
 nimmiletvā ekena akkhinā vaṅkaṃ pekkhasīti  
      Athassa so kathento āha 
  
  
 page     
         Dvīhi samaṇa cakkhūhi              visālaṃ viya khāyati 
         appatvā paramaṃ liṅgaṃ            nujjubhāvāya kappati 
         ekañca cakkhuṃ niggayha           jimhamekenapekkhato 
         sampatvā paramaṃ liṅgaṃ            ujubhāvāya kappati 
         vivādappatto dutiyo            keneko vivadissati 
         tassa te saggakāmassa           ekattamuparocatanti  
      Tattha visālaṃ viyāti vitthiṇṇaṃ viya hutvā khāyati  
 Appatvā paramaṃ liṅganti purato vaṅkaṭṭhānaṃ appatvā  
 Nujjubhāvāyāti na ujubhāvāya  Idaṃ vuttaṃ hoti visāle khāyamāne 
 purato ujukaṭṭhānaṃ na pāpuṇissati tasmiṃ asampatte adissamāne 
 ujubhāvāya kiccaṃ na kappati na sampajjatīti  Sampatvāti cakkhunā 
 patvā disvāti attho  Vivādappattoti yathā dutiye akkhimhi 
 ummilite liṅgaṃ na paññāyati vaṅkaṭṭhānaṃpi ujukaṃ paññāyati 
 ujukaṭṭhānaṃpi vaṅkaṃ paññāyatīti vivādo hoti evante samaṇassāpi 
 dutiyo vivādamāpanno hoti kalahaṃ karoti nānāgāhaṃ gaṇhati  
 Kenekoti eko pana kena saddhiṃ vivadissati  Ekattamuparocatanti 
 ekībhāvo te ruccatu  Samaṇā nāma bhaginiṃpi ādāya na caranti 
 kiṃ pana tavaṃ uttamarūpadharaṃ bhariyaṃ gahetvā vicarasi ayante antarāyaṃ 
 karissati imaṃ nīharitvā ekako va samaṇadhammaṃ yuttaṃ karohīti so 
 taṃ ovadi  So evamassa ovādaṃ datvā tuṇhī ahosi  
 Mahāsatto piṇḍāya caritvā missakabhattaṃ saṃkaḍḍhitvā nagarā 
  
  
 page     
 Nikkhamitvā udakaphāsukaṭṭhāne nisīditvā paribhuñji  So katabhattakicco 
 mukhaṃ vikhāletvā pattaṃ dhovitvā thavikāya osāretvā sīvaliṃ 
 āmantetvā āha 
         suṇasi sīvali gāthā              usukārena paveditā 
         pesiyo maṃ garahito             dutiyasseva sā gati 
         ayaṃ dvedhā patho bhadde         anuciṇṇo pathāvihi 
         tesaṃ tvaṃ ekaṃ gaṇhāhi          ahamekaṃ punāparaṃ 
         neva maṃ tavaṃ pati meti           nāhaṃ bhariyāti taṃ punāti  
      Tattha suṇasīti suṇohi tavaṃ gāthā  Pesiyo manti idaṃ 
 pana kumārikāya ovādameva sandhāyāha  
      Sā kira mā ca   tavaṃ pati metīti vuttāpi mahāsattaṃ 
 anubandhiyeva  Rājā pana taṃ nivattetuṃ na sakkoti  Mahājanopi 
 taṃ anubandhiyeva  Tato pana ekā aṭavī avidūre hoti  Atha 
 mahāsatto nīlavanarājiṃ disvā deviṃ nivattetukāmo hutvā 
 gacchantoyeva maggasamīpe muñjatiṇaṃ addasa  So tato īsakaṃ 
 luñcitvā deviṃ pakkosāpetvā bhadde sīvali imaṃ passa ayaṃ 
 pana idha puna ghaṭetuṃ na sakkā evameva puna mayhaṃ tayā saddhiṃ 
 saṃvāso nāma ghaṭetuṃ na sakkotīti vatvā imaṃ upaḍḍhagāthamāha 
      muñjā īsakā pabyuḷhā ekā vihara sīvalīti  
      Tattha ekāti bhadde sīvali muñjatiṇā pabyuḷhā mayā 
  Footnote    neva mantipi mā vaca mantipi veditabbaṃ  
  
  
 page     
 Luñcitā puna ghaṭetuṃ na sakkā yathā evampi tava mayā saṃvāsaṃ 
 kātuṃ na sakkā yasmā tasmā sīvali ahaṃ ekībhāvena viharissāmi 
 tavaṃpi ekāva viharāhīti tassā ovādaṃ adāsi  
      Sā tassa vacanaṃ sutvā ito paṭṭhāya mayhaṃ mahājanakanarindena 
 saddhiṃ saṃvāso nāma natthīti vatvā sokaṃ saṇṭhāretuṃ 
 asakkontī ubhohi hatthehi uraṃ paharitvā balavaparidevaṃ paridevitvā 
 visaññī hutvā mahāmagge pati  Mahāsatto tassā visaññībhāvaṃ 
 ñatvā padaṃ vikopetvā araññaṃ pāvisi  Tasmiṃ khaṇe amaccā 
 āgantavā tassā sarīre udakaṃ āsiñcitvā hatthapāde parimajjanti  
 Sā saññaṃ paṭilabhitvā uṭṭhāya tātā kuhiṃ rājāti 
 pucchi  Nanu tumhepi jānāthāti  Upadhāretha tātāti  Te 
 ito cito ca dhāvitvā taṃ na passiṃsu  Sā mahāparidevaṃ 
 paridevitvā rañño ṭhitaṭṭhāne cetiyaṃ kāretvā gandhamālādīhi 
 pūjetvā nivatti  Mahāsattopi himavantaṃ pavisitvā sattāhabbhantareyeva 
 abhiññā ca samāpattiyo ca nibbattetvā puna manussapathaṃ 
 nāgami  Devīpi nivattitvā usukārena saddhiṃ kathitaṭṭhāne ca 
 kumārikāya saddhiṃ kathitaṭṭhāne ca maṃsaparibhogaṭṭhāne ca migājinena 
 saddhiṃ kathitaṭṭhāne ca nāradena saddhiṃ kathitaṭṭhāne cāti sabbattha 
 ṭhānesu cetiyāni kāretvā gandhamālādīhi pūjetvā senāṅgaparivutā 
 pacchā gantavā mithilānagaraṃ patvā ambavanuyyāne puttassa 
 abhisekaṃ kāretvā taṃ senāṅgaparivutaṃ nagaraṃ pesetvā sayaṃ isinīpabbajjaṃ 
  
  
 page     
 Pabbajitvā tattheva uyyāne vasantī kasiṇaparikammaṃ katvā jhānaṃ 
 nibbattetvā aparihīnajjhānā āyuhapariyosāne brahmalokaparāyanā 
 ahosi  Mahāsattopi aparihīnajjhāno brahmalokupago ahosi  
      Satthā imaṃ dhammadesanaṃ āharitvā na bhikkhave idāneva 
 pubbepi tathāgato mahābhinikkhamanaṃ nikkhantoyevāti vatvā jātakaṃ 
 samodānesi tadā sakko anuruddho ahosi disāpāmokkhabrāhmaṇo 
 kassapo samuddarakkhitā devatā uppalavaṇṇā nārado sāriputto 
 migājino moggallāno kumārikā khemābhikkhunī usukāro ānando 
 sesaparisabā buddhaparisā ahesuṃ sīvalī rāhulamātā dīghāvukumāro 
 rāhulo mātāpitaro mahārājakulāni ahesuṃ mahājanakanarindo pana 
 ahameva sammāsambuddho  ahosi 
                   mahājanakajātakaṃ dutiyaṃ niṭṭhitaṃ 
  
  
 page     
  Footnote  
      hanṛ´ānīṛ´์ m‡mīkhṛ´amūla     
  
  
 page     
                      Mahānipāta vaṇṇanā 
                       
                       suvaṇṇasāmajātakaṃ 
      ko nu maṃ usunā vijjhīti idaṃ satthā jetavane viharanto 
 ekaṃ mātuposakaṃ bhikkhuṃ ārabbha kathesi  
      Sāvatthiyaṃ kira aṭṭhārasakoṭivibhavassa ekassa seṭṭhikulassa 
 ekaputtako ahosi  So mātāpitūnaṃ piyo manāpo ahosi  
 So ekadivasamhi pāsādavaragato sīhapañjaraṃ ugghāṭetvā mahāvithiyaṃ 
 olokento gandhamālādihatthaṃ mahājanaṃ dhammassavanatthāya jetavanaṃ 
 gacchantaṃ disvā ahaṃpi tena saddhiṃ gamissāmīti gandhamālādīni gāhāpetvā 
 vihāraṃ gantvā vatthabhesajjapānakādīni saṃghassa dāpetvā 
 gandhamālādīhi ca bhagavantaṃ pūjetvā vanditvā ekamantaṃ nisinno 
 dhammaṃ sutvā kāmesu ādīnavaṃ disvā pabbajjāya ānisaṃsaṃ sallakkhetvā 
 parisāya vuṭaṭhitāya bhagavantaṃ vanditvā pabbajjaṃ yāci  Atha 
 naṃ bhagavā evamāha mātāpitūhi ananuññātaṃ puttaṃ tathāgatā na 
 pabbājentīti  Taṃ sutvā kulaputto bhagavantaṃ vanditvā gehaṃ 
 gantvā sagāravena mātāpitaro vanditvā evamāha ammatāta 
 tathāgatassa santike pabbajissāmīti  Athassa mātāpitaro tassa 
 vacanaṃ sutvā ekaputtakabhāvena sattadhā bhijjamānahadayā viya 
 puttasinehena kampamānā evamāhaṃsu tāta piyaputtaka tāta kulaṅkura 
  
  
 page     
 Tāta nayana tāta pāṇasadisa tayā vinā kathaṃ jīvāma tayi paṭibaddhaṃ 
 no jīvitaṃ mayaṃ hi tāta jarājiṇṇā vuḍḍhā mahallakā ajja vā 
 suve vā parasuve vā maraṇaṃ pāpuṇissāma amhe ohāya gacchāhi 
 tāta pabbajjā nāma atidukkarā sītena atthe sati uṇhaṃ labhati 
 uṇhena atthe sati sītaṃ labhati tasmā tāta mā pabbajāhīti  
 Taṃ sutvā kulaputto dukkhī dummano onatasīso pajjhāyanto nisīdi 
 sattāhaṃ nirāhāro ahosi  Athassa mātāpitaro evaṃ cintayiṃsu 
 sace no putto ananuññāto marissati na puna passāma pabbajjāya 
 jīvamānaṃ puna passissāmāti cintetvā ca pana tāta piyaputtaka 
 taṃ  pabbajjāya anujānāma pabbajāhīti anujāniṃsu  Taṃ sutvā 
 kulaputto tuṭṭhamānaso hutvā sakalasarīraṃ onāmetvā mātāpitūnaṃ 
 pādesu vanditvā āpucchitvā sāvatthinagarato nikkhamitvā jetavanaṃ 
 gantvā bhagavantaṃ vanditvā pabbajjaṃ yāci  Satthā ekaṃ bhikkhuṃ 
 āṇāpesi  So taṃ pabbājesi  Tassa pabbajitakālato paṭṭhāya 
 mahālābhasakkāro nibbatti  So ācariyupajjhāye ārādhetvā 
 laddhūpasampado pañca vassāni dhammaṃ pariyāpuṇitvā cintesi ahaṃ 
 idha ākiṇṇo viharāmi nametaṃ paṭirūpanti  Vipassanādhuraṃ pūretukāmo 
 hutvā upajjhāyassa santike kammaṭṭhānaṃ uggahetvā jetavanā 
 nikkhamitvā ekaṃ paccantagāmaṃ gantvā taṃ nissāya araññe 
 vihāsi  So tattha vipassanaṃ vaḍḍhetvā dvādasa vassāni ghaṭentopi 
 vāyamantopi visesaṃ nibbattetuṃ nāsakkhi  Mātāpitaropissa 
  
  
 page     
 Gacchante kāle duggatā ahesuṃ  Ye hi nesaṃ khettaṃ vā vaṇijjaṃ vā 
 payojesuṃ te imasmiṃ kule putto vā bhātaro vā codetvā 
 sāretvā amhe gaṇhantā nāma natthīti attano attano 
 hatthagataṃ dhanaṃ gahetvā yathāruciṃ palāyiṃsu  Gehe dāsakammakarādayopi 
 hiraññasuvaṇṇādīni gahetvā palāyiṃsu  Aparabhāge dve 
 janā duggatatarā kapaṇā hutvā hatthe udakasiñcanaṃpi alabhitvā gehaṃ 
 vikkīṇitvā agharā hutvā paramakāruññabhāvappattā pilotikaṃ nivāsetvā 
 kapālahatthā itocitoca bhikkhāya cariṃsu  Tasmiṃ kāle eko bhikkhu 
 jetavanā nikkhamitvā tassa vasanaṭṭhānaṃ agamāsi  So tassa 
 āgantukavattaṃ katvā sukhanisinnova bhante kuto āgatatthāti pucchitvā 
 jetavanā āvusoti vutte satthuno ceva mahāsāvakādīnañca ārogayaṃ 
 pucchitvā tato mātāpitūnaṃ pavuttiṃ pucchi kiṃ bhante sāvatthiyaṃ asukassa 
 nāma seṭṭhikulassa ārogayanti  Āvuso mā tassa kulassa pavuttiṃ 
 pucchāti  Kiṃ bhanteti  Āvuso tassa kira kulassa eko putto 
 atthi so sāsane pabbajito tassa pabbajitakālato paṭṭhāya evañcetaṃ 
 kulaṃ parikkhīṇaṃ ahosi idāni dve janā kapaṇā paramakāruññappattā 
 kapālahatthā bhikkhāya carantīti  So tassa vacanaṃ sutvā 
 sakabhāvena saṇṭhāretuṃ asakkonto assupuṇṇehi nettehi 
 rodituṃ ārabhi  Thero taṃ disvā āvuso kiṃ rodasīti  Bhante 
 te mayhaṃ mātāpitaro ahaṃ tesaṃ puttoti  Āvuso tava mātāpitaro 
 taṃ nissāya vināsaṃ pattā gaccha tavaṃ ne paṭijaggāhīti  
  
  
 page     
 So ahaṃ dvādasa vassāni ghaṭentopi vāyamantopi maggaṃ vā phalaṃ 
 vā nibbattetuṃ nāsakkhiṃ ahaṃ abhabbo bhavissāmi kiṃ me pabbajjāya 
 ahaṃ gihī hutvā mātāpitaro posetvā dānaṃ datvā saggaparāyano 
 bhavissāmīti cintetvā araññavāsaṃ tassa therassa niyyādetvā taṃ 
 vanditvā puna divase araññato nikkhamitvā anupubbena gantvā 
 sāvatthito avidūre jetavanapiṭṭhivihāraṃ sampāpuṇāti  Tattha dve 
 maggā ahesuṃ  Tesu eko maggo jetavanaṃ gacchati eko sāvatthiyaṃ 
 gacchati  So tattheva ṭhatvā kiṃ nukho paṭhamaṃ mātāpitaro passissāmi 
 udāhu dasabalanti cintetvā mayā mātāpitaro ciraṃ diṭṭhapubbā 
 ito paṭṭhāya pana me buddhassa dassanaṃ dullabhaṃ bhavissati 
 ajja sammāsambuddhaṃ disvā dhammaṃ sutvā sve pātova mātāpitro 
 passissāmīti sāvatthimaggaṃ pahāya jetavanamaggaṃ gantavā sāyaṇhasamaye 
 jetavanaṃ pāvisi  
      Taṃ divasaṃ pana satthā paccūsakāle lokaṃ olokento imassa 
 kulaputtassa upanissayaṃ addasa  So tassa āgamanakāle mātuposakasuttena 
 mātāpitūnaṃ guṇaṃ vaṇṇesi  So pana bhikkhu parisapariyante 
 ṭhatvā madhuradhammakathaṃ suṇanto va cintesi ahaṃ gihī hutvā 
 mātāpitaro paṭijaggituṃ sakkomīti cintesiṃ satthā pana pabbajitopi 
 samāno mātāpitūnaṃ upakārako nāmāti vadati sacāhaṃ satthāraṃ 
 adisvā va gato assaṃ evarūpāya pabbajjāya parihīno bhaveyyaṃ 
 idāni pana gihī ahutvā pabbajitova samāno mātāpitaro 
  
  
 page     
 Posessāmīti  So satthāraṃ vanditvā jetavanā nikkhamitvā salākaggaṃ 
 gantvā salākabhattañca salākayāguñca gahetvā dvādasa vassāni 
 araññe vuṭṭhabhikkhu pārājikapatto viya ahosi  So pātova 
 sāvatthiyaṃ pavisitvā kiṃ nukho paṭhamaṃ yāguṃ gaṇhissāmi udāhu 
 mātāpitaro passissāmīti cintetvā kapaṇānaṃ santikaṃ tucchahatthena 
 gantuṃ ayuttanti cintetvā yāguṃ gahetvā etesaṃ porāṇagehadvāraṃ 
 gato  Mātāpitaropissa yāguṃ bhikkhāya caritvā paragehabhittiṃ 
 nissāya viharanti  So upagantvā te nisinnake kapaṇabhāvamāpanne 
 disvā uppannasoko assupaṇṇehi nettehi tesaṃ avidūre 
 aṭṭhāsi  Te taṃ disvāpi na sañjāniṃsu  Athassa mātā bhikkhu 
 bhikkhatthāya ṭhito bhavissatīti saññāya bhante tumhākaṃ dātabbayuttakaṃ 
 natthi aticchatha bhanteti āha  So tassā kathaṃ sutvā uppannabalavasoko 
 hadayarūpaṃ sokaṃ gahetvā assupuṇṇehi nettehi tattheva 
 aṭṭhāsi tāya dutiyampi tatiyampi vuccamānopi aṭṭhāsiyeva  Athassa 
 pitā mātaraṃ āha gaccha taṃ jānāhi putto nukho no esoti  
 Sā uṭṭhāya tassa santikaṃ gantavā oloketvā taṃ sañjānitvā 
 puttassa pādamūle nipatitvā paridevi  Pitāpissa tattheva gantvā 
 parodi  Mahantaṃ kāruññaṃ ahosi  Sopi mātāpitaro disvā 
 sakabhāvena saṇṭhāretuṃ asakkonto assūni pavattesi  So sokaṃ 
 adhivāsetvā ammatāta mā cintayittha ahaṃ vo posessāmīti 
 mātāpitaro assāsetvā yāguṃ pāyetvā ekamante nisīdāpetvā 
  
  
 page     
 Puna bhikkhaṃ āharitvā te bhojetvā attano bhikkhaṃ pariyesitvā 
 tesaṃ santikaṃ gantavā puna bhattena pucchitvā tehi na bhuñjāmāti 
 vutte sayaṃ bhattakiccaṃ katvā te ekamante vasāpesi  So tato 
 paṭṭhāya iminā niyāmena mātāpitaro paṭijaggi  Attanā laddhāni 
 pakkhikabhattādīnipi tesaṃyeva datvā sayaṃ bhikkhāya caritvā labhamāno 
 bhuñjati alabhamāno na bhuñjati vassāvāsikampi aññaṃpi yaṃ kiñci 
 lābhaṃ labhitvā tesaṃyeva deti tehi paribhuttaṃ jiṇṇapilotikaṃ aggaḷaṃ 
 katvā dhovitvā rajitvā sayaṃ paribhuñjati  Bhikkhaṃ labhamānadivasaṃ 
 panassa appaṃ  alabhamānadivasā bahutarā ahesuṃ  Athassa 
 nivāsanapāruppanaṃpi atilūkhaṃ hoti  So mātāpitaro paṭijaggantoyeva 
 aparabhāge kīso lūkho dubbaṇṇo uppaṇḍuppaṇḍukajāto 
 dhamanisaṇṭhatagatto ahosi  Atha naṃ sandiṭṭhā sambhattā bhikkhū disvā 
 pucchiṃsu āvuso pubbe tava sarīravaṇṇo sobhati idāni pana kīso 
 lūkho dubbaṇṇo uppaṇḍuppaṇḍukajāto dhamanisaṇṭhatagattosi bayādhi 
 nukho te uppannoti  So natthi me āvuso bayādhi apica 
 palibodho me atthīti taṃ pavuttiṃ ārocesi  Āvuso satthā 
 saddhādeyyaṃ vinipātetuṃ na deti tavaṃ pana saddhādeyyaṃ gahetvā 
 gihīnaṃ dadamāno ayuttaṃ karosīti āhaṃsu  So tesaṃ kathaṃ sutvā 
 lajjito ohiyi  Te ettakenāpi asantuṭṭhā bhagavato santikaṃ 
 gantavā bhante asuko nāma bhikkhu saddhādeyyaṃ vinipātetvā gihino 
 posesīti satthuno ārocesuṃ  Satthā taṃ bhikkhuṃ pakkosāpetvā 
  
  
 page     
 Saccaṃ kira tavaṃ bhikkhu saddhādeyyaṃ gahetvā gihino posesīti 
 pucchitvā saccaṃ bhanteti vutte tassa taṃ kiriyaṃ vaṇṇetukāmo 
 attano ca pubbacariyaṃ pakāsetukāmo hutvā bhikkhu tavaṃ gihino 
 posento ke posesīti pucchi  Mātāpitaro me bhanteti  Satthā 
 tassa ussāhaṃ janetuṃ sādhu sādhu bhikkhūti tikkhattuṃ sādhukāraṃ datvā 
 tavaṃ mayā gatamagge ṭhito ahampi pubbacariyaṃ caranto mātāpitaro 
 posesinti āha  So bhikkhu assāsaṃ paṭilabhi  Atha satthā tāya 
 pubbacariyāya āvīkaraṇatthaṃ tehi bhikkhūhi yācito atītaṃ āhari  
      Atīte bhikkhave bārāṇasinagarato avidūre nadiyā orimatīre 
 eko nesādagāmo ahosi  Paratīrepi eko nesādagāmo ahosi  
 Ekekasmiṃ gāme pañca pañca kulasatāni vasanti  Dvīsu gāmesu dve 
 nesādajeṭṭhakā sahāyakā ahesuṃ  Te daharakāleyeva evaṃ katikaṃ kariṃsu 
 sace amhesu ekassa dhītā hoti ekassa putto tesaṃ āvāhavivāhaṃ 
 karomāti  Atha orimatīre gāmajeṭṭhakassa gehe putto vijāyi  
 Jātakkhaṇeyevassadukūlena paṭiggahitattā dukūlo taveva nāmaṃ kariṃsu  
 Itarassa gehe dhītā vijāyi  Tassā paratīre jātattā pārikāti nāmaṃ 
 kariṃsu  Te ubhopi abhirūpā pāsādikā suvaṇṇavaṇṇā ahesuṃ 
 te nesādakule jātāpi pāṇātipātannāma na kariṃsu  Aparabhāge 
 soḷasavassuddesikaṃ dukūlakumāraṃ mātāpitaro āhaṃsu tāta kumārikaṃ 
 te ānessāmāti  So pana brahmalokato āgato suddhasatto 
 ubhopi kaṇṇe pidahitvā na me gharāvāsena attho ammatāta 
  
  
 page     
 Mā evaṃ avacutthāti vatvā yāva dutiyampi tatiyampi vuccamānopi 
 na icchi  Pārikāpi mātāpitūhi amma amhākaṃ sahāyakassa putto 
 atthi so abhirūpo pāsādiko suvaṇṇavaṇṇo tassa taṃ dassāmāti 
 vuttāpi tatheva vatvā ubho kaṇṇe pidahi  Sāpi brahmalokato 
 āgatā suddhasattā  Tadā dukūlakumāropi tassā rahassena sāsanaṃ 
 pahiṇi sace pārikā methunadhammena atthikā aññassa gehaṃ 
 gacchatu mama methunachando natthīti  Sāpi tassa tatheva sāsanaṃ 
 pesesi  Mātāpitaro pana tesaṃ anicchamānānaññeva āvāhavivāhaṃ 
 kariṃsu  Te ubhopi kilesasamuddaṃ anotaritvā dve mahābrahmāno 
 viya ekato vasiṃsu  Dukūlakumāro pana macchaṃ vā migaṃ vā na māreti 
 antamaso āhaṭamaṃsaṃpi na vikkīṇāti  Atha naṃ mātāpitaro vadiṃsu 
 tāta tavaṃ nesādakule nibbattopi neva gharāvāsaṃ icchasi na pāṇavadhaṃ 
 karosi kinnāma karissasīti  So evamāha ammatāta tumhesu 
 anujānantesu mayaṃ pabbajissāmāti  Taṃ sutvā mātāpitaro tenahi 
 pabbajathāti anujāniṃsu  Te tuṭṭhahaṭṭhā mātāpitaro vanditvā gāmato 
 nikkhamma anupubbena gaṅgātīrena himavantaṃ pavisitvā yasmiṃ ṭhāne 
 migasammatā nāma nadī himavantato otaritvā gaṅgaṃ pattā taṃ 
 ṭhānaṃ gantvā gaṅgaṃ pahāya migasammatābhimukhā agamaṃsu  
      Tasmiṃ khaṇe sakkassa bhavanaṃ uṇhākāraṃ dasseti  Sakko 
 āvajjento taṃ kāraṇaṃ ñatvā vissukammaṃ āmantetvā tāta 
 vissukamma dve mahāpurisā gāmā nikkhamitvā isipabbajjaṃ 
  
  
 page     
 Pabbajitukāmā himavantaṃ paviṭṭhā tesaṃ nivāsanaṭṭhānaṃ laddhuṃ vaṭṭati 
 migasammatanadito aḍḍhaghosabbhantare etesaṃ paṇṇasālañca 
 pabbajitaparikkhāre ca māpetvā ehīti āha  So sādhūti sampaṭicchitvā 
 mūgapakkhajātake vuttanayeneva sabbaṃ saṃvidahitvā amanāpasadde 
 migapakkhinopi palāpetvā ekapadikamaggaṃ māpetvā sakaṭṭhānameva gato  
 Tepi taṃ maggaṃ disvā tena assamapadaṃ pāpuṇiṃsu  Dukūlapaṇḍito 
 paṇṇasālaṃ pavisitvā pabbajitaparikkhāre disvā sakkena mayhaṃ dinnanti 
 sakkadattiyabhāvaṃ ñatvā sāṭakaṃ omuñcitvā rattavākacīraṃ nivāsetvā 
 ekaṃ pārupitvā ajinacammaṃ aṃse katvā jaṭāmaṇḍalaṃ bandhitvā 
 isivesaṃ gahetvā pārikāya pabbajjaṃ adāsi  Te ubhopi 
 kāmāvacaramettaṃ bhāvetvā tattha paṭivasiṃsu  Tesaṃ mettānubhāvena 
 sabbepi migapakkhino aññamaññaṃ mettacittameva paṭilabhiṃsu  Tesu 
 na koci kiñci viheṭhesi  Pārikāpi pāto vuṭṭhāya pānīyaṃ 
 paribhojanīyaṃ upaṭṭhapetvā assamapadaṃ sammajjitvā sabbakiccāni 
 karoti  Te ubhopi phalāphalaṃ āharitvā paribhuñjitvā attano 
 attano paṇṇasālaṃ pavisitvā samaṇadhammaṃ karontā tattheva vāsaṃ 
 kappesuṃ  
      Sakko tesaṃ upaṭṭhānaṃ āgacchati  So ekadivasaṃ olokento 
 imesaṃ cakkhūni parihāyissantīti tesaṃ antarāyaṃ disvā devalokato 
 otaritvā dukūlapaṇḍitaṃ upasaṅkamitvā vanditvā ekamantaṃ 
 nisīditvā evamāha bhante tumhākaṃ antarāyo paññāyati 
  
  
 page     
 Vo paṭijaggituṃ puttaṃ laddhuṃ vaṭṭati   lokadhammaṃ paṭisevathāti  So 
 tassa vacanaṃ sutvā āha sakka kinnāmetaṃ kathesi mayaṃ agāramajjhe 
 vasantāpi lokadhammaṃ na sevāma etaṃ lokadhammaṃ pahāya puluvakagūtharāsiṃ 
 viya jigucchimhā idāni pana araññaṃ pavisitvā isipabbajjaṃ 
 pabbajitvā kathaṃ evarūpaṃ karissāmāti  Bhante evarūpaṃ na karotha 
 pārikāya tāpasiniyā utunīkāle nābhiṃ hatthena parāmaseyyāthāti 
 āha  Dukūlapaṇḍito idaṃ sakkā kātunti sampaṭicchi  Sakko 
 taṃ vanditvā sakaṭṭhānameva gato  Dukūlapaṇḍitopi pārikāya 
 ācikkhitvā tassā utunīkāle  hatthena nābhiṃ parāmasi  Tadā 
 bodhisatto devalokato cavitvā tassā kucchimhi paṭisandhiṃ gaṇhi  
 Sā dasamāsaccayena suvaṇṇavaṇṇaṃ puttaṃ vijāyi  Tenevassa 
 suvaṇṇasāmoti nāmaṃ kariṃsu  Pārikāya mūlaphalāphalatthāya araññaṃ 
 gatakāle pabbatantare kinnariyo dhātīkiccaṃ kariṃsu  Te ubhopi 
 bodhisattaṃ nahāpetvā paṇsālāyaṃ nipajjāpetvā phalāphalatthāya 
 gacchanti  Tasmiṃ khaṇe kinnariyo kumāraṃ gahetvā kandarādīsu 
 nahāpetvā pabbatamatthakaṃ āruyha nānāpupphehi alaṅkaritvā 
 haritālamanosilādīni silātale ghaṃsitvā nalāte tilake katvā ānetvā 
 paṇṇasālāyaṃ nipajjāpenti  Pārikāpi āgantvā puttaṃ thaññaṃ 
 pāyeti  Aparabhāge taṃ soḷasavassuddesikaṃ anurakkhantā mātāpitaro 
 paṇṇasālāyaṃ nisīdāpetvā sayameva vanamūlaphalāphalatthāya vanaṃ 
  Footnote    paṭijagganakaṃ puttaṃ laddhuṃ vaṭṭatītipi  
  
  
 page     
 Gacchanti  Atha mahāsatto cintesi kadāci kocideva me mātāpitūnaṃ 
 antarāyo bhaveyyāti tesaṃ gatamaggaṃ sallakkhesi  Athekadivasaṃ 
 tesaṃ vanamūlaphalāphalaṃ ādāya sāyaṇhasamaye nivattantānaṃ assamapadato 
 avidūre sampattānaṃ mahāmegho uṭṭhahi  Te ekaṃ rukkhamūlaṃ 
 pavisitvā vammikamatthake aṭṭhaṃsu  Tassa ca abbhantare āsīviso 
 atthi  Tesaṃ sarīrato sedagandhamissakaṃ udakaṃ otaritvā tassa 
 nāsapūṭaṃ pāvisi  So kujjhitvā nāsavātena pahari  So tesaṃ 
 cakkhūni pāpuṇi  Tena dvepi janā andhā hutvā aññamaññaṃ na 
 passiṃsu  Dukūlapaṇḍito pārikaṃ āmantetvā pārike mama cakkhūni 
 parihīnāni taṃ na passāmīti āha  Sāpi tatheva āha  Te 
 natthi no idāni jīvitanti maggaṃ apassantā paridevamānā aṭṭhaṃsu  
      Kiṃ pana tesaṃ pubbakammanti  Te kira pubbe vejjakule 
 jātā ahesuṃ  Atha so vejjo ekassa mahaddhanassa purisassa 
 akkhirogaṃ paṭijaggi  So akkhīni labhitvā tassa kiñci dhanaṃ na 
 deti  Atha vejjo tassa kujjhitvā gehaṃ gantvā attano 
 bhariyāya ārocetvā bhadde ahaṃ tassa akkhirogaṃ paṭijaggāmi 
 idāni mayhaṃ dhanaṃ na deti kiṃ karomāti āha  Sāpi sāmikassa 
 vacanaṃ sutvā kujjhitvā na no tassa santakena dhanenattho tavaṃ 
 bhesajjaṃ tassa ekaṃ yoggaṃ datvā tassa akkhīni kāṇāni karohīti 
 āha  So sādhūti tassā vacanaṃ sampaṭicchitvā gehato nikkhamitvā 
 tassa santikaṃ gantvā tathā  akāsi  So mahaddhano puriso 
  
  
 page     
 Na cirasseva andho ahosi  Te ubhopi iminā pāpakammena 
 cakkhūni parihāyiṃsu  
      Atha mahāsatto cintesi mama mātāpitaro aññesu divasesu 
 imāya velāya āgacchanti idāni nesaṃ pavuttiṃ na jānāmīti 
 paṭimaggaṃ gantvā saddamakāsi  Te dve tassa saddaṃ sañjānitvā 
 paṭisaddaṃ katvā puttasinehena tāta idha paripantho atthi mā 
 āgacchāhīti vadiṃsu  Atha ne mahāsatto āha tenahi imaṃ 
 yaṭṭhikoṭiṃ gahetvā ethāti  So tesaṃ dīghayaṭṭhiṃ adāsi  Te 
 yaṭṭhikoṭiṃ gahetvā tassa santikaṃ āgamiṃsu  Atha ne kena vo 
 kāraṇena cakkhūni vinaṭṭhānīti pucchi  Atha naṃ mātāpitaro āhaṃsu tāta 
 mayaṃ deve vassante idha rukkhamūle vammikamatthake ṭhitā tena kāraṇena 
 akkhīni vinaṭṭhānīti  So mātāpitūnaṃ kathaṃ sutvāva aññāsi 
 tattha āsīvisena bhavitabbaṃ tena kuddhena nāsavāto visaṭṭho 
 bhavissatīti  So mātāpitaro disvā rodi ceva hasi ca  Atha 
 naṃ te pucchiṃsu kasmā tāta rodasi ceva hasi cāti  Amma 
 tāta tumhākaṃ daharakāleyeva evaṃ cakkhūni vinaṭṭhānīti rodiṃ idāni 
 pana tumhe paṭijaggituṃ labhissāmīti hasiṃ ammatāta tumhe mā 
 cintayittha ahaṃ vo paṭijaggissāmīti  So mātāpitaro assāsetvā 
 assamapadaṃ ānetvā tesaṃ rattiṭṭhāne divāṭṭhāne caṅkamaṭṭhāne 
 paṇṇasālāyaṃ uccārapassāvaṭṭhāne cāti sabbattha ṭhānesu rajjuke 
 bandhi  Tato paṭṭhāya te assamapade ṭhapetvā sayameva 
  
  
 page     
 Vanamūlaphalāphalaṃ āharitvā paṇṇasālāya ṭhapetvā pātova tesaṃ vasanaṭṭhānaṃ 
 sammajjitvā mātāpitaro vanditvā ghaṭaṃ ādāya migasammatanadiṃ 
 gantvā pānīyaṃ āharitvā paribhojanīyaṃ upaṭṭhapetvā dantakaṭṭhamukhodakādīni 
 datvā madhuraphalāphalaṃ deti tehi paribhuñjitvā mukhe 
 vikkhālite sayaṃ sesaṃ paribhuñjati paribhuñjāvasāne mātāpitaro 
 vanditvā āpucchitvā migagaṇaparivuto phalāphalatthāya araññaṃ pāvisi  
 Taṃ pabbatapāde kinnarā parivāretvā phalāphalaṃ gahetvā bodhisattassa 
 adaṃsu  Sāyaṇhasamaye assamaṃ āgantvā ghaṭena udakaṃ 
 āharitvā ghaṭaṃ ṭhapetvā udakaṃ tāpetvā uṇhodakena nesaṃ yathāruciṃ 
 nahāpanaṃ vā pādadhovanaṃ vā katvā nahāyitvā aṅgārakapallaṃ 
 upanetvā tesaṃ hatthapāde sedetvā tesaṃ nisinnānaṃ phalāphalaṃ 
 datvā khādāpetvā tesaṃ paribhuñjanapariyosāne sayampi khāditvā 
 sesakaṃ assamapade ṭhapesi  So iminā niyāmeneva mātāpitaro 
 paṭijaggi  
      Tasmiṃ samaye bārāṇasiyaṃ pilayakkho nāma rājā rajjaṃ kāresi  
 So migamaṃsalobhena mātaraṃ rajjaṃ paṭicchāpetvā sannaddhapañcāvudho 
 himavantaṃ pavisitvā mige vadhitvā maṃsaṃ khādanto migasammatanadiṃ 
 patvā anupubbena sāmassa pānīyaggahaṇatitthaṃ sampatto migapadavalañjaṃ 
 disvā maṇivaṇṇāhi sākhāhi koṭṭhakaṃ katvā dhanuṃ āropetvā 
 visapītaṃ saraṃ sannayhitvā tattha nisinnova acchi  Mahāsattopi 
 sāyaṇhasamaye phalāphalaṃ āharitvā assamapade ṭhapetvā mātāpitaro 
  
  
 page     
 Vanditvā āpucchitvā pānīyaṃ āharissāmīti cintetvā ghaṭaṃ gahetvā 
 migagaṇaparivuto dvepi mige ekato katvāna tesaṃ piṭṭhiyaṃ pānīyaghaṭaṃ 
 ṭhapetvā hatthena gahetvā nadītitthaṃ agamāsi  Rājāpi koṭṭhake 
 ṭhitova taṃ tathā āgacchantaṃ disvā mayā ettakaṃ kālaṃ evaṃ himavante 
 vicarantenāpi manusso nāma na diṭṭhapubbo devo nukho esa nāgo 
 nukho sace panāhaṃ etaṃ upasaṅkamitvā pucchissāmi devo ce ākāsaṃ 
 uppatissati nāgo ce bhūmiyaṃ pavisissati nakho panāhaṃ sabbakālaṃ 
 himavanteyeva carissāmi sacāhaṃ bārāṇasiyaṃ gamissāmi tatrāpi maṃ 
 amaccā pucchissanti api nu te mahārāja himavante vasantena 
 kiñci acchariyaṃ diṭṭhapubbanti tatrāhaṃ evarūpo me satto 
 diṭṭhapubboti vatvā eso ko nāmāti vutte sace na jānāmīti 
 vakkhāmi maṃ garahissanti tasmā taṃ vijjhitvā dubbalaṃ katvā 
 pucchissāmīti cintesi  Atha tesu migesu paṭhamameva otaritvā pānīyaṃ 
 pivitvā uttiṇṇesu bodhisatto uggahitavatto viya mahāthero 
 saṇikaṃ saṇikaṃ otaritvā nahātvā paṭippassaddhadaratho paccuttaritvā 
 rattavākacīraṃ nivāsetvā ekaṃ pārupitvā ajinacammaṃ ekaṃsaṃ katvā 
 pānīyaghaṭaṃ ukkhipitvā udakaṃ puñchitvā vāmaaṃsakūṭe ṭhapesi  Tasmiṃ 
 pana kāle idāni vijjhituṃ samayoti rājā taṃ visapītaṃ saraṃ ukkhipitvā 
 mahāsattassa dakkhiṇapassena vijjhi  Saro vāmapassena nikkhami  
 Tassa vijjhitabhāvaṃ ñatvā migagaṇā bhītabhītā palāyiṃsu  
 Suvaṇṇasāmapaṇḍito pana viddhopi samāno pānīyaghaṭaṃ yathā vā 
  
  
 page     
 Tathā vā anusumbhitvā satiṃ paccupaṭṭhapetvā saṇikaṃ saṇikaṃ otāretvā 
 vālukaṃ viyūhitvā ghaṭaṃ ṭhapetvā disaṃ vavaṭṭhapetvā mātāpitūnaṃ 
 vasanaṭṭhānadisābhāgena sīsaṃ katvā rajatapaṭavaṇṇāya vālukāya 
 suvaṇṇapaṭimā viya nipajjitvā satiṃ paccupaṭṭhapetvā imasmiṃ 
 himavantappadese mama verī nāma natthi mama mātāpitūnampi verī nāma 
 natthīti vatvā mukhena lohitaṃ chaḍḍetvā rājānaṃ adisvāva pucchanto 
 paṭhamaṃ gāthamāha 
            ko nu maṃ usunā vijjhi       pamattaṃ udakahārikaṃ 
            khattiyo brāhmaṇo vesso   ko maṃ viddhā nilīyasīti  
      Tattha pamattanti mettābhāvanāya anupaṭṭhitasatiṃ  Idaṃ hi 
 so sandhāyāha tasmiṃ khaṇe attānaṃ pamattaṃ nāma akāsīti  
 Viddhāti vijjhitvā etasmiṃ ṭhāne nilīyasīti attho  Migasammatanadiṃ 
 udakahārikaṃ gacchantaṃ maṃ usunā visapītena sallena vijjhi ko nu 
 nāma jano khattiyo vā brāhmaṇo vā vesso vā maṃ viddhā 
 vijjhitvā nilīyasi vanagumbe attānaṃ paṭicchādesi ko nu nāma 
 janoti  
      Evañca pana vatvā puna attano sarīramaṃsassa abhakkhasammatabhāvaṃ 
 dassetuṃ dutiyaṃ gāthamāha 
            na me maṃsāni khajjāni       cammenattho na vijjati 
            atha kena nu vaṇṇena        viddheyyaṃ maṃ amaññathāti  
      Tattha bho māṇava maṃsāni me mama sarīramaṃsāni na khajjāni 
  
  
 page     
 Manussehi khāditabbāni cammena me mama sarīracammena manussānaṃ 
 attho na vijjati atha evaṃ santepi ayaṃ puriso viddheyyaṃ vijjhitabbaṃ 
 maṃ amaññatha avicāretvā maṃ vijjhi kena vaṇṇena kena kāraṇenāti  
      Dutiyaṃ gāthaṃ vatvā tameva nāmādivasena pucchanto gāthamāha 
            ko vā tvaṃ kassa vā putto  kathaṃ jānemu taṃ mayaṃ 
            puṭṭho me samma akkhāhi     kiṃ maṃ viddhā nilīyasīti 
      evañca pana vatvā tuṇhī ahosi  
       Taṃ sutvā rājā ayaṃ puriso mayā visapītena sallena 
 vijjhitvā patitopi neva maṃ akkosati na paribhāsati mama hadayaṃ 
 sambāhanto viya piyavacanena samudācarati gacchissāmi tassa santikanti 
 cintetvā gantvā tassa santike ṭhitova āha 
            rājāhamasmi kāsīnaṃ         pilayakkhoti maṃ vidū 
            lobhā raṭṭhaṃ pahantvāna      migamesaṃ carāmahaṃ 
            issaṭṭhe casmi kusalo       daḷhadhammoti vissuto 
            nāgopi me na muñceyya     āgato usupātananti  
      Tattha rājāhamasmīti evaṃ kirassa ahosi devāpi nāgāpi 
 manussabhāsāya kathentiyeva ahametaṃ devo vā nāgo vā manusso 
 vāti na jānāmi sace kujjheyya vināseyyāpi maṃ rājāti vutte 
 koci pana abhāyanto nāma natthīti tasmā attano rājabhāvaṃ 
 jānāpetuṃ paṭhamaṃ rājāhamasmīti āha  Bho māṇava ahaṃ kāsīnaṃ 
  
  
 page     
 Kāsikaraṭṭhavāsīnaṃ rājā asmi bhavāmi  Manti mamaṃ nāmena pilayakkho 
 rājā  Vidūti jāniṃsu pakkosiṃsu  Lobhāti migamaṃsalobhena rajjaṃ 
 mātuyā paṭicchāpetvā  Migamesanti mige esanto gavesanto  
 Carāmahanti vane ekakova carāmihaṃ  Dutiyaṃ gāthaṃ attano balaṃ 
 dīpetukāmo āha  Tattha issaṭṭheti dhanusippe  Daḷhadhammoti 
 daḷhadhanuṃ sahassathāmadhanuṃ oropetuñca āropetuñca samattho 
 sakalajambūdīpatale vissuto pākaṭo  Āgato usupātananti me mama 
 usupātanaṭṭhāne āgato balavanto nāgo sattapadampi ṭhānā na 
 muñceyyāti  
      Iti rājā attano balaṃ vaṇṇetvā tassa nāmagottaṃ 
 putchanto āha 
            ko vā tavaṃ kassa vā putto  kathaṃ jānemu taṃ mayaṃ 
            pituno attano cāpi        nāmagottaṃ pavedayāti  
 Tattha pavedayāti katheyyāsi  
      Taṃ sutvā mahāsatto sacāhaṃ devanāgayakkhakinnarādīsu vā 
 khattiyādīsu vā aññatarohamasmīti katheyyaṃ saddahateva me esa 
 vacanaṃ saccameva kathetuṃ vaṭṭatīti cintetvā āha 
            nesādaputto bhaddante      sāmo iti maṃ ñātayo 
            āmantayiṃsu jīvantaṃ          savājjevaṃgato saye 
            viddhosmi puthusallena        savisena yathā migo 
            sakamhi lohite rāja        passa semi paripaluto 
  
  
 page     
            Paṭivāmagataṃ sallaṃ           passa thimhāmi lohitaṃ 
            āturo tyānupucchāmi       kiṃ maṃ viddhā nilīyasi 
            ajinamhi haññate dīpi        nāgo dantesu haññate 
            atha kena nu vaṇṇena        viddheyyaṃ maṃ amaññathāti  
      Tattha bhaddanteti sundaramukhe mahārāja ahaṃ nesādaputto 
 isiputto asmi bhavāmi  Jīvantanti maṃ ito pubbe jīvamānaṃ 
 ehi sāma yāhi sāmāti voharantā pakkosantā ñātayo sāmoti 
 āmantayiṃsu  Savājjevaṅgatoti so ahaṃ ajja evaṃ gato maraṇamukhe 
 sampatto paviṭṭhoti attho  Sayeti sayāmi  Savisena puthusallena 
 vanacarakena viddho migo yathā evampi tathā tayā viddho asmi 
 bhavāmi  Paripalutoti nimmuggo hutvā semi  Evarūpaṃ sayantaṃ 
 passa passasi  Paṭivāmagatanti dakkhiṇapassena pavisitvā vāmapassena 
 niggatanti attho  Passāti maṃ olokayassu  Thimhāmīti nitthumhāmi  
 Iti so satiṃ paccupaṭṭhapetvā avikampamānova lohitaṃ 
 mukhena chaḍḍetvā āha  Āturoti bāḷhagilāno hutvā ahaṃ 
 taṃ anupucchāmi  Nilīyasīti ekasmiṃ vanagumbe nisinno acchasi  
 Viddheyyanti vijjhitabbaṃ  Amaññathāti migasadisaṃ amaññittha  
      Rājā tassa vacanaṃ sutvā yathābhūtaṃ anācikkhitvā musāvādaṃ 
 kathento āha 
            migo upaṭṭhito āsi        āgato usupātanaṃ 
            taṃ disvā ubbijji sāma      tena kodho mamāvisīti  
  
  
 page     
      Tattha ubbijjīti palāyi  Āvisīti ajjhotthari tena 
 kāraṇena me kodho uppannoti dīpeti  
      Atha naṃ mahāsatto kiṃ vadesi mahārāja imasmiṃ himavantappadese 
 maṃ disvā palāyanamigo nāma natthīti vatvā āha 
            yato sarāmi attānaṃ        yato pattosmi viññutaṃ 
            na maṃ migā utrāsanti       araññe sāpadānipi 
            yato nidhiṃ parihāriṃ          yato pattosmi yobbanaṃ 
            na maṃ migā utrāsanti       araññe sāpadānipi 
            bhīrū kiṃpurisā rāja          pabbate gandhamādane 
            sammodamānā gacchāma       pabbatāni vanāni ca 
            atha kena nu vaṇṇena        utrāsanti migā mamanti  
      Tattha na maṃ migāti maṃ disvā migā nāma na utrāsanti  
 Sāpadānīti bāḷmigā  Yato nidhinti yato kālato paṭṭhāya ahaṃ 
 vākacīraṃ nivāsanaṃ parihāriṃ dhāresiṃ  Bhīrū kiṃpurisā rājāti 
 mahārāja migā tāva tiṭṭhantu kiṃpurisā nāma atibhīrukā honti  
 Ye imasmiṃ gandhamādane nāma pabbate viharanti tepi maṃ disvā na 
 utrāsanti atha kho mayaṃ aññamaññaṃ pabbatāni pabbatesu vanāni 
 vanesu sammodamānā gacchāma  Utrāsanti migā mamanti mamaṃ 
 disvā migā utrāseyyuṃ kena kāraṇena tvaṃ maṃ saddahāpessasīti 
 dīpeti  Taṃ sutvā rājā mayā imaṃ suvaṇṇasāmaṃ niraparādhaṃ 
 vijjhitvā musāvādo kathito saccameva kathesasāmīti cintetvā āha  
  
  
 page     
            Na taddasa migo sāma        kintāhaṃ alikaṃ bhaṇe 
            kodhalobhābhibhūtāhaṃ          usuṃ te taṃ avissajinti  
       Tattha na taddasāti na taṃ addasa  Kintāhanti kinte evaṃ 
 kalyāṇadassanassa santike ahaṃ alikaṃ bhaṇissāmi  Kodhalobhābhibhūtāhanti 
 kodhena ca lobhena ca abhibhūto hutvā ahaṃ  So hi paṭhamameva 
 migesu otiṇṇesu kodhena mige vijjhissāmīti  Dhanuṃ āropetvā 
 ṭhito pacchā bodhisattaṃ disvā tassa devatādīsu aññatarabhāvaṃ 
 ajānanto pucchissāmi nanti lobhaṃ uppādesi tasmā evamāha  
      Evañca pana vatvā nāyaṃ suvaṇṇasāmo imasmiṃ araññe 
 ekakova paṭivasati addhā ñātakehipissa bhavitabbaṃ pucchissāmi nanti 
 cintetvā itaraṃ gāthamāha 
            kuto nu sāma āgamma       kassa vā pahito tuvaṃ 
            udakahāro nadiṃ gaccha        āgato migasammatanti  
 Tattha sāmāti bodhisattaṃ ālapati  Āgammāti kuto 
 desā imaṃ vanaṃ āgantvā  Kassa vā pahitoti amhākaṃ udakaṃ 
 āharituṃ nadiṃ gacchāti kena pesito hutvā tavaṃ imaṃ migasammataṃ 
 āgatosīti attho  
      So tassa kathaṃ sutvā mahantaṃ vedanaṃ adhivāsetvā mukhena 
 lohitaṃ chaḍḍetvā gāthamāha 
            andhā mātāpitā mayhaṃ      te bharāmi brahāvane 
            tesāhaṃ udakahāro         āgato migasammatanti 
  
  
 page     
      Tattha bharāmīti mūlaphalāphalādīni āharitvā posemi  
 Evañca pana vatvā mātāpitro ārabbha vilapanto āha 
            atthi nesaṃ usāmattaṃ        atha sāhassa   jīvitaṃ 
            udakassa alābhena          maññe andhā marissare 
            na me idaṃ tathā dukkhaṃ       labbhā hi pumunā idaṃ 
            yañca ammaṃ na passāmi       taṃ me dukkhataraṃ ito 
            na me idaṃ tathā dukkhaṃ       labbhā hi pumunā idaṃ 
            yañca tātaṃ na passāmi       taṃ me dukkhataraṃ ito 
            sā nūna kapaṇā ammā       ciraṃ rattāya ruccati 
            aḍḍharatteva rattevā       nadīva avasussati 
            so nūna kapaṇo tāto       ciraṃ rattāya ruccati 
            aḍḍharatteva rattevā       nadīva avasussati 
            uṭṭhānapādacariyāya         rāja sambāhanassaca 
            sāma tāta vilapantā        hiṇḍissanti brahāvane 
            idampi dutiyaṃ sallaṃ          kampeti hadayaṃ mama 
            yañca andhe na passāmi      maññe hessāmi jīvitanti  
 Tattha usāmattanti bhojanamattaṃ  Usāti kira bhojanassa nāmaṃ 
 tesaṃ taṃ atthīti attho  Atha sāhassa jīvitanti chadivasamattaṃ 
 jīvitanti attho  Idaṃ āharitvā ṭhapitaṃ phalāphalaṃ sandhāyāha  
 Atha vā usāti usmā  Tenetaṃ dasseti tesaṃ sarīre usmāmattaṃ 
  Footnote    sāhasāti yuttataraṃ maññe  
  
  
 page     
 Atthi atha mayā ābhaṭena phalāphalena sāhassa jīvitaṃ atthīti  
 Marissareti marissanti  Mahārāja idaṃ tayā vijjhanadukkhaṃ tathā 
 dukkhampi samānaṃ me mayhaṃpi na dukkhaṃ  Hi kasmā pana vadāmi  
 Pumunāti purisena evarūpaṃ idaṃ dukkhaṃ purisena laddhabbamevāti 
 attho  Yañca yasmā ammaṃ pārikaṃ na passāmi taṃ dukkhaṃ ito 
 tayā vijjhanadukkhato sataguṇena sahassaguṇena satasahassaguṇena me 
 mayhaṃ atidukkhataraṃ  Ciraṃ rattāya ruccatīti ciraṃ rattaṃ rodissati  
 Aḍḍharatteti aḍḍharattikasamaye  Ratte vāti pacchimaratte 
 vā  Avasussatīti avachijjissati kunnadī viya gimhakāle avasussatīti 
 attho  Uṭṭhānapādacariyāyāti mahārāja ahaṃ rattiṃ vā divā vā 
 dve tayo vāre uṭṭhāya attano uṭṭhānaviriyena tesaṃ pādacariyaṃ 
 karomi tesaṃ hatthapāde sambāhāmi idāni maṃ adisvā  te  
 tadatthāya uṭṭhāya te parihīnacakkhukā sāma tātāti vilapantā 
 kaṇṭakehi vijjhiyamānā imasmiṃ himavante hiṇḍissantīti attho  
 Dutiyanti paṭhamaviddhavisapītasallatopi sataguṇena sahassaguṇena satasahassaguṇena 
 dukkhataraṃ idaṃ dutiyaṃ tesaṃ adassanā sokasallaṃ jātanti attho  
      Rājā tassa vilāpaṃ sutvā ayaṃ accantaṃ brahmacārī dhamme 
 ṭhito mātāpitaro bharati idāni evaṃ dukkhappattopi tesaññeva 
 vilapati evaṃ guṇasampanne nāma mayā aparādho kato kathaṃ nukho 
 ahaṃ imaṃ samassāseyyanti cintetvā mama nirayaṃ paviṭṭhakāle rajjaṃ 
 kiṃ karissati iminā paṭijaggitaniyāmenevassa mātāpitaro paṭijaggis 
  
  
 page     
 Sāmi iccassa maraṇaṃpi amaraṇaṃ viya bhavissatīti sanniṭṭhānaṃ katvā āha 
            mā bāḷhaṃ paridevesi       sāma kalyāṇadassana 
            ahaṃ kammakaro hutvā        bharissante brahāvane 
            issaṭṭhe casmi kusalo       daḷhadhammoti vissuto 
            ahaṃ kammakaro hutvā        bharissante brahāvane 
            migānaṃ vighāsamanvesaṃ        vanamūlaphalāni ca 
            ahaṃ kammakaro hutvā        bharissante brahāvane 
            katamantaṃ vanaṃ sāma          yattha mātāpitā tava 
            ahante tathā bharissaṃ        yathā te abharī tuvanti  
      Tattha bharissanteti te tava mātāpitaro bharissāmi  Migānanti 
 sīhabayagghadīpimigādīnaṃ  Vighāsamanvesanti vighāsaṃ anvesanto gavesanto  
 Idaṃ so issaṭṭhe casmi kusalo thūlathūle mige vadhitvā madhuramaṃsena 
 tava mātāpitaro bharissāmīti vatvā mā mahārāja amhe nissāya 
 pāṇavadhaṃ karissasīti vutte evamāha  Yathā teti yathā te tavaṃ 
 abhari tatheva ahampi te dve bharissāmīti  
      Atha naṃ mahāsatto tassa vacanaṃ sutvā sādhu mahārāja tenahi 
 me mātāpitaro bharassūti vatvā tassa maggaṃ ācikkhanto āha 
            ayaṃ ekapadī rāja          yoyaṃ ussīsake mama 
            ito gantavā aḍḍhaghosaṃ      tattha nesaṃ agārakaṃ 
            yattha   mātāpitā mayhaṃ    te bharassu ito gatoti  
  Footnote    tatthātipi pāṭho  
  
  
 page     
 Tattha ekapadīti ekapadikamaggo  Ussīsaketi yo esa mama 
 matthake ṭhāne  Aḍḍhaghosanti aḍḍhaghosantaraṃ 
      evaṃ so tassa maggaṃ ācikkhitvā mātāpitūsu balavasinehena 
 tathārūpaṃ vedanaṃ adhivāsetvā tesaṃ bharaṇatthāya añjaliṃ paggayha 
 yācanto puna evamāha  
            Namo te kāsirājatthu       namo te kāsivaḍḍhana 
            andhā mātāpitā mayhaṃ      te bharassu brahāvane 
            añjalinte paggayhāmi       kāsirāja namatthu te 
            mātaraṃ pitaraṃ mayhaṃ          vutto vajjāsi vandananti  
      Tattha vutto vajjāsīti putto vo sāmo nadītīre visapītena 
 sallena mayā viddho rajatapaṭasadise vālukāpuline dakkhiṇapassena 
 nipanno añjaliṃ vo paggayha tumhākaṃ pāde vandatīti evaṃ 
 mahārāja mayā vutto hutvā mātāpitūnaṃ vandanaṃ vadeyyāsīti 
 āha  
      Rājā sādhūti sampaṭicchi  Mahāsatto mātāpitūnaṃ vandanaṃ 
 pesetvā visaññitaṃ pāpuṇi  
      Tamatthaṃ pakāsento satthā āha 
            idaṃ vatvāna so sāmo      yuvā kalyāṇadassano 
            mucchito visavegena         visaññī samapajjathāti  
      Tattha samapajjathāti visaññī  jāto  
      Sopi ettakaṃ kathento niruddhassāso neva kathesi  
  
  
 page     
 Tadā   panassa visavegena pattharato   cittasantatihadayarūpaṃ   nissāya 
 pavattati   kathā pacchijji mukhaṃ pidahitaṃ akkhīni nimmilitāni hatthapādā 
 thaddhabhāvaṃ pattā sakalasarīraṃ lohitena littaṃ  Atha rājā ayaṃ 
 idāneva mayā saddhiṃ kathesi kinnukhoti tassa assāsapassāse 
 upadhāresi  Te pana niruddhā sarīraṃ thaddhaṃ jātaṃ  So taṃ disvā 
 idāni sāmo mato niruddhoti ñatvā sokaṃ sandhāretuṃ asakkonto 
 ubho hatthe matthake ṭhapetvā mahāsaddena paridevi  
      Tamatthaṃ pakāsento satthā āha 
            sa rājā paridevesi        bahuṃ kāruññasaññitaṃ 
            ajjarāmarohaṃ āsiṃ         ajjetaṃ ñāmi no pure 
            sāmaṃ kālakataṃ disvā        natthi maccussa nāgamo 
            yassu maṃ paṭimanteti         savisena samappito 
            savājjevaṅgate kāle      na kiñcimabhibhāsati 
            nirayaṃ nūna gacchāmi          ettha me natthi saṃsayo 
            tadā hi pakataṃ pāpaṃ         ciraṃ rattāya kibbisaṃ 
            bhavanti tassa vattāro       gāme kibbisakārako 
            araññe nimmanussamhi        ko maṃ vattumarahati 
            sārayanti hi kammāni        gāme saṃgaccha māṇavā 
            araññe nimmanussamhi        ko nu maṃ sārayissatīti  
  Footnote    idāni    upaṭṭitā    bhavaṅgacittasantatidayarūpaṃ    pavattikathā itipi 
  veditabbaṃ  
  
  
 page     
      Tattha āsinti ahaṃ ettakaṃ kālaṃ ajjarāmaromhīti saññī 
 ahosiṃ  Ajjetanti ajja ahaṃ imaṃ sāmaṃ kālakataṃ disvā mamañceva 
 aññesañca sattānaṃ jarāmaraṇaṃ jānāmi  Natthi maccussa nāgamoti taṃ 
 maccuno āgamanaṃ ajja jānāmi ito pubbe na jānāmīti vilapati  
 Svājjevaṅgate kāleti yo sāmo savisena sallena samappito 
 idāneva maṃ paṭimanteti so ajja evaṃ gate maraṇakāle pavatte 
 kiñci appamattakampi na bhāsatīti dīpeti  Tadā hīti tasmiṃ 
 khaṇe sāmaṃ vijjhantena mayā pāpaṃ kataṃ  Ciraṃ rattāya kibbisanti 
 taṃ pana ciraṃ rattāya vipaccanasamatthaṃ dāruṇaṃ pharusaṃ  Tassāti 
 tassa mama evarūpaṃ pāpakammaṃ katvā vicarantassa  Vattāroti 
 ninditāro bhavanti  Kuhiṃ  Gāme  Kinti  Kibbisakārakoti  
 Imasmiṃ pana araññe nimmanussamhi ko maṃ vattumarahati sace hi 
 bhaveyya maṃ vadeyyāti vilapati  Sārayantīti gāmesu nigamādīsu 
 vā  Saṃgaccha   māṇavāti tattha tattha purisā sannipatitvā ambho 
 purisaghātaka dāruṇaṃ te kammaṃ kataṃ asukadaṇḍappatto nāma tvanti 
 evaṃ kammāni sārenti codenti imasmiṃ pana araññe nimmanusse 
 imaṃ rājānaṃ ko sārayissatīti evaṃ attānaṃ codento vilapati  
      Tadā basundharī nāma devadhītā gandhamādanavāsinī mahāsattassa 
 sattame attabhāve mātā bhūtapubbā hutvā puttasinehena niccaṃ 
 bodhisattaṃ āvajjeti  Taṃ divasaṃ pana sā dibbasampattiṃ anubhavamānā 
 na taṃ āvajjeti  Devasamāgamaṃ gatātipi vadanti  Sā tassa 
  
  
 page     
 Visaññībhūtakāle kinnukho me puttassa pavattīti āvajjamānā addasa 
 ayaṃ pilayakkho nāma rājā savisena sallena mama puttaṃ vijjhitvā 
 migasammatanadītīre vālukāpuline pātetvā mahantena saddena paridevi 
 sacāhaṃ tattha na gamissāmi mama putto suvaṇṇasāmo ettha 
 vinassissati raññopi hadayaṃ phalissati sāmassa mātāpitaro nirāhārā 
 pānīyaṃpi alabhantā sussitā marissanti mayi pana gatāya rājā 
 pānīyaghaṭaṃ ādāya tassa mātāpitūnaṃ santikaṃ gamissati gantvā ca 
 pana vo putto mayā hatoti kathessati evañca tesaṃ vacanaṃ sutvā 
 te puttassa santikaṃ ānessati atha te ca ahañca saccakiriyaṃ 
 karissāmi sāmassa visaṃ vinassati evaṃ me putto jīvitaṃ labhissati 
 mātāpitaropissa cakkhūni labhissanti rājā ca sāmassa dhammadesanaṃ sutvā 
 nagaraṃ gantvā mahādānaṃ datvā dhammena rajjaṃ kāretvā saggapārāyano 
 bhavissati tasmā gacchāmahaṃ tatthāti  Sā gantvā migasammatanadītīre 
 adissamānena kāyena ākāse ṭhatvā raññā saddhiṃ kathesi  
      Tamatthaṃ pakāsento satthā āha 
            sā devatā antarahitā       pabbate gandhamādane 
            raññova anukampāya          imā gāthā abhāsatha 
            āguṃ kari mahārāja          akari kammadukkaṭaṃ 
            adūsakā pitāputtā          tayo ekūsunā hatā 
            ehi taṃ anusikkhāmi          yathā te sugati siyā 
  
  
 page     
            Dhammenandhevanepose       maññehaṃ sugatī siyāti  
      Tattha raññovāti raññoyeva  Āguṃ karīti mahārāja tvaṃ 
 mahāparādhaṃ mahāpāpaṃ akari  Dukkaṭanti yaṃ kataṃ dukkaṭaṃ hoti taṃ 
 lāmakakammaṃ akari akāsi  Adūsakāti niddosakā  Pitāputtāti 
 mātā ca pitā ca putto ca ime tayo janā ekūsunā hatā 
 tasmiṃ hi hate tappaṭibaddhā tassa mātāpitaropi hatāva honti  
 Anusikkhāmīti sikkhāpemi anusāsissāmi  Poseti sāmassa ṭhāne 
 ṭhatvā sinehaṃ paccupaṭṭhapetvā sāmo viya te ubho andhe 
 posehīti  Maññehaṃ sugatī siyāti evaṃ tayā sugatiyeva gantabbā 
 bhavissatīti ahaṃ maññāmi  
      So rājā devatāya vacanaṃ sutvā ahaṃ kira tassa mātāpitaro 
 posetvā saggaṃ gamissāmīti saddahitvā kiṃ me rajjena teyeva 
 posessāmīti daḷhaṃ adhiṭṭhāya balavaparidevaṃ paridevanto sokaṃ tanukaṃ 
 katvā suvaṇṇasāmo mato bhavissatīti nānāpubphehi tassa sarīraṃ 
 pūjetvā udakena parisiñcitvā tikkhattuṃ padakkhiṇaṃ katvā catūsu 
 ṭhānesu vanditvā tena pūritaṃ udakaghaṭaṃ ādāya domanassappatto 
 dakkhiṇadisābhimukho pāyāsi  
      Tamatthaṃ pakāsento satthā āha 
            sa rājā paridevesi         bahuṃ kāruññasaññitaṃ 
            udakakumbhamādāya            pakkāmi dakkhiṇāmukhoti  
  Footnote    posātipi pāṭho  
  
  
 page     
      Pakatiyāpi mahāthāmo rājā pānīyaghaṭaṃ ādāya gacchanto 
 assamapadaṃ ākoṭṭento viya pavisitvā dukūlapaṇḍitassa paṇṇasāladvāraṃ 
 sampāpuṇi  Dukūlapaṇḍito anto nisinnova tassa padasaddaṃ 
 sutvā nāyaṃ sāmassa padasaddo kassa nukhoti pucchanto 
 gāthādvayamāha 
            kassa nu eso padasaddo      manussasseva āgato 
            neso sāmassa nigghoso      ko nu tvamasi mārisa 
            santaṃ hi sāmo vajjati        santaṃ pādāni haññati   
            neso sāmassa nigghoso      ko nu tvamasi mārisāti  
      Tattha manussassevāti na ayaṃ sīhabayagghadīpiyakkhakinnarādīnaṃ 
 āgacchanto pana manussassevāyaṃ padasaddo neso sāmassāti  Santaṃ 
 hīti upasamayuttaṃ hi  Vajjatīti caṅkamati  Haññatīti patiṭṭhapeti  
      Taṃ sutvā rājā sacāhaṃ attano rājabhāvaṃ akathetvā mayā 
 tumhākaṃ putato māritoti vakkhāmi ime maṃ kujjhitvā mayā saddhiṃ 
 pharusavacanaṃ kathessanti evaṃ mama etesu kodho uppajjissati atha 
 ne vihedhessāmi taṃ mama akusalaṃ bhavissati rājāti pana vutte 
 abhāyantā nāma natthi tasmā rājabhāvaṃ tāva kathessāmīti cintetvā 
 pānīyamāḷake pānīyaghaṭaṃ ṭhapetvā paṇṇasāladvāre ṭhatvā attānaṃ 
 āvīkaronto āha 
            rājāhamasmi kāsīnaṃ          pilayakkhoti maṃ vidū 
  Footnote    neyatītipi pāṭho  
  
  
 page     
            Lobhā raṭṭhaṃ pahantvāna       migamesaṃ carāmihaṃ 
            issaṭṭhe casmi kusalo        daḷhadhammoti vissuto 
            nāgopi me na muñceyya      āgato usupātananti  
 Dukūlapanḍitopi tena saddhiṃ paṭisanthāraṃ karonto āha 
            svāgatante mahārāja        atho te adurāgataṃ 
            issarosi anuppatto         yaṃ idhatthi pavedaya 
            tiṇḍukāni piyālāni          madhuke kāsamāriyo 
            phalāni khuddakappāni          bhuñja rāja varaṃ varaṃ 
            idampi pānīyaṃ sītaṃ           ābhaṭaṃ girigabbharā 
            ito piva mahārāja          sace tavaṃ abhikaṅkhasīti  
      Tassā attho sattigumbajātake kathito  Idha pana girigabbharāti 
 migasammataṃ sandhāya vuttaṃ  Sā hi girigabbhantarato nikkhantā 
 girigabbharā jātā  
      Evantena paṭisanthāre kate rājā putto vo mayā 
 māritoti paṭhamameva vattuṃ ayuttaṃ ajānanto viya kathaṃ samuṭṭhāpetvā 
 kathessāmīti cintetvā āha 
            nālaṃ andhā vane daṭṭhuṃ       ko nu vo phalamāhari 
            anandhassevāyaṃ sammā        nivāpo mayha khāyatīti  
      Tattha nālanti tumhe andhā imasmiṃ vane kiñci daṭṭhuṃ na 
 samatthā  Ko nu vo phalamāharīti ko nu tumhākaṃ phalāphalamāhari  
 Nivāpoti ayaṃ sammā nayena upāyena kāraṇena kato 
  
  
 page     
 Khāditabbayuttakānaṃ suparisuddhānaṃ phalāphalānaṃ nivāpo sanniccayo  Anandhassevāti 
 anandhassa viya mayhaṃ khāyati upaṭṭhāti  
      Taṃ sutvā dukūlapaṇḍito mahārāja na mayaṃ mūlaphalāphalaṃ 
 āharāma putto pana no āharatīti dassetuṃ gāthādvayamāha 
            daharo yuvā nātibrahā       sāmo kalyāṇadassano 
            dīghassa kesā asitā         atho sunaggavellitā 
            so have phalamāharitvā       ito ādāya kamaṇḍaluṃ 
            nadiṃ gato udakahāro         maññe na dūramāgatoti  
      Tattha nātibrahāti nātidīgho nātirasso  Sunaggavellitāti 
 sunaggasaṃkhātāya maṃsakoṭanapotthaniyā aggā viya vinatā  Kamaṇḍalunti 
 ghaṭaṃ  Dūramāgatoti idāni na dūraṃ āgato āsannaṭṭhānaṃ āgato 
 bhavissatīti maññāmīti attho 
      taṃ sutvā rājā āha 
            ahantaṃ avadhiṃ sāmaṃ           yo tuyhaṃ paricāriko 
            yaṃ kumāraṃ pavedetha          sāmaṃ kalyāṇadassanaṃ 
            dīghassa kesā asitā         atho sunaggavellitā 
            tesu lohitalittesu          seti sāmo mayā hatoti  
      Tattha avadhinti migassa khittena sarena vijjhitvā māresiṃ  
 Pavedethāti kathetha  Setīti migasammatanadītīre vālukāpuline sayati  
      Dukūlapaṇḍitassa pana avidūreyeva pārikāya paṇṇasālā 
 hoti    sā tattha nisinnāva rañño vacanaṃ sutvā taṃ pavuttiṃ 
  
  
 page     
 Ñātukāmā attano paṇṇasālato nikkhamitvā rajjukasaññāya 
 dukūlapaṇḍitassa santikaṃ gantvā āha 
            kena dukūla mantesi          hato sāmoti vādinā 
            hato sāmoti sutvāna        hadayaṃ me pavedhati 
            assatthasseva taruṇaṃ          pavālaṃ māluteritaṃ 
            hato sāmoti sutvāna        hadayaṃ me pavedhatīti  
      Tattha vādināti mayā hato sāmoti vadantena  Pavālanti 
 aṅkurapallavaṃ  Māluteritanti vātena pahataṃ phanditaṃ  
      Atha naṃ dukūlapaṇḍito ovadanto āha 
            pārike kāsirājāyaṃ         so sāmaṃ migasammate 
            kodhasā usunā vijjhi         tassa mā pāpamicchimhāti  
      Tattha migasammateti migasammatanadītīre vālukāpuline  Kodhasāti 
 migesu uppannena kodhena  Mā pāpamicchimhāti tassa mayaṃ 
 ubhopi pāpaṃ mā icchimhā  
      Puna pārikā āha 
            kicchā laddho piyo putto     yo andhe abharī vane 
            tamekaputtaghātamhi           kathaṃ cittaṃ na kopayeti  
      Tattha ghātamhīti ghātake  
      Dukūlapaṇḍito āha 
            kicchā laddho piyo putto     yo andhe abharī vane 
            tamekaputtaghātamhi           akodhaṃ āhu paṇḍitāti  
  
  
 page     
      Tattha akodhanti akodhantaṃ kodho nāma nirayasaṃvattaniko 
 tasmā taṃ kodhaṃ akatvā puttaghātamhi akodhoyeva kātabboti 
 paṇḍitā āhu kathenti  
      Evañca pana vatvā te ubhohi hatthehi uraṃ paharitvā 
 mahāsattassa guṇe vaṇṇetvā bhūsaṃ parideviṃsu  
      Atha ne rājā samassāsento āha 
            mā bāḷhaṃ paridevetha        hato sāmoti vādinā 
            ahaṃ kammakaro hutvā         bharissāmi brahāvane 
            issaṭṭhe casmi kusalo        daḷhadhammoti vissuto 
            ahaṃ kammakaro hutvā         bharissāmi brahāvane 
            migānaṃ vighāsamanvesaṃ         vanamūlaphalāni ca 
            ahaṃ kammakaro hutvā         bharissāmi brahāvaneti  
      Tattha vādināti tumhe hato sāmoti vadantena mayā saddhiṃ 
 tayā no evaṃ guṇasampanno putto mārito idāni ko amhe 
 bharissatīti ādīni vacanāni vatvā mā bāḷhaṃ paridevetha ahaṃ 
 tumhākaṃ kammakaro hutvā sāmo viya tumhe bharissāmīti  Evaṃ 
 vatvā rājā tumhe mā cintayittha na mayhaṃ rajjenattho ahaṃ 
 vo yāvajīvaṃ bharissāmīti te assāsesi  
      Atha tepī raññā saddhiṃ sallapantā āhaṃsu 
            nesa dhammo mahārāja        netaṃ amhesu kappati 
            rājā tvamasi amhākaṃ        pādevandāma te mayanti  
  
  
 page     
      Tattha dhammoti sabhāvo kāraṇaṃ vā  Netaṃ kappatīti etaṃ 
 tava kammakaraṇaṃ amhesu na kappati na sobhati na paṭirūpaṃ  Pāde 
 vandāma teti idampana te pabbajitaliṅge ṭhitāpi puttasokena 
 samabbhāhatatāya ceva nihatamānatāya ca vadiṃsu  Rañño vissāsaṃ 
 uppādetuṃ evamāhaṃsūti vadanti  
      Taṃ sutvā rājā ativiya tusitvā aho acchariyaṃ evaṃ 
 dosakārake nāma mayi imesaṃ pharusavacanamattampi natthi paggayhantiyeva 
 mamanti cintetvā evaṃ āha 
            dhammaṃ nesāda bhaṇatha          katā apacitā tayā 
            pitā tvamasi amhākaṃ         mātā tvamasi pāriketi  
      Tattha tayāti ekekaṃ vadanto evamāha  Pitāti tāta 
 dukūlapaṇḍita ajjato paṭṭhāya tvaṃ mayhaṃ pituṭṭhāne tiṭṭha amma 
 pārike tvaṃpi me mātuṭṭhāne tiṭṭha ahaṃ pana vo puttassa 
 sāmassa ṭhāne ṭhatvā pādadhovanādīni sabbakiccāni karissāmi maṃ 
 rājāti asallakkhetvā sāmo viya sallakkhethāti  
      Te añjaliṃ paggayha vanditvā mahārāja amhākaṃ tava 
 kammakaraṇakiccaṃ natthi apica kho pana mahārāja no yaṭṭhikoṭiṃ gahetvā 
 netvā sāmaṃ dassehīti yācantā gāthādvayamāhaṃsu 
            namo te kāsirājatthu        namo te kāsivaḍḍhana 
            añjalinte paggaṇhāma        yāva sāmānupāpaya 
      tassa pāde pamajjantā     mukhañca bhujadassanaṃ 
  Footnote    pavaṭṭantātipi pāṭho  
  
  
 page     
            Saṃsumbhamānā attānaṃ         kālamāgamayāmhaseti  
      Tattha yāva sāmānupāpayāti yāva sāmo yattha tattha amhe 
 anupāpaya  Bhujadassananti sāmaṃ kalyāṇadassanaṃ abhirūpaṃ pāsādikaṃ  
 Saṃsumbhamānāti pothentā  Kālamāgamayāmhaseti kālakiriyaṃ karissāma 
 gamissāma    
      Tesaṃ evaṃ kathentānaññeva suriyo atthaṅgato  Atha rājā 
 sacāhaṃ idāneva ime andhe tattha nessāmi taṃ disvāva tesaṃ hadayaṃ 
 phalissati iti tiṇṇampi tesaṃ matakāle ahaṃ niraye nipannoyeva 
 nāma tasmā tesaṃ gantuṃ na dassāmīti cintetvā catasso gāthāyo 
 abhāsi 
            brahābālamigākiṇṇaṃ          ākāsantaṃva dissati 
            yattha sāmo hato seti       candova patito chamā 
            brahābālamigākiṇṇaṃ          ākāsantaṃva dissati 
            yattha sāmo hato seti       suriyova patito chamā 
            brahābālamigākiṇṇaṃ          ākāsantaṃva dissati 
            yattha sāmo hato seti       paṃsunā parikuṇṭhito 
            brahābālamigākiṇṇaṃ          ākāsantaṃva dissati 
            yattha sāmo hato seti       idheva vasathassameti  
      Tattha brahāti accuggataṃ  Ākāsantanti etaṃ eva vanaṃ 
 ākāsassa anto viya hutvā padissati paññāyati  Kathavā  
  Footnote    kālakiriyaṃ āgamessāmāti yuttataraṃ  
  
  
 page     
 Ākāsantanti ākāsamānaṃ pakāsamānanti attho  Chamāti chamāyaṃ 
 paṭhaviyanti attho  Chamantipi pāṭho  Paṭhaviyaṃ patito viyāti 
 attho  Parikuṇṭhitoti parikiṇṇo paliveṭhitoti attho  
      Atha te attano bālamigānaṃ bhayābhāvaṃ dassetuṃ gāthamāhaṃsu 
            yadi tattha sahassāni          satāni nahutāni ca 
            nevamhākaṃ bhayaṃ koci         vane bālesu vijjatīti  
      Tattha kocīti imasmiṃ vane katthaci ekasmiṃ padesepi amhākaṃ 
 bālesu bhayannāma natthīti  
      Atha rājā tepi paṭibāhituṃ asakkonto hatthesu gahetvā 
 tattha nesi  
      Tamatthaṃ pakāsento satthā āha 
            tato andhānamādāya         kāsirājā brahāvane 
            hatthe gahetvā pakkāmi      yattha sāmo hato ahūti  
      Tattha tatoti tadā  Andhānanti andhe  Ahūti ahosi  
 Yatthāti yasmiṃ ṭhāne so nipanno tattha te nesīti attho  
      Netvā ca pana tassa santike ṭhapetvā ayaṃ vo puttoti 
 ācikkhi  Athassa pitā sīsaṃ ukkhipitvā mātā pāde attano 
 aṅke katvā nisīditvā vilapiṃsu  
      Tamatthaṃ pākasento satthā āha 
            disvāna patitaṃ sāmaṃ          puttakaṃ paṃsukuṇṭhitaṃ 
            apaviddhaṃ brahāraññe         candaṃva patitaṃ chamā 
  
  
 page     
            Disvāna patitaṃ sāmaṃ          puttakaṃ paṃsukuṇṭhitaṃ 
            apaviddhaṃ brahāraññe         suriyaṃva patitaṃ chamā 
            disvāna patitaṃ sāmaṃ          puttakaṃ paṃsukuṇṭhitaṃ 
            apaviddhaṃ brahāraññe         kalūnaṃ paridevayuṃ 
            disvāna patitaṃ sāmaṃ          puttakaṃ paṃsukuṇṭhitaṃ 
            bāhā paggayha pakkanduṃ       adhammo kira bho iti 
            bāḷhaṃ khosi tuvaṃ sutto       sāma kalyāṇadassana 
            yo ajjevaṅgate kāle      na kiñcimabhibhāsasi 
            bāḷhaṃ khosi tuvaṅmatto       sāma kalyāṇadassana 
            yo ajjevaṃgate kāle       na kiñcimabhibhāsasi 
            bāḷhaṃ khosi tuvaṃ kuddho       sāma kalyāṇadassana 
            yo ajjevaṅgate kāle      na kiñcimabhibhāsasi 
            bāḷhaṃ khosi tuvaṃ ditto       sāma kalyāṇadassana 
            yo ajjevaṅgate kāle      na kiñcimabhibhāsasi 
            bāḷhaṃ khosi tuvaṃ vimano       sāma kalyāṇadassana 
            yo ajjevaṅgate kāle      na kiñcimabhibhāsasi 
            jaṭaṃ malinaṃ paṃsugataṃ            kodāni saṇṭhapessati 
            sāmo ayaṃ kālakato         andhānaṃ paricārako 
            ko no sammajjanādāya       sammajjissati assamaṃ 
            sāmo ayaṃ kālakato         andhānaṃ paricārako 
            kodāni nahāpayissati         sītenuṇhodakena ca 
  
  
 page     
            Sāmo ayaṃ kālakato         andhānaṃ paricārako 
            kodāni bhojayissati          vanamūlaphalāni ca 
            sāmo ayaṃ kālakato         andhānaṃ paricārakoti  
      Tattha apaviddhanti niratthakaṃ chaḍḍitaṃ  Adhammo kira bho 
 itīti ayuttaṃ kira bho ajja imasmiṃ loke vattati  Mattoti 
 tikhiṇasuraṃ pivitvā viya pamatto pamādaṃ āpanno  Dittoti dappito  
 Vimanoti dhuttakosi jāto  Sabbaṃ vilāpavasena bhaṇanti  Jaṭanti 
 tāta amhākaṃ jaṭāmaṇaḍalaṃ malinaṃ  Paṃsugatanti yadā ākulaṃ 
 malaggahitaṃ bhavissati  Kodānīti idāni tadā taṃ ujukaṃ ko 
 saṇṭhapessati sodhetvā ujukaṃ karissati  
      Athassa mātā bahuvilāpaṃ vilapantī tassa ure hatthaṃ ṭhapetvā 
 santāpaṃ upadhārentī puttassa me santāpo pavattateva visavegena 
 visaññitaṃ  āpanno bhavissati nibbisabhāvatthāya assa saccakiriyaṃ 
 karissāmīti cintetvā saccakiriyaṃ akāsi 
      tamatthaṃ pakāsento satthā āha 
            disvāna patitaṃ sāmaṃ          puttakaṃ paṃsukuṇṭhitaṃ 
            additā puttasokena         mātā saccaṃ abhāsatha 
            yena saccenayaṃ sāmo        dhammacārī pure ahu 
            etena saccavajjena         visaṃ sāmassa haññatu 
            yena saccenayaṃ sāmo        brahmacārī pure ahu 
            etena saccavajjena         visaṃ sāmassa haññatu 
  
  
 page     
            Yena saccenayaṃ sāmo        saccavādī pure ahu 
            etena saccavajjena         visaṃ sāmassa haññatu 
            yena saccenayaṃ sāmo        mātāpetibharo ahu 
            etena saccavajjena         visaṃ sāmassa haññatu 
            yena saccenayaṃ sāmo        kule jeṭṭhāpaccāyiko 
            etena saccavajjena         visaṃ sāmassa haññatu 
            yena saccenayaṃ sāmo        pāṇāpiyataro mama 
            etena saccavajjena         visaṃ sāmassa haññatu 
            yaṃ kiñcitthi kataṃ puññaṃ         mayhañceva pitu ca te 
            sabbena tena kusalena        visaṃ sāmassa haññatūti  
      Tattha yena saccenāti yena bhūtena yena sabhāvena  Dhammacārīti 
 dasakusalakammapathadhammacārī  Saccavādīti hasitenāpi musāvādaṃ avatvā  
 Mātāpetibharoti analaso hutvā rattindivaṃ mātāpitaro poseti  
 Kule jeṭṭhāpaccāyikoti jeṭṭhānaṃ pituādīnaṃ sakkārakārako hoti  
      Evaṃ mātuyā sattahi gāthāhi saccakiriyāya katāya sāmo 
 parivattitvā nipajji  Athassa pitā jīvati me putto ahaṃpissa 
 saccakiriyaṃ karissāmīti tatheva saccakiriyaṃ akāsi  
      Tamatthaṃ pakāsento satthā āha 
            disvāna patitaṃ sāmaṃ          puttakaṃ paṃsakuṇṭhitaṃ 
            addito puttasokena         pitā saccaṃ abhāsatha 
  
  
 page     
            Yena saccenayaṃ sāmo        dhammacārī pure ahu 
            etena saccavajjena         visaṃ sāmassa haññatu 
            yena saccenayaṃ sāmo        brahmacārī pure ahu 
            etena saccavajjena         visaṃ sāmassa haññatu 
            yena saccenayaṃ sāmo        saccavādī pure ahu 
            etena saccavajjena         visaṃ sāmassa haññatu 
            yena saccenayaṃ sāmo        mātāpetibharo ahu 
            etena saccavajjena         visaṃ sāmassa haññatu 
            yena saccenayaṃ sāmo        kule jeṭṭhāpaccāyiko 
            etena saccavajjena         visaṃ sāmassa haññatu 
            yena saccenayaṃ sāmo        pāṇāpiyataro mama 
            etena saccavajjena         visaṃ sāmassa haññatu 
            yaṃ kiñcitthi kataṃ puññaṃ         mayhañceva mātu ca te 
            sabbena tena kusalena        visaṃ sāmassa haññatūti  
      Evaṃ pitari saccakiriyaṃ karonte mahāsatto parivattitvā itarena 
 passena nipajji  Athassa tatiyaṃ saccakiriyaṃ sā devadhītā akāsi  
      Tamatthaṃ pakāpento satthā āha 
            sā devatā antarahitā       pabbate gandhamādane 
            sāmassa anukampāya          imaṃ saccaṃ abhāsatha 
            pabbatyāhaṃ gandhamādane       ciraṃ rattaṃ nivāsinī 
            na me piyataro koci         añño sāmena vijjati 
  
  
 page     
            Etena saccavajjena         visaṃ sāmassa haññatu 
            sabbe gandhāvanamayā         pabbate ganadhamādane 
            etena saccavajjena         visaṃ sāmassa haññatu 
            tesaṃ lālappamānānaṃ         bahuṃ kāruññasaññitaṃ 
            khippaṃ sāmo samuṭṭhāsi        yuvā kalyāṇadassanoti  
      Tattha pabbatyāhanti pabbate ahaṃ  Vanamayāti gandharukkhamayā  
 Nahi tattha koci agandho nāma rukkho atthi  Tesanti bhikkhave 
 tesaṃ ubhinnaṃ lālappamānānaññeva devatāya saccakiriyāya pariyosāne 
 khippaṃ sāmo uṭṭhāsi padumapattato udakaṃ viya nivattetvā 
 ābādho tassa vigato ahosi  Idha nukho viddho ettha nukho 
 viddhoti viddhaṭṭhānaṃ na paññāyati  
      Iti mahāsattassa nirogatā mātāpitūnañca cakkhūni paṭilābho 
 aruṇuggamanañca devatānubhāvena tesaṃ catunnaṃpi assameyeva 
 pākaṭabhāvoti sabbaṃ ekakkhaṇeyeva ahosi  Mātāpitaro cakkhūni laddhā 
 sāmo ca arogo jātoti atirekataraṃ tusiṃsu  Atha ne sāmapaṇḍito 
 imāya gāthāya ajjhabhāsi 
            sāmohamasmi bhaddaṃ vo        sotthinamhi samuṭṭhito 
            mā bāḷhaṃ paridevetha        mañjunābhivadetha manti  
            Atha mahāsatto rājānaṃ disvā  paṭisanthāraṃ karonto imā 
 gāthā āha 
            savāgatante mahārāja        atho te adurāgataṃ 
  
  
 page     
            Issarosi anuppatto         yaṃ idhatthi pavedaya 
            tiṇḍukāni piyālāni          madhuke kāsamāriyo 
            phalāni khuddakappāni          bhuñja rāja varaṃ varaṃ 
            atthi me pānīyaṃ sītaṃ         ābhaṭaṃ girigabbharā 
            tato piva mahārāja          sace tvaṃ abhikaṅkhasīti  
     Rājāpi taṃ acchariyaṃ disvā āha 
            sammuyhāmi pamuyhāmi         sabbā muyhayti me disā 
            petantaṃ sāmamaddakkhiṃ         ko nu tvaṃ sāma jīvasīti  
      Tattha petanti kālakataṃ addasiṃ  Ko nu tvanti kathaṃ nu 
 tavaṃ jīvitaṃ paṭilabhissīti pucchi  
      Sāmopi ayaṃ rājā maṃ matoti sallakkheti amatabhāvamassa 
 pakāsessāmīti cintetvā āha 
            api jīvaṃ mahārāja           purisaṃ bāḷhavedanaṃ 
            upanītamanasaṅkappaṃ            jīvantaṃ maññate mataṃ 
            api jīvaṃ mahārāja           purisaṃ bāḷhavedanaṃ 
            taṃ nirodhagataṃ santaṃ           jīvantaṃ maññate matanti  
      Tattha api jīvanti jīvamānaṃ api  Upanītamanasaṅkappanti 
 bhavaṅge otiṇṇacittavāraṃ  Jīvantanti jīvamānameva  Maññateti 
 mato esoti ayaṃ loko maññati  Nirodhagatanti assāsapassāsaṃ 
 nirodhappattaṃ santaṃ jīvamānaṃ evaṃ loko maṃ viya jīvantameva mataṃ 
 maññatīti vadati  
  
  
 page     
      Evañca pana vatvā mahāsatto rājānaṃ atthe suniyojetukāmo 
 dhammaṃ desento puna dve gāthā abhāsi 
            yo mātaraṃ pitaraṃ vā         macco dhammena posati 
            devāpi naṃ tikicchanti         mātāpetibharaṃ naraṃ 
            so mātaraṃ pitaraṃ vā         macco dhammena posati 
            idheva naṃ pasaṃsanti           pecca sagge pamodatīti  
      Taṃ sutvā rājā acchariyaṃ vata bho mātāpetibharassa jantuno 
 kira uppannarogaṃ devatāpi tikicchanti ativiya ayaṃ sāmo sobhatīti 
 añjaliṃ paggayha āha 
            esa bhiyyo pamuyhāmi        sabbā muyhanti me disā 
            saraṇaṃ sāma gacchāmi          tvañca me saraṇaṃ bhavāti  
      Tattha bhiyyoti yasmā tādise parisuddhasīle  guṇasampanne 
 aparajjhiṃ tasmā atirekataraṃ pamuyhāmi  Tavañca me saraṇaṃ 
 bhavāti ahaṃ pana saraṇaṃ gacchāmi tavañca me saraṇaṃ gacchantassa 
 saraṇaṃ bhava patiṭṭhā hohi devalokagāmiṃ maṃ karohīti  
      Atha naṃ mahāsatto sace mahārāja devalokaṃ gantukāmo 
 mahantaṃ dibbasampattiṃ paribhuñjitukāmo imāsu dasarājadhammacariyāsu 
 vattassūti tassa dhammaṃ desento dasarājadhammacariyā gāthā abhāsi 
            dhammañcara mahārāja          mātāpitūsu khattiya 
            idha dhammaṃ caritvāna          saggaṃ gamissasi 
            dhammañcara mahārāja          puttadhāresu khattiya 
  
  
 page     
            Idha dhammaṃ caritvāna          rāja saggaṃ gamissasi 
            dhammañcara mahārāja          mittāmaccesu khattiya 
            idha dhammaṃ caritvāna          rāja saggaṃ gamissasi 
            dhammañcara mahārāja          bāhanesu balesu ca 
            idha dhammaṃ caritvāna          rāja saggaṃ gamissasi 
            dhammañcara mahārāja          gāmesu migamesu ca 
            idha dhammaṃ caritvāna          rāja saggaṃ gamissasi 
            dhammañcara mahārāja          raṭṭhe janapadesu ca 
            idha dhammaṃ carivāna           rāja saggaṃ gamissasi 
            dhammañcara mahārāja          samaṇe brāhmaṇesu ca 
            idha dhammaṃ caritvāna          rāja saggaṃ gamissasi 
            dhammañcara mahārāja          migapakkhīsu khattiya 
            idha dhammaṃ caritvāna          rāja saggaṃ gamissasi 
            dhammañcara mahārāja          dhammo suciṇṇo sukhamāvahāti 
            idha dhammaṃ caritavāna          rāja saggaṃ gamissasi 
            dhammañcara mahārāja          indā devā sabrahmakā 
            suciṇṇena divaṃ pattā         mā dhammaṃ rāja pāmadoti  
      Tāsaṃ pana gāthānaṃ attho sakuṇajātake vitthāritova hoti  
      Evaṃ mahāsatto rañño dhammaṃ desetvā uttariṃpi ovadanto 
 pañca sīlāni adāsi  Rājā tassa ovādaṃ sirasā sampaṭicchitvā 
 bodhisattaṃ vanditvā khamāpetvā bārāṇasiṃ gantvā dānādīni puññāni 
  
  
 page     
 Katvā pañca sīlāni rakkhitvā dhammena samena rajjaṃ kārento 
 āyuhapariyosāne saggaparāyano ahosi  Bodhisattopi mātāpitaro 
 paricaritvā mātāpitūhi saddhiṃ abhiññā ca samāpattiyo ca nibbattetvā 
 aparihīnajjhāno āyuhapariyosāne teheva saddhiṃ brahmalokupago 
 ahosi  
      Satthā imaṃ dhammadesanaṃ āharitvā bhikkhave mātāpitūnaṃ posanaṃ 
 nāma paṇḍitānaṃ vaṅsoti vatvā saccāni pakāsetvā jātakaṃ 
 samodhānesi  Saccapariyosāne so bhikkhu sotāpattiphalaṃ sampāpuṇi  
 Tadā rājā ānando ahosi  Devadhītā uppalavaṇṇā  Sakko 
 anuraddho  Pitā mahākassapo  Mātā bhaddakāpilānī  
 Suvaṇṇasāmapaṇḍito pana ahameva sammāsambuddhoti  
                 Suvaṇṇasāmajātakaṃ tatiyaṃ niṭṭhitaṃ  
  
  
 page     
  Footnote  
      hanṛ´ānīṛ´์ m‡mīkhṛ´amūla     
  
  
 page     
                      Mahānipāta vaṇṇanā 
                       
                       nemirājajātakaṃ 
      accheraṃ vata lokasminti idaṃ satthā mithilaṃ upanissāya 
 maghadevassa ambavane viharanto sitapātukammaṃ ārabbha kathesi  
 Ekadivasamhi satthā sāyaṇhasamaye sambahulehi bhikkhūhi saddhiṃ tasmiṃ 
 ambavane cārikañcaramāno ekaṃ rammaṇīyaṃ bhūmippadesaṃ disvā attano 
 pubbacariyaṃ kathetukāmo hutvā sitapātukammaṃ katvā āyasmatā 
 ānandattherena sitakāraṇaṃ puṭṭho ānanda ayaṃ bhūmippadeso pubbe 
 mayā maghadevarājakāle jhānakīḷaṃ kīḷantena ajjhāvuṭṭhapubboti vatvā 
 tuṇhī ahosi tehi yācito paññattapavarabuddhāsane nisīditvā 
 atītaṃ āhari  
      Atīte bhikkhave videharaṭṭhe mithilanagare maghadevo nāma rājā 
 ahosi  So caturāsītivassasahassāni kumārakīḷaṃ kīḷi  
 Caturāsītivassasahassāni uparajjaṃ kāresi  Caturāsītivassasahassāni rajjaṃ 
 kārento yadā me samma kappaka sirasmiṃ palitāni passeyyāsi 
 tadā me āroceyyāsīti āha  Aparabhāge kappako palitāni disvā 
 rañño ārocesi  So suvaṇṇasaṇḍāsena uddharāpetvā hatthe 
 patiṭṭhāpetvā palitaṃ oloketvā āgantvā nalātante laggaṃ viya 
 maraṇaṃ sampassamāno idāni me pabbajitakāloti kappakassa 
  
  
 page     
 Gāmavaraṃ datvā jeṭṭhaputtaṃ pakkosāpetvā tāta rajjaṃ sampaṭiccha 
 ahaṃ pabbajissāmīti vatvā kiṃ kāraṇā devāti vutte rājaputtassa 
 kāraṇaṃ ācikkhanto imaṃ gāthamāha 
            uttamaṅgaruhā mayhaṃ       ime jātā vayoharā 
            pātubhūtā devadūtā       pabbajjāsamayo mamanti  
      Vatvā puttaṃ rajje abhisiñcitvā tavaṃpi evarūpaṃ palitaṃ 
 disvāva pabbajeyyāsīti ovaditvā nagarā nikkhamitvā isipabbajjaṃ 
 pabbajitvā caturāsītivassasahassāni cattāro brahmavihāre bhāvetvā 
 brahmaloke nibbatti  Puttopissa teneva upāyena pabbajitvā 
 brahlokaparāyano ahosi  Tathā tassa putto tathā tassa 
 puttoti evaṃ davīhi ūnāni caturāsīti khattiyasahassāni sīse palitaṃ 
 disvā imasmiṃ ambavane pabbajitvā cattāro brahmavihāre bhāvetvā 
 brahmaloke nibbattiṃsu  Tesaṃ sabbapaṭhamaṃ nibbatto maghadevo 
 nāma rājā brahmaloke ṭhitova attano vaṃsaṃ olokento davīhi 
 ūnāni caturāsīti khattiyasahassāni pabbajitāni disvā tuṭṭhamānaso 
 hutvā ito nukho paraṃ pavattissati na pavattissatīti vaṃsaṃ 
 olokentova appavattanabhāvaṃ ñatvā mama vaṃsaṃ ahameva ghaṭessāmīti 
 cintetvā tato cavitvā mithilanagare rañño aggamahesiyā kucchimhi 
 paṭisandhiṃ gaṇhitvā dasamāsaccayena mātukucchito nikkhami  Rājā 
 tassa nāmaggahaṇadivase nemittake brāhmaṇe pakkosāpetvā pucchi  
 Lakkhaṇāni oloketvā mahārāja ayaṃ kumāro tumhākaṃ vaṃsaṃ ghaṭento 
  
  
 page     
 Uppanno tumhākaṃ vaṃso hi pabbajitavaṃso imassa kumārassa purato 
 neva gamissatīti vadiṃsu  Taṃ sutvā rājā ayaṃ rathacakkanemi viya 
 mama vaṃsaṃ ghaṭento jāto tasmā tassa nemikumāroti nāmaṃ 
 kāressāmīti nemikumārotissa nāmaṃ akāsi  So daharakālato paṭṭhāya 
 dāne ca sīle ca uposathakamme ca abhirato ahosi  Athassa 
 pitā purimanayeneva sīse palitaṃ disvā kappakassa gāmavaraṃ datvā 
 puttassa rajjaṃ niyyādetvā tasmiṃyeva ambavane pabbajitvā 
 brahmalokaparāyano ahosi  Nemirājā pana dānajjhāsayatāya catūsu 
 nagaradvāresu nagaramajjhe cāti pañca dānasālāyo kāretvā 
 mahādānaṃ pavattesi  Ekekāya dānasālāya satasahassaṃ datvā devasikaṃ 
 devasikaṃ pañca pañca kahāpaṇasatasahassāni dhanāni pariccaji niccaṃ 
 pañca sīlāni rakkhati pakkhadivasesu uposathaṃ samādayi mahājanampi 
 dānādīsu puññesu samādapesi saggamaggaṃ ācikkhi nirayabhayena mahājane 
 tajjetvā dhammaṃ desesi  Tassovāde ṭhatvā dānādīni puññāni 
 katvā tato cutā devaloke nibbattiṃsu  Devaloko paripūri  
 Nirayo tuccho viya ahosi  Tadā tāvatiṃsabhavane devasaṃghā sudhammāya 
 devasabhāyaṃ sannipatitvā aho vata amhākaṃ ācariyo nemirājā 
 taṃ nissāya mayaṃ imaṃ buddhañāṇenāpi aparicchindiyaṃ dibbasampattiṃ 
 anubhavāmāti vatvā mahāsattassa guṇe vaṇṇayiṃsu  Manussalokepissa 
 vaṇṇayiṃsu mahāsamuddapiṭṭhe āsittatelaṃ viya guṇakathā patthari  
      Satthā tamatthaṃ āvībhūtaṃ katvā bhikkhusaṃghassa kathento āha 
  
  
 page     
            Accheraṃ vata lokasmiṃ      uppajjanti vicakkhaṇā 
            yadā ahu nemirājā      paṇḍito kusalatthiko 
            rājā sabbavidehānaṃ      adā dānaṃ arindamo 
            tassa taṃ dadato dānaṃ      saṅkappo upapajjatha 
            dānaṃ vā brahmacariyaṃ vā   katamaṃ su mahapphalanti  
      Tattha yadā ahūti bhikkhave yadā paṇḍito attano ca paresañca 
 kusalatthiko nemirājā ahosi tadā devamanussā accheraṃ vata 
 bho evarūpāpi nāma anuppanne  buddhañāṇe mahājanassa buddhakiccaṃ 
 sādhiyamānā lokasmiṃ vicakkhaṇā uppajjantīti evaṃ tassa guṇakathaṃ 
 kathesunti attho  Yathā ahūtipi pāṭho  Tassattho yathā ahu 
 nemirājā paṇḍito kusalatthikoyeva tathārūpā mahājanassa buddhakiccaṃ 
 sādhiyamānā uppajjanti vicakkhaṇā yaṃ tesaṃ uppajjanaṃ taṃ accheraṃ 
 vata lokassaminti  Iti satthā sayameva acchariyajāto evamāha  
 Sabbavidehānanti sabbesaṃ videharaṭṭhavāsīnaṃ  Katamaṃ sūti etesu 
 davīsu katamaṃ nukho mahapphalaṃ  
      So kira paṇṇarasīuposathadivase uposathikova omuttasabbābharaṇo 
 sirisayanapiṭṭhe nipanno dve yāme niddaṃ okkamitvā pacchimayāme 
 pabuddho pallaṅkaṃ ābhujitvā ahaṃ mahājanassa apparimāṇaṃ 
 dānaṃpi demi sīlaṃpi rakkhāmi dānassa nukho phalaṃ mahantaṃ udāhu 
 brahmacariyavāsassa phalanti cintetvā attano kaṅkhaṃ chindituṃ nāsakkhi  
      Tasmiṃ khaṇe sakkassa bhavanaṃ uṇhākāraṃ dassesi  Sakko 
  
  
 page     
 Taṃ kāraṇaṃ āvajjento taṃ tathā vitakkentaṃ disvā kaṅkhamassa 
 chindissāmīti ekakova sīghaṃ āgantvā sakalanivesanaṃ ekobhāsaṃ 
 katvā sirisayanagabbhaṃ pavisitvā obhāsaṃ pharitvā ākāse ṭhatvā 
 tena puṭṭho byākāsi  
      Tamatthaṃ pakāsento satthā āha 
            tassa saṅkappamaññāya      maghavā devakuñjaro 
            sahassanetto pāturahu     vaṇṇena vihataṃ tamaṃ 
            salomahaṭṭho manujindo     vāsavaṃ avacā nimi 
            devatā nusi gandhabbo     ādū sakko purindado 
            na ca me tādiso vaṇṇo   diṭṭho vā yadivā suto 
            ācikkha me taṃ bhaddante   yathā jānemu taṃ mayaṃ 
            salomahaṭṭhaṃ ñatvāna       vāsavo avacā nimiṃ 
            sakko hamasmi devindo    āgatosmi tavantike 
            alomahaṭṭho manujinda      puccha pañhaṃ yamicchasi 
            so ca tena katokāso    vāsavaṃ avacā nimi 
            pucchāmi taṃ devarāja      sabbabhūtānamissara 
            dānaṃ vā brahmacariyaṃ vā   katamaṃ su mahapphalaṃ 
            so puṭṭho naradevena     vāsavo avacā nimiṃ 
            vipākaṃ brahmacariyassa      jānaṃ akkhāsijānato 
            hīnena brahmacariyena      khattiye upapajjati 
            majjhimena ca devattaṃ      uttamena visujjhati 
  
  
 page     
            Na hete sulabbhā kāyā   yācayogena kenaci 
            ye kāye upapajjanti     anāgārā tapassinoti  
      Tattha salomahaṭṭhoti bhikkhave so nimirājā obhāsaṃ disvā 
 ākāsaṃ olokento taṃ dibbābharaṇapaṭimaṇḍitaṃ disvā bhayena 
 pahaṭṭhalomo hutvā devatā nusīti ādi pucchi  Alomahaṭṭhoti 
 nibbhayo ahaṭṭhalomo hutvā puccha mahārājāti  Vāsavaṃ avacāti 
 tuṭṭhamānaso hutvā avoca  Jānaṃ akkhāsijānatoti bhikkhave so 
 sakko atītabhave attanā paccakkhaṃ diṭṭhapubbaṃ brahmacariyassa vipākaṃ 
 jānanto tassa ajānantassa akkhāsi  Hīnenāti ādīsu 
 puthutitthāyatanesu methunaviratimattaṃ sīlaṃ hīnaṃ nāma  Tena khattiyakule 
 upapajjati  Jhānassa upacāramattaṃ majjhimaṃ nāma  Tena devattaṃ 
 upapajjati  Aṭṭhasamāpattinibbattanaṃ pana uttamaṃ nāma  Tena 
 brahmaloke nibbattati  Taṃ bāhirakā nibbānanti kathenti  
 Tena visujjhatīti  Imasmiṃ pana buddhasāsane parisuddhasīlassa bhikkhuno 
 aññataraṃ devanikāyaṃ patthentassa brahmacariyaṃ cetanāya hīnatāya hīnaṃ 
 nāma  Tena yathā patthitena devaloke nibbatti parisuddhasīlassa 
 pana aṭṭhasamāpattinibbattanaṃ majjhimaṃ nāma  Tena brahmaloke 
 nibbattati  Parisuddhasīlassa vipassanaṃ vaḍḍhetvā arahattamagganibbattanaṃ 
 uttamaṃ nāma  Tena visujjhatīti  Kāyāti brahmagaṇā 
 yācayogenāti yācanayuttakena yācayogena vā  Yaññayuttakena 
 vāti attho  Ubhayathāpi dāyakassevetaṃ nāmaṃ  Tapassinoti 
  
  
 page     
 Tapanissitakā  
      Iti sakko mahārāja dānato sataguṇena sahassaguṇena satasahassaguṇena 
 brahmacariyavāso mahapphaloti vaṇṇesi  Imāyapi gāthāya 
 brahmacariyavāsasseva mahapphalabhāvaṃ dīpetvā idāni ye atīte 
 mahāndā datvā kāmāvacarampi atikkamituṃ nāsakkhiṃsu te rājāno 
 dassento āha 
            dudīpo sāgaro selo     bhujagindo   bhaṅgiraso   
            usinnaro atthako ca      assako ca puthuddhano 
            ete caññe ca rājāno  khattiyā brāhmaṇā bahū 
            puthuyaññaṃ yajitvāna        petattaṃ nātivattiṃsūti  
      Tassattho mahārāja pubbe bārāṇasiyaṃ dudīpo nāma rājā 
 mahādānaṃ datvā maraṇacakkena chinno kāmāvacareyeva nibbatti tathā 
 sāgarādayo aṭṭhāti ete pana aññe ca bahū rājāno ceva 
 khattiyā brāhmaṇā ca puthuyaññaṃ yajitvā anekappakāraṃ dānaṃ datvā 
 imaṃ kāmāvacarabhūmisaṃkhātaṃ petattaṃ nātivattiṃsu  Kāmāvacaradevā hi 
 rūpādino kilesavatthussa kāraṇā paraṃ paccāsiṃsanato kappanatāya 
 petāti vuccanti  Vuttampi cetaṃ 
                     ye adutiyā na ramanti ekikā 
                     vivekajaṃ ye na labhanti pītiṃ 
                     kiñcāpi te indasamānabhogā 
  Footnote     mucalindo    bhagīraso itipi pāṭho  
  
  
 page     
                 Te ve parādhīnasukhāvarākāti  
      Evampi dānaphalato brahmacariyaphalasseva mahantabhāvaṃ dassetvā 
 idāni brahmacariyavāsena petabhavanaṃ atikkamitvā brahmaloke 
 nibbatti te tāpase dassento āha 
            addhāyime ativattiṃsu      anāgārā tapassino 
            sattisayo yāmahanu        somayāgo manojavo 
            samuddo māgho bharato     isi kālapurakkhito 
            aṅgīraso kassapo ca      kīsavaccho akanti cāti  
      Tattha ativattiṃsūti kāmāvacaraṃ atikkamiṃsu  Tapassinoti 
 sīlatapañceva aṭṭhasamāpattitapañca nissitā  Sattisayoti yāma 
 hanuādayo sattabhārato ca sandhāyāha  Aṅgīrasādīhi pana catūhi 
 saddhiṃ ekādaseteti 
      evaṃ tāva sutavaseneva brahmacariyavāsassa mahapphalabhāvaṃ vaṇṇetvā 
 idāni attanā diṭṭhapubbaṃ āharanto āha 
            uttarena nadī sīdā       gambhīrā duratikkamā 
            nīlaggivaṇṇā jotanti      sadā kāñcanapabbatā 
            paruḷhagacchā tagarā       paruḷhagacchā vanā nagā 
            tatrāsuṃ dasasahassā       porāṇā isayo pure 
            ahaṃ seṭṭhosmi dānena    saññamena damena ca 
            anuttaraṃ vattaṃ katvā      pakīracārī samāhite 
            jātimantaṃ ajaccañca       ahamujugataṃ naraṃ 
  
  
 page     
            Ativelaṃ namassissaṃ        kammabandhū hi māṇavā 
            sabbe vaṇṇā adhammaṭṭhā   patanti nirayaṃ adho 
            sabbe vaṇṇā visujjhanti    caritvā dhammamuttamanti  
      Tattha uttarenāti mahārāja atīte uttarahimavante dvinnaṃ 
 suvaṇṇapabbatānaṃ antare pavattā sīdā nāma nadī gambhīrā nāvādīhipi 
 duratikkamā ahosi  Kiṃ kāraṇā  Sā hi atisukhumodakā sukhumattā 
 udakassa antamaso morapiñjamattaṃpi tattha patitaṃ na saṇṭhāti 
 osīditvā talameva gacchati  Tenevassā sīdāti nāmaṃ ahosi  
 Te pana tassā tīresu kāñcanapabbatā sadā nīlaggivaṇṇā hutvā 
 jotanti obhāsanti  Paruḷhagacchā tagarāti tassā pana nadiyā 
 tīre gacchā paruḷhatagarā ahesuṃ  Tagarā gandhi sugandhino  
 Paruḷhagacchā vanā nagāti ye tattha aññepi pabbatā tesaṃpi gacchā 
 paruḷhavanā ahesuṃ  Pupphaphaladhararukkhasañchannāti attho  Tatrāsunti 
 tasmiṃ evaṃ rammaṇīye bhūmibhāge dasasahassā isayo ahesuṃ  
 Sabbepi pañcābhiññāaṭṭhasamāpattilābhinova  Tesu bhikkhācāravelāyaṃ 
 keci uttarakuruṃ gacchanti  Keci mahājambūphalaṃ āharanti  
 Keci himavante madhuraphalāphalāni āharitvā khādanti  Keci 
 jambūdīpatale taṃ taṃ nagaraṃ gacchanti  Ekopi rasataṇhāya abhibhūto 
 natthi  Jhānasukheneva kālaṃ vītināmenti  Tadā eko tāpaso 
 ākāsena bārāṇasiṃ gantvā sunivattho supāruto piṇḍāya caranto 
 purohitassa gehadvāraṃ pāpuṇi  So tassa upasame pasīditvā taṃ 
  
  
 page     
 Attano nivesanaṃ ānetvā bhojetvā katipāhaṃ paṭijagganto vissāse 
 uppanne bhante tumhe kuhiṃ vasathāti pucchi  Asukaṭṭhāne 
 nāmāvusoti  Kiṃ pana bhante tumhe ekakāva tattha viharatha udāhu 
 aññepi atthīti  Āvuso kiṃ vadesi tasmiṃ padese dasasahassā 
 isayo vasanti sabbepi pañcābhiññāaṭṭhasamāpattilābhinovāti  
 Tassa tesaṃ guṇaṃ sutvā pabbajjāya cittaṃ nami  Atha naṃ 
 bhante maṃpi tattha netvā pabbājethāti āha  Āvuso tvaṃ 
 rājapuriso na sakkā taṃ mayā pabbājetunti āha  Tena hi 
 bhante ajja ahaṃ rājānaṃ āpucchissāmi tumhe svepi idhāgaccheyyāthāti  
 So adhivāsesi  Itaropi bhuttapātarāso rājānaṃ 
 upasaṅkamitvā icchāmahaṃ deva pabbajitunti  Taṃ sutvā kiṃ kāraṇā 
 ācariya pabbajissasīti  Deva kāmesu ādīnavaṃ nekkhamme ānisaṃsaṃ 
 disvāti  Tenahi pabbajāhi pabbajitopi maṃ olokeyyāsīti  So 
 sādhūti sampaṭicchitvā rājānaṃ vanditvā attano gehaṃ gantvā 
 puttadāraṃ anusāsitvā sabbaṃ sāpateyyaṃ dassetvā attano 
 pabbajitaparikkhāraṃ gahetvā tāpasassāgamanaṃ olokento nisīdi  
 Tāpasopi tatheva ākāsenāgantavā antonagaraṃ pavisitvā tassa gehaṃ 
 pāvisi  So sakkaccaṃ taṃ parivisitvā bhante kathaṃ mayā kattabbanti 
 āha  So taṃ bahinagaraṃ netvā hatthena ādāya attano 
 ānubhāvena tattheva netvā pabbājetvā puna divase brāhmaṇaṃ 
 pabbajitaṃ tattheva ṭhapetvā bhattaṃ āharitvā datvā kasiṇaparikammaṃ 
  
  
 page     
 Ācikkhi  So katipāhaccayena abhiññā ca aṭṭhasamāpattiyo ca 
 nibbattetvā sayameva piṇḍāya carati  So aparabhāge ahaṃ rañño 
 attānaṃ dassetuṃ paṭiññaṃ adāsiṃ dassissāmi attānanti cintetvā 
 tāpase vanditvā ākāsena bārāṇasiṃ gantvā bhikkhaṃ caranto 
 rājadvāraṃ sampāpuṇi  Rājā taṃ disvā sañjānitvā antoni 
 vesanaṃ pavesetvā sakkāraṃ katvā bhante kuhiṃ vasathāti pucchi  
 Uttarahimavantappadese kāñcanapabbatantare pavattāya sīdāya nadiyā 
 tīre mahārājāti  Kiṃ pana tumhe ekakāva tattha viharatha udāhu 
 aññepi tattha atthīti  Kiṃ vadesi mahārāja dasasahassā isayo 
 tattha vasanti te sabbe ca pañcaabhiññāaṭṭhasamāpattilābhino 
 vāti  Rājā tesaṃ guṇaṃ sutvā sabbesaṃ bhikkhaṃ dātukāmo 
 ahosi  Atha naṃ rājā āha bhante ahaṃ tesaṃ isīnaṃ dātumomhi 
 idha te ānethāti  Mahārāja te isayo jivhāviññeyye 
 rase agiddhā na sakkā idhānetunti  Bhante tumhe nissāya 
 te bhojessāmi upāyaṃ me ācikkhathāti  Mahārāja sace tesaṃ 
 dānaṃ dātukāmosi ito nikkhamitvā sīdānadītīre vasanto tesaṃ 
 dānaṃ dehīti  So sādhūti sampaṭicchitvā sabbupakāraṇāni 
 gāhāpetvā caturaṅginiyā senāya saddhiṃ nagarā nikhamitvā attano 
 rajjasīmaṃ sampāpuṇi  Atha naṃ tāpaso attano ānubhāvena saddhiṃ 
 senāya sīdānadītare netvā nadītīre khandhāvāraṃ kāretvā appamatto 
 hohi mahārājāti ākāsena attano vasanaṭṭhānaṃ gantavā puna 
  
  
 page     
 Divase paccāgami  Atha naṃ rājā sakkaccaṃ bhojetvā sve 
 bhante dasasahassā isayo ādāya idheva āgacchathāti āha  
 So sādhūti sampaṭicchitvā gantvā puna divase bhikkhācāravelāya 
 isīnaṃ ārocesi mārisā bārāṇasirājā tumhākaṃ bhikkhaṃ 
 dātukāmoāgantvā sīdānadītīre nisinno so vo nimantesi tassa 
 anukampāya khandhāvāraṃ gantvā bhikkhaṃ gaṇhathāti  Te sādhuti 
 sampaṭicchitvā ākāsenāgantvā khandhāvārassāvidūre otariṃsu  Atha 
 tesaṃ rājā paccuggamanaṃ katvā khandhāvāraṃ pavesetvā paññattāsane 
 nisīdāpetvā isigaṇaṃ paṇītenāhārena santappetvā tesaṃ iriyāpathe 
 pasanno svātanāya nimantesi  Etenupāyena dasannaṃ tāpasasahassānaṃ 
 dasavassahassāni dānaṃ adāsi  Dadanto ca pana tasmiṃyeva 
 padese nagaraṃ māpetvā kasikammaṃ kāresi  
      Na kho pana mahārāja tadā so rājā añño ahaññeva 
 ahosi  Atha khohaṃ seṭṭhosmi dānena ahameva hi tadā dānena 
 seṭṭho hutvā taṃ mahādānaṃ datvā imaṃ petalokaṃ atikkamitvā 
 brahmaloke nibbattetuṃ nāsikkhiṃ  Mayā dinnaṃ pana dānaṃ bhuñjitvā 
 sabbeva te isayo kāmāvacaraṃ atikkamitvā brahmaloke nibbattiṃsu  
 Iminā cetaṃ veditabbaṃ yathā brahmacariyavāsova mahapphalo 
 hoti  Evaṃ dānena attano seṭṭhabhāvaṃ pakāsetvā itarehi tīhi 
 padehi tesaṃ isīnaṃ guṇaṃ pakāseti  
      Tattha saññamenāti sīlena  Damenāti indriyadamanena  
  
  
 page     
 Anuttaranti etehi guṇehi nirantaraṃ uttamaṃ vattasamādānaṃ caritvā  
 Pakīracārīti gaṇaṃ vikīritvā khipitvā pahāya ekacārike ekībhāvaṃ 
 gateti attho  Samāhiteti upacārappanāsamādhīhi samāhitacitte 
 evarūpe tāpase ahaṃ tapassino upaṭṭhahinti dasseti  Ahamujugatanti 
 ahaṃ mahārāja tesaṃ dasasahassānaṃ isīnaṃ antare kāyavaṅkādīnaṃ 
 abhāvena ujugataṃ ekaṃpi naraṃ hīnajacco vā hotu jātisampanno 
 vāti jātiṃ avicāretvā tesaṃ guṇesu pasannamānaso hutvā 
 sabbepime ativelaṃ namassissaṃ niccakālameva namassissanti vadati  
 Kiṃ kāraṇā  Kammabandhū hi māṇavāti maccā hi nāmete kammabandhū 
 kammapaṭissaraṇā  Teneva kāraṇena sabbe vaṇṇāti 
 veditabbaṃ  
      Evañca pana vatvā kiñcāpi mahārāja dānato brahmacariyavāsova 
 mahapphalo dvepi panete mahāparisavitakkāva tasmā dvīsupi 
 appamatto hutvā dānañca dehi sīlañca rakkhāhīti taṃ ovaditvā 
 sakaṭṭhānameva gato  
      Tamatthaṃ pakāsento satthā āha 
            idaṃ vatvāna maghavā       devarājā sujampati 
            vedehamanusāsitvā       saggakāyaṃ apakkamīti  
      Tattha apakkamīti pakkāmi  Sudhammāya devasabhāyaṃ dvinnaṃ 
 devasaṅghānaṃ nisinnānameva attānaṃ dassetīti attho  
      Atha naṃ devagaṇā āhaṃsu mahārāja nanu tumhe na paññāyittha 
  
  
 page     
 Kuhiṃ gatatthāti  Mārisā mithilāyaṃ nemirañño ekā kaṅkhā uppajji 
 ahaṃ pañhaṃ kathetvā taṃ rājānaṃ nikkaṅkhaṃ katvā āgatomhīti  
      Evañca pana vatvā puna taṃ kāraṇaṃ gāthāya kathetuṃāha 
            imaṃ bhonto nisāmetha     yāvantettha samāgatā 
            dhammikānaṃ manussānaṃ       vaṇṇaṃ uccāvacaṃ bahuṃ 
            yathā ayaṃ nemirājā      paṇḍito kusalatthiko 
            rājā sabbavidehānaṃ      adā dānaṃ arindamo 
            tassa taṃ dadato dānaṃ      saṅkappo upapajjatha 
            dānaṃ vā brahmacariyaṃ vā   katamaṃ su mahapphalanti  
      Tattha imanti imaṃ dhammikānaṃ kalyāṇadhammānaṃ manussānaṃ mayā 
 vuccamānaṃ sīlavasena uccaṃ dānavasena avacaṃ bahuṃ vaṇṇaṃ nisāmetha 
 suṇāthāti attho  Yathā ayanti ayaṃ nemirājā yathā paṇḍito 
 ativiya paṇḍitoti  
      Iti so devarājā aparihāpetvā rañño vaṇṇaṃ kathesi  
      Taṃ sutvā devagaṇā rājānaṃ daṭṭhukāmā hutvā mahārāja 
 amhākaṃ nemirājā ācariyo tassovāde ṭhatvā taṃ nissāya amhehi 
 ayaṃ dibbasampatti laddhā taṃ daṭṭhukāmamhā taṃ pakkosāpehi 
 mahārājāti vadiṃsu  Sakko sādhūti sampaṭicchitvā mātaliṃ 
 pakkosāpetvā samma mātali vejayantarathaṃ yojetvā mithilanagaraṃ gantvā 
 nemirājānaṃ dibbayāne āropetvā idhānehīti āha  So sādhūti 
 sampaṭicchitvā rathaṃ yojetvā pāyāsi  Sakkassa pana devehi 
  
  
 page     
 Saddhiṃ kathentassa ca mātaliṃ pakkosāpetvā āṇāpentassa ca 
 mātalissa rathaṃ yojentassa ca manussagaṇanāya māso atikkanto  
 Iti nemirañño puṇṇamāyaṃ uposathikassa pācīnasīhapañjaraṃ vivaritvā 
 mahātale nisīditvā amaccagaṇaparivutassa sīlaṃ paccavekkhantassa 
 pācīnalokadhātuto uggacchantena candamaṇḍalena saddhiṃyeva so ratho 
 paññāyi  Manussā bhuttasāyamāsā attano attano gharadvāresu 
 nisīditvā sukhakathaṃ kathentā ajja dve candā uggatāti āhaṃsu  
 Atha nesaṃ sallapantānaññeva so ratho pākaṭo ahosi  Mahājano 
 nāyaṃ cando rathoti vatvā tasmiṃ khaṇe anukkamena sindhavasahassayutte 
 mātalisaṅgāhake vejayantarethe pākaṭe jāte kassa nukho idaṃ 
 dibbayānaṃ āgacchatīti cintetvā na kassaci aññassa amhākaṃ rājā 
 dhammiko tasseva sakkena vejayantaratho  pesito bhavissati amhākaṃyeva 
 rañño anucchavikoti tuṭṭhahaṭṭho gāthamāha 
            abbhūto vata lokasmiṃ      uppajji lomahaṃsano 
            dibbo ratho pāturahu      vedehassa yasassinoti  
      Tattha abbhūtoti abbhūtapubbo  Acchariyoti vā vimhayenevamāhaṃsu  
      Tassa pana mahājanassa evaṃ kathentasseva mātali vegenāgantvā 
 rathaṃ nivattetvā sīhapañjarummāre pacchābhāgaṃ ṭhapetvā ārohanasajjaṃ 
 katvā ārohanatthāya rājānaṃ nimantesi  
          Tamatthaṃ pakāsento satthā āha 
  
  
 page     
            Devaputto mahiddhiko      mātali devasārathi 
            nimantayittha rājānaṃ       vedehaṃ mithilaggahaṃ 
            ehimaṃ rathamāruyha        rājaseṭṭha disampati 
            devā dassanakāmā te    tāvatiṃsā saindakā 
            saramānā hi te devā    sudhammāya samacchareti  
      Tattha mithilaggahanti mithilāyaṃ patiṭṭhitapāsādaṃ catūhi saṅgahavatthūhi 
 mithilāyaṃ saṅgāhakaṃ  Samacchareti tava guṇakathaṃ kathentā nisīdiṃsu  
      Rājā taṃ sutvā adiṭṭhapubbaṃ devalokaṃ passissāmi mātalissa 
 ca me saṅgaho kato bhavissati gamissāmīti cintetvā antepurañca 
 mahājanañca āmantetvā ahaṃ na cirasseva āgamissāmi tumhe 
 appamattā dānādīni puññāni karothāti vatvā dibbarathaṃ abhiruhi  
      Tamatthaṃ pakāsento satthā āha 
            tato rājā taramāno     vedeho mithilaggaho 
            āsanā vuṭṭhahitvāna      pamukho rathamāruhi 
            abhiruḷhaṃ rathaṃ dibbaṃ        mātali etadabravi 
            kena taṃ nemi maggena     rājaseṭṭha disampati 
            yena vā pāpakammantā    puññakammā ca yena vāti    
      Tattha pamukhoti uttamo abhimukho vā mahājanassa piṭṭhiṃ datvā 
 āruḷhoti attho  Yena vāti yena maggena gantvā yattha 
 pāpakammantā vasanti taṃ ṭhānaṃ sakkā daṭṭhuṃ yena vā maggena 
  Footnote    ye narā  
  
  
 page     
 Gantvā yattha puññakammantā ca yena vā vasanti te sakkā   
 daṭṭhunti etesu maggesu kena maggena taṃ paṭhamaṃ nemi idaṃ so 
 sakkena anāṇattopi attano dūtavisesaṃ dassanatthaṃ āha  
      Atha naṃ rājā mayā dvepi ṭhānāni adiṭṭhapubbāni dvepi 
 passissāmīti cintetvā āha 
            ubhayeneva maṃ nehi       mātali dvesārathi 
            yena vā pāpakammantā    puññakammā ca yena vāti  
        Tato mātali dvepi ṭhānāni ekappahāreneva na sakkā mayā 
 dassetuṃ pucchissāmi nanti pucchanto gāthamāha 
            kena taṃ paṭhamaṃ nemi       rāja seṭṭha disampati 
            yena vā pāpakammantā    puññakammā ca yena vāti  
         Tato rājā ahaṃ avassaṃ devalokaṃ gamissāmi nirayaṃ tāva 
 passissāmīti cintetvā anantaraṃ gāthamāha 
            nirayaṃ tāva passāmi       āvāsaṃ pāpakamminaṃ 
            ṭhānāni luddakammānaṃ      dussīlānañca yā gatīti  
          Tattha dussīlānanti dasaakusalakammapathavasena pāpakārīnaṃ 
 gihidussīlānaṃ samaṇadussīlānaṃ  Yā gatīti yā etesaṃ nibbatti tañca 
 passissāmīti  
        Athassa vetaraṇiṃ nadiṃ tāva dassesi  
        Tamatthaṃ pakāsento satthā āha 
  Footnote    yena vā gantvā ye puññakammā narā te sakkā iti katthaci pākaṭo  
  
  
 page     
            Dassesi mātali rañño     duggaṃ vetaraṇiṃ nadiṃ 
            kuṭṭhitaṃ khārasaṃyuttaṃ        tattaṃ aggisikhūpamanti  
      Tattha vetaraṇinti bhikkhave mātali rañño kathaṃ sutvā nirayābhimukhaṃ 
 rathaṃ pesetvā paṭhamaṃ kammapaccayena utunā samuṭṭhitaṃ vetaraṇiṃ nadiṃ dassesi  
 Tattha nirayapālā jalitāni asisattitomarabhindivālamuggarādīni āvudhāni 
 gahetvā nerayikasatte paharanti vijjhanti pothenti  
 Te taṃ dukkhaṃ asahantā vetaraṇiyaṃ patanti  
      Sā nadī uparijalitāhi bhindivālappamāṇāhi sakaṇṭakāhi 
 vettalatāhi sañchannā  Te tattha bahūni vassasahassāni tiṭṭhantā 
 pajjalitesu khuradhārātikkhiṇesu kaṇṭakesu khaṇḍākhaṇḍikā honti  
 Tesaṃ heṭṭhā tālappamāṇāni jalitaayasūlāni uṭṭhahanti  Nerayikasattā 
 bahuaddhānaṃ vītināmetvā vettalatāhi galitvā sūlesu patitvā 
 viddhasarīrā sūlesu āvuṇitamacchā viya ciraṃ pacanti  Sūlāni 
 pajjalitāni khuradhārātikkhiṇāni ayapokkharapattāni santi  Te 
 sūlehi galitvā ayapokkharapattesu patitvā ciraṃ dukkhavedanaṃ anubhavanti  
 Tato khārudake patanti udakaṃpi jalati nerayikasattāpi jalanti dhūmāpi 
 uṭṭhahanti udakassa pana heṭṭhā nadītalaṃ khuradhārāhi sañchannaṃ  
 Te heṭṭhā nukho kīdisanti udake nimujjitvā khuradhārāsu 
 khaṇḍākhaṇḍikā honti te taṃ mahādukkhaṃ adhivāsetuṃ asakkontā mahantaṃ 
 bhayabheravaṃ ravantā vicaranti  Kadāci anusotaṃ vuyhanti kadāci 
  
  
 page     
 Paṭisotaṃ  Atha te tīre ṭhitā nirayapālā ususattitomarabhindivālāni 
 khipitvā te macche viya vijjhanti  Te dukkhavedanappattā 
 mahāviravaṃ viravanti  Atha te jalitehi ayabalisehi uddharitvā 
 ākaḍḍhitvā pajjalitaayapaṭhaviyaṃ nipajjāpetvā mukhe tattaṃ ayoguḷaṃ 
 pakkhipanti  
      Iti  rājā vetaraṇiyaṃ mahādukkhapīḷite satte disvā bhītatasito 
 hutvā kinnāma ime sattā pāpakammaṃ akaṃsūti mātaliṃ pucchi  
 Sopissa byākāsi  
      Tamatthaṃ pakāsento satthā āha 
                     nemi have mātalimajjhabhāsi 
                     disvā janaṃ patamānaṃ vidugge 
                     bhayaṃ hi maṃ vindati sūta disvā 
                     pucchāmi taṃ mātali devasārathi 
                     ime nu maccā kimakaṃsu pāpaṃ 
                     yeme janā vetaraṇiṃ patanti 
            tassa puṭṭho viyākāsi     mātali devasārathi 
            vipākaṃ pāpakammānaṃ       jānaṃ akkhāsijānato 
                     ye dubbale balavanto jīvaloke 
                     hiṃsenti rosenti supāpakammā 
                     te luddakammā pasavetva pāpaṃ 
                     teme janā vetaraṇiṃ patantīti  
  
  
 page     
 Tattha vindatīti ahaṃ attano anissaro hutvā bhayasantako 
 viya jātoti  Disvāti patamāne disvā te nerayikasatte vetaraṇiṃ 
 patante disvā  Jānanti bhikkhave so mātali sayaṃ jānanto tassa 
 ajānato akkhāsi  Dubbaleti sarīrabalabhogabalaāṇābalavirahite  
 Balavantoti tehi balehi samannāgatā  Hiṃsentīti pāṇippahārādīhi 
 kilamenti  Rosentīti nānappakārehi akkosentā ghaṭṭenti  
 Pasavetvāti janetvā katvāti attho  
      Evaṃ mātali tassa pañhaṃ byākaritvā raññā vetaraṇīniraye diṭṭhe 
 taṃ padesaṃ antaradhāpetvā purato rathaṃ pesetvā sunakhādīhi khādanaṭṭhānaṃ 
 dassetvā taṃ disvā bhītena raññā pañhaṃ puṭṭho byākāsi  
      Tamatthaṃ pakāsento satthā āha 
                     sāmā ca soṇā savalā ca gijjhā 
                     kākolusaṅghā ca adenti bheravā 
                     bhayaṃ hi maṃ vindati sūta disvā 
                     pucchāmi taṃ mātali devasārathi 
                     ime nu maccā kimakaṃsu pāpaṃ 
                     yeme jane kākolusaṅghā adenti 
            tassa puṭṭho viyākāsi     mātali devasārathi 
            vipākaṃ pāpakammānaṃ       jānaṃ akkhāsijānato 
                     ye kecime maccharino kadariyā 
                     paribhāsakā samaṇabrāhmaṇānaṃ 
  
  
 page     
                  Hiṃsenti rosenti supāpadhammā 
                  te ludadakammā pasavetva pāpaṃ 
                  teme jane kākolusaṅghā adentīti  
      Ito paresu pañhesu ceva byākaraṇesu ca eseva nayo  
      Tattha sāmāti rattavaṇṇā  Soṇāti sunakhā  Savalāti 
 kavaravaṇṇā ca setakāḷapītavaṇṇā cāti attho  Evaṃ 
 pañcavaṇṇepi sunakhe dassesi  Te kira mahāhatthippamāṇā jalitāya 
 ayapaṭhaviyā nerayikasatte mige viya anudhāvitvā piṇḍamaṃse ḍaṃsitvā 
 tesaṃ tigāvutappamāṇaṃ sarīraṃ jalitaayapaṭhaviyaṃ pātetvā mahāravaṃ 
 ravantānaṃ dvīhi purimapādehi uraṃ akkamitvā supāpadhammānaṃ janānaṃ 
 aṭṭhimiñjaṃ sesetvā maṃsaṃ luñcitvā khādanti  Gijjhāti mahantā 
 bhaṇḍasakaṭappamāṇā rohatuṇḍā gijjhā  Te tesaṃ kaṇayaggasadisehi 
 tuṇḍehi aṭṭhīni bhinditvā aṭṭhimiñjaṃ khādanti  Kākolusaṅghāti 
 lohatuṇḍā kākagaṇā  Te atibhayānakā diṭṭhadiṭṭhe khādanti  
 Yeme janeti ye ime nerayikasatte kākolusaṅghā khādanti ime nu 
 maccā kiṃ nāma pāpakammaṃ akaṃsūti pucchi  Maccharinoti aññesaṃ 
 adāyakā maccharino nāma  Kadariyāti pare dentepi paṭisedhakā 
 thaddhamacchariyā  Samaṇabrahmaṇānanti samitabāhitapāpānaṃ  
      Tato mātali taṃ padesaṃ antaradhāpetvā purato rathaṃ pesetvā 
 pajjalitaṃ navayojanaṃ ayapaṭhaviṃ akkamantā nerayikasattā nirayapālehi 
 anubandhitvā tālappāmāṇehi jalitaayakhandhehi jaṅghāsu paharitvā 
  
  
 page     
 Patitā teheva ayakkhandhehi pothayanti cuṇṇavicuṇṇaṃ vikīriyanti  
 Te disvā rājā bhītatasito hutvā mātaliṃ pucchamato gāthamāha 
                  sañjotibhūtā  paṭhaviṃ kamanti 
                  tattehi khandhehi ca pothayanti 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā khandhahatā sayanti 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  ye jīvalokasmiṃ supāpadhammino 
                  narañca nāriñca apāpadhammaṃ 
                  hiṃsenti rosenti supāpadhammā 
                  te luddakammā pasavetava pāpaṃ 
                  teme janā khandhahatā sayantīti  
      Tattha sañjotikūtāti jalitasarīrā  Paṭhavinti jalitanavayojanaṃ 
 ayapaṭhaviṃ kamanti akkamanti  Khandhehi ca pothayantīti nirayapālehi 
 anubandhitvā tālappamāṇehi jalitaayakkhandhehi jaṅghāsu paharitvā patitā 
 nerayikasattā jalitasarīrā vajaṃ apavisantiyo gāvo viya samparivāretvā 
 teheva khandhehi pothayanti cuṇṇavicuṇṇaṃ vikīriyanti  Supāpadhamminoti 
 attano suṭṭhupāpadhammā hutvā  Apāpadhammanti 
  
  
 page     
 Sīlācārādiguṇasampannaṃ niraparādhaṃ vā  
      Purato mātali rathaṃ pesetvā nirayapālehi jalitāvudhehi koṭṭiyamānā 
 aṅgārakāsuṃ patanti  Tattheva nesaṃ yāva kaṭiyā nimuggānaṃ 
 mahatīhi ayapacchīhi ādāya upari aṅgāre okīranti  Atha te 
 aṅgāraṃ sampaṭicchituṃ asakkontā rodantā paridaḍḍhagattā 
 thunanti  Taṃ disvā rājā gāthamāha 
                  aṅgārakāsuṃ apare thunanti 
                  narā rudantā paridaḍḍhagattā 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā aṅgārakāsuṃ thunanti 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  yekeci pūgāya dhanassa hetu 
                  sakkhiṃ karitvā iṇaṃ jāpayanti 
                  te jāpayitvā janataṃ janinda 
                  te luddakammā pasavetva pāpaṃ 
                  teme janā aṅgārakāsuṃ thunantīti  
 Tattha aṅgārakāsunti samma mātali ke nāmete apare vajaṃ 
 apavisantiyo gāvo viya samparivāretvā nirayapālehi jalitāvudhehi 
  
  
 page     
 Koṭṭiyamānā aṅgārakāsuṃ patanti  Tattha ca nesaṃ yāva kaṭito 
 nimuggānaṃ mahatīhi ayapacchīhi ādāya upari aṅgāre okīranti  
 Atha te aṅgāre sampaṭicchituṃ asakkontā rodantā paridaḍḍhagattā 
 thunanti vipphandanti  Kammabalena vā attanā vā attano sīse 
 aṅgāre phunanti okīrantīti attho  Pūgāya dhanassāti okāse 
 sati dānaṃ vā dassāma pūjaṃ vā karissāma vihāraṃ vā kāressāmāti 
 dhanaṃ saṃkaḍḍhitvā ṭhapitassa pūgasantakassa dhanassa hetu  Jāpayantīti taṃ 
 dhanaṃ yathā ruciṃ khāditvā gaṇajeṭṭhakānaṃ lañcaṃ datvā asukaṭṭhāne 
 ettakaṃ veyyāvaccakaraṇaṃ kataṃ asukaṭṭhāne amhehi ettakaṃ dinnanti 
 kūṭasakkhiṃ karitvā taṃ dhanaṃ jāpayanti vināsenti  
      Mātali purato rathaṃ pesetvā bhayānakehi nirayapālehi 
 uddhaṃpādā adhosirā katvā khipiyamānā tattaṃ lohakumbhiṃ patanti  
 Taṃ disvā rājā gāthamāha 
                  sañjotibhūtā jalitā padittā 
                  padissati mahatī lohakumbhī 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā   avaṃsirā  lohakumbhiṃ patanti 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
  
  
 page     
                  Yesīlavaṃ samaṇaṃ brāhmaṇaṃ vā 
                  hiṃsenti rosenti supāpadhammā 
                  te luddakammā pasavetva pāpaṃ 
                  teme janā  avaṃsirā  lohakumbhiṃ patantīti  
      Tattha padittāti ādittā  Mahatīti pabbatappamāṇā kappena 
 saṇṭhitā loharasapuṇṇā  Avaṃsirāti bhayānakehi nirayapālehi 
 uddhaṃpādā adhosirā katvā khipiyamānā taṃtaṃ lohakumbhiṃ patanti  
 Sīlavanti sīlavantaṃ ācāraguṇasampannaṃ  
      Mātali purato rathaṃ pesetvā jalitaayayottehi gīvaṃ veṭhetvā 
 adhomukhaṃ katvā te uggahetvā gīvaṃ luñcitvā  uṇhodakasmiṃ 
 pakiledayitvā pothenti  Taṃ disvā rājā gāthamāha 
                  luñcanti gīvaṃ atha veṭhayitvā 
                  uṇhodakasmiṃ pakiledayitvā 
                  bhayaṃ hi maṃ vindati sūta disvā 
                  pucchāmi taṃ mātali dvesārathi 
                  ime nu maccā kimakaṃsu pāpaṃ 
                  yeme janā luttasirā sayanti 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  ye jīvalokasmiṃ supāpadhammino 
                  pakkhī gahetvāna viheṭhayanti 
  
  
 page     
                  Te heṭhayitvā sakuṇaṃ janinda 
                  te luddakammā pasavetva pāpaṃ 
                  teme janā luttasirā sayantīti  
      Tattha luñcantīti uppāṭenti  Atha veṭhayitvāti jalitalohayottehi 
 gīvaṃ veṭhetvā adhomukhaṃ katvā  Uṇhodakasminti kappena 
 saṇṭhitalohaudakasmiṃ  Pakiledayitvāti temetvā khipitvā  Idaṃ 
 vuttaṃ hoti samma mātali yesaṃ ime nirayapālā jalitaayayottehi 
 gīvaṃ veṭhetvā tigāvutappamāṇaṃ sarīraṃ onāmetvā taṃ gīvaṃ 
 samparivattakaṃ luñcitvā jalitaayadaṇḍakehi ādāya ekasmiṃ jalitaloharase 
 pakkhipitvā tuṭṭhahaṭṭhā honti tāya ca gīvāya luñcitāya itarā 
 tesaṃ puna sīsena saddhiṃ gīvā uppajjatiyeva kinnāmete kammaṃ kariṃsu 
 etehi me disvā bhayaṃ uppajjatīti  Pakkhī gahetvāna viheṭhayantīti 
 mahārāja ye jīvalokasmiṃ sakuṇe gahetvā pakkhe luñcitvā gīvaṃ 
 veṭhetvā jīvitakkhayaṃ pāpetvā khādanti vā vikkīṇanti vā te ime 
 janā idha luttasirā sayantīti  
      Mātali purato rathaṃ pesetvā tasmiṃ kira padese bahutasalilā 
 rammaṇīyā nadī sandati  Narayikasattā aggisantāpatattā pipāsaṃ 
 saṇdhāretuṃ asakkontā jalitalohapaṭhaviṃ maddantā taṃ nadiṃ otaranti  
 Taṃ khaṇaññeva tīrāni pajjalanti  Pānīyaṃ thusapalāsabhāvaṃ āpajjitvā 
 pajjalati  Te pipāsaṃ saṇṭhāretuṃ asakkontā jalitaṃ thusapalāsaṃ 
 khādanti pivanti  Taṃ thusapalāsaṃ sakalasarīraṃ jhāpetvā adhobhāgena 
  
  
 page     
 Nikkhamati  Taṃ dukkhaṃ adhivāsetuṃ asakkontā bāhā paggayha kandanti  
 Taṃ disvā rājā gāthamāha 
                  bahutatoyā anikhātakūlā 
                  nadī ayaṃ sandati supatitthā 
                  ghammābhitattā manujā pivanti 
                  pivatañca tesaṃ thusaṃ hoti pāni 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  pivatañca tesaṃ thusaṃ hoti pāni 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  ye suddhadhaññaṃ palāsena missaṃ 
                  asuddhakammā kayino dadanti 
                  ghammābhitattāna pipāsitānaṃ 
                  pivatañca tesaṃ thusaṃ hoti pānīti  
      Tattha anikhātakūlāti agambhīratīrā  Supatitthāti sobhaṇehi 
 titthehi upetā  Thusaṃ hotīti vīhīnaṃ thusaṃ sampajjati  Pānīti pānīyaṃ  
 Tasmiṃ kira padese bahutasalilā rammaṇīyā nadī sandati  Nerayikasattā 
 aggisantāpena tattā pipāsaṃ saṇṭhāretuṃ asakkontā jalitalohapaṭṭhaviṃ 
 maddantā taṃ nadiṃ otaranti  Taṃ khaṇaññeva tīrāni pajjalanti 
  
  
 page     
 Pānīyaṃ thusapalāsabhāvaṃ āpajjitvā  pajjalati  Te pipāsaṃ saṇṭhāretuṃ 
 asakkontā taṃ jalitaṃ thusapalāsaṃ khādanti  Taṃ tesaṃ sakalasarīraṃ 
 jhāpentaṃ pajjalantaṃ adhobhāgena nikkhamati  Te taṃ dukkhaṃ 
 adhivāsetuṃ asakkontā bāhā paggayha kandanti  Tattha 
 suddhadhaññanti vīhiādisattavidhaṃ parisuddhadhaññaṃ  Palāsena missanti 
 palāsena vā thusena vā bālukamattikādīhi vā missakaṃ katvā  
 Asuddhakammāti kiliṭṭhakāyavacīmanokammā  Kayinoti suddhadhaññaṃ te 
 dassāmīti kayikassa hatthato mūlaṃ gahetvā tathārūpaṃ asuddhadhaññaṃ 
 dadanti  
      Mātali purato rathaṃ pesetvā tattha nirayapālā araññe 
 luddakā mige viya samparivāretvā usuppahārādīhi nānāvudhehi dve 
 passāni tudanti  Tesaṃ sarīraṃ chiddāvachiddaṃ purāṇapaṇṇaṃ viya 
 khāyati  Taṃ disvā rājā mātaliṃ pucchanto gāthamāha 
                  usūhi sattīhi ca tomarehi 
                  ubhayāni passāni tudanti kandataṃ 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā sattihatā sayanti 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
  
  
 page     
                  Ye jīvalokasmiṃ asādhukammino 
                  adinnamādāya karonti jīvitaṃ 
                  dhaññaṃ dhanaṃ rajataṃ jātarūpaṃ 
                  ajeḷakañcāpi pasuṃ mahisaṃ 
                  te luddakammā pasavetva pāpaṃ 
                  teme janā sattihatā sayanti  
      Tattha ubhayānīti ubhayāni passāni  Tudantīti vijjhanti  
 Kandatanti rodantānaṃ  Pharusā nirayapālā araññe luddakā mige 
 viya samparivāretvā usuādīhi nānāvudhehi dve passāni tudanti  
 Sarīraṃ chiddāvachiddaṃ purāṇapaṇṇaṃ viya khāyati  Adinnamādāyāti 
 parasantakaṃ saviññāṇakāviññāṇakaṃ  Sandhicchedādīhi ceva 
 nānappakāravañcanāya ca taṃ gahetvā jīvitaṃ kappenti  
      Mātali purato rathaṃ pesetvā aparaṃ dassesi  Tattha 
 nirayapālā mahantehi jalitaayayottehi gīvāyaṃ bandhitvā ākaḍḍhitvā 
 jalitaayapaṭhaviyaṃ pātetvā nānāvudhehi koṭṭiyamānā vicaranti  Taṃ 
 rājā mātaliṃ pucchanto gāthamāha 
                  gīvāya bandhā kissime puneke 
                  aññe vikantā vilakatā sayanti 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
  
  
 page     
                  Yeme janā vilakatā sayanti 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  orabbhikā sūkarikā ca macchikā 
                  pasuṃ mahisañca ajeḷakañca 
                  hantavāna sūṇesu pasārayiṃsu 
                  te luddakammā pasavetvā pāpaṃ 
                  teme janā vilakatā sayantīti  
      Tattha gīvāya bandhāti mahantehi jalitaayayottehi gīvāyaṃ 
 bandhitvā ākaḍḍhitvā ayapaṭhaviyaṃ pātetvā jalitehi nānāvudhehi 
 koṭṭiyamānā te rājā disvā pucchati  Aññe vikantāti aññe 
 pana khanḍākhanḍikaṃ sañchinnā  Vilakatāti aññe jalitesu ayaphalakesu 
 ṭhapetvā maṃsaṃ viya potthaniyā koṭṭetvā puñjāpuñjakatā 
 hutvā sayanti  Macchikāti macchaghātakā  Pasunti gāviṃ  Sūṇesu 
 pasārayiṃsūti maṃsaṃ vikkīṇitvā jīvitakappanatthāya sūṇāpaṇesu ṭhapesuṃ  
      Mātali purato rathaṃ pesetvā aparaṃ dassesi  Ime nerayikasatte 
 muttakariṃsabhakkhe disvā rājā mātaliṃ pucchanto gāthamāha 
                  rahado ayamuttakarīsapūro 
                  duggandharūpo asuci pūti vāyati 
                  khudāparetā manujā adenti 
                  bhayaṃ hi maṃ vindati sūta disvā 
  
  
 page     
                  Pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā muttakarīsabhakkhā  
                  Tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  yekecime kāraṇikā virosikā 
                  paresaṃ vihiṃsāya sadā niviṭṭhā 
                  te luddakammā pasavetva pāpaṃ 
                  mittaddano miḷhamadenti bālāti  
      Tattha khudāparetā manujā adentīti ete nerayikasattā chātakena 
 phuṭṭhā khudaṃ sahituṃ asakkontā pakuṭṭhitaṃ dhūmāyantaṃ pajjalantaṃ 
 kappena saṇṭhitaṃ purāṇamiḷhaṃ piṇḍāpiṇḍaṃ katvā khādanti  
 Kāraṇikāti dukkhakārakā  Virosikāti mittasuhajjādīnaṃpi viheṭhakā  
 Mittaddanoti ye bālā etesaññeva gehe khāditvā bhuñjitvā 
 paññattāsane nisīditvā sayitvā puna māsakakahāpaṇaṃ nāma āharāpetvā 
 lañcaṃ gaṇhanti te mittadūsakā bālā evarūpaṃ piṇḍaṃ katvā 
 khādanti mahārājāti  
      Mātali purato rathaṃ pesesi  Aparasmiṃ niraye ete nerayikasattā 
 chātakena phuṭṭhā khudaṃ sahituṃ asakkontā lohitapubbaṃ piṇḍāpiṇḍaṃ 
 katvā khādanti  Taṃ disvā rājā gāthamāha 
                   rahado ayaṃ lohitapubbapūro 
  
  
 page     
                  Duggandharūpo asuci pūti vāyati 
                  ghammābhitattā manujā pivanti 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā lohitapubbabhakkhā 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  ye mātaraṃ pitaraṃ vā jīvaloke 
                  pārājikā arahante hananti 
                  te luddakammā pasavetva pāpaṃ 
                  teme janā lohitapubbabhakkhāti  
      Tattha ghammābhitattāti santāpena pīḷitā  Pārājikāti 
 pārājitā mātāpitaro ghātetvā gihibhāveyeva pārājikaṃ pattā  
 Arahanteti pūjāvisesassa anucchavike  Hanantīti dukkarakārake mātāpitaro 
 mārenti  Apica arahanteti padena buddhasāvakepi saṅgaṇhanteva  
      Mātali purato rathaṃ pesesi  Aparasmiṃ ussudaniraye nirayapālā 
 nerayikānaṃ tālappamāṇena jalitaayabalisena jivhaṃ vijjhitvā 
 ākaḍḍhitvā te satte jalitalohapaṭhaviyaṃ pātetvā usabhacammaṃ viya 
 pattharitvā ayasaṃkusakena cammaṃ hananti te thale khittamacchā viya 
  
  
 page     
 Phandanti te tañca dukkhaṃ sahituṃ asakkontā rodantā mukhena kheḷaṃ 
 muñcanti  Tassa rājā mātalino dassento āha 
                  jivhañca passa balisena viddhaṃ 
                  vihataṃ yathā saṅkusakena cammaṃ 
                  phandanti macchāva thalamhi khittā 
                  muñcanti kheḷaṃ rudamānā kimete 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā vaṅkaghastā sayanti  
                  Tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  ye keci saṇṭhānagatā manussā 
                  agghena agghaṃ kayaṃ hāpayanti 
                  kūṭena kūṭaṃ dhanalobhahetu 
                  channaṃ yathā vāricaraṃ vadhāya 
                  na hi kūṭakārissa bhavanti tāṇā 
                  sakehi kammehi purakkhitassa 
                  te luddakammā pasavetva pāpaṃ 
                  teme janā vaṅkaghastā sayantīti  
      Tattha kimeteti kiṃ kāraṇā ete  Vaṅkaghastāti gilabalisā  
  
  
 page     
 Saṇṭhānagatāti saṇṭhānaṃ mariyādaṃ gatā agghāpanaṭṭhāne ṭhitāti 
 attho  Agghena agghanti taṃtaṃ agghaṃ lañcaṃ gahetvā hatthiassādīnaṃ 
 vā jātarūparajatādīnaṃ vā tesaṃ tesaṃ viññāṇakāviññāṇakānaṃ 
 agghaṃ hāpenti  Kayanti taṃtaṃ hāpentā kāyikānaṃ tamhā agghā 
 kayaṃ hāpenti  Sate davatabbe paññāsaṃ dāpenti  Paññāse 
 dātabbe pañcavīsati dāpenti  Itare pana tehi saddhiṃ vibhajitvā 
 taṃ gaṇhanti  Kūṭena kūṭanti tulākūṭādīsu taṃtaṃ kūṭaṃ  Dhanalobhahetūti 
 dhanalobhena hetu etaṃ kūṭakammaṃ karonti  Channaṃ yathā vāricaraṃ 
 vadhāyāti taṃ pana kammaṃ karontāpi madhuravācāya tassa tathā 
 katabhāvaṃ paṭicchannaṃ katvā yathā vāricaraṃ macchaṃ vadhāya upagacchantā 
 valisaṃ āmisena paṭicchannaṃ katvā taṃ vadhenti evaṃ paṭicchannaṃ katvā 
 taṃ kammaṃ karonti  Na hi kūṭakārissāti paṭicchannaṃ mama kammaṃ 
 na taṃ koci jānātīti maññamānassāpi na hi kūṭakārissa tāṇā 
 nāma honti  Sakehi kammehi purakkhitassāti na so sakehi 
 kammehi purakkhito patiṭṭhaṃ labhati  
      Purato rathaṃ pesesi  Tattha nerayikasattā jalitaaṅgārapuṇṇe 
 mahāāvāṭe ṭhitā  Te kira vajaṃ apavisantiyo gāvo viya 
 nirayapālehi nānāvudhāni gahetvā vijjhiyamānā tathā taṃ narakaṃ 
 upapajjanti  Atha ne nirayapālā uddhaṃ pāde gahetvā tattha khipanti  
 Evaṃ pātiyamāne disvā rājā mātaliṃ pucchanto gāthamāha 
                  nārī  imā samparibhinnagattā 
  
  
 page     
                  Paggayha kandanti bhujā rujaccā   
                  samakkhitā lohitapubbalittā 
                  gāvo yathā āghātane vikantā 
                  tā bhūmibhāgasmiṃ sadā nikhātā 
                  khandhātivattanti sajotibhūtā 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  imā nu nārī kimakaṃsu pāpaṃ 
                  yā bhūmibhāgasmiṃ sadā nikhātā 
                  khandhātivattanti sajotibhūtā 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  kolitthiyāyo idha jīvaloke 
                  asuddhakammā ayuttaṃ acāruṃ 
                  tā dhuttarūpā pati vippahāya 
                  aññaṃ acāruṃ ratikhiḍḍahetu 
                  tā jīvalokasmiṃ ramāpayitvā 
                  khandhātivattanti sajotibhūtāti  
      Tattha nārīti itthiyo  Samparibhinnagattāti suṭṭhu samantato 
 bhinnagattā chinnasarirā  Rujaccāti dujjātikā virūpā jegucchāti 
  Footnote    dujaccā  
  
  
 page     
 Attho  Vikantāti chinnasīsā gāvo viya pubbalohitalittagattā 
 hutvā  Sadā nikhātāti niccaṃ jalitaayapaṭhaviyaṃ kaṭippamāṇaṃ pavisitvā 
 nikkhanitvā ṭhapitā viya ṭhitā  Khandhātivattantīti samma mātali tā 
 nāriyo ete pabbatakhandhā atikkamanti  Tāsaṃ kira evaṃ kaṭippamāṇaṃ 
 pavisitvā ṭhitakāle puratthimadisāya jalito ayapabbato samuṭṭhahitvā 
 asanī viya viravanto āgantvā sarīraṃ saṇhakaraṇīyaṃ piṃsento 
 viya gacchati  Tasmiṃ ativattitvā gate pacchimapasse ṭhite puna 
 tāsaṃ sarīraṃ pātubhavati  Tā taṃ dukkhaṃ  adhivāsetuṃ asakkontiyo 
 bāhā paggayha kandanti  Sesadisāsu uṭṭhitapabbatesupi eseva 
 nayo  Dve pabbatā samuṭṭhāya ucchughaṭikaṃ viya tāsaṃ sarīraṃ 
 piṃsenti    lohitaṃ paggharantaṃ sandati  Kadāci tayo kadāci cattāro 
 pabbatā uṭṭhāya tāsaṃ sarīraṃ piṃsenti  Tenāha khandhātivattantīti  
 Kolitthiyāyoti kule patiṭṭhitā kuladhītaro  Ayuttaṃ acārunti 
 asaññitaṃ kammaṃ kariṃsu  Dhuttarūpāti asādhurūpā duṭṭharūpā 
 dhuttajātikā hutvā  Pati vippahāyāti attano patiṃ jahitvā  
 Acārunti aññaṃ purisaṃ agamaṃsu  Ratikhiḍḍahetūti pañca kāmaguṇahetu 
 ceva kīḷāhetu ca  Ramāpayitvāti parapurisehi saddhiṃ attano 
 cittaṃ ramāpetvā idha uppannā  Athevaṃ tāsaṃ sarīraṃ ime 
 khandhātivattanti sajotibhūtāti attho  
      Purato rathaṃ pesesi  Tattha nerayikasattā jalitaaṅgārapuṇṇe 
 mahāāvāṭe ṭhitā  Te kira vajaṃ apavisantiyo gāvo viya 
  
  
 page     
 Nirayapālehi nānāvudhāni gahetvā vijjhiyamānā tathā taṃ narakaṃ upapajjanti  
 Atha ne nirayapālā uddhaṃ pāde gahetvā tattha khipanti  
 Evaṃ pātiyamāne disvā rājā mātaliṃ pucchanto gāthamāha 
                  pāde gahetvā kissime puneke 
                  avaṃsirā narake pātayanti 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā  avaṃsirā  narake pāpayanti 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  ye jīvalokasmiṃ asādhukammino 
                  parassa dārāni atikkamanti 
                  te tādisā uttamabhaṇḍathenā 
                  teme janā  avaṃsirā  narake pātayanti 
                  te vassapūgāni bahūni tattha 
                  nirayesu dukkhaṃ vedanaṃ vedayanti 
                  na hi pāpakārissa bhavanti tāṇā 
                  sakehi kammehi purakkhitassa 
                  te luddakammā pasavetva pāpaṃ 
                  teme janā  avaṃsirā  narake pātayantīti  
  
  
 page     
      Tattha naraketi jalitaaṅgārapuṇṇe mahāāvāṭe  Te kira 
 vajaṃ apavisantiyo gāvo viya nirayapālehi nānāvudhāni gahetvā 
 vijjhiyamānā pothiyamānā tathārūpaṃ taṃ narakaṃ upapajjanti  Atha ne 
 nirayapālā uddhaṃpāde adhosire katvā tattha khipanti  Evaṃ 
 pātiyamāne disvā rājā pucchanto evamāha  Uttamabhaṇḍathenāti 
 manussehi piyāyitabbassa varabhaṇḍassa thenakā  
      Evañca pana vatvā mātali saṅgāhako taṃ nirayaṃ antaradhāyitvā 
 purato rathaṃ pesetvā micchādiṭṭhikānaṃ pacananirayaṃ dassetvā tena 
 puṭṭho byākāsi  
                  Uccāvacāme vividhā upakkamā 
                  nirayesu dissanti sughorarūpā 
                  bhayaṃ hi maṃ vindati sūta disvā 
                  pucchāmi taṃ mātali devasārathi 
                  ime nu maccā kimakaṃsu pāpaṃ 
                  yeme janā adhimattā dukkhā tippā 
                  kharā kaṭkā vedanā vedayanti 
                  tassa puṭṭho viyākāsi  mātali devasārathi 
                  vipākaṃ pāpakammānaṃ    jānaṃ akkhāsijānato 
                  ye jīvalokasmiṃ supāpadiṭṭhino 
                  vissāsakammāni karonti mohā 
                  parañca diṭṭhīsu samādapenti 
  
  
 page     
                  Te pāpadiṭṭhī pasavetva pāpaṃ 
                  teme janā adhimattā dukkhā tippā 
                  kharā kaṭukā vedanā vedayanti  
      Tattha uccāvacāmeti ucāvacā ime khuddakā ca mahantā 
 cātiattho  Upakkamāti kāraṇappayogā  Supāpadiṭṭhinoti natthi 
 dinnaṃ natthi yiṭṭhaṃ natthi hutaṃ natthi sukaṭadukkaṭānaṃ kammānaṃ 
 phalavipāko natthi mātā natthi pitā natthipi samaṇabrahmaṇā natthi 
 sattā opapātikā natthi ayaṃ loko natthi paralokoti dasavatthukāya 
 micchādiṭṭhiyā suṭṭhu pāpadhammino  Vissāsakammānīti tāya 
 micchādiṭṭhiyā vissāsena katakammanissitā hutvā nānāvidhāni 
 pāpakammāni karonti  Temeti te ime janā evarūpaṃ dukkhaṃ anubhavanti  
      Evaṃ mātali rañño micchādiṭṭhikānaṃ pacananirayaṃ ācikkhi  
      Devalokepi devagaṇā rañño  āgamanaṃ olokiyamānā sudhammāya 
 devasabhāyameva nisīdiṃsuyeva  Sakkopi kiṃ nukho mātali aticirāyatīti 
 upadhārento taṃ kāraṇaṃ ñatvā mātali attano dūtavisesaṃ dassetuṃ 
 mahārāja asukakammaṃ katvā asukaniraye nāma nibbattāti niraye 
 dassento vicarati nemirañño pana appameva āyu khīyetha nirayadassanassa 
 pariyantaṃ naṃ na gaccheyyāti cintetvā ekaṃ mahājavanaṃ devaputtaṃ 
 pesesi sīghaṃ rājānaṃ gahetvā āgacchatūti mātalissa vadehīti  
 So javenāgantvā ārocesi  Mātali tassa vacanaṃ sutvā 
 mahārāja na sakkā cirāyitunti raññe ekappahāreneva catūsu disāsu 
  
  
 page     
 Bahuniraye dassetvā gāthamāha 
                  viditāni te mahārāja  āvāsaṃ pāpakamminaṃ 
                  ṭhānāni luddakammānaṃ   dussīlānañca yā gati 
                  uyyāhidāni rājisi    devarājassa santiketi  
      Tassattho mahārāja amaṃ pāpakammīnaṃ sattānaṃ āvāsaṃ disvā 
 luddakammānaṃ ṭhānāni tayā viditāni  Dussīlānañca yā gatīti yā 
 nipphatti sāpi te viditā  Idāni devarājassa santike dibbasampattiṃ 
 dassanatthaṃ uyyāhi gacchassu mahārājāti attho  
                      Nirayakaṇḍaṃ niṭṭhitaṃ  
      Evañca pana vatvā mātali devalokābhimukhaṃ rathaṃ pesesi  
 Rājā devalokaṃ gacchanto dvādasayojanikaṃ maṇimayaṃ pañcathūpikaṃ 
 sabbālaṅkārapaṭimaṇḍitaṃ uyyānapokkharaṇīsampannaṃ kapparukkhaparivutaṃ 
 varuṇiyā nāma devadhītāya ākāsaṭṭhakavimānaṃ disvā tañca devadhītaraṃ 
 antokūṭāgāre sayanapiṭṭhe nisinnaṃ accharāgaṇasahassaparivutaṃ maṇisīhapañjaraṃ 
 vivaritvā bahi olokentiṃ disvā mātaliṃ pucchanto gāthāha  Itaro 
 pissa bayākāsi  
                  Pañcathūpaṃ dissatidaṃ vimānaṃ 
                  mālāpilandhā sayanassa majjhe 
                  tatthacchatī nāri mahānubhāvā 
                  uccāvacaṃ iddhivikubbamānā 
                  vittī hi maṃ vindati sūta disvā 
       
      Page         
  
 page     
                 Pucchāmi taṃ mātali devasārathi 
                 ayaṃ nu nārī kimakāsi sādhuṃ 
                 yā modatī saggappattā vimāne 
       tassa puṭṭho viyākāsi        mātali devasārathi 
       vipākaṃ puññakammānaṃ          jānaṃ akkhāsijānato 
                 yadi te sutā varuṇī jīvaloke 
                 āmāyadāsī ahu brāhmaṇassa 
                 sā pattakālaṃ atithiṃ viditvā 
                 mātāva puttaṃ sakimābhinandati 
      saññamā saṃvibhāgā ca sā vimānasmiṃ modatīti  
      Tattha pañca thūpanti pañcahi kūṭāgārehi samannāgataṃ  
 Mālāpilandhāti pilandhamālādīhi sabbābharaṇehi paṭimaṇḍitāti attho  
 Tatthacchatīti tasmiṃ vimāne acchati  Uccāvacaṃ iddhivikubbamānāti 
 nānappakāraṃ deviddhiṃ dassiyamānā  Disvāti etaṃ disvā ṭhitaṃ 
 maṃ  Vittīti tuṭṭhi  Vindatīti paṭilabhati  Vittī santako viya 
 homi tuṭṭhiyā abhibhutotyattho  Āmāyadāsīti gehadāsiyā 
 kucchismiṃ jātadāsī  Ahu brahmaṇassāti sā kassapadasabalassa 
 kāle ekassa brahmaṇassa dāsī ahosi  Sā pattakālanti tena 
 brāhmaṇena aṭṭhasalākabhattāni saṃghassa pariccattāni ahesuṃ  So 
 gehaṃ gantvā bhariyaṃ āmantetvā etadavoca bhoti sve 
 pāto uṭṭhāya ekekassa bhikkhuno kahāpaṇagghanikaṃ katvā 
  
  
 page     
 Aṭṭhasalākabhattāni sampādeyyāsīti  Brāhmaṇī sāmi bhikkhū nāma 
 dhuttā nāhaṃ sakkhissāmīti paṭikkhipi  Dhītaro panassa tatheva 
 paṭikkhipiṃsu  So dāsiṃ sakkhissasi anmāti āha  Sā sakkhissāmi 
 ayyāti sampaṭicchitvā sakkaccaṃ yāgukhajjakabhattādīni sampādetvā 
 salākaṃ labhitvā āgataṃ pattakālaṃ atithiṃ viditvā gehe 
 haritagomayupalitte katapupphūpahāre paññattāsane nisīdāpetvā  Mātāva 
 puttanti yathā nāma cirappavāsiṃ āgataṃ puttaṃ mātā sakiṃ 
 abhinandati tathā sā niccakālaṃ abhinandati sakkaccaṃ parivisitvā 
 attano santakaṃ kiñci adāsi  Saññamā saṃvibhāgā cāti sā 
 sīlavatī ca cāgavatī ca ahosi  Tasmā tena sīlena ceva cāgena 
 ca imasmiṃ vimāne modati  Athavā saññamāti indriyadamanena 
 samannāgatā  
      Evañca pana vatvā mātali rathaṃ purato pesetvā soṇadinnadevaputtassa 
 sattakanakavimānāni dassesi  Rājā tāni ca tasseva ca 
 sirisampattiṃ disvā tena katakammaṃ pucchi  Itaropissa ācikkhi  
            Daddaḷhamānā ābhenti       vimānā satta nimmitā 
            tattha yakkho mahiddhiko        sabbābharaṇabhūsito 
            samantā anupariyāyati         nārīgaṇapurakkhito 
                   vittī hi maṃ vindati sūta disvā 
                   pucchāmi taṃ mātali devasāthi 
                   ayaṃ nu macco kimakāsi sādhuṃ 
  
  
 page     
                   Yo modati saggappatto vimāne 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            soṇadinno gahapati           esa dānapatī ahu 
            esa pabbajituddissa          vihāre satta kārayi 
            sakkaccante upaṭṭhāsi        bhikkhavo tattha āsaye 
            acchādanañca bhattañca         senāsanaṃ padīpayaṃ 
            adāsi ujubhūtesu            vippasannena cetasā 
            cātuddasī pañcadasī           yāca pakkhassa aṭṭhamī 
            pāṭihāriyapakkhañca           aṭṭhaṃgasusamāhitaṃ 
            uposathaṃ upavasi             sadā sīlesu saṃvuto 
            saññamo saṃvibhāgo ca         so vimānasmiṃ modatīti  
      Tattha daddaḷhamānāti jajjalamānā  Ābhentīti taruṇasuriyo 
 viya obhāsenti  Tatthāti tesu paṭipāṭiyā ṭhitesu sattasu 
 vimānesu eko devaputto soṇadinno nāma  Mahārāja ayaṃ 
 pubbe kassapadasabalassa kāle kāsikaraṭṭhe aññatarasmiṃ nigame 
 soṇadinno nāma gahapati dānapati ahosi  So pabbajite uddissa 
 sattavihārakuṭiyo kāretvā tattha vāsikepi bhikkhū catūhi paccayehi 
 sakkaccaṃ upaṭṭhahi  So uposathañca upavasi niccaṃ sīlesu saṃvuto 
 ahosi  So tato cavitvā idhuppanno modatīti attho  Tattha 
 ca pāṭihāriyapakkhañcāti idaṃ pana aṭṭhamīuposathassa 
  
  
 page     
 Paccuggamanānugamanavasena sattamīnavamiyo cātuddasīpaṇṇarasīnaṃ paccuggamanānugamanavasena 
 terasīpāṭipade ca sandhāya vuttaṃ  
      Evaṃ soṇadinnassa kammaṃ kathetvā mātali purato rathaṃ 
 pesetvā phalikavimānaṃ dassesi  Taṃ ubbedhato pañcavīsatiyojanaṃ 
 anekasatehi sattaratanamayathambhehi samannāgataṃ anekasatakūṭāgārehi 
 paṭimaṇḍitaṃ kiṃkiṇikajālaparikkhittaṃ samussitasuvaṇṇarajatamayadhajaṃ 
 nānāpupphavicittauyyānavanavibhūsitaṃ rammaṇīyapokkharaṇiyā samannāgataṃ 
 rammaṇīyavedikāya samannāgataṃ naccagītavāditādīsu chekā hi accharāhi 
 samparikiṇṇaṃ  Taṃ disvā rājā tuṭṭhamānaso hutvā tāsaṃ accharānaṃ 
 kusalakammaṃ pucchi  Ittaropissa ācikkhi   
            Pabhāsatimidaṃ byamhaṃ           phalikāsu sunimmitaṃ 
            nārīvaragaṇākiṇṇaṃ            kūṭāgāravirocitaṃ 
            upetaṃ annapānehi          naccagītehi cūbhayaṃ 
                      vittī hi maṃ vindati sūta disvā 
                      pucchāmi taṃ mātali devasārathi 
                      imā nu nārī kimakaṃsu sādhuṃ 
                      yā modare saggappattā vimāne 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
                      yākāci nārī idha jīvaloke 
                      sīlavantiyo upāsikā 
  
  
 page     
                      Dāne ratā niccapasannacittā 
                      sacce ṭhitā uposathe appamattā 
      saññamā saṃvibhāgā ca tā vimānasmiṃ modareti  
      Tattha byamhanti vimānaṃ pāsādoti vuttaṃ hoti  Phalikāsūti 
 phalikabhittīsu setamaṇimayāsu bhittīsu  Nārīvaragaṇākiṇṇanti 
 varanārīgaṇehi ākiṇṇaṃ  Kūṭāgāravirocitanti varakūṭāgārehi ocitaṃ 
 samocitaṃ vaḍḍhitanti attho  Ubhayanti ubhayehi naccagītehi sobhitaṃ  
 Yā kācīti idaṃ kiñcāpi aniyametvā tena vuttaṃ  Tā pana 
 kassapabuddhakāle bārāṇasiyaṃ upāsikā hutvā gaṇabandhena etāni 
 heṭṭhāvuttappakārāni puññāni katvā taṃ sampattiṃ pattāti veditabbā  
      Athassa so purato rathaṃ pesetvā ekaṃ maṇivimānaṃ dassesi  
 Taṃ same bhūmibhāge patiṭṭhitaṃ ubbedhasampannaṃ maṇipabbataṃ viya 
 obhāsamānaṃ naccagītavāditaninnāditaṃ bahūhi devaputtehi samparikiṇṇaṃ  
 Taṃ disvā rājā tesaṃ devaputtānaṃ kusalakammaṃ pucchi  Itaropissa 
 ācikkhi  
            Pabhāsatimidaṃ byamhaṃ           veruḷiyāsu nimmitaṃ 
            upetaṃ bhūmibhāgehi           vibhattaṃ bhāgaso mitaṃ 
            ālambarā mudiṅgā ca        naccagītā suvāditā 
            dibbā saddā niccharanti       savanīyā manoramā 
            nāhaṃ evaṃ gataṃ jātu         evaṃ suruciraṃ pure 
            saddaṃ samabhijānāmi           diṭṭhaṃ vā yadi vā sutaṃ 
  
  
 page     
                      Vittī hi maṃ vindati sūta disvā 
                      pucchāmi taṃ mātali devasārathi 
                      ime nu maccā kimakaṃsu sādhuṃ 
                      ye modare saggappattā vimāne 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            ye keci maccā idha jīvaloke  sīlavantā upāsakā 
            ārāme udapāneca         papāte saṅkamanāni ca 
            arahante sītabhūte           sakkaccaṃ paṭipādayuṃ 
            cīvaraṃ piṇḍapātañca           paccayaṃ sayanāsanaṃ 
            adaṃsu ujubhūtesu             vippasannena cetasā 
            cātuddasī pañcadasī           yāva pakkhassa aṭṭhamī 
            pāṭihārikapakkhañca           aṭṭhaṅgasusamāhitaṃ 
            uposathaṃ upavasuṃ             sadā sīlesu saṃvutā 
            saññamā saṃvibhāgā ca         te vimānasmi modareti  
      Tattha veḷuriyāsūti veḷuriyabhittīsu  Upetaṃ bhūmibhāgehīti 
 rammaṇīyehi bhūmibhāgehi upetaṃ  Ālambarā mudiṅgā cāti ete 
 ettha vijjanti  Naccagītā suvāditāti nānappakārāni naccāni ceva 
 gītāni ca aparesampi turiyānaṃ suvāditāni cettha pavattanti  Evaṃ 
 gatanti evaṃ manoramabhāvagataṃ  Ye kecīti idampi kāmaṃ aniyamato 
 vuttaṃ  Te pana kassapasammāsambuddhakāle bārāṇasivāsino 
  
  
 page     
 Upāsakā gaṇabandhena etāni puññāni katvā taṃ dibbasampattiṃ pattāti 
 veditabbā  Tattha paṭipādayunti pāpayiṃsu tesaṃ adaṃsūti attho  
 Paccayanti gilānapaccayaṃ  Adaṃsūti evaṃ nānappakāraṃ dānaṃ adaṃsu  
      Iti so tesaṃ kammaṃ tassa ācikkhitvā mātali purato rathaṃ 
 pesetvā aparaṃ phalikavimānaṃ dassesi  Taṃ anekakūṭāgārapaṭimaṇḍitaṃ 
 nānākusumasañchannaṃ taruṇavanapatimaṇaḍitaṃ gīrāya vividhavihagagaṇaninnāditāya 
 nimmalasalilāya nadiyā parakkhitaṃ accharāgaṇaparivutaṃ tassevekasseva 
 puññavato nivāsanabhūtaṃ  Taṃ disvā rājā tuṭṭhamānaso hutvā tassa 
 kusalakammaṃ pucchi  Itaropissa ācikkhi  
            Pabhāsatimidaṃ byamhaṃ           phalikāsu sunimmitaṃ 
            nārīvaragaṇākiṇṇaṃ            kūṭāgāravirocitaṃ 
            lupetaṃ annapānehi          naccagītehi cūbhayaṃ 
            najjo anupariyāyati          nānāpupphadumāyutā 
                      vittī hi maṃ vindati sūta disvā 
                      pucchāmi taṃ mātali devasārathi 
                      ayaṃ nu macco kimakāsi sādhuṃ 
                      yo modati saggappatto vimāne 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            mithilāyaṃ gahapati             esa dānapatī ahu 
            ārāme udapāne ca        papāte saṅkamanāni ca 
  
  
 page     
            Arahante sītabhūte           sakkaccaṃ paṭipādayi 
            cīvaraṃ piṇḍapātañca           paccayaṃ sayanāsanaṃ 
            adāsi ujubhūtesu            vippasannena cetasā 
            cātuddasī pañcadasī           yāva pakkhassa aṭṭhamī 
            pāṭihāriyapakkhañ ca          aṭṭhaṅgasusamāhitaṃ 
            uposathaṃ upavasi             sadā sīlesu saṃvuto 
            saññamo saṃvibhāgoca          so vimānasmiṃ modatīti  
      Tattha najjoti vacanavipallāso  Ekā nadī vimānaṃ parikkhipitvā 
 gatāti attho  Dumāyutāti sā nadī nānāpupphehi dumehi 
 āyuttā  Mithilāyanti esa mahārāja kassapabuddhakāle mithilanagare 
 eko gahapati dānapati ahosi  So etāni ārāmaropanādīni 
 katvā imaṃ dibbasampattiṃ pattoti  
      Evamassa tena kataṃ kammaṃ ācikkhitvā purato rathaṃ pesetvā 
 aparampi phalikavimānaṃ dassesi  Taṃ purimavimānato atirekataraṃ 
 nānāpupphaphalasañchannāya taruṇavanaghaṭāya samannāgataṃ  Taṃ disvā rājā 
 tāya sampattiyā samannāgatasseva devaputtassa pubbakammaṃ pucchi  
 Itaropissa ācikkhi  
            Pabhāsatimidaṃ byamhaṃ           phalikāsu sunimmitaṃ 
            nārīvaragaṇākiṇṇaṃ            kūṭāgāravirocitaṃ 
            upetaṃ annapānehi          naccagītehi cūbhayaṃ 
            najjo anupariyāyati          nānāpupphadumāyutā 
  
  
 page     
            Rājāyatanā kapiṭṭhā ca       ambā sālā ca jambuyo 
            tiṇḍukā ca piyālā ca        dumā nicca phalā bahū 
                      vittī hi maṃ vindati sūta disvā 
                      pucchāmi taṃ mātali devasārathi 
                      ayaṃ nu macco kimakāsi sādhuṃ 
                      yo modati saggappatto vimāne 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            mithilāyaṃ gahapati             esa dānapatī ahu 
            ārāme udapāne ca        papāte saṅkamanāni ca 
            arahante sītabhūte           sakkaccaṃ paṭipādayi 
            cīvaraṃ piṇḍapātañca           paccayaṃ sayanāsanaṃ 
            adāsi ujubhūtesu            vippasannena cetasā 
            cātuddasī pañcadasī           yā ca pakkhassa aṭṭhamī 
            pāṭihārikapakkhañca           aṭṭhaṅgasusamāhitaṃ 
            uposathaṃ upavasi             sadā sīlesu saṃvuto 
            saññamo saṃvibhāgo ca         so vimānasmi modatīti  
      Tattha najjoti ekā nadī taṃ vimānaṃ parikkhipitvā gatāti 
 attho  Dumāyutāti sā nadī nānāpupphehi dumehi āyuttā  
 Mithilāyanti esa mahārāja kassapabuddhakāle videharaṭṭhe mithilanagare 
 eko gahapati dānapati ahosi  So etāni puññakammāni katvā 
  
  
 page     
 Imaṃ dibbasampattiṃ pattoti  
      Evamassa tenāpi katakammaṃ ācikkhitvā purato rathaṃ pesetvā 
 purimasadisameva aparaṃ veḷuriyavimānaṃ dassesi  Rājā tattha dibbasampattiṃ 
 anubhavantassa devaputtassa katakammaṃ pucchi  Itaropissa ācikkhi  
            Pabhāsatimidaṃ byamhaṃ           veḷuriyāsu nimmitaṃ 
            upetaṃ bhūmibhāgehi           vibhattaṃ bhāgaso mitaṃ 
            ālambarā mudiṅgā ca        naccagītā suvāditā 
            dibbā saddā niccharanti       savanīyā manoramā 
            nāhaṃ evaṃ gataṃ jātu         evaṃ suruciraṃ pure 
            saddaṃ samabhijānāmi           diṭṭhaṃ vā yadivā sutaṃ 
                      vittī hi maṃ vindati sūta disvā 
                      pucchāmi taṃ mātali devasārathi 
                      ayaṃ nu macco kimakāsi sādhuṃ 
                      yo modati saggappatto vimāne 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            bārāṇasiyaṃ gahapati           esa dānapatī ahu 
            ārāme udapāne ca        papāte saṅkamanāni ca 
            arahante sītabhūte           sakkaccaṃ paṭipādayi 
            cīvaraṃ piṇḍapātañca           paccayaṃ sayanāsanaṃ 
  
  
 page     
            Adāsi ujubhūtesu            vippasannena cetasā 
            cātuddasī pañcadasī           yā ca pakkhassa aṭṭhamī 
            pāṭihāriyapakkhañca           aṭṭhaṅgasusamāhitaṃ 
            uposathaṃ upavasi             sadā sīlesu saṃvuto 
            saññamo saṃvibhāgo ca         so vimānasmi modatīti  
      So evamassa kusalakammaṃ ācikkhitvā purato rathaṃ pesetvā 
 bālasuriyasannibhaṃ kanakavimānaṃ dassesi  Tattha nivāsino devaputtassa 
 sampattiṃ disvā rājā tuṭṭhamānaso hutvā tena kataṃ kammaṃ pucchi  
 Itaropissa ācikkhi  
            Yathā udayamādicco          hoti lohitako mahā 
            tathūpamaṃ idaṃ byamhaṃ           jātarūpaṃ sunimmitaṃ 
                      vittī hi maṃ vindati sūta disvā 
                      pucchāmi taṃ mātali devasārathi 
                      ayaṃ nu macco kimakāsi sādhuṃ 
                      yo modati saggappatto vimāne 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            sāvatthiyaṃ gahapati            esa dānapatī ahu 
            ārāme udapāne ca        papāte saṅkamanāni ca 
            arahante sītabhūte           sakkaccaṃ paṭipādayi 
            cīvaraṃ piṇḍapātañca           paccayaṃ sayanāsanaṃ 
  
  
 page     
            Adāsi ujubhūtesu            vippasannena cetasā 
            cātuddasī pañcadasī           yā ca pakkhassa aṭṭhamī 
            pāṭihāriyapakkhañca           aṭṭhaṅgasusamāhitaṃ 
            uposathaṃ upavasi             sadā sīlesu saṃvuto 
            saññamo saṃvibhāgo ca         so vimānasmi modatīti  
      Tattha udayamādiccoti udento ādicco  Sāvatthiyanti so 
 kassapabuddhakāle sāvatthīnagare dānapati ahosi  
      Evantena imesaṃ aṭṭhannaṃ vimānānaṃ kathitakāle sakko devarājā 
 mātali aticirāyatīti cintetvā aparampi javanadevaputtaṃ pesesi sakko 
 devarājā taṃ pakkosatīti mātalissa ācikkhāhīti  So javenāgantvā 
 tassa ārocesi  So tassa vacanaṃ sutvā na sakkā mayā idāni 
 cirāyitunti ekappahāreneva bahūni vimānāni dassesi  So raññā 
 tattha sampattiṃ anubhavantānaṃ devaputtānaṃ kammaṃ puṭṭho ācikkhi  
            Vehāyasāme bahukā         jātarūpā sunimmitā 
            daddaḷhamānā ābhenti       vijjuvabbhaghanantare 
            tattha yakkhā mahiddhikā        sabbābharaṇabhūsitā 
            samantā anupariyāyanti        nārīgaṇaparivutā 
                      vittī hi maṃ vindati sūta disvā 
                      pucchāmi taṃ mātali devasārathi 
                      ime nu maccā kimakaṃsu sādhuṃ 
                      ye modare saggappattā vimāne 
  
  
 page     
            Tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            saddhāya suniviṭṭhāya          saddhammesu pavedite 
            akaṃsu satthu vacanaṃ            sammāsambuddhasāvakā 
            tesaṃ etāni ṭhānāni        yāni tvaṃ rāja passasīti  
      Tattha vehāyasāmeti vehāyasā ime  Ākāseyeva suṇṭhitā 
 ākāsaṭṭhakavimānā imeti vadati  Vijjuvabbhaghanantareti ghanavalāhakantare 
 caramānā vijju viya  Suviniṭṭhāyāti maggena āgatattā 
 supatiṭṭhāya  Idaṃ vuttaṃ hoti mahārāja ete pure niyyānike 
 kassapabuddhasāsane pabbajitvā parisuddhasilā samaṇadhammaṃ karontā 
 sotāpattiphalaṃ sacchikatvā arahattaṃ nibbattetuṃ asakkontā tato 
 cutā imesu kanakavimānesu uppannā etesaṃ kassapabuddhasāvakānaṃ 
 etāni ṭhānāni yāni tvaṃ rāja passasīti passetāni   mahārājāti  
      So evamassa ākāsaṭṭhakavimānāni dassetvā sakkassa santikaṃ 
 gamanatthāya ussāhaṃ karonto āha 
            viditāni te mahārāja        āvāsaṃ pāpakamminaṃ 
            atho kalyāṇakammānaṃ         ṭhānāni viditāni te 
            uyyāhidāni rājisi          devarājassa santiketi  
      Tattha āvāsanti mahārāja tayā paṭhamameva nerayikānaṃ āvāsaṃ 
 disvā pāpakammīnaṃ ṭhānāni viditāni imāni pana ākāsaṭṭhakavimānāni 
  Footnote    passasi passetāni itipi veditabbaṃ  
  
  
 page     
 Passantena atho kalyāṇakammānaṃ ṭhānāni viditāni te idāni 
 devarājassa santike sampattiṃ daṭṭhuṃ uyyāhīti  
      Evañca pana vatvā mātali purato rathaṃ pesetvā sineruṃ 
 parivāretvā ṭhite sattaparibhaṇḍapabbate dassesi  Te disvā 
 raññā mātalissa pucchitabhāvaṃ āvīkaronto satthā āha 
            sahassayuttaṃ hayavāhiṃ          dibbayānamadhiṭṭhito 
            yāyamāno mahārājā        addā sīdantare nage 
            disvānāmantayi dūtaṃ          ime ke nāma pabbatāti  
      Tattha sahassayuttanti sindhavasahassehi yojitaṃ  Hayavāhinti 
 hayehi nīyamānaṃ  Dibbayānamadhiṭṭhitoti dibbayāne ṭhito hutvā 
 yāyamāno gacchanto  Addāti addasa  Sīdantareti 
 sīdantaramahāsamuddassa antare  Tasmiṃ kira samudde udakaṃ sukhumaṃ hoti 
 antamaso morapicchāmattaṃ pakkhittaṃ patiṭṭhātuṃ na sakkoti sīdateva 
 tasmā so sīdantaramahāsamuddoti vuccati  Tassa antare  
 Nageti pabbate  Ke nāmāti ke nāma ime pabbatāti  
      Evaṃ nemiraññā puṭṭho mātali devaputto āha 
            sudassano karavīko           isindharo   yugandharo 
            nemindharo vinatako          assakaṇṇo girībrahā 
            ete sīdantare nagā        anupubbasamuggatā 
            mahārājānamāvāsā         yāni tavaṃ rāja passasīti  
  Footnote    īsadharotipipā  
  
  
 page     
      Tattha sudassanoti ayaṃ mahārāja etesaṃ pabbatānaṃ 
 sabbabāhiro sudassanapabbato nāma  Tadantare karavīko nāma  So 
 sudassanato uccataro hoti ubhinnaṃ pana tesaṃ antare eko 
 sīdantarasamuddo  Karavīkassa antare isindharonāma  So karavīkato 
 uccataro tesaṃ pana antare eko sīdantarasamuddo  Isindharassa 
 antare yugandharo nāma  So isindharato uccataro  Tesaṃpi 
 antare eko sīdantarasamuddo  Yugandharassa antare nemindharo 
 nāma  So yugandharato uccataro  Tesaṃpi antare eko 
 sīdantarasamuddo  Nemindharassa antare vinatako nāma  So nemindharato 
 uccataro  Tesaṃpi antare eko sīdantarasamuddo  Vinatakassa 
 antare assakaṇṇo nāma  So vinatakato uccataro  Tesaṃpi antare 
 eko sīdantarasamuddo  Anupubbasamuggatāti ete sīdantarasamudde 
 satta pabbatā anupaṭipāṭiyā samuggatā sopāṇasadisā hutvā ṭhitā  
 Yānīti ye tavaṃ mahārāja ime pabbate passasi ete catunnaṃ 
 mahārājānaṃ āvāsāti  
        Evamassa cātummahājikadevalokaṃ dassetvā mātali purato rathaṃ 
 pesetvā tāvatiṃsabhavanassa cittakūṭadvārakoṭṭhakaṃ parivāretvā ṭhitā 
 indapaṭimā dassesi  Taṃ disvā rājā pucchi  Itaropissa 
 ācikkhi  
            Anekarūpaṃ ruciraṃ             nānācittaṃ pakāsati 
            ākiṇṇaṃ indasadisehi         bayaggheheva surakkhitaṃ 
  
  
 page     
                      Vittī hi maṃ vindati sūta disvā 
                      pucchāmi taṃ mātali devasārathi 
                      imaṃ nu dvāraṃ kimabhaññamāhu 
                      manoramaṃ dissati dūratova 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            cittakūṭoti yaṃ āhu          devarājappavesanaṃ 
            sudassanassa girino           dvāraṃ hetaṃ pakāsati 
            anekarūpaṃ ruciraṃ             nānācittaṃ pakāsati 
            ākiṇṇaṃ indasadisehi         byaggheheva surakkhitaṃ 
            pavisetena rājisi           arujaṃ bhūmi pakkamāti  
      Tattha anekarūpanti anekajātikaṃ  Nānācittanti nānāratanacitraṃ  
 Pakāsatīti kinnāmetaṃ paññāyati  Ākiṇṇanti samparivāritaṃ  
 Byaggheheva surakkhitanti yathā nāma byagghehi vā sīhehi vā 
 mahāvanaṃ surakkhitaṃ evaṃ indasadiseheva surakkhitaṃ tāsaṃ pana 
 indapaṭimānaṃ ārakkhanatthāya ṭhapitabhāvo ekanipāte kulāvakajātake 
 kathetabbo  Kimabhaññamāhūti kiṃ nāmaṃ vadanti  Pavesananti 
 nikkhamanapavesanatthāya sunimmitaṃ  Sudassanassāti sobhanadassanassa 
 sinerugirino  Dvāraṃ hetanti etaṃ sanerumatthake patiṭṭhitassa 
 dasasahassayojanikassa devanagarassa dvāraṃ  Pakāsatīti dvārakoṭṭhako 
 paññāyatīti attho  Pavisetenāti etena dvārena nagaraṃ pavisa  
  
  
 page     
 Arujaṃ bhūmi pakkamāti arogaṃ suvaṇṇaṃ rajatamaṇimayaṃ nānāpupphasamākiṇṇaṃ 
 dibbabhūmiṃ dibbayānena akkama mahārājāti  
      Evañca pana vatvā mātali devanagaraṃ rājānaṃ pavesesi  
 Tena vuttaṃ 
            sahassayuttaṃ hayavāhiṃ          dibbayānamadhiṭṭhito 
            yāyamāno mahārājā        addā devasabhaṃ idanti  
      So dibbayāne ṭhitova gacchanto sudhammādevasabhaṃ disvā mātaliṃ 
 pucchi  Sopissa ācikkhi  
            Yathā sarade ākāso        nīlobhāso padissati 
            tathūpamaṃ idaṃ byamhaṃ           veḷuriyāsu nimmitaṃ 
                      vittī hi vindati sūta disvā 
                      pucchāmi taṃ mātali devasārathi 
                      imaṃ nu byamhaṃ kimabhaññamāhu 
            tassa puṭṭho viyākāsi        mātali devasārathi 
            vipākaṃ puññakammānaṃ          jānaṃ akkhāsijānato 
            sudhammāti ca yaṃ āhu         esesā dissate sabhā 
            veḷuriyārucirā citrā        dhārayanti sunimmitā 
            aṭṭhaṃsā sukatā thambhā        sabbe veḷuriyāmayā 
            yattha devā tāvatiṃsā        sabbe indapurohitā 
            atthaṃ devamanussānaṃ          cintayantā samacchare 
            pavisetena rājisi           devānaṃ anumodananti  
  
  
 page     
      Tattha idanti nipātamattaṃ  Devasabhaṃ addasāti attho  
 Esesāti sā esā vimānā  Veḷuriyārucirāti ruciraveḷuriyā  
 Citrāti nānāratanacitrā  Dhārayantīti imaṃ sabhaṃ ete 
 aṭṭhaṃsādibhedā sukatā thambhā dhārenti  Indapurohitāti indaṃ 
 purecārikaṃ katvā parivāretvā  devamanusnsānaṃ atthaṃ cintentā acchanti  
 Pavisetenāti iminā maggena yattha devā aññamaññaṃ anumodantā 
 acchanti taṃ ṭhānaṃ devānaṃ anumodanaṃ pavisa  
      Devāpi kho tassāgamanaṃ olokentāva nisīdiṃsu  Te rājā 
 āgatoti sutvā dibbagandhadhūpavāsapupphahatthā yāva cittaṃ kūṭadvārakoṭṭhakā 
 paṭimaggaṃ gantvā mahāsattaṃ gandhamālādīhi pūjetvā sudhammādevasabhaṃ 
 ānayiṃsu  Rājā rathā otaritvā devasabhaṃ pāvisi  Tattha naṃ devā 
 āsanena nimantayiṃsu  Sakko āsanena ceva kāmehi ca nimantesi  
      Tamatthaṃ pakāsento satthā āha 
            taṃ devā paṭinandiṃsu          disvā rājānamāgataṃ 
            svāgatante mahārāja        atho te adurāgataṃ 
            nisīdadāni rājisi            devarājassa santike 
            sakko taṃ paṭinandittha         vedehaṃ mithilaggahaṃ 
            nimantayittha kāmehi          āsanena ca vāsavo 
            sādhu khosi anuppatto        avāsaṃ vasavattinaṃ 
            vasa devesu rājisi          sabbakāmasamiddhisu 
  
  
 page     
            Tāvatiṃsesu devesu          bhuñja kāme amānuseti  
      Tattha paṭinandiṃsūti sampiyāyiṃsu tuṭṭhahaṭṭhāva hutvā sampaṭicchiṃsu  
 Sabbakāmasamiddhisūti sabbesaṃ dibbakāmānaṃ samiddhiyuttesu  
      Evaṃ sakkena dibbakāmehi ceva āsanena ca nimantito taṃ 
 sutvā rājā paṭikkhipanto āha 
            yathā yācitakaṃ yānaṃ          yathā yācitakaṃ dhanaṃ 
            evaṃ sampadamevetaṃ          yaṃ parato dānapaccayā 
            nacāhametaṃ icchāmi          yaṃ parato dānapaccayā 
            sayaṃ katāni puññāni          taṃ me āveniyaṃ   dhanaṃ 
            sohaṃ gantvā manussesu       kāhāmi kusalaṃ bahuṃ 
            dānena samacariyāya          saññamena damena ca 
            yaṃ katvā sukhito homi        na ca pacchānutappāmīti 
      tattha yaṃ parato dānapaccayāti yaṃ parato tassa parassa 
 dānapaccayā tena dinnattā labhati taṃ yācitakasadisaṃ hoti tasmā 
 nāhaṃ etaṃ icchāmi  Sayaṃ katānīti yāni pana mayā attanā 
 katāni puññāni tadeva mama parehi asādhāraṇaṃ  Āveniyaṃ dhananti 
 anugāmikadhanaṃ  Samacariyāyāti tīhi dvārehi samacariyāya 
 saññamenāti sīlarakkhaṇena  Damenāti indriyadamanena  
      Evaṃ mahāsatto devānaṃ madhurassarena dhammaṃ desesi  
 Desentoyeva manussagaṇanāya sattadivasāni ṭhatvā devagaṇaṃ tosetvā 
  Footnote    āveṇikantipi pāṭho  
  
  
 page     
 Devagaṇamajjhe ṭhitova mātalissa guṇaṃ kathento āha 
            bahūpakāro no bhavaṃ          mātali devasārathi 
            yo me kalyāṇakammānaṃ       pāpānaṃ paṭidassayīti  
      Tattha yo me kalyāṇakammānaṃ pāpānaṃ paṭidassayīti yo esa 
 mayhaṃ kalyāṇakammānaṃ devānañca vasanaṭṭhānāni pāpakammānaṃ 
 nerayikānañca ṭhānāni dassesīti attho  
      Attha rājā sakkaṃ devarājānaṃ āmantetvā icchāmahaṃ mahārāja 
 manussalokaṃ gantunti āha  Sakko tena hi samma mātali 
 nemirājānaṃ puna tattheva mithilanagare nehīti āha  So sādhūti 
 sampaṭicchitvā rathaṃ upaṭṭhapesi  Rājā devagaṇehi saddhiṃ 
 sammoditvā deve nivattetvā āpucchitvā rathamābhirūhi  Mātali 
 rathaṃ pesento pācīnadisābhāgena mithilaṃ sampāpuṇi  Mahājano 
 dibbarathaṃ disvā rājāno āgacchatīti pamuditacitto ahosi  
 Mātali mithilanagaraṃ padakkhiṇaṃ katvā tasmiṃyeva sīhapañjare mahāsattaṃ 
 otāretvā gacchāmahaṃ mahārājāti āpucchitvā sakaṭṭhānameva 
 gato  Mahājanopi rājānaṃ parivāretvā kīdiso devaloko 
 mahārājāti pucchi  Rājā devānañca sakkassa ca devarañño 
 sampattiṃ vaṇṇetvā tumhepi dānādīni puññāni karotha evaṃ 
 tasmiṃ devaloke nibbattissathāti mahājanassa dhammaṃ desesi  So 
 aparabhāge kappakena palitassa jātabhāve ārocite suvaṇṇasaṇḍāsena 
 palitaṃ uddharāpetvā hatthe ṭhapetvā taṃ disvā saṃvegaṃ 
  
  
 page     
 Uppādetvā kappakassa gāmavaraṃ datvā pabbajitukāmo hutvā 
 puttassa rajjaṃ paṭicchādetvā tena kasmā deva pabbajissasīti 
 vutte puttassa kāraṇaṃ ācikkhanto gāthamāha 
            uttamaṅgaruhā mayhaṃ   ime jātā vayoharā 
            pātubhūtā devadūtā   pabbajjā samayo mamanti  
      Rājā imaṃ gāthaṃ vatvā purimarājāno viya pabbajitvā 
 tasmiṃyeva ambavane viharanto cattāro brahmavihāre bhāvetvā 
 aparihīnajjhāno brahmalokūpago ahosi  Tasseva pabbajitabhāvaṃ 
 āvīkaronto satthā osānagāthamāha 
            idaṃ vatvā nimirājā  vedeho mithilaggaho 
            puthuyaññaṃ yajitvāna    saññamaṃ ajjhupāgamīti  
      Tattha idaṃ vatvāti uttamaṅgaruhā mayhanti idaṃ gāthaṃ 
 vatvā  Puthuyaññaṃ yajitvānāti mahādānaṃ datvā  Saññamaṃ 
 ajjhupāgamīti sīlasaññamaṃ upagato  Putto panassa kālārajjako 
 nāma taṃ vaṃsaṃ upacchindatīti  
      Satthā imaṃ dhammadesanaṃ āharitvā na bhikkhave idāneva 
 pubbepi tathāgato mahābhinikkhamanaṃ nikkhantoyevāti vatvā saccāni 
 pakāsetvā jātakaṃ samodhānesi  Tadā sakko anuruddho ahosi 
 mātali ānando ahosi caturāsīti khattiyasahassāni buddhaparisā 
 ahesuṃ nemirājā pana ahameva sammāsambuddhoti  
                 Nemirājajātakaṃ catutthaṃ niṭṭhitaṃ  
  
  
 page     
  Footnote  
      hanṛ´ānīṛ´์ m‡mīkhṛ´amūla     
  
  
 page     
                      Mahānipātavaṇṇanā 
                        mahosathajātakaṃ 
      pañcālo sabbasenāyāti idaṃ satthā jetavane viharanto 
 attano paññāpāramiṃ ārabbha kathesi  Ekadivasamhi bhikkhū 
 dhammasabhāyaṃ sannisinnā tathāgatassa paññāpāramiṃ vaṇṇayantā mahāpañño 
 āvuso tathāgato  puthupañño hāsapañño gambhīrapañño bhūripañño 
 tikkhapañño javanapañño nibbedhikapañño parappavādamaddano attano 
 paññānubhāvena kūṭadantādayo brāhmaṇe sabbhiyādayo paribbājake 
 āḷavakādayo yakkhe sakkādayo deve bakādayo brahmāno 
 aṅgulimālādayo core ca dametvā nibbisevane akāsi bahū janā tena 
 damitvā pabbajjaṃ datvā maggaphalesu patiṭṭhāpitā evaṃ mahāpañño 
 āvuso satthāti satthu guṇaṃ vaṇṇayantā nisīdiṃsu  Satthā āgantvā 
 kāyanuttha bhikkhave etarahi kathāya sannisinnā kā pana vo antarā 
 kathā avippakatāti pucchitvā imāya nāmāti vutte na bhikkhave 
 idāneva tathāgato paññavā atīte aparipakke ñāṇe bodhiñāṇatthāya 
 pubbacariyaṃ carantopi paññavāyevāti vatvā tuṇhī ahosi tehi 
 yācito atītaṃ āhari  
      Atīte bhikkhave mithilāyaṃ videharaṭṭhe videho nāma rājā rajjaṃ 
 kāresi  Tassa atthadhammānusāsakā cattāro paṇḍitā ahesuṃ 
 senako pukkuso kāmindo devindoti  Tadā rājā bodhisattassa 
 paṭisandhiggahaṇadivase paccūsakāle evarūpaṃ supinaṃ addasa rājaṅgaṇe 
  
  
 page     
 Catūsu kaṇṇesu cattāro aggikkhandhā mahāpākārappamāṇā uṭṭhāya 
 jalanti tesaṃ pana majjhe eko khajjopanakappamāno aggikkhandho 
 uṭṭhahitvā taṃ khaṇaññeva cattāro aggikkhandhe atikkamitvā yāva 
 akaniṭṭhabrahmalokappamāṇā uṭṭhāya sakalacakkavāḷaṃ obhāsetvā 
 ṭhito antamaso bhūmiyaṃ patitaṃ sāsapavījamattampi paññāyati taṃ sadevako 
 loko samārako sabrahmako āgantvā gandhamālādīhi pūjesi 
 mahājanā jālantareneva vicaranti lomakūpamattampi uṇhaṃ na gaṇhatīti  
 Rājā imaṃ supinaṃ disvā bhītatasito uṭṭhāya kinnu kho me bhavissatīti 
 cintento nisinnakova aruṇaṃ uṭṭhāpesi  Cattāro paṇḍitā 
 pātova āgantvā kacci nu deva sukhaṃ sayitthāti sukhaseyyaṃ pucchiṃsu  
 So ācariyā kuto me sukhaṃ atthīti vatvā evarūpo me supino 
 diṭṭhoti kathesi  Atha naṃ senakapaṇḍito mā bhāyi mahārāja 
 maṅgalasupino eso vuḍḍhi te bhavissatīti vatvā kiṃ kāraṇāti vutte 
 mahārāja amhe cattāro paṇḍite abhibhavitvā nippabhaṃ katvā 
 añño pañcamo paṇḍito uppajjissati mayaṃ hi cattāro janā 
 cattāro aggikkhandhā viya majjhe uppannaaggikkhandho viya pañcamo 
 paṇḍito uppajjissati so ca sadevake loke asadiso bhavissatīti  
 Idāni panesa kuhinti  Mahārāja ajja tassa paṭisandhiggahaṇena 
 vā mātukucchito nikkhamanena vā bhavitabbanti attano sikkhābalena 
 dibbacakkhunā disvā viya byākāsi  Rājā tato paṭṭhāya taṃ 
 vacanaṃ anussari  Mithilāyaṃ pana catūsu dvāresu dakkhiṇayavamajjhagāmo 
  
  
 page     
 Pacchimayavamajjhagāmo uttarayavamajjhagāmo pācīnayavamajjhagāmo cāti 
 cattāro gāmā ahesuṃ  Tesu pācīnayavamajjhagāme sarivaḍḍhako 
 nāma seṭṭhī vasati  Sumanādevī nāmassa bhariyā ahosi  
 Mahāsatto taṃ divasaṃ raññā diṭṭhasupinavelāyaṃ tāvatiṃsabhavanato cavitvā tassā 
 kucchimhi paṭisandhiṃ gaṇhi  Aparāni pana devaputtasahassāni tāvatiṃsabhavanato 
 cavitvā tasmiṃyeva gāme seṭaṭhānuseṭṭhīnaṃ kulesu paṭisandhiṃ 
 gaṇhiṃsu  Sumanādevī pana dasamāsaccayena suvaṇṇavaṇṇaṃ puttaṃ vijāyi  
      Tasmiṃ khaṇe sakko devarājā manussalokaṃ olokento 
 mahāsattassa mātukucchito nikkhamanabhāvaṃ ñatvā imaṃ buddhaṅkuraṃ sadevake 
 loke pākaṭaṃ kātuṃ vaṭṭatīti cintetvā mahāsattassa mātukucchito 
 nikkhamanakāle adissamānakāyenāgantvā tassa hatthe ekaṃ osathaghaṭikaṃ 
 ṭhapetvā sakaṭṭhānameva gato  Mahāsatto taṃ muṭṭhiṃ katvā 
 gaṇhi  Tasmiṃ pana mātukucchito nikkhamanteyeva mātu appamattakaṃpi 
 dukkhaṃ nāhosi  Dhammakarakato udakamiva sukhena nikkhami  Sā tassa 
 hatthe osathaghaṭikaṃ disvā tāta kinte laddhanti āha  So osathaṃ 
 ammāti dibbosathaṃ mātuyā hatthe ṭhapetvā amma imaṃ osathaṃ yena 
 kenaci ābādhena ābādhikānaṃ dethāti āha  Sā haṭṭhapahaṭṭhā 
 sirivaḍḍhakaseṭṭhino ārocesi  Tassa pana sattavassiko sīsābādho 
 atthi  So tuṭṭhahaṭṭho hutvā ayaṃ kumāro mātukucchito jāyamāno 
 osathaṃ gahetvā āgato jātakkhaṇeyeva mātarā saddhiṃ kathesi evarūpena 
 puññavatā dinno osatho mahānubhāvo bhavissatīti cintetvā taṃ 
  
  
 page     
 Osathaṃ gahetvā nissadāyaṃ ghaṃsitvā osathaṃ thokaṃ nalātante makkhesi  
 Sattavassiko sīsābādho padumapattato udakaṃ viya nivattitvā gato  
 So mahānubhāvaṃ osathanti somanassappatto ahosi  Mahāsattassa 
 osathaṃ gahetvā āgatabhāvo sabbattha pākaṭo jāto  Yekeci 
 ābādhikā sabbe te seṭṭhissa gehaṃ āgantvā osathaṃ yācanti  
 Seṭṭhīpi sabbesaṃ nissadāyaṃ ghaṃsitvā osathaṃ thokaṃ gahetvā udakena 
 āluḷetvā deti  Dibbosathena sarīre makkhitamatteyeva sabbā 
 ābādhā vūpasamanti  Sukhitā manussā sirivaḍḍhakaseṭṭhino gehe 
 osatho mahānubhāvoti vaṇṇentā pakkamanti  Mahāsattassa 
 nāmaggahaṇadivase mahāseṭṭhī mama puttassa ayyakādīnaṃ nāmena attho 
 natthi assa jāyamānassa osathaṃ gahetvā āgatattā osatho nāma 
 hotūti tato idaṃ osathaṃ mahantaṃ idaṃ osathaṃ mahantanti uppannavacanaṃ 
 upādāya assa mahosathakumārotveva nāmaṃ akāsi  Athassa 
 etadahosi mama putto mahāpuñño na ekakova nibbattissati iminā 
 saddhiṃ jātadārakehi ca bhavitabbanti  So olokāpento 
 dārakasahassānaṃ diṭṭhabhāvaṃ sutvā sabbesaṃpi kumārānaṃ pilandhanāni datvā 
 sahassadhātiyo dāpesi  Puttassa me upaṭṭhākā bhavissantīti 
 bodhisattena saddhiṃyeva tesaṃ maṅgalaṃ kāresi  Dhātiyo dārake 
 alaṅkaritvā mahāsattassa upaṭṭhānaṃ ānenti  Bodhisatto tehi 
 saddhiṃ kīḷanto vaḍḍhitvā sattavassikakāle suvaṇṇapaṭimā viya abhirūpo 
 ahosi  Athassa gāmamajjhe tehi saddhiṃ kīḷantassa hatthiādīsu 
  
  
 page     
 Āgacchantesu kīḷāmaṇḍalaṃ bhijjati  Vātātapappaharaṇakāle dārakā 
 kilamanti  Ekadivasampi nesaṃ kīḷantānaṃyeva mahāmegho uṭṭhahi  
 Taṃ disvā nāgabalo mahāsatto dhāvitvā ekaṃ sālaṃ pāvisi  
 Itare dārakā tassa pacchato anudhāvantā aññamaññassa pādesu 
 upakkhalitvā patitvā jaṇṇukabhedādīni pāpuṇiṃsu  Bodhisatto 
 imasmiṃ ṭhāne kīḷanasālaṃ kātuṃ vaṭṭati evaṃ na kilamissāmāti 
 cintetvā te dārake āha imasmiṃ ṭhāne vātena vā vassena vā 
 ātapena vā kilamissāma ṭhānanisajjanasayanakkhamaṃ ekaṃ sālaṃ kāressāma 
 ekekaṃ kahāpaṇaṃ āharathāti  Te tathā kariṃsu mahāsatto 
 mahāvaḍḍhakiṃ pakkosāpetvā tāta imasmiṃ ṭhāne sālaṃ karohīti tassa 
 sahassaṃ adāsi  So sādhūti sampaṭicchitvā sahassaṃ gahetvā bhūmiṃ 
 samaṃ kāretvā khāṇuke koṭṭetvā suttaṃ pasāresi  Mahāsatto 
 tassa suttapasāraṇavidhānaṃ disvā ārocento bho evaṃ suttaṃ 
 apasāretvā sādhukaṃ pasārehīti āha  Sāmi ahaṃ attano sippānurūpena 
 pasāremi ito aññaṃ na jānāmīti  Ettakaṃpi ajānanto amhākaṃ 
 dhanaṃ gahetvā sālaṃ kathaṃ karissasīti āhara suttaṃ ahaṃ 
 pasāretvā te dassāmīti āharāpetvā sayaṃ pasāresi  
 Vissukammena pasāritaṃ viya ahosi  Tato vaḍḍhakiṃ āha evaṃ suttaṃ 
 pasāretuṃ sakkhissasīti  Na sakkhissāmi sāmīti  Tenahi mama 
 vicāraṇāya pana kātuṃ sakkhissasīti  Sakkhissāmi sāmīti  
 Mahāsatto yathā tassā sālāya ekasmiṃ anāthānaṃ itthīnaṃ vijāyanaṭṭhānaṃ 
  
  
 page     
 Ekasmiṃ āgantukasamaṇabrāhmaṇānaṃ vasanaṭṭhānaṃ ekasmiṃ āgantukamanussānaṃ 
 vasanaṭṭhānaṃ ekasmiṃ āgantukavāṇijakānaṃ bhaṇḍaṭhapanaṭṭhānaṃ hoti 
 tathā sabbāni tāni ṭhānāni bahimukhadvārāni katvā sālaṃ vicāresi  
 Tatheva kīḷāmaṇḍalaṃ tatheva vinicchayaṃ tatheva dhammasabhaṃpi kāresi  
 Katipāheneva niṭṭhitāya sālāya cittakāre pakkosāpetvā 
 sayaṃ vitthāretvā ramaṇīyaṃ cittakammaṃ kāresi  Sā sālā 
 sudhammādevasabhāpaṭibhāgā ahosi  Tato na ettāvatā sālā sobhati 
 pokkharaṇiṃ kāretuṃ vaṭṭatīti pokkharaṇiṃ khanāpetvā iṭṭhakavaḍḍhakiṃ 
 pakkosāpetvā sayaṃ vicāretvā sahassavaṅkaṃ satatitthaṃ pokkharaṇiṃ 
 kāresi  Sā pañcavidhapadumasañchannā nandanapokkharaṇī viya ahosi  
 Tassā tīre pupphaphaladhare nānārukkhe ropāpetvā nandanavanaṃ viya 
 uyyānaṃ kāresi  Tameva ca sālaṃ nissāya dhammikasamaṇabrāhmaṇānañceva 
 āgantukagamikādīnañca dānavattaṃ paṭṭhapesi  Sā tassa kiriyā 
 sabbattha pākaṭā ahosi  Bahū manussā taṃ otaranti  
 Mahāsatto sālāya nisīditvā sampattasampattānaṃ kāraṇākāraṇaṃ 
 yuttāyuttaṃ kathesi  Vinicchayaṃ paṭṭhapesi  Buddhuppādakālo viya 
 ahosi  Videharājā pana sattavassaccayena  cattāro paṇḍitā 
 amhe abhibhavitvā pañcamo paṇḍito uppajjissatīti me kathayiṃsu 
 kattheso etarahīti saritvā tassa vasanaṭṭhānaṃ jānathāti catūhi dvārehi 
 cattāro amacce pesesi  Sesadvārehi nikkhamantā amaccā 
 mahāsattaṃ na passiṃsu  Pācīnadvārena nikkhamanto amacco sālāya 
  
  
 page     
 Nisīditvā paṇḍitena nāma imissā sālāya kārakena vā kārāpakena 
 vā bhavitabbanti cintetvā manusse pucachi ayaṃ sālā kataravaḍḍhakinā 
 katāti  Manussā nāyaṃ vaḍḍhakinā katā attano paññābalena 
 sirivaḍḍhakaseṭṭhiputtassa mahosathapaṇḍitassa vicāraṇāya esā 
 katāti vadiṃsu  Kativasso pana paṇḍitoti  Paripuṇṇasattavassoti  
 Amacco rañño diṭṭhasupinadivasato paṭṭhāya saṃvaccharaṃ gaṇetvā 
 rañño supinadassanena sameti ayameva so paṇḍitoti ñatvā rañño 
 dūtaṃ pāhesi deva pācīnayavamajjhagāme sirivaḍḍhakaseṭṭhiputto 
 mahosathapaṇḍito nāma sattavassikova samāno evarūpaṃ nāma sālaṃ 
 kāresi pokkharaṇiṃ uyyānaṃ ca kāresi imaṃ paṇḍitaṃ gahetvā 
 ānemi udāhu na ānemīti  Rājā taṃ sutvā tuṭṭhacitto 
 hutvā senakaṃ pakkosāpetvā tamatthaṃ ārocetvā kiṃ senaka 
 ānema taṃ paṇḍitanti pucchi  So maccharāyanto mahārāja 
 sālādīnaṃ kārāpitamattakena paṇḍito nāma na hoti yo koci 
 etāni kāreti appamattaṃ etanti āha  So tassa kathaṃ sutvā 
 bhavitabbamettha kāraṇenāti tuṇhī hutvā tattheva vasanto paṇḍitaṃ 
 vīmaṃsatūti amaccassa dūtaṃ paṭipesesi  Taṃ sutvā amacco tattheva 
 vasanto paṇḍitaṃ vīmaṃsi  Tatridaṃ vīmaṃsanaudānaṃ 
             maṃsaṃ goṇo gaṇṭhi suttaṃ  putto godho rathena ca 
             daṇḍo sīsaṃ ahī ceva   kukkuṭo maṇi vijāyanaṃ 
             odanaṃ bālukañcāpi    taḷākuyyānaṃ gadrabho maṇīti  
  
  
 page     
      Tattha maṃsanti ekadivasaṃ bodhisatto kīḷāmaṇḍalaṃ gacchanto 
 eko seno sūṇaphalakato maṃsapesiṃ gahetvā ākāsena pakkhandi  
 Taṃ disvā dārakā maṃsapesiṃ chaḍḍāpessāmāti senaṃ anubandhiṃsu  
 Te ito cito ca dhāvantā uddhaṃ oloketvā tassa pacchato 
 pacchato gacchantā pāsāṇādīsu khāṇukesu upakkhalitvā kilamanti  
 Atha ne paṇḍito āha chaḍḍāpessāmi nanti  Chaḍḍāpehi 
 sāmīti  Tenahi passathāti so uddhaṃ anoloketvā vātavegena dhāvitvā 
 senassa chāyaṃ akkamitvā pāṇiṃ paharitvā mahāviravaṃ viravi  
 Tassa tejena so saddo senassa kucchiyaṃ nisīditvā   nicchārito 
 viya ahosi  So bhīto maṃsaṃ chaḍḍesi  Mahāsatto maṃsassa 
 chaḍḍitabhāvaṃ ñatvā chāyaṃ olokenatova bhūmiyaṃ patituṃ adatvā 
 ākāseyeva sampaṭicchi  Taṃ acchariyaṃ disvā mahājano nadanto 
 vagganto apphoṭento mahāsaddamakāsi  Amacco taṃ pavuttiṃ 
 ñatvā rañño dūtaṃ puna pesesi deva paṇḍito iminā upāyena 
 senaṃ maṃsapesiṃ chaḍḍāpesi idaṃ devo jānātūti  Rājā taṃ sutvā 
 senakaṃ pucchi senaka kiṃ ānema paṇḍitanti  So cintesi 
 tassa idhāgatakālato paṭṭhāya mayaṃ nippabhā bhavissāma no atthibhāvaṃpi 
 rājā na jānissati na taṃ ānayaṃ dātuṃ vaṭṭatīti  So lābhamaccharitāya 
 mahārāja ettakena paṇḍito nāma nāhosi appamattakaṃ etanti 
 āha  Rājā majjhatto hutvā tattheva naṃ vīmaṃsatūti puna 
  Footnote    vinivijjhitavātipi pāṭho  
  
  
 page     
 Paṭipesesi  Goṇoti eko pācīnayavamajjhagāmavāsī puriso vasse 
 patite kasiṃ karissāmīti gāmantarato goṇe kīṇitvā ānetvā 
 gehe vasāpetvā puna divase gocaratthāya tiṇabhūmiṃ netvā goṇapiṭṭhe 
 nisinno kilantarūpo otaritvā rukkhamūle nisinno niddaṃ okkami  
 Tasmiṃ khaṇe eko coro āgantvā goṇe gahetvā palāyi  
 So pabujjhitvā goṇe apassanto ito cito ca oloketvā 
 coraṃ disvā vegena pakkhanditvā kuhiṃ me goṇe nesīti āha  
 Kiṃ vadesi mama goṇe attano icchitaṭṭhānaṃ nemīti  Tesaṃ 
 vivādaṃ sutvā mahājano sannipati  Paṇḍito tesaṃ sālādvārena 
 gacchantānaṃ saddaṃ sutvā ubhopi pakkosāpetvā tesaṃ kiriyaṃ disvāva 
 ayaṃ coro ayaṃ goṇasāmikoti jānāti  Jānanto pana kasmā 
 vivadatthāti pucchi  Goṇasāmiko āha sāmi ime goṇe asukagāmato 
 asukassa nāma hatthato kīṇitvā ānetvā gehe vasāpetvā 
 pātova tiṇabhūmiṃ nemi tattha me pamādaṃ disvā ayaṃ puriso goṇe 
 gahetvā palāyi svāhaṃ ito cito ca olokento imaṃ 
 disvā anubandhitvā gaṇhiṃ asukagāmavāsino mayā etesaṃ kīṇitvā 
 gahitabhāvaṃ jānantīti  Atha coro ime goṇā mameva gharajātikā 
 ayaṃ musā bhaṇatīti āha  Atha ne paṇḍito ahaṃ vo aṭṭaṃ 
 dhammena vinicchinissāmi kiṃ tumhe vinicchaye ṭhassathāti pucchitvā 
 āma  ṭhassāmāti vutte mahājanassa hadayaṃ gaṇhituṃ vaṭṭatīti paṭhamaṃ 
 coraṃ pucchi tayā ime goṇā kiṃ khādāpitā kiṃ pāyitāti  
  
  
 page     
 Paṇḍita yāguṃ pāyetvā tilapiṭṭhañca kummāse ca khādāpitāti  
 Tato goṇasāmikaṃ pucchi  So āha kuto me duggatassa yāguādīni 
 laddhāni tiṇameva khādāpitāti  Paṇḍito tesaṃ kathaṃ sutvā 
 attano purisaṃ pātiṃ gāhāpetvā piyaṅgupattāni āharāpetvā udukkhale 
 koṭṭāpetvā udakena maddāpetvā goṇe pāyesi  Goṇā 
 tiṇameva chaḍḍayiṃsu  Paṇḍito passathidanti mahājanassa dassetvā 
 coraṃ pucchi corosi na corosīti  Sāmi coromhīti āha  
 Tenahi ito paṭṭhāya mā evarūpamakāsīti ovadati  Bodhisattassa 
 purisā pana taṃ hatthapādehi pothetvā dubbalamakaṃsu  Atha naṃ 
 paṇḍito ovadi passasi tāta diṭṭhadhammeyeva tāva te idaṃ dukkhaṃ 
 samparāye pana nirayādīsu mahādukkhaṃ anubhavissasi ito paṭṭhāya 
 pajahetaṃ kammanti pañca sīlāni tassa adāsi  Amacco taṃ pavuttiṃ 
 yathābhūtaṃ rañño ārocāpesi  Rājā kiṃ senaka ānema paṇḍitanti 
 senakaṃ pucchitvā mahārāja goṇaaṭṭaṃ nāma yena kenaci 
 vinicchitaṃ ettakena paṇḍito nāma na hoti āgametha tāva devāti 
 vutte majjhatto hutvā puna tatheva sāsanaṃ pesesi  Evaṃ 
 sabbavidhāne veditabbaṃ  Ito paraṃ pana udānamattameva vibhajitvā 
 dassissāmi  Gaṇṭhīti ekā pana duggatitthī nānāvaṇṇehi suttehi 
 gaṇṭhikaṃ bandhitvā katasuttagaṇṭhikapilandhanaṃ gīvato mocetvā sāṭakassa 
 upari ṭhapetvā nahāyituṃ paṇḍitena kāritaṃ pokkharaṇiṃ otari  Aparā 
 taruṇitthī taṃ disvā lobhaṃ uppādetvā taṃ ukkhipitvā amma ativiya 
  
  
 page     
 Sobhanaṃ idaṃ te kittakena kataṃ ahaṃpi attano sippānurūpena evarūpaṃ 
 karissāmīti gīvāyaṃ pilandhitvā  pamāṇaṃ tāvassa upadhāremīti 
 vatvā tāya ujucittatāya upadhārehīti vutte gīvāyaṃ pilandhitvā 
 pakkāmi  Itarāpi taṃ disvā pokkharaṇito sīghaṃ uttaritvā sāṭakaṃ 
 nivāsetvā upadhāvitvā kuhiṃ me pilandhanaṃ gahetvā palāyissasīti 
 sāṭakaṃ gaṇhi  Itarā pana nāhaṃ tava santakaṃ gaṇhāmi mama 
 gīvāyameva pilandhananti āha  Mahājano taṃ sutvā sannipati  
 Paṇḍitopi dārakehi saddhiṃ kīḷanto tāsaṃ kalahaṃ katvā 
 sālādvārena gacchantīnaṃ saddaṃ sutvā kiṃ saddo esoti pucchitvā 
 ubhinnaṃ kalahakāraṇaṃ sutvā tā pakkosāpetvā ākāreneva ayaṃ 
 corī ayaṃ na corīti ñatvāpi tamatthaṃ pucchitvā mama vinicchaye 
 ṭhassathāti vatvā āma ṭhassāmāti vutte paṭhamaṃ coriṃ pucchi tavaṃ 
 imaṃ pilandhanaṃ kataragandhena vilimpasīti  Ahaṃ niccaṃ sabbasāhārikena 
 vilimpāmīti  Sabbasāhāriko nāma sabbagandhehi yojetvā 
 katagandho  Tato itaraṃ pucchi  Sā āha kuto mayhaṃ duggatāya 
 sabbasāhāriko atthi ahaṃ niccaṃ piyaṅgupupphagandheneva vilimpāmīti  
 Paṇḍito tāsaṃ vacanaṃ purisaṃ gāhāpetvā udakapātiṃ āharāpetvā 
 taṃ pilandhanaṃ tattha pakkhipitvā gandhikaṃ pakkosāpetvā etaṃ 
 upasiṃghitvā asukagandhabhāvaṃ nāma jānāhīti āha  So taṃ upasiṃghanto 
 piyaṅgupupphaganadhabhāvaṃ ñatvā imaṃ ekanipāte gāthamāha 
                sabbasāhāriko natthi   suddhakaṅgu pavāyati 
  
  
 page     
                Alikaṃ bhāsati yaṃ dhuttī   saccamāhu mahallikāti  
         Tattha dhuttīti dhuttikā  Āhūti āha  Ayameva vā pāṭho  
      Atha mahāsatto taṃ kāraṇaṃ mahājanaṃ jānāpetvā tavaṃ corīsīti 
 pucchitvā corībhāvaṃ paṭijānāpesi  Tato paṭṭhāya mahāsattassa 
 paṇḍitabhāvo mahājanassa pākaṭo jāto  Suttanti ekā 
 itathī kappāsakhettarakkhikā khetataṃ rakkhantī tattheva parisuddhakappāsaṃ 
 gahetvā sukhumasuttaṃ kantitvā timbaruṭṭhiphalena suttaguḷaṃ katvā uccaṅke 
 ṭhapetvā gāmaṃ āgacchantī paṇḍitassa pokkharaṇiyaṃ nahāyissāmīti 
 sāṭakassa upari suttaguḷaṃ ṭhapetvā otaritvā nahāyati  Aparā 
 itthī taṃ disvā luddhacittatāya taṃ gahetvā aho manāpaṃ sutataṃ 
 tayā amma katanti accharaṃ paharitvā olokentī viya uccaṅke katvā 
 pakkāmi  Sesaṃ purimanayeneva vitthāretabbaṃ  Paṇḍito paṭhamaṃ 
 coriṃ pucchi tavaṃ suttaguḷaṃ karontī kiṃ anto pakkhipitvā akāsīti  
 Sā sāmi kappāsaphalameva pakkhipitvā karomīti āha  Tato 
 itaraṃ pucchi sā timbaruṭṭhinti āha  So ubhinnaṃpi kathaṃ purisaṃ 
 gāhāpetvā taṃ suttaguḷaṃ vinivedhāpetvā timbaruṭṭhiṃ disvā taṃ corībhāvaṃ 
 paṭijānāpesi  Mahājano haṭṭhatuṭṭho aṭṭo suvinicchitoti 
 sādhukārasahassāni pavattesi  Puttoti ekā itthī puttaṃ ādāya 
 mukhadhovanatthāya paṇḍitassa pokkharaṇiṃ gantvā puttaṃ nahāpetvā 
 attano sāṭake nisīdāpetvā mukhaṃ dhovituṃ otari  Tasmiṃ khaṇe 
 ekā yakkhinī taṃ disvā khāditukāmā hutvā itthīvesaṃ gahetvā āgantvā 
  
  
 page     
 Sahāyike sobhati vatāyaṃ dārako taveso puttoti pucchitvā āma 
 ammāti vutte pāyemi thananti vatvā pāyehīti vutte taṃ gahetvā 
 thokaṃ kīḷāpetvā taṃ ādāya palāyi  Itarā taṃ disvā uttaritvā 
 vegena dhāvitvā kuhiṃ me puttaṃ nesīti sāṭakaṃ gaṇhi  Yakkhinī 
 kuto tayā putto laddho mameso puttoti āha  Tā kalahaṃ 
 karontiyo sālādvārena gacchanti  Paṇḍito tāsaṃ kalahasaddaṃ 
 sutvā tā pakkosāpetvā kimetanti pucchi  Tā tassa tamatthaṃ 
 ārocesuṃ  Taṃ sutvā paṇḍito akkhīnaṃ animmissatāya ceva 
 rattatāya ca nirāsaṅkatāya ca chāyāya abhāvatāya ca yakkhinī ayanti 
 ñatvāpi mama vinicchaye ṭhassathāti vatvā āma ṭhassāmāti vutte 
 paṭhaviyaṃ lekhaṃ ākaḍḍhitvā lekhamajjhe dārakaṃ nipajjāpetvā yakkhiniṃ 
 hatthesu mātaraṃ pādesu gāhāpetvā dvepi kaḍḍhitvā gaṇhatha 
 eso gaṇhituṃ sakkontiyā puttoti āha  Tā ubhopi taṃ 
 kaḍḍhiṃsu  Dārako tāhi kaḍḍhiyamāno dukkhappatto hutvā viravi  
 Mātā taṃ saddaṃ sutvā hadayena phalitena viya puttaṃ muñcitvā 
 rodamānā aṭṭhāsi  Paṇḍito mahājanaṃ pucchi dārakamātu hadayaṃ 
 mudukaṃ hoti udāhu amātu hadayaṃ mudukanti  Mātu hadayaṃ mudukaṃ 
 paṇḍitāti  Paṇḍito mahājanaṃ pucchi tenahi idāni kimetaṃ 
 dārakaṃ gahetvā ṭhitā mātā hoti udāhu visajjetvā ṭhitāti  
 Visajjetvā ṭhitā paṇḍitāti  Tenahi imaṃ pana dārakacoriṃ tumhe 
 jānāthāti  Na jānāma paṇḍitāti  Yakkhinī esā etaṃ khādituṃ 
  
  
 page     
 Gaṇhatīti  Kathaṃ jānāsi paṇḍitāti  Yakkhīnaṃ animmissatāya 
 ceva rattatāya ca nirāsaṅkatāya ca chāyāya abhāvena ca nikkaruṇatāya 
 cāti  Atha naṃ so pucchi kāsi tavanti  Yakkhinimhi 
 sāmīti  Kasmā imaṃ dārakaṃ gaṇhasīti  Khādituṃ sāmīti  
 Andhabāle pubbepi pāpaṃ katvā yakkhinī jātā idāni punapi pāpaṃ 
 karosi aho andhabālāsīti taṃ pañcasīlesu patiṭṭhāpetvā uyyojesi  
 Dārakamātāpi ciraṃ jivatu sāmīti paṇḍitaṃ thometvā puttaṃ 
 ādāya pakkāmi  Godhoti eko kira puriso lakuṇṭakatāya 
 ceva kāḷavaṇṇatāya ca godhakāḷo nāma  So pana sattasaṃvaccharāni 
 kammaṃ katvā bhariyaṃ labhi  Sā nāmena dīghatāhalā nāma  
 So ekadivasaṃ taṃ āmantetvā bhadde puvakhādanīyaṃ pacāhīti vatvā 
 sāmi kuhiṃ gacchissasīti vutte bhadde mātāpitaro daṭṭhuṃ gamissāmīti 
 vatvā kinte mātāpitūhīti tāya paṭikkhittopi yāva tatiyampi vatvā 
 taṃ pacāpetvā pātheyyañceva paṇṇākārañca ādāya tāya saddhiṃ 
 maggaṃ paṭipanno antarāmagge uttānavāhiniṃ nadiṃ addasa  Te dve 
 pana udakabhīrukajātikāva tasmā otarituṃ avisahantā nadītīre aṭṭhaṃsu  
 Tadā dīghapiṭaṭhi nāmeko duggatapuriso nadītīre anuvicaranto taṃ ṭhānaṃ 
 sampāpuṇi  Te taṃ disvā pucchiṃsu samma ayaṃ nadī gambhīrā 
 uttānāti  So tesaṃ udakabhīrukabhāvaṃ ñatvā sammā ayaṃ nadī 
 atigambhīrā bahū caṇḍamacchāti āha  Samma tavaṃ kathaṃ gamissasīti  
 So āha suṃsumāramakarānaṃ  amhehi saddhiṃ pariccayo atthi tena te 
  
  
 page     
 Amhe na viheṭhentīti  Tenahi samma amhepi nehīti  So 
 sādhūti sampaṭicchi  Athassa te khajjabhojanaṃ adaṃsu  So 
 katabhattakicaco samma kaṃ paṭhamaṃ nemīti pucchi  Tava sahāyikaṃ nehi maṃ 
 pacchā nessasīti  So sādhūti taṃ khandhe katvā sabbaṃ pātheyayañca 
 paṇṇākārañca gahetvā nadiṃ otaritvā thokaṃ gantvā ukkuṭikaṃ 
 nisīditvā pakkāmi  Tato godhakāḷo  tīre ṭhitoyeva gambhīrā 
 vatāyaṃ nadī evaṃ dīghassāpi nāma evarūpā mayhaṃ pana apaseyhāva 
 bhavissatīti cinatesi  Itaropi taṃ nadīmajjhaṃ netvā bhadde ahaṃ 
 taṃ posessāmi tavaṃ sampannavatthālaṅkārā dāsadāsīparivutā vicarissasi 
 kinte ayaṃ lakuṇṭagatto karissati mama vacanaṃ karohīti āha  
 Sā tassa vacanaṃ sutvāva attano sāmike sinehaṃ chinditvā taṃ 
 khaṇaññeva tasmiṃ paṭibaddhacittā hutvā sāmi sace maṃ na chaḍḍessasi 
 karisasāmi te vacananti āha  Bhadde kiṃ kathesi ahantaṃ 
 posessāmīti āha  Te ubhopi paratīraṃ gantvā aññamaññaṃ 
 sammodamānā godhakāḷaṃ pahāya godhakāḷa tiṭṭha tiṭṭha tavanti vatvā 
 tassa passantasseva khādanīyaṃ khādantā pakkamiṃsu  So taṃ disvā 
 ime ekato hutvā maṃ chaḍḍetvā palāyanti maññeti aparāparaṃ 
 dhāvanto thokaṃ otaritvā bhayena nivattitvā puna tesu kopena 
 punappunaṃ otaritvā jīvāmi vā marāmi vāti ullaṅghitvā nadiyaṃ 
 patito uttānabhāvaṃ ñatvā nadiyā uttaritvā vegena anubandhitvā 
 taṃ pāpuṇitvā ambho duṭṭha cora kuhiṃ me bhariyaṃ nesīti āha  
  
  
 page     
 Itaropi taṃ hare duṭṭha vāmana lakuṇṭaka kuto tava bhariyāti vatvā 
 tassa gīvāyaṃ gahetvā khipi  So dīghatāhalaṃ hatthe gahetvā 
 tiṭṭha tiṭṭha kuhiṃ gacchasi mayā sattasaṃvaccharāni kammaṃ katvā 
 laddhabhariyāsīti vatvā tena saddhiṃ kalahaṃ karonto mahāsattassa sālāya 
 santikaṃ pāpuṇi  Mahājano sannipati  Paṇḍito kiṃ saddo nāmesoti 
 pucchitvā tamatthaṃ sutvā ubhopi pakkosāpetvā vacanapaṭivacanaṃ 
 sutvā mama vinicchaye ṭhassathāti vatvā āma ṭhassāmāti vutte 
 paṭhamaṃ dīghapiṭṭhiṃ kiṃnāmosīti pucchi  Dīghapīṭṭhiko nāma sāmīti 
 kathesi  Bhariyā pana te kā nāmāti  So tassā nāmaṃ ajānanto 
 aññaṃ nāmaṃ kathesi  Mātāpitaro te ke nāmāti  Asukā nāmāti  
 Bhariyāya te mātāpitaro ke nāmāti pucchi  So ajānitvā aññaṃ 
 kathesi  Athassa kathaṃ attano purisaṃ gāhāpetvā taṃ apanetvā itaraṃ 
 pakkosāpetvā purimanayeneva sabbesaṃ nāmāni pucchi  So yathābhūtaṃ 
 jānanto avirujjhitvā kathesi  Bodhisatto taṃpi apanetvā dīghatāhalaṃ 
 pakkosāpetvā tavaṃ kā nāmāsīti pucchi  Dīghatāhalā nāma 
 sāmīti  Sāmiko te ko nāmoti  Sā ajānantī aññaṃ 
 kathesi  Mātāpitro te ke nāmāti pucchi  Sā asukā nāmāti 
 āha  Sāmikassa te mātāpitro ke nāmāti  Sā vilapantī 
 aññaṃ kathesi  Paṇḍito itare dve pakkosāpetvā mahājanaṃ 
 pucchi imissā kathā dīghapiṭṭhissa vacanena sameti udāhu 
 godhakāḷassāti  Godhakāḷassa paṇḍitāti  Ayaṃ etissā sāmiko 
  
  
 page     
 Itro coroti  Atha naṃ pucchi corosi tavanti  Āma sāmīti  
 Corabhāvaṃ sampaṭicchi  Paṇḍitassa vinicchayena godhakāḷo attano 
 bhariyaṃ labhitvā paṇḍitaṃ thometvā bhariyaṃ ādāya pakkāmi  Paṇḍito 
 dīghapiṭṭhiṃ āha ito paṭṭhāya mā puna evarūpamakāsīti  Rathoti 
 tadā eko puriso rathe nisīditvā mukhadhovanatthāya gāmato nikkhami  
 Tasmiṃ khaṇe sakko āvajjento paṇḍitaṃ disvā mahosathassa 
 buddhaṅkurassa paññānubhāvaṃ pākaṭaṃ karissāmīti cintetvā manussavesenāgantvā 
 rathassa pacchābhāgaṃ gahetvā pāyāsi  Atha naṃ rathasāmiko puriso 
 tāta kenatthena āgatosīti pucchitvā tumhe upaṭṭhātuṃ āgatomhīti 
 vutte tenahi sādhūti sampaṭicchitvā yānā oruyha sarīrakiccatthāya gato  
 Tasmiṃ khaṇe sakko rathaṃ abhiruhitvā vegena pājesi  Rathasāmiko 
 sarīrakiccaṃ katvā nikkhamanto sakkaṃ rathaṃ gahetvā palāyantaṃ disvā 
 vegena anubandhitvā tiṭṭha tiṭṭha kuhiṃ me rathaṃ nessasīti vatvā 
 tava ratho añño bhavisasti ayaṃ pana mama rathoti vutte tena saddhiṃ 
 kalahaṃ karonto sālādvāraṃ patto  Paṇḍito kimetanti pucchitvā 
 te pakkosāpetvā tenākārena āgacchante disvā nibbhayatāya 
 ceva akkhīnaṃ animmissatāya ca ayaṃ sakko ayaṃ rathasāmikoti aññāsi  
 Evaṃ santepi vivādakāraṇaṃ pucchitvā mama vinicchaye ṭhassathāti vatvā 
 āma ṭhassāmāti vutte ahaṃ rathaṃ pājessāmi tumhe dvepi 
 rathapacchimante gaṇhatha rathasāmiko na visajjessati itaro visajjessatīti 
 vatvā ekaṃ purisaṃ āṇāpesi rathaṃ pājehīti  So tathā akāsi  
  
  
 page     
 Itarepi dve pacchato gahetvā anudhāviṃsu  Rathasāmiko thokaṃ 
 gantavā kilamanto rathaṃ visajjetvā ṭhito  Sakko pana rathena 
 saddhiṃ dhāvateva  Paṇḍito rathaṃ nivattāpetvā manussānaṃ ācikkhi 
 ayaṃ puriso thokaṃ gantvā rathaṃ visajjetvā ṭhito ayaṃ pana rathena 
 saddhiṃ dhāvitvā ratheneva saddhiṃ nivatti nevassa sarīrato sedavindumattaṃpi 
 atthi na assāsapassāso acchambhito animmissanetto esa 
 sakko devarājāti  Atha na sakko devarājāsīti pucchitvā āma 
 paṇḍitāti vutte kasmā idhāgatosīti pucchitvā taveva 
 paññāpakāsanatthaṃ paṇḍitāti vutte tenahi mā puna evamakāsīti āha  
 Sakko sakkānubhāvaṃ dassento ākāse ṭhatvā aṭṭo suvinicchito 
 aṭṭo suvinicchitoti paṇḍitassa thutiṃ katvā sakaṭṭhānameva gato  Tadā 
 so amacco sayameva rañño santikaṃ gantvā rājānaṃ vanditvā 
 mahārāja paṇḍitena evaṃ rathaaṭṭo suvinicchito sakkopi tena 
 parājito kasmā purisavisesaṃ na jānāsi devāti āha  Rājā 
 senakaṃ pucchi kiṃ senaka ānema paṇḍitanti  So maccharāyanto 
 āha mahārāja ettakena paṇḍito nāma na hoti āgametha tāva 
 naṃ vīmaṃsitvā jānissāmāti  Rājā tuṇhī ahosi  
                   Sattadārakapañho niṭṭhito  
      Daṇḍoti athekadivasaṃ rājā paṇḍitaṃ vīmaṃsissāmāti khadiradaṇḍaṃ 
 āharāpetvā tato vidatthimattaṃ gāhāpetvā cundakārena 
 suṭṭhu likhāpetvā pācīnayavamajjhagāmavāsīnaṃ pesesi pācīnayavamajṇagāmavāsino 
  
  
 page     
 Kira imassa khadiradaṇḍassa idaṃ aggaṃ idaṃ mūlanti 
 jānantu sace na jānanti sahassadaṇḍoti  Gāmavāsino sannipatitvā 
 jānituṃ asakkonto seṭṭhino kathayiṃsu kadāci mahosathapaṇḍito 
 jāneyya taṃ pakkosāpetvā pucchathāti  Mahāseṭṭhī paṇḍitaṃ 
 kīḷāmaṇḍalāya pakkosāpetvā tamatthaṃ ārocetvā tāta imaṃ mayaṃ 
 jānituṃ na sakkoma api nu tvaṃ sakkhissasi jānituṃ tātāti pucchi  
 Taṃ sutvā mahāsatto rañño imassa aggena vā mūlena vā 
 payojanaṃ natthi mama vīmaṃsanatthāya pesitaṃ bhavissatīti cintetvā āharatha 
 tāta jānissāmi nanti āha  Atha seṭṭhī khadiradaṇḍaṃ āharāpetvā 
 paṇḍitassa adāsi  Bodhisatto taṃ hatthena gahetvāva idaṃ aggaṃ 
 idaṃ mulanti ñatvā jānantopi mahājanassa hadayaṃ gahaṇatthaṃ udakapātiṃ 
 āharāpetvā khadiradaṇḍakassa majjhe suttakena bandhitvā suttakoṭiyaṃ 
 gahetvā khadiradaṇḍakaṃ udakapiṭaṭhe ṭhapesi  Ṭhapitamatteyeva mūlaṃ 
 bhāritāya paṭhamaṃ nimujji  Tato mahājanaṃ pucchi rukkhassa nāma 
 kiṃ mūlaṃ bhāriyaṃ hoti udāhu agganti  Mūlaṃ paṇḍitāti tenahi 
 imassa paṭhamaṃ nimuggameva mūlanti imāya saññāya aggañca mūlañca 
 ācikkhi  Gāmavāsino idaṃ aggaṃ idaṃ mūlanti rañño pahiṇiṃsu  
 Rājā tusitvā ko jānātīti pucchitvā sirivaḍḍhakaseṭṭhiputto 
 mahosathapaṇḍito devāti vutte taṃ sutvā kiṃ senaka ānema paṇḍitanti 
 pucchi  Senako āha adhivāsehi deva aññenapi upāyena 
 vīmaṃsissāmāti  So sādhu senakāti āha  Sīsanti athekadivasaṃ 
 itthiyā ca sīsaṃ purisassa ca sīsanti dve sīsāni āharāpetvā 
  
  
 page     
 Idaṃ itthiyā sīsaṃ idaṃ purisassa sīsanti jānantu sace na jānanti 
 sahassadaṇḍoti pahiṇiṃsu  Gāmavāsino ajānantā mahāsattaṃ pucchiṃsu  
 So taṃ disvāva aññāsi  Kathaṃ  Purisassa sīse kira sibbinī 
 ujukāva hoti itthiyā sīse sabbinī vaṅkā parivattitvā gacchatīti  
 So iminā abhiññāṇena idaṃ itthiyā idaṃ purisassa sīsanti 
 ācikkhi  Gāmavāsino puna rañño pahiṇiṃsu  Sesaṃ purimasadisamevāti  
 Ahīti athekadivasaṃ sappañca sappiniñca āharāpetvā ayaṃ 
 sappo ayaṃ sappinīti jānantu ajānantānaṃ sahasdaṇḍoti 
 pahiṇiṃsu  Gāmavāsino ajānantā paṇḍitaṃ pucchiṃsu  So disvāva 
 jānāti  Sappassa hi naṅguṭṭhaṃ thūlaṃ hoti  Sappiniyā naṅguṭṭhaṃ 
 tanukaṃ hoti  Sappassa sīsaṃ thūlaṃ hoti sappiniyā sīsaṃ tanukaṃ dīghaṃ  
 Sappassa akkhīni mahantāni sappiniyā khuddakāni sappassa sovatthiko 
 parāvaṭṭo hoti  Sappiniyā sovatthiko vicchinnako hoti  So ime 
 abhiññāṇehi ayaṃ sappo ayaṃ sappinīti ācikkhi  Sesaṃ vuttanayamevāti  
 Kukkuṭoti athekadivasaṃ pācīnayavamajjhagāmavāsino amhākaṃ sabbasetaṃ 
 pādavisāṇaṃ sīsakūṭaṃ tayo kāle anatikkamitvā nadantaṃ maṅgalausabhaṃ 
 pesentu no ce pesenti sahassadaṇḍoti sāsanaṃ pahiṇiṃsu  Te 
 ajānantā paṇḍitaṃ pucchiṃsu  So āha rājā vo sabbasetaṃ 
 kukkuṭaṃ āharāpesi so hi pādesu nakhasikhāya pādavisāṇo nāma 
 sīse cūḷāya sīsakaṭo nāma tikkhattuṃ vassanato tayo kāle 
 anatikkamitvā nadanto nāma tasmā evarūpaṃ kukkuṭaṃ pesethāti  Te 
  
  
 page     
 Rañño pahiṇiṃsu  Rājā tusi  Maṇīti sakkena kusarañño 
 dinno maṇikkhandho atthi  So aṭṭhasu ṭhānesu vaṅko hoti tassa 
 purāṇasuttaṃ chinnaṃ  Koci purāṇasuttaṃ nīharitvā navasuttaṃ pavesetuṃ 
 na sakkoti  Ekadivasaṃ pācīnayavamajjhagāmavāsino imamhā maṇikkhandhā 
 purāṇasuttaṃ nīharitvā navasuttaṃ pavesentu no ce pavesenti 
 sahassadaṇḍoti pesayiṃsu  Gāmavāsino manussā neva purāṇasuttaṃ 
 nīharitvā navasuttaṃ pavesetuṃ sakkhiṃsu  Asakkontā pana paṇḍitassa 
 ācikkhiṃsu  So mā cintayitthāti madhuṃ āharāpetvā maṇino davīsu 
 passesu madhunā chiddaṃ makkhetvā kambalasuttaṃ vaṭṭetvā tassa koṭiyaṃ 
 madhunā makkhetvā thokaṃ chiddesu pavesetvā kipillikānaṃ nikkhamanaṭṭhāne 
 ṭhapesi  Kipillikā madhugandhena nikkhamitvā maṇimhi purāṇasuttaṃ 
 khādamānā gantvā navakambalasuttaṃ koṭiyaṃ ḍaṃsitvā ākaḍḍhitvā 
 ekena passena nīhariṃsu  Paṇḍito tassa pavesitabhāvaṃ ñatvā 
 rañño dethāti gāmavāsīnaṃ adāsi  Te rañño pahiṇiṃsu  Rājā 
 pucchitvā tassa pavesetupāyaṃ sutvā tusi  Vijāyananti ekadivasaṃ 
 kira rañño maṅgalausabhaṃ bahū kummāse khādāpetvā mahodaraṃ 
 katvā visāṇāni dhovitvā telena makkhetvā haliddiyā nahāpetvā 
 gāmavāsīnaṃ pesayiṃsu tumhe kira paṇḍitā ayañca rañño maṅgalausabho 
 patiṭṭhitagabbho etaṃ vijāyāpetvā savacchakaṃ pesetha apesentānaṃ 
 sahassadaṇḍoti  Gāmavāsino manussā na sakkā idaṃ kātuṃ kinnu 
 kho karissāmāti paṇḍitaṃ pucchiṃsu  So iminā pañhāpaṭibhāgena 
  
  
 page     
 Bhavitabbanti cintetvā sakkhissatha panekaṃ raññā saddhiṃ kathanasamatthaṃ 
 visāradaṃ purisaṃ laddhunti pucchi  Na garukaṃ etaṃ paṇḍitāti āhaṃsu  
 Tenahi taṃ pakkosathāti  Te naṃ pakkosāpayiṃsu  Atha naṃ 
 mahāsatto āha ehi tavaṃ bho purisa tava kese piṭṭhiyaṃ vikīritvā 
 nānappakāraṃ balavaparidevaṃ paridevanto rājadvāraṃ gaccha aññehi 
 pucchitopi kiñci avatvā paridevanto raññā pana pakkosāpetvā 
 paridevanakāraṇaṃ pucchito namassamāno evaṃ vade hi pitā me deva 
 vijāyituṃ na sakkoti ajja sattamo divaso tumhe deva me paṭisaraṇaṃ 
 hotha vijāyanupāyamassa karothāti raññā kiṃ vilapati aṭhānametaṃ 
 purisā nāma vijāyantā natthīti vutte sace deva evaṃ natthi atha 
 pācīnayavamajjhagāmavāsino kathaṃ maṅgalausabhaṃ vijāyāpessantīti 
 vadeyyāsīti  So sādhūti sampaṭicchitvā tathā akāsi  Taṃ sutvā 
 rājā kenetaṃ pañhāpaṭibhāgaṃ cintitanti pucchitvā mahosathapaṇḍitenāti 
 sutvā tusi  Odananti aparasmiṃ divase paṇḍitaṃ vīmaṃsissāmāti 
 cintetvā pācīnayavamajjhagāmavāsino kira paṇḍitā amhākaṃ 
 aṭṭhaṅgasamannāgataṃ ambilodanaṃ pacitvā pesentu tatrimāni aṭṭhaṅgāni na 
 taṇḍulena na udakena na ukkhaliyā na uddhanena na agginā na 
 dārūhi na itthiyā na purisena na maggenāti apesentānaṃ 
 sahassadaṇḍoti sāsanaṃ pahiṇiṃsu  Gāmavāsino taṃ kāraṇaṃ ajānantā 
 paṇḍitaṃ pucchiṃsu  So mā cintayitthāti vatvā na taṇḍulaṃ nāma 
 kaṇikaṃ gāhāpetvā na udakaṃ nāma himaṃ gāhāpetvā na ukkhaliṃ 
  
  
 page     
 Nāma navamattikabhājanaṃ gāhāpetvā na uddhanaṃ nāma khāṇuke 
 koṭṭāpetvā na aggiṃ nāma pakatiaggiṃ pahāya araṇiaggiṃ gāhāpetvā 
 na dārūni nāma kaṭṭhaṃ pahāya paṇṇāni gāhāpetvā ambirodanaṃ 
 pacāpetvā navabhājane pakkhipitvā suttakena bandhitvā lañcāpetvā 
 na itthiyā na purisena nāma paṇḍakena ukkhipāpetvā na maggena 
 nāma mahāmaggaṃ pahāya jaṅghamaggena gantvā rañño santikaṃ 
 evarūpaṃ odanaṃ pesethāti āha  Te tathā kariṃsu  Rājā taṃ 
 disvā kenesa pañho ñātoti pucchitvā mahosathapaṇḍitenāti 
 sutvā tusi  Dālukāti aparasmiṃ divase paṇḍitasseva 
 vīmaṃsanatthaṃ gāmavāsīnaṃ sāsanaṃ pahiṇiṃsu rājā dolāya kīḷitukāmo 
 rājakule purāṇabālukayottaṃ chinnaṃ ahosi ekaṃ bālukayottaṃ 
 vaṭṭetvā pesentu apesentānaṃ sahassadaṇḍoti  Te taṃ kāraṇaṃ 
 ajānantā paṇḍitaṃ pucchiṃsu  Paṇḍitopi taṃ sutvā iminā 
 pañhāpaṭibhāgena bhavitabbanti cintetvā gāmavāsino assāsetvā 
 vacanakusale dve tayo purise pakkosāpetvā gacchatha rājānaṃ 
 upasaṅkamitvā vadetha deva gāmavāsino tassa yottassa tanukaṃ vā 
 thūlaṃ vāti pamāṇaṃ na jānanti porāṇabālukayottato vidatthimattaṃ 
 vā caturaṅgulimattaṃ vā khaṇḍaṃ pesetha taṃ pamāṇaṃ kira oloketvā 
 tena pamāṇena vaṭṭessantīti sace vo rājā amhākaṃ ghare 
 bālukayottaṃ nāma kadāci na bhūtapubbanti vadati atha naṃ mahārāja 
 sace evaṃ natthi pācīnayavamajjhagāmavāsino kathaṃ karissantīti 
  
  
 page     
 Vadeyyāthāti vatvā pesesi  Te tathā kariṃsu  Rājā kena 
 cintito pañhāpaṭibhāgoti pucchitvā mahosathapaṇḍitena devāti 
 sutvā tusi  Taḷākanti aparasmiṃ divase paṇḍitaṃ vīmaṃsanatthaṃ 
 rājā udakakīḷaṃ kīḷitukāmo pañcavidhapadumasañchannaṃ pokkharaṇiṃ pesentu 
 apesentānaṃ sahassadaṇḍoti gāmavāsīnaṃ sāsanaṃ pesayiṃsu  Te taṃ 
 kāraṇaṃ ajānantā paṇḍitassa ārocayiṃsu  So imināpi 
 pañhāpaṭibhāgeneva bhavitabbanti cintetvā vacanakusale katipaye manusse 
 pakkosathāti vatvā te pakkosāpetvā etha tumhe udakakīḷaṃ 
 kīḷitvā akkhīni rattāni katvā allakesā allavatthā kalalamakkhitasarīrā 
 yottaleḍḍudaṇḍahatthā hutvā rājadvāraṃ gantvā dvāre 
 ṭhitabhāvaṃ rañño ārocāpetvā raññā katokāsā pavisitvā 
 mahārāja tumhehi kira pācīnayavamajjhagāmavāsino pokkharaṇiṃ pesentūti 
 pahitattā mayaṃ tumhākaṃ anucchavikaṃ mahantaṃ pokkharaṇiṃ ādāya āgatā 
 sā pana araññavāsikattā nagaraṃ disvā pākāraparikhadvāraṭṭālakādīni 
 oloketvā bhītatasitā yottāni chinditvā palāyitvā 
 araññameva paviṭṭhā mayaṃ leḍḍudaṇḍādīhi pothentāpi nivattetuṃ 
 nāsakkhimhā tumhākaṃ kira araññā ānītaṃ purāṇapokkharaṇiṃ detha 
 tāya saddhiṃ yojetvā āharissāmāti vatvā raññā na kadāci mama 
 araññato ānītapokkharaṇī nāma bhūtapubbā na mayā kassaci 
 yojetvā āharaṇatthāya pokkharaṇī pesitapubbāti vutte sace deva 
 evaṃ pācīnayavamajjhagāmavāsino kathaṃ pokkharaṇiṃ pesissantīti 
  
  
 page     
 Vadeyyāthāti vatvā pesesi  Te tathā kariṃsu  Rājā paṇḍitena 
 ñātabhāvaṃ ñatvā tusi  Uyyānanti punekadivasaṃ mayaṃ uyyānakīḷaṃ 
 kīḷitukāmā amhākañca uyyānaṃ porāṇarukkhaobhaggavibhaggaṃ 
 pācīnayavamajjhagāmavāsino supupphitataruṇarukkhasañchannaṃ navauyyānaṃ pesentu 
 apesentānaṃ sahassadaṇḍoti pahiṇiṃsu  Te ajānantā paṇḍitaṃ 
 pucchiṃsu  Paṇḍito imināpi pañhāpaṭibhāgeneva bhavitabbanti cintetvā 
 te samassāsetvā manusse pakkosāpetvā purimanayeneva pesesi  
 Te tathā kariṃsu  Rājā taṃ sutvā senakaṃ pucchi kiṃ senaka ānema 
 paṇḍitanti  So lābhamacchariyena ettakena paṇḍito nāma na 
 hoti āgamehi tāvāti āha  Tassa vacanaṃ sutvā rājā cintesi 
 mahosathapaṇḍito sattadārakapañhepi mama manaṃ gaṇhi evarūpesupissa 
 guyhapañhāvīmaṃsanesu ceva pañhāpaṭibhāgesu ca buddhassa viya 
 byākaraṇaṃ senako evarūpaṃ idha paṇḍitaṃ ānetuṃ na deti kiṃ me 
 senakena ānessāmi nanti  So nahantena parivārena taṃ gāmaṃ 
 pāyāsi  Tassa maṅgalaassaṃ abhiruhitvā gacchantassa assassa 
 pādo phalitabhūmiyā antaraṃ pavisitvā bhijji  Rājā tatova nivattitvā 
 nagaraṃ pāvisi  Atha naṃ senako upasaṅkamitvā pucchi mahārāja 
 paṇḍitaṃ kira ānetuṃ pācīnayavamajjhagāmaṃ gamitthāti  Āma 
 paṇḍitāti  Mahārāja maṃ anatthakāmaṃ katvā passatha āgametha 
 tāvāti vuttepi atituritaṃ nikkhamitvā paṭhamagamaneneva maṅgalaassassa 
 pādo bhinnoti  So tassa vacanaṃ sutvā tuṇhī ahosi  
  
  
 page     
 Punekadivasaṃ rājā tena saddhiṃ mantesi kiṃ senaka mahosathapaṇḍitaṃ 
 ānemāti  Deva sayaṃ agantvā dūtaṃ pesetha paṇḍita amhākaṃ 
 tava santikaṃ āgacchantānaṃ assassa pādo bhinno assataraṃ vā 
 pesetu seṭṭhataraṃ vāti yadi assataraṃ pesessati sayaṃ āgamissati yadi 
 seṭṭhataraṃ pesento pitaraṃ pesessati ayameva no pañho matthakaṃ 
 patto bhavissatīti  Rājā sādhūti sampaṭicchitvā tathā katvā dūtaṃ 
 pesesi  Paṇḍito dūtassa vacanaṃ sutvā rājā mamañceva 
 pitarañca me passitukāmoti cintetvā pitu santikaṃ gantvā vanditvā 
 tāta rājā tumhe ca mamañca daṭṭhukāmo tumhe paṭhamataraṃ 
 seṭṭhisahassaparivutā gacchatha gacchantā ca tucchahatthā agantvā 
 navasappipūraṃ candanakaraṇḍakaṃ ādāya gacchatha rājā tumhehi saddhiṃ 
 paṭisanthāraṃ katvā seṭṭhi anurūpaṃ āsanaṃ ñatvā nisīdāti vakkhati tumhe 
 tathārūpaṃ āsanaṃ ñatvā nisīdeyyātha tumhākaṃ nisinnakāleyeva ahaṃ 
 gamissāmi rājā mayā saddhiṃ paṭisanthāraṃ katvā paṇḍita tathārūpaṃ 
 āsanaṃ ñatvā nisīdāti vakkhati athāhaṃ tumhe olokessāmi tumhe 
 tāya saññāya āsanā vuṭṭhāya tāta mahosatha paṇḍita imasmiṃ 
 āsane nisīdāti vadeyyātha ajjeko pañho matthakaṃ pāpuṇissatīti  
 So sādhūti sampaṭicchitvā vuttanayeneva gantvā attano dvāre 
 ṭhitabhāvaṃ rañño ārocāpetvā pavisatūti vutte pavisitvā rājānaṃ 
 vanditvā ekamantaṃ aṭṭhāsi  Rājā tena saddhiṃ paṭisanthāraṃ katvā 
 gahapati tava putto mahosathapaṇḍito kuhinti pucchi  Pacchato 
  
  
 page     
 Āgacchati devāti  Rājā pacchato āgacchatīti sutvā tuṭṭhamānaso 
 hutvā gahapati attano yuttāsanaṃ ñatvā nisīdāti āha  
 So attano yuttāsanaṃ ñatvā ekamantaṃ nisīdi  Mahāsattopi 
 alaṅkatapaṭiyatto dārakasahassaparivuto alaṅkatarathe nisīditvā nagaraṃ 
 pavisanto parikhāpiṭṭhe caramānaṃ ekaṃ gadrabhaṃ disvā thāmasampanne 
 māṇave āṇāpesi ekaṃ gadrabhaṃ anubandhitvā yathā saddaṃ na karoti 
 evamassa mukhabandhanaṃ katvā kilañjena veṭhetvā ekasmiṃ attharaṇake 
 sayāpetvā aṃsenādāya āgacchathāti  Te tathā kariṃsu  
 Bodhisatto mahantena parivārena nagaraṃ pāvisi  Mahājano taṃ disvā 
 esa kira sirivaḍḍhakaseṭṭhino putto mahosathapaṇḍito nāma esa 
 kira jāyamāno osathaghaṭikaṃ hatthena gahetvā jāto imināva kira 
 etesaṃ ettakānaṃ vīmaṃsanapañhānaṃ paṭibhāgā ñātāti mahāsattaṃ 
 abhitthavanto olokentova tittiṃ na gacchati  So rājadvāraṃ 
 gantvā rājānaṃ paṭijānāpesi  Rājā taṃ sutvā tuṭṭhacitto mama 
 putto mahosathapaṇḍito khippaṃ āgacchatūti āha  So dārakasahassehi 
 parivuto pāsādaṃ abhiruhitvā rājānaṃ vanditvā ekamantaṃ 
 aṭṭhāsi  Rājā taṃ disvā somanassappatto hutvā madhurapaṭisanthāraṃ 
 katvā paṇḍita paṭirūpaṃ āsanaṃ ñatvā nisīdāhīti āha  
 Tadā so pitaraṃ olokesi  Athassa pitā olokitasaññāya āsanā 
 vuṭṭhāya paṇḍita imasmiṃ āsane nisīdāhīti āha  So tasmiṃ 
 āsane nisīdi  Taṃ tattha nisinnaṃ disvā senakapukkusakāmindade 
  
  
 page     
 Vindā ceva aññe ca andhabālā pāṇiṃ paharitvā mahāhasitaṃ 
 hasitvā imaṃ andhabālaṃ paṇḍitoti vadanti yo pitaraṃ āsanā 
 vuṭṭhāpetvā sayaṃ nisīdati imaṃ paṇḍitoti vattuṃ na yuttanti 
 parihāsaṃ kariṃsu  Rājā dummukho anattamano ahosi  Atha naṃ 
 mahāsatto pucchi kiṃ mahārāja dummukhosīti  Āma paṇḍita 
 dummukhomhi savanameva te manāpaṃ dassanaṃ pana amanāpaṃ jātanti  
 Kiṃ kāraṇāti  Pitaraṃ āsanā vuṭṭhāpetvā sayaṃ nisinnattāti  
 Kiṃ pana tavaṃ mahārāja sabbaṭṭhānesu puttehi pitāva uttamota 
 maññasīti  Āma pañḍitāti  Atha naṃ mahāsatto nanu mahārāja 
 tumhehi amhākaṃ assataraṃ vā seṭṭhataraṃ vā pesentūti sāsanaṃ 
 pahitanti vatvā āsanā vuṭṭhāya māṇave oloketvā tumhehi 
 gahitagadrabhaṃ ānethāti te āṇāpetvā rañño pādamūle nipajjāpetvā 
 mahārāja ayaṃ gadrabho kiṃ agghatīti pucchi  Rājā āha 
 sace upakārako aṭṭhakahāpaṇe agghatīti  Imaṃ pana paṭicca 
 ājānīyavalavāya kucchimhi nibbatto assataro kiṃ agghatīti  
 Anaggho paṇḍitāti  Deva kasmā evaṃ kathetha nanu tumhehi 
 idāneva vuttaṃ sabbaṭṭhānesu puttehi pitāva uttamoti sace taṃ 
 saccaṃ tumhākaṃ assatarato gadrabhova uttamo hoti taṃ gadrabhaṃ 
 gaṇhatha yadi gadrabhehi assataro uttamo hoti taṃ gaṇhatha kiṃ 
 pana mahārāja tumhākaṃ paṇḍitā ettakaṃpi jānituṃ asakkontā pāṇiṃ 
 paharitvā mahāhasitaṃ hasanti aho tumhākaṃ paṇḍitā 
  
  
 page     
 Paññāsampannā kuto vo ete laddhāti cattāro paṇḍite parihāsitvā 
 rājānaṃ imāya ekanipāte gāthāya ajjhabhāsi 
                hasi tuvaṃ evaṃ maññasi seyyo 
                puttena pitāti rāja seṭṭha 
                handassatarassa te ayaṃ 
                assatarassa hi gadrabho pitāti  
      Tassattho yadi tavaṃ rāja seṭṭha sabbaṭṭhānesu seyyo puttena 
 pitāti evaṃ maññasi tava assataratopi ayaṃ gadrabho seṭṭho hotu 
 kiṃ kāraṇā assatarassa hi gadrabho pitāti  Evañca pana vatvā 
 āha mahārāja sace puttehi pitāva seyyo mama pitaraṃ gaṇhatha 
 sace pitito puttova seyyo maṃ gaṇhatha tumhākaṃ atthāyāti  
 Rājā taṃ sutvā somanassappatto ahosi  Sabbā rājaparisā 
 sukathito paṇḍitena pañhoti unnadantā sādhukārasahassāni adaṃsu  
 Aṅgulipoṭhā ceva celukkhepasahassāni ca pavattiṃsu  Cattāro 
 paṇḍitā dummukhā pajjhāyantāva ahesuṃ  Nanu mātāpitūnaṃ guṇaṃ 
 jānanto bodhisattena sadiso nāma natthi atha so kasmā 
 evamakāsīti  Na so pitu avamānatthāya raññā pana assataraṃ vā 
 me pesentu seṭṭhataraṃ vāti sāsanaṃ pahitaṃ tasmā tassa ca 
 pañhassa āvībhāvakaraṇatthaṃ attano ca paṇḍitabhāvassa pakāsanatthaṃ 
 catunnañca paṇḍitānaṃ nippabhākaraṇatthaṃ evamakāsīti  
                    Gadrabhapañho niṭṭhito  
  
  
 page     
      Rājā tusitvā gandhodakapūritaṃ suvaṇṇabhiṅgāraṃ ādāya 
 pācīnayavamajjhagāmaṃ rājabhogena bhuñjāhīti seṭṭhissa hatthe udakaṃ 
 pātetvā sesaseṭṭhino etasseva upaṭṭhākā eva hontūti vatvā 
 bodhisattassa mātuyā sabbālaṅkāre pesetvā gadrabhapañhe pasanno 
 bodhisattaṃ attano piyaputtaṃ katvā gaṇhituṃ seṭṭhiṃ avoca bho 
 gahapati mahosathapaṇḍitaṃ mama puttaṃ katvā dehīti  Dve atitaruṇo 
 ayaṃ ajjāpissa mukhe khīragandho vāyati mahallakakāle tumhākaṃ 
 santike bhavistīti  Rājā āha gahapati tavaṃ ito paṭṭhāya 
 etasmiṃ nirālayo hohi ayaṃ ajjatagge mama putto ahaṃ mama puttaṃ 
 posetuṃ sakkhissāmi gaccha tavanti taṃ uyyojesi  So rājānaṃ 
 vanditvā paṇḍitaṃ āliṅgitvā ure nipajjāpetvā sīse cumabitvā 
 ovādamassa adāsi tāta hadaya tāta nayana vara tāta mahosatha 
 paṇḍita mā maṃ anāthaṃ karohi ito paṭṭhāya appamādena amhākaṃ 
 rājānaṃ upaṭṭhāhīti  So pitaraṃ vanḍitvā tāta mā cintayitthāti 
 taṃ uyyojesi  Rājā paṇḍitaṃ pucchi kiṃ tāta anto bhaṭiko 
 bhavissasi udāhu bahi bhaṭikoti  So atthi me mahāparivāro bahi 
 bhaṭikena mayā bhavituṃ vaṭṭatīti cintetvā bahi bhaṭiko bhavissāmi 
 devāti āha  Athassa rājā anurūpaṃ gehaṃ dāpetvā dārakasahassaṃ 
 ādiṃ katvā sabbaṃ paribbayaṃ dāpetvā sabbūpabhoge dāpesi  So 
 tato paṭṭhāya rājānaṃ upaṭṭhahi  Rājāpi taṃ vīmaṃsitukāmova ahosi  
 Tadā pana nagarassa dakkhiṇadvārato avidūre pokkharaṇītīre ekasmiṃ 
  
  
 page     
 Tālarukkhe kākakulāvake maṇiratanaṃ ahosi  Tassa chāyā pokkharaṇiyaṃ 
 paññāyati  Pokkharaṇiyaṃ maṇi atthīti rañño ārocesuṃ  
 Rājā senakaṃ āmantetvā senaka pokkharaṇiyaṃ kira maṇiratanaṃ 
 paññāyati kathaṃ taṃ gaṇhāpessāmāti pucchitvā udakaṃ nīharāpetvā 
 gaṇhituṃ vaṭṭatīti vutte tenahi evaṃ karohīti tasseva bhāramakāsi  
 So bahū manusse sannipātetvā pokkharaṇiyā udakañca kaddamañca 
 nīharāpetvā bhūmiṃ bhinditvāpi maṇiṃ nāddasa  Puna puṇṇāya 
 pokkharaṇiyā maṇichāyā paññāyati  So punapi tatheva katvā taṃ 
 neva addasa  Tato rājā paṇḍitaṃ āmantetvā tāta 
 pakkhoraṇiyaṃ eko maṇi paññāyati senako udakañca kaddamañca 
 nīharāpetvā bhūmiṃ bhinditvāpi taṃ maṇiṃ nāddasa puṇṇāya pokkharaṇiyā 
 puna maṇichāyā paññāyati tāta sakkhissasi taṃ maṇiṃ gaṇhāpetunti 
 āha  Sopi netaṃ mahārāja garu etha taṃ dassissāmīti āha  
 Taṃ sutvā rājā tusitvā passissāmi ajja paṇḍitassa paññābalanti 
 mahājanaparivuto pokkharaṇītīraṃ gato  Mahāsatto tīre 
 ṭhatvā maṇiratanaṃ olokento nāyaṃ maṇi pokkharaṇiyaṃ tālarukkhe 
 maṇinā bhavitabbanti ñatvā natthi deva pokkharaṇiyaṃ maṇīti vatvā 
 nanu tāta udake paññāyatīti vutte udakapātiṃ āharāpetvā 
 udakena pūretvā passatha deva nāyaṃ maṇi pokkharaṇiyaṃyeva 
 paññāyati udakapātiyaṃpi paññāyatīti vatvā paṇḍita kattha pana maṇinā 
 bhavitabbanti vutte deva pokkharaṇiyaṃpi pātiyaṃpi chāyāva paññāyati 
  
  
 page     
 Na maṇi pokkharaṇiyaṃ deva maṇi pana tālarukkhe kākakulāvake atthi 
 purisaṃ āropetvā āharāpehīti āha  Rājā purisaṃ āropetvā 
 maṇiṃ āharāpesi  Paṇḍito taṃ gahetvā rañño hatthe ṭhapesi  
 Mahājano paṇḍitassa sādhukāraṃ datvā senakaṃ paribhāsento maṇiratanaṃ 
 tālarukkheyeva atthi bālasenako bahupurisehi pokkharaṇiyaṃyeva bhindāpesi  
 Paṇḍitena nāma mahosathasadisena na bhavitabbanti mahāsattassa 
 thutiṃ akāsi  Rājāpi paṇḍitassa tuṭṭho attano gīvāyaṃ 
 pilandhanaṃ muttāhāraṃ datvā dārakasahassānaṃpi muttāvaliyo dāpesi  
 Bodhisattassa saparivārassa iminā nīhārena upaṭṭhānaṃ anujānāti  
                   Ekūnavīsatipañho niṭṭhito  
      Punekadivasaṃ rājā paṇḍitena saddhiṃ uyyānaṃ agamāsi  Tadā 
 eko kakaṇṭako toraṇagge vasati  So rājānaṃ āgacchantaṃ 
 disvā toraṇaggā otaritvā bhūmiyaṃ nipajji  Rājā tassa kiriyaṃ 
 oloketvā paṇḍita ayaṃ kakaṇṭako kiṃ karotīti pucchi  
 Mahārāja ayaṃ kakaṇṭako tumhe sevatīti āha  Sace evaṃ 
 amhākaṃ sevanā mā nipphalā hotu bhogamassa dāpehīti  Deva 
 tassa bhogena kiccaṃ natthi khādanīyamattameva alanti  Kiṃ panāyaṃ 
 khādatīti pucchi  Maṃsaṃ devāti  Kittakaṃ laddhuṃ vaṭṭatīti  
 Kākaṇikamattagghanikaṃ devāti  Rājā ekaṃ purisaṃ āṇāpesi 
 rājadāyo nāma kākaṇikamatto na vaṭṭati imassa nivaddhaṃ 
 aḍḍhamāsakagghanikaṃ maṃsaṃ āharitvā dehīti  So sādhūti sampaṭicchitvā 
  
  
 page     
 Tato paṭṭhāya tathā akāsi  So ekadivasaṃ uposathe māghāte maṃsaṃ 
 alabhitvā tameva aḍḍhamāsakaṃ vijjhitvā suttakena āvuṇitvā 
 tassa gīvāyaṃ pilandhanaṃ bandhi  Athassa taṃ nissāya māno 
 uppajji  Taṃ divasameva rājā uyyānaṃ agamāsi  So rājānaṃ 
 āgacchantaṃ disvā dhanaṃ nissāya uppannamānavasena vedeha tavaṃ nukho 
 mahaddhano ahaṃ nukho mahaddhanoti raññā saddhiṃ attānaṃ samaṃ 
 karonto anotritvā toraṇaggeyeva sīsaṃ cālentova nipajji  
 Rājā tassa kiriyaṃ oloketvā paṇḍita esa pubbe viya ajja na 
 otarati kiṃ nu kho kāraṇanti pucchanto imaṃ gāthamāha 
               nāyaṃ pure unnamati    toraṇagge kakaṇṭako 
               mahosatha vijānāhi     kena thaddho kakaṇṭakoti  
      Tattha na unnamatīti yathā ajja anotaritvā toraṇaggeyeva 
 sīsaṃ cālento unnamati evaṃ pure na unnamati  Kena thaddhoti 
 kena kāraṇena thaddhabhāvaṃ āpannoti  
      Atha paṇḍito uposathe māghāte maṃsaṃ alabhantena rājapurisena 
 gīvāya bandhaṃ aḍḍhamāsakaṃ nissāya tassa mānena uppannena 
 bhavitabbanti ñatvā imaṃ gāthamāha 
               aladdhapubbaṃ laddhāna    aḍḍhamāsakaṃ kakaṇṭako 
               atimaññati rājānaṃ     vedehaṃ mithilaggahanti  
      Rājā taṃ purisaṃ pakkosāpetvā pucchi  So yathābhūtaṃ 
 ārocesi  Rājā kiñci apucchitvāva sabbaññūbuddhena viya 
  
  
 page     
 Paṇḍitena kakaṇṭakassa ajjhāsayo ñātoti ativiya pasīditvā paṇḍitassa 
 catūsu dvāresu suṅkaṃ dāpesi  Kakaṇṭakassa pana kujjhitvāva 
 taṃ māretuṃ ārabhi  Deva tiracchāno nāma appapañño 
 khamatha devāti paṇḍito pana rājānaṃ nivāresi  
                    Kakaṇṭakapañho niṭṭhito  
      Atheko mithilavāsī piṅguttaro nāma māṇavo takkasilaṃ 
 gantvā disāpāmokkhassa ācariyassa santike sippaṃ sikkhanto 
 khippameva sikkhati  So anuyogaṃ datvā gacchāmihanti ācariyaṃ 
 āpucchi  Tasmiṃ pana kule sace vayappattā dhītā hoti 
 jeṭṭhantevāsikassa dātabbāti vuttaṃ  Tassācariyassa ekā dhītā atthi 
 abhirūpā devaccharapaṭibhāgā  Atha naṃ ācariyo dhītaraṃ te tāta 
 dassāmi taṃ ādāya gamissasīti āha  So pana māṇavo 
 dubbhago kāḷakaṇṇi  Kumārikā pana mahāpuññā  Tassa taṃ 
 disvā cittaṃ na alliyati  So taṃ anicchantopi ācariyassa vacanaṃ 
 na bhindissāmīti sampaṭicchi  Brāhmaṇo tassa dhītaraṃ adāsi  So 
 rattibhāge alaṅkatasirisayane nipanno tāya āgantvā sirisayanaṃ 
 abhiruyha nipannamattāya aṭṭiyamāno sayanā otaritvā bhūmiyaṃ 
 nipajji  Sāpi otaritvā tassa santikaṃ āgantvā nipajji  So 
 uṭṭhāya sayanaṃ abhiruhi  Sāpi puna sayanaṃ abhiruhi  So tāya 
 paccāruḷhāya puna sayanā otaritvā bhūmiyaṃ nipajji  Kāḷakaṇṇi 
 nāma siriyā saddhiṃ na sameti  Kumārikā sayaneyeva nipajji 
  
  
 page     
 So bhūmiyaṃ nipajji  Evaṃ sattāhaṃ vītināmetvā taṃ ādāya ācariyaṃ 
 vanditvā nagarā nikkhami  Antarāmagge allāpasallāpamattaṃpi natthi  
 Anicchamānāva ubhopi mithilaṃ sampattā  Piṅguttaro pana nagarassa 
 avidūre phalasampannaṃ ekaṃ udumbararukkhaṃ disvā khudāya pīḷito taṃ 
 abhiruhitvā udumbaraphalāni khādati  Sāpi chātajjhattā rukkhamūlaṃ 
 gantvā sāmi mayhaṃpi phalāni pātethāti āha  So kiṃ tava 
 hatthapādā natthi sayaṃ abhiruhitvā khādāhīti  Sā abhiruhitvā khādi  
 So tassā abhiruhitabhāvaṃ ñatvā khippaṃ otaritvā rukkhaṃ kaṇṭakehi 
 parikkhipitvā muttomhi kāḷakaṇṇiyāti vatvā palāyi  Sā 
 otarituṃ asakkontī tattheva nisīdi  Taṃ divasaṃ rājā uyyānaṃ 
 gacchanto tattha kīḷitvā sāyaṇhasamaye hatthikkhandhe nisīditvā nagaraṃ 
 pavisanto taṃ disvā paṭibaddhacitto hutvā sapariggahā apariggahāti 
 pucchāpesi  Sā atthi me sāmiko kuladattiko so pana maṃ idha 
 nisīdāpetvā chaḍḍhetvā palātoti āha  Amacco tamatthaṃ rañño 
 ārocesi  Rājā assāmikaṃ bhaṇḍaṃ rañño pāpuṇātīti taṃ 
 otāretvā hatthikkhandhaṃ āropetvā nivesanaṃ netvā abhisiñcitvā 
 aggamahesiṭṭhāne ṭhapesi  Sā tassa piyā ahosi manāpā  
 Udumbararukkhe laddhattā udumbarādevītvevassā nāmaṃ sañjāniṃsu  
 Athekadivasaṃ rañño uyyāganamanatthāya dvāragāmavāsikehi maggaṃ 
 paṭijaggāpesuṃ  Piṅguttaropi valiṃ karonto kacchaṃ daḷhaṃ bandhitvā 
 kuddālena maggaṃ tacchati  Magge aniṭṭhiteyeva rājā 
  
  
 page     
 Udumbarādeviyā saddhiṃ rathe ṭhatvā nikkhami  Udumbarādevī taṃ kāḷakaṇṇiṃ 
 maggaṃ tacchantaṃ disvā evarūpaṃ siriṃ dhāretuṃ nāsakkhi ayaṃ kāḷakaṇṇīti 
 taṃ olokentī hasi  Rājā taṃ hasamānaṃ disvā kujjhitvā kasmā 
 hasīti pucchi  Deva ayaṃ maggatacchako puriso mayhaṃ porāṇasāmiko 
 maṃ udumbararukkhaṃ āropetvā kaṇṭakehi parikkhipitvā gato imāhaṃ 
 oloketvā evarūpaṃ siriṃ dhāretuṃ nāsakkhi ayaṃ kāḷakaṇṇīti cintetvā 
 hasinti  Rājā tvaṃ musāvādaṃ kathesi aññaṃ kiñci disvā hasi 
 taṃ māressāmīti asiṃ aggahesi  Sā bhayappattā deva paṇḍite 
 tāva pucchathāti āha  Rājā senakaṃ pucchi tavaṃ saddahasīti  Na 
 saddahāmi deva ko nāma evarūpaṃ itthiṃ pahāya gamissatīti  Sā tassa 
 kathaṃ sutvā atirekataraṃ bhītā ahosi  Atha rājā senako kiṃ 
 jānāti paṇḍitaṃ pucchissāmīti cintetvā taṃ pucchanto imaṃ gāthamāha 
               itthī siyā rūpavatī     sā ca sīlavatī siyā 
               puriso taṃ na iccheyya  saddahāsi mahosathāti  
        Tattha sīlavatīti ācārasampannā  
        Taṃ sutvā paṇḍito imaṃ gāthamāha 
               saddahāmi mahārāja    puriso dubbatto   siyā 
               sirī ca kāḷakaṇṇī ca    na samenti kudācananti  
      Tattha na samentīti samuddassa orimatīrapārimatīrāni viya 
 nabhatalapaṭhavītalāni viya na samāgacchanti  
  Footnote    dubbhagotipi pāṭho 
  
  
 page     
      Rājā tassa vacanena taṃ kāraṇaṃ bujjhi  Hadayamaṃsaṃ nibbāyi  
 So tassa tusitvā paṇḍita sace tavaṃ nābhavissa ajjāhaṃ bālasenakassa 
 kathāya evarūpaṃ itthīratanaṃ parihīno abhavissaṃ taṃ nissāya mayā 
 esā laddhāti tassa satasahassena pūjaṃ kāresi  Devīpi rājānaṃ 
 vanditvā deva paṇḍitaṃ nissāya mayā jīvitaṃ laddhaṃ imāhaṃ 
 kaniṭṭhabhātikaṭṭhāne ṭhapetuṃ varaṃ varemi dehīti āha  Sādhu devi gaṇhāhi 
 dammi te varanti  Deva ahaṃ ajjato paṭṭhāya mama kaniṭṭhaṃ vinā 
 na kiñci madhurarasaṃ khādissāmi ito paṭṭhāya velāya vā avelāya 
 vā dvāraṃ vivarāpetvā imassa madhurarasaṃ pesetuṃ labhāmi imaṃ varaṃ 
 gaṇhāmīti  Sādhu bhadde imaṃ varaṃ gaṇhāhīti  
                  Sirikāḷakaṇṇipañho niṭṭhito  
      Aparasmiṃ divase rājā katapātarāso pāsādassa dīghantare 
 caṅkamanto vātapānantarena olokento ekaṃ eḷakañca sunakhañca 
 mittasanthavaṃ karonte addasa  So kira eḷako hatthisālāya hatthissa 
 purato khittaṃ anāmaṭṭhaṃ tiṇaṃ khādi  Atha naṃ hatthigopakā pothetvā 
 nīhariṃsu  Viravitvā palāyamānaṃ taṃ eko vegena gantvā anubandhitvā 
 piṭṭhiyaṃ daṇḍena tiriyaṃ pahari  So piṭṭhiṃ onāmetvā vedanāppatto 
 gantvā rājagehe mahābhittiṃ nissāya pīṭhikāya nipajji  Taṃ 
 divasameva rañño mahānase aṭṭhicammādīni khāditvā vaḍḍhitasunakho 
 bhattakārake bhattaṃ sampādetvā bahi gantvā sarīrasedaṃ nibbāpente 
 nikkhamante macchamaṃsagandhaṃ ghāyitvā taṇhaṃ adhivāsetuṃ asakkonto 
  
  
 page     
 Mahānasaṃ pavisitvā bhājanapidhānaṃ pātetvā maṃsaṃ khādi  Bhattakārakopi 
 bhājanasaddaṃ sutvā bhājanasaddena pavisitvā taṃ disvā dvāraṃ pidahitvā 
 taṃ leḍḍudaṇḍādīhi pothesi  So khāditamaṃsaṃ mukheneva chaḍḍetvā 
 viravitvā nikkhami  Bhattakārakopi tassa nikkhantabhāvaṃ ñatvā 
 anubandhitvā piṭṭhiyaṃ tiriyaṃ daṇḍena pahari  Piṭṭhiṃ onāmetvā ekaṃ 
 pādaṃ ukkhipitvā eḷakassa nipannaṭṭhānameva pāvisi  Atha naṃ 
 eḷako samma kiṃ piṭṭhiṃ onāmetvā ekaṃ pādaṃ ukkhipitvā āgacchasi 
 kinte vāto vijjhatīti pucchi  Sunakhopi tavaṃ piṭṭhiṃ onāmetvā 
 nipannosi kinte vāto vijjhatīti pucchi  So attano pavuttiṃ 
 sunakhassa ārocesi  Sunakhopi tatheva ārocesi  Atha naṃ eḷako 
 pucchi kiṃ puna tavaṃ bhattagehaṃ gantuṃ sakkhissasīti  Na sakkhissāmi samma 
 gatassa me jīvitaṃ natthi tavaṃ pana hatthisālaṃ gantuṃ sakkhissasīti  
 Ahaṃpi tattha gantuṃ na sakkhissāmi gatassa me jīvitaṃ natthīti  
 Te kathaṃ nu kho mayaṃ idāni jīvissāmāti upāyaṃ cintesuṃ  Atha 
 naṃ eḷako āha sace mayaṃ samaggavāsaṃ vasituṃ sakkoma attheko 
 upāyoti  Tenahi samma kathehīti  Samma tavaṃ ito paṭṭhāya 
 hatthisālaṃ yāhi nāyaṃ tiṇakhādakoti tayi hatthigopakā āsaṅkaṃ na 
 karissanti tavaṃ mama tiṇaṃ āhareyyāsi ahampi bhattagehaṃ pavisissāmi 
 nāyaṃ maṃsakhādakoti bhattakārako mayi āsaṅkaṃ na karissati ahaṃ te 
 maṃsaṃ āharissāmīti  Te attheso upāyoti ubhopi sampaṭicchiṃsu 
 sunakhopi hatthisālaṃ gantavā tiṇakalāpaṃ ḍaṃsitvā āharitvā 
  
  
 page     
 Mahābhittipiṭṭhikāyaṃ ṭhapesi  Itaropi bhattagehaṃ gantvā maṃsakkhaṇḍaṃ 
 mukhapūraṃ ḍaṃsitvā ānetvā tattheva ṭhapesi  Sunakho maṃsaṃ khādi  
 Eḷako tiṇaṃ khādi  Tepi iminā upāyeneva samaggā sammodamānā 
 mahābhittipiṭṭhikāyaṃ vasanti  Rājā tesaṃ mittasanthavaṃ disvā 
 cintesi adiṭṭhapubbaṃ vata me kāraṇaṃ ajja diṭṭhaṃ pubbe ime 
 paccāmittā hutvā idāni samaggavāsaṃ vasanti idaṃ kāraṇaṃ gahetvā 
 pañhaṃ katvā paṇḍite pucchissāmi yo imaṃ pañhaṃ na jānāti 
 taṃ raṭṭhā pabbājessāmi jānantassa pana evarūpo paṇḍito natthīti 
 sakkāraṃ karissāmi ajja tāva avelā sve te upaṭṭhānaṃ āgatakāle 
 pucchissāmīti  So puna divase paṇḍitesu upaṭaṭhānaṃ āgantvā 
 pucchissāmīti  So puna divase paṇḍitesu upaṭaṭhānaṃ āgantvā 
 nisinnesu pañhaṃ pucchanto imaṃ gāthamāha 
              yesaṃ na kadāci bhūtapubbaṃ 
              sakhi   sattapadampi imasmiṃ   loke 
              jātā amittā dve sahāyā 
              paṭisanthāya caranti kissa hetūti  
      Tattha paṭisanthāyāti aññamaññaṃ saddahitvā ghaṭitā 
 hutvā  Idañca pana vatvā puna evamāha 
              yadi me ajja pātarāsakāle 
              pañhaṃ na sakkuṇātha vattumetaṃ 
              raṭṭhā pabbājayissāmi vo sabbe 
  Footnote    sakkhiṃ   imasmi itipi pāṭhā 
  
  
 page     
                 Na hi mamattho duppaññajātikehīti 
      senako aggāsane nisinno  Paṇḍito āsanapariyante 
 nisīdi  So mahāsatto taṃ pañhaṃ upadhārento atthaṃ adisvā 
 cintesi ayaṃ rājā dandhadhātuko imaṃ pañhaṃ cintetvā saṃkaḍḍhituṃ 
 asamattho kiñcideva tena diṭṭhaṃ bhavissati ekadivasaṃ okāsaṃ 
 labhamāno imaṃ pañhaṃ nīharissāmi senako kenaci upāyena ajja 
 ekadivasamattaṃ adhivāsāpetūti  Itarepi tayo janā andhakāragabbhaṃ 
 paviṭṭhā viya na kiñci passiṃsu  Senako kā nu kho mahosathassa 
 pavattīti bodhisattaṃ olokesi  Sopi taṃ olokesi  Senako 
 bodhisattassa olokitākārena adhippāyaṃ ñatvā paṇḍittassāpi na 
 upaṭṭhāti tenekadivasaṃ okāsaṃ icchati pūressāmissa manorathanti 
 cintetvā raññā saddhiṃ vissāsena mahāhasitaṃ hasitvā kiṃ mahārāja 
 saccameva amhe pañhaṃ kathetuṃ asakkonte raṭṭhā pabbājessasīti 
 pucchi  Āma paṇḍitāti  Evaṃpi eko pañhoti sallakkhesi 
 na mayaṃ ajja etaṃ kathetuṃ sakkoma apica kho pana thokaṃ  adhivāsehi 
 gaṇṭhiko esa pañho na sakkoma mahājanamajjhe kathetuṃ ekamante 
 nisīditvā cintetvā pacchā tumhākaṃyeva kathessāma mahārāja okāsaṃ 
 no dehīti  Senako mahāsattaṃ oloketvā imaṃ gāthadvayamāha 
                 mahājanasamāgamamhi ghore 
                 janakolāhalasaṃgamamhi jāte 
                 vikkhittamanā anekacittā 
  
  
 page     
                 Pañhaṃ na sakkuṇāma vattumetaṃ 
                 ekaggacittā ekamekā 
                 rahasi gatā atthāni cintayitvā 
                 paviveke sammasitvāna dhīrā 
                 atha vakkhanti janinda atthametanti  
      Tattha sammasitvānāti kāyacittaviveke ṭhitā ekaggacittā ime 
 dhīrā imaṃ pañhaṃ sammasitvā atha te etamatthaṃ akkhanti  
      Rājā tassa kathaṃ sutvā attamano hutvā sādhu cintetvā 
 kathetha akathente pabbājessāmīti tajjesiyeva  Te cattāropi 
 paṇḍitā pāsādā otariṃsu  Senako itare āha rājā sukhumapañhaṃ 
 pucchi akathite mahantaṃ bhayaṃ uppajjissati tasmā sappāyabhojanaṃ 
 bhuñajitvā taṃ pañhaṃ sammā upadhārethāti  Attano attano gehaṃ gatā  
 Paṇḍitopi uṭṭhāya udumbarādeviyā santikaṃ gantvā devi ajja vā 
 hiyyo vā rājā kattha ciraṃ aṭṭhāsīti pucchi  Hiyyo tāta 
 dīghantare vātapānena olokenko caṅkamatīti  Tato bodhisatto 
 cintesi raññā iminā passena kiñci diṭṭhaṃ bhavissatīti  Tattha 
 gantvā bahi olokento eḷakasunakhānaṃ kiriyaṃ disvā ime dve 
 disvā raññā pañho abhisaṃkhatoti sanniṭṭhānaṃ katvā gehaṃ gato  
 Itarepi tayo cintetvā kiñci adisvā senakassa santikaṃ agamaṃsu  
 Senako te disvā pucchi diṭṭho vo pañhoti na diṭṭho 
 ācariyāti vutte yadi evaṃ rājā vo raṭṭhā pabbājessati kiṃ 
  
  
 page     
      Karissathāti tumhehi pana diṭṭhoti vutte ahampi na passāmīti 
 tumhesu apassantesu mayaṃ kiṃ passissāma hiyyo mayaṃ rañño pana 
 santike cintetvā kathessāmāti sīhanādaṃ naditvā āgatamhā 
 idāni amhe akathite rājā kujjhissati kiṃ karomāti vutte ayaṃ 
 pañho na sakkā amhehi daṭṭhuṃ paṇḍitena sataguṇaṃ katvā 
 cintito bhavissatīti etha tassa santikaṃ gacchāmāti  Te cattāro 
 paṇḍitā bodhisattassa gharadvāraṃ gantvā āgatabhāvaṃ ārocāpetvā 
 gehaṃ pavisitvā paṭisanthāraṃ katvā ekamantaṃ nisinnā paṇḍitaṃ 
 pucchiṃsu kiṃ paṇḍita cintito te pañhoti  Mayi acintente 
 añño koci cintessati āma cintitoti  Tenahi amhākampi 
 kathethāti vutte paṇḍito sacāhaṃ etesaṃ na kathessāmi rājā tesaṃ 
 kuddho raṭṭhā pabbājessati maṃ sattahi ratanehi pūjessati ime 
 bālā mā nassantu kathessāmi nesanti cintetvā te cattāro 
 nīcāsane nisīdāpetvā añjaliṃ paggaṇhāpetvā raññā diṭṭhabhāvaṃ 
 ajānāpetvā raññā pucchitakāle evaṃ byākareyyāthāti catunnampi 
 catasso gāthāyo bandhitvā pālimeva uggaṇhāpetvā uyyojesi  
 Te dutiyadivase rājūpaṭṭhānaṃ gantvā paññattāsane nisīdiṃsu  Rājā 
 senakaṃ pucchi ñāto te senaka pañhoti mahārāja mayi ajānante 
 añño koci jānissatīti  Tenahi kathehīti  Suṇātha devāti 
 uggahitaniyāmeneva gāthamāha 
                     uggaputtarājaputtiyānaṃ 
  
  
 page     
                    Urabbhamaṃsaṃ piyaṃ manāpaṃ 
                    na te sunakhassa adenti maṃsaṃ 
                    atha meṇḍassa sunena sakhyamassāti 
      tattha uggaputtarājaputtiyānanti amaccaputtānañceva rājaputtānañca 
      gāthaṃ vatvāpi senako atthaṃ na jānāti  Rājā pana attano 
 pākaṭattā jānāti tasmā senakena tāva ñātoti pukkusaṃ pucchi  
 Sopissa mahārāja kiṃ ahameva apaṇḍitoti vatvā uggahitaniyāmeneva 
 gāthamāha 
                    cammaṃ vihananti eḷakassa 
                    assapiṭṭhattharaṇaṃ sukhassa hetu 
                    na te sunakhassa assapiṭṭhattharaṇaṃ 
                    atha meṇḍassa sunena sakhyamassāti 
        tassāpi attho apākaṭoyeva  
        Rājā pana attano pākaṭattā imināpi pukkusena ñātoti 
 kāmindaṃ pucchi  Sopi uggahitaniyāmeneva gāthamāha 
                    āvellitasiṅgiko hi meṇḍo 
                    na hi sunakhassa visāṇakāni atthi 
                    tiṇabhakkho maṃsabhojano ca 
                    atha meṇḍassa sunena sakhyamassāti 
        tassāpi attho apākaṭoyeva  
  
  
 page     
        Rājā imināpi kāmindena 
        ñātoti devindaṃ pucchi  
     Sopi uggahitaniyāmeneva gāthamāha 
                    tiṇamāsi palāsamāsi meṇḍo 
                    na suno tiṇamāsi no palāsaṃ 
                    gaṇheyya sunakho sasaṃ viḷāraṃ 
                    atha meṇḍassa sunena sakhyamassāti  
      Tattha tiṇamāsi palāsamāsīti tiṇakhādako ceva paṇṇakhādako 
 ca  No palāsanti paṇṇampi na khādati  
      Tassāpi attho apākaṭoyeva  
      Atha rājā pana attano pākaṭattā imināpi devindena 
 ñātoti paṇḍitaṃ pucchi tāta tavaṃpi imaṃ pañhaṃ jānāsīti  Mahārāja 
 avīcito yāva bhavaggā maṃ ṭhapetvā ko añño etaṃ jānātīti  
 Tenahi kathehīti  Suṇa mahārājāti tassa kiccassa attano pākaṭabhāvaṃ 
 pakāsento imaṃ gāthadvayamāha  
                    Aṭṭhaḍḍhapādo catuppadassa meṇḍo 
                    aṭṭhanakho adissamānakāyo 
                    chādiyaṃ āharati ayaṃ imassa 
                    maṃsaṃ āharati ayaṃ amussa 
                    pāsādavaragato videhaseṭṭho 
                    vītihāraṃ aññoññabhojanānaṃ 
  
  
 page     
                    Addakkhi kira sakkhitaṃ janindo 
                    bhobhukkassa puṇṇamukhassa cetanti  
      Tattha aṭṭhaḍḍhapādoti byañjanakusalatāya eḷakassa catuppādaṃ 
 sandhāya āha  Meṇḍoti eḷako  Aṭṭhanakhoti ekekasmiṃ 
 pāde davinnaṃ khurānaṃ vasena etaṃ vuttaṃ  Adissamānakāyoti maṃsaṃ 
 āharaṇakāle apaññamāno  Chādiyanti gehacchadanaṃ tiṇanti attho  
 Ayaṃ imassāti sunakho eḷakassa  Vītihāranti vītiharaṇaṃ  
 Aññoññabhojanānanti aññamaññassa bhojanānaṃ  Meṇḍo hi sunakhassa 
 bhojanaṃ āharati  So tassa vītiharati sunakhopi tassa āharati 
 itaropi vītiharati  Addakkhīti taṃ tesaṃ aññamaññaṃ bhojanānaṃ vītiharaṇaṃ 
 sakkhitaṃ attano paccakkhaṃ addasa  Bhobhukkassāti bhubhukkaraṇassa 
 sunakhassa ca  Puṇṇamukhassāti meṇḍassa  Etaṃ imesaṃ mittadhammaṃ 
 rājā sayaṃ passīti attho  
      Rājā itarehi bodhisattaṃ nissāya ñātabhāvaṃ ajānanto pañca 
 paṇḍitā attano paññābaleneva jāniṃsūti maññamāno somanassappatto 
 hutvā imaṃ gāthamāha 
                    lābhā vata me anapparūpā 
                    yassa me īdisā paṇḍitā kulamhi 
                    pañhassa gambhīragataṃ nipuṇṇamatthaṃ 
                    paṭivijjhanti subhāsitena dhīrāti  
      Tattha paṭivijjhantīti subhāsitena bhinditvā kathenti  
  
  
 page     
      Atha tesaṃ tuṭṭhena nāma tuṭṭhākāro kātabboti taṃ āvīkaronto 
 imaṃ gāthamāha 
                    assatarīrathañca ekamekaṃ 
                    phitaṃ gāmavarañca ekamekaṃ 
                    sabbesaṃ vo dammi paṇḍitānaṃ 
                    paramappītimano subhāsitena dhīrāti 
      vatvā taṃ sabbaṃ dāpesi  
          Dvādasanipāte meṇḍakapañho niṭṭhito  
      Udumbarādevī pana itarehi paṇḍitaṃ nissāya pañhassa ñātabhāvaṃ 
 ñatvā raññā  muggamāse nibbisese karontena viya pañcannaṃ 
 samakova sakkāro kato nanu mayhaṃ kaniṭṭhassa visesaṃ sakkāraṃ kātuṃ 
 vaṭṭatīti cintetvā rañño santikaṃ gantavā pucchi deva kena te 
 pañho kathitoti  Pañcahi paṇḍitehi bhaddeti  Te deva cattāro 
 janā tava pañhaṃ kaṃ nissāya jāniṃsūti  Na jānāmi bhaddeti  
 Mahārāja te cattāro kiṃ jānanti paṇḍitena pana mā nassantu 
 ime bālāti pañhaṃ uggaṇhāpitā tumhe pana sabbesaṃ samakaṃ 
 sakkāraṃ karotha ayuttametaṃ paṇḍitassa visesaṃ kātuṃ vaṭṭatīti  
 Rājā ayaṃ attānaṃ nissāya ñātabhāvaṃ mayhaṃ na kathetīti paṇḍitassa 
 tusitvā atirekataraṃ sakkāraṃ kattukāmo cintesi hotu mama puttaṃ 
 ekaṃ pañhaṃ pucchitvā kathitakāle mahantaṃ sakkāraṃ karissāmīti  
 So pañhaṃ cintento sirimeṇḍakapañhaṃ cintetvā ekadivasaṃ pañcannaṃ 
  
  
 page     
 Paṇḍitānaṃ upaṭṭhānaṃ āgantvā sukhanisinnakāle senakaṃ āha senaka 
 pañhaṃ pucchissāmīti  Puccha devāti  Rājā sirimeṇḍakapañhe 
 paṭhamaṃ gāthamāha 
                    paññāyupetaṃ siriyā vihīnaṃ 
                    yasassinaṃ vāpi apetapaññaṃ 
                    pucchāmi taṃ senaka etamatthaṃ 
                    kamettha seyyo kusalā vadantīti  
      Tattha kamettha seyyoti imesu dvīsu kataraṃ paṇḍitā seyyoti 
 vadanti  Ayañca kira pañho senakassa vaṃsānugato tena taṃ khippameva 
 kathesi 
                    dhīrā ca bālā ca have janinda 
                    sippūpapannā ca asippino ca 
                    sujātimantopi ajātimassa 
                    yasassino pessakarā bhavanti 
                    etampi disvāna ahaṃ vadāmi 
                    pañño vihīno sirimāva seyyoti  
     Tattha vihīnoti paññavā vihīno issarova uttamoti attho  
     Rājā tassa vacanaṃ sutvā itare tayo apucchitvā saṃghanavakaṃ 
 hutvā nisinnaṃ mahosathapaṇḍitaṃ pucchanto āha 
                    tuvampi pucchāmi anomapañña 
                    mahosatha kevaladhammadassī 
  
  
 page     
                    Bālaṃ yasassiṃ paṇḍitaṃ appabhogaṃ 
                    kamettha seyyo kusalā vadantīti  
      Tattha kevaladhammadassīti    sabbadhammadassī  
      Athassa mahāsatto  suṇa mahārājāti kathesi  
                    Pāpāni kammāni karoti bālo 
                    idhameva seyyo iti maññamāno 
                    idhalokadassī paralokaṃ adassī 
                    ubhayattha bālo kalimaggahesi 
                    etampi disvāna ahaṃ vadāmi 
                    paññova seyyo na yasassibāloti 
      tattha idhamevāti idha loke idamissariyameva mayhaṃ seṭṭhanti 
 maññamāno  Kalimaggahesīti bālo issariyamadena pāpakammaṃ katvā 
 nirayādīsu uppajjanto paraloke tato nirayato punāgantvā nīcakule 
 dukkhabhojano hutvā nibbattamāno idha loke cāti ubhayattha 
 parājayameva gaṇhāti  Etampīti ahaṃ etaṃpi kāraṇaṃ disvā 
 paññāsampannova uttamo issaropi bālo na uttamoti vadāmi  
      Evaṃ vutte rājā senakaṃ oloketvā nanu mahosatho 
 paññavantameva uttamoti vadatīti āha  Senako mahārāja nanu mahosatho 
 daharo ajjāpissa mukhe khīragandho vāyati kimesa jānātīti vatvā 
 imaṃ gāthamāha 
                   na sippametaṃ vidadhāti bhogaṃ 
  
  
 page     
                    Na bandhavā na sarīrāvakāso 
                    passeḷamūgaṃ sukhamedhamānaṃ 
                    sirīhīnaṃ bhajati goravindaṃ 
                    etampi disvāna ahaṃ vadāmi 
                    pañño vihīno sirimāva seyyoti  
      Tattha eḷamūganti paggharitalālamukhaṃ  Goravindanti so kira 
 tasmiṃyeva nagare asītikoṭivibhavo seṭṭhī virūpo nāssa putto 
 na dhītā na kiñci sippaṃ jānāti kathentassāpissa hanukassa 
 ubhohi passehi lālādhārā paggharanti devaccharā viya dve itthiyo 
 sabbālaṅkārehi vibhūsitā supupphitāni nīluppalāni gahetvā ubhosu 
 passesu ṭhitā taṃ lālaṃ nīluppalohi sampaṭicchitvā vātapānena 
 uppalāni chaḍḍenti  Surāsoṇḍāpi pānāgāraṃ pavisantā nīluppalehi 
 atthe sati tassa gehadvāraṃ gantvā sāmi goravinda seṭṭhīti 
 vadanti  So tesaṃ saddaṃ sutvā vātāpāne ṭhatvā kiṃ tātāti 
 vadati  Athassa lālā mukhato paggharanti  Tā itthiyo taṃ 
 nīluppalehi sampaṭicchitvā nīluppalāni antaravithiyaṃ khipanti  Dhuttā 
 tāni gahetvā udakena vikkhāletvā pilandhitvā pānāgāraṃ pavisanti  Evaṃ 
 sirisampanno ahosi  Senako taṃ udāharaṇaṃ katvā dassento evamāha 
      taṃ sutvā rājā kīdisaṃ tāta mahosatha paṇḍitāti āha  
 Paṇḍito deva senako kiṃ jānāti odanasiñcanaṭṭhāne kāko viya 
 dadhiṃ pātuṃ āraddhasunakho viya ca yasameva passati sīse patanakaṃ 
  
  
 page     
      Mahāmuggaraṃ na passati suṇohi devāti vatvā imaṃ gāthamāha 
                    laddhā sukhaṃ majjati appapañño 
                    dukkhena phuṭṭhopi pamohameti 
                    āgantunā sukhadukkhena phuṭṭho 
                    so vedhati vāricarova ghamme 
                    etampi disvāna ahaṃ vadāmi 
                    paññova seyyo na  yasassibāloti  
      Tattha laddhā sukhanti issariyasukhaṃ labhitvā bālo majjati pamajjati 
 pamatto mahantaṃ pāpaṃ karoti  Dukkhenāti kāyikacetasikadukkhena 
 phuṭṭho  Āgantunāti na ajjhattikena  Sattānaṃ hi 
 sukhampi āgantukameva na niccappavattaṃ  Ghammeti udakā uddharitvā 
 ānetvā ātape khittamaccho viya phandati  
      Taṃ sutvā rājā kīdisaṃ ācariyāti āha  Senako deva 
 kimesa jānāti tiṭṭhantu tāva manussā araññe jātarukkhampi 
 phalasampannameva vihaṃgamā bhajantīti vatvā imaṃ gāthamāha 
                   dumaṃ yathā sādhu phalaṃ araññe 
                    samantato samabhisaranti pakkhī 
                    evampi aḍḍhaṃ sadhanaṃ sabhogaṃ 
                    bahujjano bhajati atthahetu 
                    etampi disvāna ahaṃ vadāmi 
                    pañño vihīno sirimāva seyyoti  
  
  
 page     
      Tattha bahujjanoti bahumanusso dhanahetu sannipatitoti  
      Taṃ sutvā rājā kīdisaṃ tātāti āha  Paṇḍito mahārāja 
 kimesa mahodaro khānāti suṇa devāti vatvā imaṃ gāthamaha 
                 na sādhu balavā bālo  sāhasaṃ vindate dhanaṃ 
                 kandantametaṃ dummedhaṃ   kaḍḍhanti nirayaṃ bhusaṃ 
                    etampi disvāna ahaṃ vadāmi 
                    paññova seyyo na yasassibāloti  
      Tattha sāhasanti sāhasena sāhasikaṃ kammaṃ katvā janaṃ 
 pīḷetvā dhanampi vindati atha naṃ nirayapālā kandantameva dummedhaṃ 
 balavavedanaṃ nirayaṃ kaḍḍhantīti  
      Puna raññā kiṃ senakāti vutte senako suṇa mahārājāti 
 vatvā imaṃ gāthamāha 
                    yākāci najjo abhisavanti gaṅgaṃ 
                    sabbāva tā nāmagottaṃ jahanti 
                    gaṅgā samuddaṃ paṭipajjamānā 
                    na khāyate iddhivaro hi loke 
                    etampi disvāna ahaṃ vadāmi 
                    pañño vihīno sirimāva seyayoti  
      Tattha najjoti ninnā hutvā sandamānā antamaso kunanadiyopi  
 Jahantīti gaṅgā tveva saṃkhyaṃ gacchanti attano nāmagottaṃ 
 jahanti  Na khāyateti sā pana gaṅgā samuddaṃ paṭipajjamānā na 
  
  
 page     
 Paññāyati mahāsamudado tveva nāmaṃ labhati evameva mahāpaññopiissaraṃ 
 patto na khāyati na paññāyati samuddaṃ paviṭṭhagaṅgā viya ahosi  
      Puna rājā kīdisaṃ paṇaḍitāti āha  So suṇa mahārājāti 
 vatvā imaṃ gāthamāha 
                    yametamakkhā udadhiṃ mahantaṃ 
                    payanti najjo sabbakālaṃ asaṃkhyaṃ 
                    so sāgaro niccamuḷāravego 
                    velaṃ nācceti so mahāsamuddo 
                    evampi bālassa pajappitāni 
                    paññaṃ nācceti sirī kadāci 
                    etampi disvāna ahaṃ vadāmi 
                    paññova seyyo na yasassibāloti  
      Tattha yametamakkhāti yaṃ etaṃ tavaṃ akkhāsi vadesi  Asaṃkhyanti 
 agaṇanaṃ  Velaṃ nāccetīti uḷāravegopi hutvā ūmisahassaṃ 
 ukkhipitvāpi velaṃ atikkamituṃ na sakkoti velaṃ patvā avassaṃ sabbā 
 ūmiyo bhijjanti  Evampīti bālassa pajappitāni evameva paññavantaṃ 
 atikkamituṃ na sakkonti taṃ patvāva bhijjanti  Paññaṃ nāccetīti 
 paññavantaṃ sirī nāma nātikkamati  Nahi koci atthānatthe 
 uppannakaṅkho paññavantaṃ atikkamitvā bālassa issarassa pādamūlaṃ 
 gacchati paññavato pana pādamūleyeva vinicchayaṃ nāma labhatīti  
  
  
 page     
      Taṃ sutvā rājā kiṃ senakāti āha  So suṇa devāti 
 imaṃ gāthamāha 
                    asaññato cepi paresamatthaṃ 
                    bhaṇāti saṇṭhānagato yasassī 
                    tasseva taṃ ruhati ñātimajjhe 
                    sirīhīnaṃ kārayate na pañño 
                    etampi disvāna ahaṃ vadāmi 
                    pañño vihīno sirimāva seyayoti  
      Tattha asaññato cepīti issaro hi sacepi kāyādīhi asaññato 
 dussīlo  Saṇṭhānagatoti vinicchaye ṭhito hutvā paresaṃ atthaṃ bhaṇati 
 tasmiṃ vinicchayamaṇaḍale mahāparivāraparivutassa musā vatvā sāmikampi 
 assāmikampi karontassa tassevetaṃ vacanaṃ ruhati sirīhīnaṃ kathaṃ kārayate 
 na pañño tasmā pañño vihīno sirimāva seyyoti vadati  
      Puna raññā kiṃ tātāti vutte paṇḍito suṇa deva bālasenako 
 pana kiṃ jānāti idhalokamattameva oloketi na paralokanti vatvā 
 imaṃ gāthamāha 
                    parassa vā attano vāpi hetu 
                    bālo musā bhāsati appapañño 
                    so nindito hoti sabhāyamajjhe 
                    pacchāpi so duggatigāmī hoti 
                    etampi disvāna ahaṃ vadāmi 
  
  
 page     
                    Paññova seyyo na yasassibāloti  
 Tato senako imaṃ gāthamāha 
                    atthampi ce bhāsati bhūripañño 
                    anālayo appadhano daliddo 
                    na tassa taṃ ruhati ñātimajjhe 
                    sirī paññāṇavato ca na hoti 
                    etampi disvāna ahaṃ vadāmi 
                    pañño vihīno sirimāva seyyoti  
      Tattha atthampi ceti kāraṇampi ce bhāsati  Ñātimajjheti 
 parisamajjhe  Paññāṇavatoti mahārāja ñāṇavantasseva sirisobhaggappattaṃ 
 patvā pakatiyā vijjamānāpi sirī nāma na hoti so hi tassa 
 santike suriyuggamane khajjopanako viya na khāyatīti dasseti  
      Puna raññā kīdisaṃ tātāti vutte paṇḍito kiṃ jānāti 
 senako idhalokamattameva oloketi na paralokanti vatvā imaṃ gāthamāha 
                    parassa vā attano vāpi hetu 
                    na bhāsati alikaṃ bhūripañño 
                    so pūjito hoti sabhāya majjhe 
                    pacchāpi so sugatigāmī hoti 
                    etampi disvāna ahaṃ vadāmi 
                    paññova seyyo na yasassibāloti  
    Tato senako imaṃ gāthamāha 
  
  
 page     
                    Hatthī gavassā maṇikuṇḍalā ca 
                    nāriyo ca iddhesu kulesu jātā 
                    sabbāva tā upabhogā bhavanti 
                    iddhassa posassa aniddhimanto 
                    etampi disvāna ahaṃ vadāmi 
                    pañño vihīno sirimāva seyyoti  
      Tattha iddhassāti issarassa  Aniddhimantoti na kevalaṃ tā 
 nāriyo ca atha kho sabbeva aniddhimanto sattā tassa upabhogā 
 bhavanti  
      Tato paṇḍito kiṃ senako jānātīti ekaṃ kāraṇaṃ āharitvā 
 dassento imaṃ gathamāha 
                 asaṃvihitakammantaṃ       bālaṃ dummantimantinaṃ 
                 sirī jahati dummedhaṃ     jiṇṇaṃva urago tacaṃ 
                    etampi disvāna ahaṃ vadāmi 
                    paññova seyyo na yassasibāloti  
      Tattha sirī jahatīti padassa cetiyajātakena attho vaṇṇetabbo  
      Atha senako raññā kīdisanti vutte deva esa taruṇadārako 
 kiṃ jānāti suṇa devāti vatvā paṇḍitaṃ appaṭibhānaṃ karissāmīti 
 cintetvā imaṃ gāthamāha 
                    pañca paṇḍitā mayaṃ bhaddante 
                    sabbe pañjalikā upaṭṭhitā te 
  
  
 page     
                    Tavaṃ no abhibhuyya issarosi 
                    sakkova bhūtappati devarājā 
                    etampi disvāna ahaṃ vadāmi 
                    pañño vihīno sirimāva seyyoti  
      Idaṃ kira sutvā rājā sādhurūpaṃ senakena kāraṇaṃ ābhaṭaṃ 
 sakkhissati nu kho me putto imassa vādaṃ bhinditvā aññaṃ kāraṇaṃ 
 āharitunti cintetvā kīdisaṃ paṇditāti āha  Senakena kira imasmiṃ 
 kāraṇe ābhaṭeyeva ṭhapetvā bodhisattaṃ añño taṃ vādaṃ bhindituṃ 
 samattho nāma natthi tasmā mahāsatto attano ñāṇabalena tassa 
 vādaṃ bhindanto mahārāja kimesa bālo jānāti yasameva oloketi 
 paññāya visesaṃ na jānāti suṇa mahārājāti vatvā imaṃ gāthamāha 
                    dāsova paññassa yasassibālo 
                    atthesu jātesu tathāvidhesu 
                    yaṃ paṇḍito nipuṇaṃ saṃvidheti 
                    sammohamāpajjati tattha bālo 
                    etampi disvāna ahaṃ vadāmi 
                    paññova seyyo na yasassibāloti  
      Tattha atthesūti kiccesu  Saṃvidhetīti saṃvidahati  
      Iti so mahāsatto simerupādato suvaṇṇavālukaṃ uddharanto 
 viya gagaṇatare puṇṇacandaṃ uṭṭhāpento viya nayakāraṇaṃ dasseti  
 Evaṃ mahāsatte paññānubhāvaṃ dassetvā kathenteyeva rājā senakaṃ 
  
  
 page     
 Āha kīdisaṃ senaka sakkonto uttariṃ kathehīti  So koṭṭhe 
 ṭhapitadhaññaṃ viya uggahitakaṃ khepetvā appaṭibhāno maṅkubhūto pajjhāyanto 
 nisīdi  Sace hi so aññaṃ kāraṇaṃ āhareyya gāthāsahassenapi 
 imaṃ jātakaṃ niṭṭhapeyya  Tassa appaṭibhānassa ṭhitakāle 
 gambhīraoghaṃ ānento viya mahāsatto uttariṃ paññameva vaṇṇento 
 imaṃ gāthamāha 
                    addhāpi paññāva sataṃ pasaṭṭhā 
                    kantā sirī bhogaratā manussā 
                    ñāṇañca budadhānamatulyarūpaṃ 
                    paññaṃ nācceti sirimā kadāci 
                    etampi disvāna ahaṃ vadāmi 
                    paññova seyyo na yasassibāloti  
      Tattha satanti buddhādīnaṃ sappurisānaṃ  Bhogaratāti mahārāja 
 yasmā te andhabālā manussā bhogaratāva tasmā tesaṃ sirī kantā 
 yaso nāmesa paṇḍitehi garahito bālānaṃ kantoti cāyaṃ attho 
 bhiṃsakajātakena vaṇṇetabbo  Buddhānanti ñāṇabuddhānaṃ  Kadācīti 
 kismiñci kāle ñāṇavantaṃ sirī nāma nātikkamati devāti  
      Taṃ sutvā rājā mahāsattassa pañhābyākaraṇena tuṭṭho 
 ghanavassaṃ vassanto viya mahāsattaṃ dhanena pūjento gāthamāha 
                    yantaṃ apucchimha akittayī no 
                    mahosatha kevaladhammadassī 
  
  
 page     
                    Gavasahassaṃ usabhañca nāgaṃ 
                    ājaññayutte ca rathe dasa ime 
                    pañhassa veyyākaraṇena tuṭṭho 
                    dadāmi te gāmavarāni soḷasāti  
      Tattha usabhañca nāganti tassa gavasahassassa usabhaṃ jeṭṭhakaṃ 
 katvā alaṅkatapaṭiyattaṃ ārohaṇīyaṃ nāgaṃ sādhukaṃ dammīti  
                   Vīsatinipāte sirimeṇḍakapañho niṭṭhito  
      Tato paṭṭhāya bodhisattassa yaso mahā ahosi  Taṃ sabbaṃ 
 pañhaṃpi udumbarādevīyeva vicāresi  Sā tassa soḷasavassikakāle 
 cintesi mama kaniṭṭho mahallako jāto yasopissa mahā ahosi 
 mayā āvāhamassa kātuṃ vaṭṭatīti rañño tamtthaṃ ārocesi  Rājā 
 taṃ sutvā sādhu jānāpehi nanti āha  Sā taṃ jānāpetvā 
 tena sampaṭicchite tenahi tāta kumārikaṃ te ānessāmīti āha  
 Atha mahāsatto kadāci imāya ānītā mama na rucceyya sayameva 
 tāva upadhāremīti cintetvā evamāha devi katipāhaṃ mā kiñci 
 rañño vadetha ahaṃ ekaṃ kumārikaṃ sayaṃ pariyesitvā mamābhirucitaṃ 
 tumhākaṃ ācikkhissāmīti  Sā evaṃ karohi tātāti  So deviṃ 
 vanditvā attano gharaṃ gantvā sahāyakānaṃ saññaṃ datvā aññātakavesena 
 gantvā tunnavāyaupakaraṇāni gahetvā ekakova uttaradvārena 
 nikkhamitvā uttarayavamajjhakagāmaṃ pāyāsi  Tadā pana tattha ekaṃ 
 purāṇaseṭṭhikulaṃ parijiṇṇaṃ ahosi  Tassa pana kulassa 
  
  
 page     
 Ekā dhītā amarādevī nāma ahosi  Sā abhirūpā sabbalakkhaṇasampannā 
 puññavatī  Sā taṃ divasaṃ pātova yāguṃ pacitvā taṃ ādāya 
 pitukasanaṭṭhānaṃ gamissāmīti nikkhamitvā tameva maggaṃ 
 paṭipajji  Mahāsatto taṃ āgacchantiṃ disvā sabbalakkhaṇasampannā 
 esā itthī sace apariggahā imāya me pādaparicārikāya bhavituṃ 
 vaṭṭatīti cintesi  Sāpi taṃ disvāva sace ahaṃ evarūpassa purisassa 
 gehe bhaveyyaṃ sakkā mayā kuṭumbaṃ saṇṭhāpetunti cintesi  Atha 
 mahāsatto imissā sapariggahāpariggahabhāvaṃ na jānāmi hatthamuddhāya 
 naṃ pucchissāmi sace pana paṇḍitā bhavissati mama pañhassa 
 atthaṃ jānissatīti cintetvā dūre ṭhitova hatthamuṭṭhimakāsi  Sā 
 ayaṃ mama sassāmikaassāmikabhāvaṃ pucchatīti ñatvā tatheva ṭhitā hatthaṃ 
 pasāresi  So taṃ kāraṇaṃ ñatvā tassā samīpaṃ gantvā bhadde 
 kā nāma tavanti pucchi  Sā sāmi mayhaṃ atītānāgate vā 
 etarahi vā yaṃ natthi taṃnāmikāti  Bhadde loke amaraṃ nāma natthi 
 tavaṃ amarā nāma bhavissatīti  Evaṃ sāmīti  Bhadde kassa 
 yāguṃ harissasīti pucchi  Pubbadevatāya sāmīti vutte so 
 pubbadevatā nāma mātāpitaro bhadde tavaṃ tava pitu yāguṃ harissasi 
 maññeti  Evaṃ sāmīti  Tava pitā kiṃ karotīti  Mama pitā 
 ekaṃ dvedhā karotīti  Ekassa dvedhā karaṇaṃ nāma kasanaṃ bhadde 
 tava pitā kasati maññeti  Evaṃ sāmīti  Kasmiṃ pana ṭhāne tava 
 pitā kasatīti  Yatthe ṭhāne sakiṃ gatā pacchā na enti tattheva 
  
  
 page     
 Pitā me kasatīti  Sakiṃ gatānaṃ pacchā nāgamanaṭṭhānaṃ nāma susānaṃ 
 susānassa santike kasati te pitā maññeti  Evaṃ sāmīti  Bhadde 
 ajjeva kiṃ essasi na essasīti  Sāmi sace essati na essāmi 
 no ce essati essāmīti  Bhadde pitā te nadīpāre kasati maññe 
 udake ente na essasi anente essasīti  Evaṃ sāmīti  
 Ettakaṃ allāpasallāpaṃ katvā atha naṃ amarādevī tavaṃ yāguṃ pivissasi 
 sāmīti nimantesi  Mahāsatto paṭikkhipanaṃ nāma avamaṅgalanti 
 cintetvā āma pivissāmīti āha  Sā pana yāgughaṭaṃ otāresi  
 Mahāsatto sace pātiṃ adhovitvā hatthadhovanaṃ adatvāva dassati 
 ettheva naṃ pahāya gamissāmīti cintesi  Sā pana pātiṃ dhovitvā 
 pātiyā udakaṃ āharitvā hatthadhovanaṃ datvā tucchapātiṃ hatthe 
 aṭhapetvā pātiṃ bhūmiyaṃ ṭhapetvā ghaṭaṃ āloḷetvā yāguyā pūresi 
 tattha pana sitthāni mandāni  Atha naṃ mahāsatto āha kiṃ bhadde 
 atibahulā yāgūti  Udakaṃ no laddhaṃ sāmīti  Kedārehi te 
 udakaṃ na laddhaṃ bhavissati maññeti  Evaṃ sāmīti  Sā pitu 
 yāguṃ ṭhapetvā sesaṃ bodhisattassa adāsi  So taṃ pivitvā mukhaṃ 
 vikkhāletvā bhadde ahaṃ tumhākaṃ gehaṃ gamissāmi maggaṃ me 
 ācikkhāhīti āha  Sā sādhūti vatvā maggaṃ ācikkhantī imaṃ ekanipāte 
 gāthamāha 
                     yena sattu vilaṅgā ca 
                     diguṇapalāso ca pupphito 
  
  
 page     
                     Yenādāmi tena vadāmi 
                     yena nādāmi na tena vadāmi 
                     esa maggo yavamajjhakassa 
                     etaṃ channapathaṃ vijānāhīti  
      Tassattho sāmi anto gāmaṃ pavisitvā ekaṃ sattuāpaṇaṃ 
 passasi tato kañjiyāpaṇaṃ tesaṃ dvinaṃ āpaṇānaṃ purato diguṇapaṇṇako 
 koviḷāro supupphito tasmā tavaṃ yena sattu vilaṅgā ca 
 koviḷāro ca pupphito tena gantvā koviḷāramūle ṭhatvā 
 dakkhiṇamaggaṃ gaṇha vāmamaggaṃ muñca  Esa maggo yavamajjhakassāti 
 yavamajjhakagāme patiṭṭhitassa amhākaṃ gehassa esa maggo etaṃ 
 evaṃ paṭicchādetvā mayā vuttaṃ channapathaṃ paṭicchannapathaṃ channapathaṃ   vā 
 paṭicchannakāraṇaṃ vā vijānāhīti  Etthapi yenādāmīti yena hatthena 
 ādāmi taṃ dakkhiṇahatthaṃ sandhāya vuttaṃ itaraṃ vāmahatthaṃ  Evaṃ 
 sā tassa maggaṃ ācikkhitvā pitu yāguṃ gahetvā agamāsi  
                    Channapathapañho niṭṭhito  
      Sopi tāya kathitamaggena taṃ gehaṃ gato    atha naṃ amarādeviyā 
 mātā disvā mahāsattasseva āsanaṃ datvā yāguṃ pivissasi sāmīti 
 āha  Amma kaniṭṭhabhaginiyā me amarādeviyā thokā yāgu dinnāti  
 Sāpi imimā me dhītuatthāya āgatena bhavitabbanti aññāsi  
 Mahāsatto tesaṃ kulānaṃ duggatabhāvaṃ jānantopi amma ahaṃ tunnavāyo 
  Footnote    padaṃ 
  
  
 page     
 Atthi kiñci vatthaṃ mayā sibabitabbayuttakanti pucchi  Atthi sāmi 
 mūlaṃ pana natthīti  Amma mūlena kammaṃ natthi ānetha sibbissāmīti  
 Sā jiṇṇakāni vatthāni āharitvā tassa adāsi  Bodhisatto 
 āhaṭāhaṭāni niṭṭhāpesi  Puññavato hi kiriyā nāma samijjhatiyevāti  
 Atha naṃ amma vithiyā bhāgena ārocehīti āha  Sā sakalagāme 
 ārocesi  Mahāsatto tunnavāyakammaṃ katvā ekāheneva 
 sahassaṃ uppādesi  Mahallikāpissa pātarāsabhattaṃ pacitvā 
 datvā sāyaṃ tāta kittakaṃ pacāmīti āha  Amma yattakā imasmiṃ 
 gehe bhuñjanti tesaṃ pamāṇena pacāhīti āha  Sā anekasūpabyañjanaṃ 
 bahubhattaṃ paci  Amarādevīpi sāyaṃ sīsena dārukalāpaṃ uccaṅ 
 kena paṇṇaṃ ādāya araññato āgantvā puratthimadvāre dārūni 
 nikkhipitvā pacchimadvārena gehaṃ pāvisi  Pitā panassā sāyaṇhataraṃ 
 āgami  Mahāsatto nānaggarasabhojanaṃ bhuñji  Itarā attano 
 mātāpitaro bhojetvā pacchā sayaṃ bhuñjitvā mātāpitūnaṃ pāde 
 dhovitvā bodhisattassa pāde dhovi  So taṃ pariggaṇhanto katipāhaṃ 
 tattheva vasi  Atha naṃ vīmaṃsanto ekadivasaṃ āha bhadde amarādevi 
 aḍḍhanāḷitaṇḍulaṃ gahetvā tato mayhaṃ yāguñca pūvañca bhattañca 
 pacāhīti  Sā sādhūti sampaṭicchitvā te taṇḍule koṭṭetvā 
 mūlataṇḍulehi yāguṃ majjhimataṇḍulehi bhattaṃ kaṇikāhi pūvaṃ pacitvā 
 tadanurūpaṃ byañjanaṃ sampādetvā mahāsattassa yāguṃ adāsi  Sā 
 yāgu mukhe ṭhapitamattāyeva sattarasaharaṇisahassāni pharitvā aṭṭhāsi  
  
  
 page     
 So tassā vīmaṃsanatthameva bhadde pacituṃ ajānantī kimatthaṃ mama 
 taṇḍule nāsesīti vatvā yāgu saha kheḷena nuṭṭhahitvā bhūmiyaṃ 
 pātesi  Sā akujjhitvā sāmi sace yāgu asundarā pūvaṃ khādāti 
 tassa pūvaṃ adāsi  So tampi tatheva akāsi bhadde tvaṃ pacituṃ 
 ajānantī kimatthaṃ mama taṇḍulaṃ nāsesīti  Sāmi sace pūvaṃ na 
 sundaraṃ bhattaṃ bhuñjāhīti bhattaṃ adāsi  So tatheva paṭipajjitvā 
 bhadde tvaṃ pacituṃ ajānantī mama santakaṃ kimatthaṃ nāsesīti vatvā 
 kuddho viya tīṇipi ekato madditvā sīsato paṭṭhāya sakalasarīraṃ 
 limpitvā gaccha dvāre nisīdāhīti āha  Sāpi akujjhitvāva 
 añjaliṃ paggayha sādhu sāmīti tathā akāsi  So tassā nihatamānabhāvaṃ 
 ñatvā bhadde ehīti āha  Sā ekavacaneneva āgantvā 
 tassa santike nisīdi  Mahāsatto pana āgacchanto na tucchahattho 
 kahāpaṇasahassena saddhiṃ ekaṃ sāṭakaṃ cūḷapasibbake ṭhapetvā āgato  
 So tato taṃ sāṭakaṃ nīharitvā tassā hatthe ṭhapetvā bhadde tava 
 sahāyikāhi saddhiṃ nahātvā imaṃ sāṭakaṃ nivāsetvā ehīti āha  
 Sā tathā akāsi  Paṇḍito uppāditadhanañca ābhaṭadhanañca sabbaṃ 
 tassā mātāpitūnaṃ datvā te samassāsetvā sassusassuraṃ āpucchitvā 
 taṃ ādāya gato  Mahāsatto pana tassā chattañca upāhanañca 
 datvā evamāha bhadde imaṃ chattaṃ gahetvā attānaṃ dhārehi 
 upāhanaṃ abhiruhitvā yāhīti  Sā taṃ dvayaṃ gahetvā abbhokāse 
 suriyasantāpe chattaṃ apanetvā gacchati  Thalaṭṭhāne upāhanaṃ pādehi 
  
  
 page     
 Omuñacitvā ādāya udakaṭṭhāne sampattakāle upāhanaṃ āruhitvā 
 gacchati  Bodhisatto taṃ kāraṇaṃ disvā  kiṃ bhadde thalaṭṭhāne 
 upāhanaṃ pādā na paṭimuñcasi udakaṭṭhāne paṭimuñcitvā gacchasi 
 kiṃ kāraṇāti pucchi  Sā taṃ āha sāmi thalaṭṭhāne kaṇṭakādīni 
 passāmi udakaṭṭhāne macchakacchapakaṇṭakādīni na passāmi tesu pādaṃ 
 paviṭṭhesu mahantaṃ dukkhavedanaṃ anubhaveyyaṃ tasmā udakaṭṭhāne upāhanaṃ 
 abhiruhitvā gacchāmīti  Bodhisatto tassā vacanaṃ sutvā mahāpaṇḍitā 
 vatāyaṃ dārikāti cintetvā agamāsi  Atha sā vanantaraṃ 
 pavisantī chattaṃ uparimatthake katvā gacchati  So taṃ kāraṇaṃ 
 pucchi bhadde aññe abbhokāse suriyasantāpaṃ paṭibāhanatthaṃ chattaṃ 
 dhārentāva gacchanti tvaṃ pana tathā nākāsi kiṃ kāraṇāti  Sā 
 taṃ āha sāmi vanantaraṃ paviṭṭhā nāma sukkharukkhadaṇḍakādīni 
 matthake patitabhayena evaṃ karomīti  Bodhisatto tāya dvīhi 
 kāraṇehi kathitavacanaṃ sutvā tusi  Atha mahāsatto tāya saddhiṃ gacchanto 
 ekasmiṃ ṭhāne phalasampannaṃ badararukkhaṃ disvā badararukkhamūle nisīdi  
 Sāpi mahāsattaṃ badararukkhamūle nisinnaṃ disvā sāmi abhiruhitvā 
 badaraphalaṃ gahetvā tampi khādāhi mayhaṃpi dehīti āha  Bhadde 
 ahaṃ kilamāmi na sakkomi abhiruhitaṃ tvaṃ abhiruhāti  Sā bodhisattassa 
 vacanaṃ sutvā taṃ badararukkhaṃ abhiruhitvā phalaṃ ocinati  Bodhisattopi 
 taṃ āha bhadde phalaṃ mayhaṃpi dehīti  Sā imaṃ purisaṃ paṇḍitaṃ vā 
 apaṇḍitaṃ vā na jānāmi vīmaṃsissāmi nanti cintetvā evamāha 
  
  
 page     
 Sāmi uṇhaphalaṃ khādissasi atha vā sītaphalanti  Bodhisatto tassā 
 pucchitaṃ kāraṇaṃ jānantopi ajānanto viya vīmaṃsanatthāya evamāha 
 bhadde uṇhaphalena me atthoti  Atha sā phalaṃ gahetvā bhūmiyaṃ 
 khipitvā khāda sāmīti āha  Bodhisatto taṃ gahetvā dhamanto 
 khāditvā puna taṃ vīmaṃsamāno evamāha bhadde sītaphalaṃ me dehīti  
 Atha sā badaraphalāni gahetvā tiṇabhūmiyā upari khipi  Bodhisatto 
 taṃ gahetvā adhamantova khāditvā ayaṃ dārikā ativiya paṇḍitāti 
 jānitvā tusi  So āha bhadde otarāti  Sā mahāsattassa 
 vacanaṃ sutvā rukkhato otaritvā ghaṭaṃ gahetvā nadiṃ gantvā udakaṃ 
 ānetvā mahāsattassa adāsi  So udakaṃ pivitvā mukhaṃ vikhālesi  
 Sā ekamantaṃ aṭṭhāsi  Te pana uṭṭhāya gacchantā nagaraṃ pavisiṃsu 
 mahāsatto taṃ vīmaṃsanatthāya taṃ dovārikassa gehe ṭhapetvā 
 dovārikabhariyāya ācikkhitvā attano nivesanaṃ gantavā purise āmantetvā 
 asukagehe ekaṃ itthiṃ ṭhapetvā āgatomhi tumhe imaṃ sahassaṃ 
 ādāya tattha gantvā taṃ vīmaṃsathāti sahassaṃ datvā pesesi  Te 
 tassā santikaṃ gantvā tathā akaṃsu  Sā idaṃ mama sāmikassa 
 pādarajamattampi na agghatīti na icchati  Te punāgantvā paṇḍitassa 
 ārocesuṃ  Atha te punappunnaṃ yāva tatiyampi pesetvā 
 catutthavāre tenahi naṃ hatthe gahetvā ākaḍḍhitvā ethāti 
 āha  Te tathā kariṃsu  Sā āgantvā mahāsattaṃ mahāsampattiyaṃ 
 ṭhitaṃ disvā na sañjāni naṃ oloketvā pana hasi ceva rodi ca  
  
  
 page     
 So ubhayaṃpi kāraṇaṃ pucchi  Atha naṃ sā evamāha sāmi ahaṃ 
 hasamānā tava sampattiṃ oloketvā ayaṃ sampatti na akāraṇena 
 laddhā purimabhave pana kusalaṃ katvā laddhā bhavissati aho vata 
 puññānaṃ phalaṃ nāmāti hasiṃ rodamānā pana idāni parassa rakkhitagopitavatthumhi 
 aparajjhitvā nirayaṃ gamissasīti tayi kāruññena rodinti  
 So taṃ vīmaṃsitvā tassā parisuddhabhāvaṃ ñatvā gacchatha tattheva naṃ 
 nethāti vatvā pesetvā tunnavāyavesaṃ gahetvā gantvā tāya saddhiṃ 
 sayitvā puna divase pātova rājakulaṃ pavisitvā taṃ udmabarādeviyā 
 ārocesi  Sā rañño ārocetvā amarādeviṃ sabbālaṅkārehi 
 alaṅkaritvā mahāyoge nisīdāpetvā mahantena sakkārena mahāsattassa 
 gehaṃ ānetvā maṅgalaṃ akāsi  Rājā bodhisattassa sahassamūlaṃ 
 paṇṇākāraṃ pesesi  Dovārike ādiṃ katvā sakalanagaravāsino 
 paṇṇākāre sajjayiṃsu  Amaradevīpi raññā pahitaṃ paṇṇākāraṃ 
 dvidhā bhinditvā ekaṃ koṭṭhāsaṃ puna rañño pesesi  Etenupāyena 
 sakalanagaravāsīnaṃ paṇṇākāraṃ pesetvā nāgare saṅgaṇhi  Tato 
 paṭṭhāya mahāsatto tāya saddhiṃ samaggasaṃvāsaṃ vasanto rañño atthañca 
 dhammañca anusāsi  
                  Amarādevīpariyesanaṃ niṭṭhitaṃ  
      Athekadivasaṃ senako itare tayo attano santikaṃ āgate 
 disvā te āmantetvā ambho mayaṃ gahapatiputtassa mahosathasseva 
 nappahoma idāni pana tena attanā byattarā bhariyā ānītā kinti naṃ 
  
  
 page     
 Rañño antare paribhindeyyāmāti āha  Te āhaṃsu ācariya mayaṃ 
 kiṃ jānāma tavameva jānāsīti  Senako bho mā cintayittha attheko 
 mama upāyoti  Ko upāyo ācariyāti  Ahaṃ rañño cūḷāmaṇiṃ 
 thenetvā āharissāmi pukkusa tavaṃ suvaṇṇamālaṃ āhara kāminda 
 tavaṃ kambalaṃ āhara devinda suvaṇṇapādukaṃ āharāti  Evañca 
 pana mahosathassa gehameva pavesetha mayaṃ cattāropi upāyena tāni 
 āharissāma tatopi mahājanaṃ amhākaṃ nikkaṅkhaṃ katvā gahapatiputtassa 
 gehaṃ pavesessāmīti āha  Te sundaro ācariya upāyoti 
 sampaṭicchiṃsu  Senako tāva cūḷāmaṇiṃ takkaghaṭe pakkhipitvā dāsiyā 
 hatthe ṭhapetvā pesesi imaṃ takkaghaṭaṃ netvā aññesaṃ gaṇhantānaṃpi 
 adatvā sace mahosathassa gehe gaṇhantānaṃ ghaṭeneva saddhiṃ 
 dehīti  Sā paṇḍitassa gharadvāraṃ gantvā takkaṃ gaṇhatha takkaṃ gaṇhathāti 
 vatvā aparāparaṃ sañcarati  Amarādevī dvāre ṭhitā tassā 
 kiriyaṃ disvā ayaṃ aññattha na gacchati bhavitabbamevettha kāraṇenāti 
 cintetvā iṅghitasaññāya dāsiyo paṭikkamāpetvā sayameva taṃ dāsiṃ 
 amma ehi takkaṃ gaṇhissāmīti pakkositvā tassā āgatakāle 
 dāsīnaṃ saññaṃ datvā tāsu anāgacchantīsu amma gaccha dāsiyo 
 pakkosāhīti tameva pesetvā tassā gatakāle ghaṭe hatthaṃ otāretvā 
 maṇiṃ disvā taṃ āgataṃ pucchi amma tvaṃ kassa santikā āgatāti  
 Ayye senakapaṇḍitassa dāsimhīti  Tato tassā ca mātuyā ca 
 pitu ca nāmaṃ pucchitvā asukanāmāti vutte amma katimūlaṃ idaṃ 
  
  
 page     
 Takkanti pucchitvā catunāḷikaṃ ayyeti vutte tena hi amma imaṃ 
 takkaṃ mayhaṃ dehīti vatvā ayye tumhesu gaṇhantīsu mūlena ko 
 attho ghaṭeneva saddhiṃ gaṇhathāti vutte tena hi yāhīti taṃ uyyo 
 jetvā asukamāse asukadivase senakācariyo asukadāsiyā dhītāya 
 asukāya nāma dāsiyā hatthe rañño cūḷāmaṇiṃ vikkīṇatthāya pahiṇīti 
 paṇṇe likhitvā gaṇhi  Pukkusopi suvaṇṇamālaṃ sumanapupphacaṅkoṭake 
 ṭhapetvā taṃ pupphehi chādetvā pesesi  Kāmindopi 
 kambalaṃ paṇṇapacchiyaṃ ṭhapetvā paṇṇehi chādetvā pesesi  
 Devindo suvaṇṇapādukaṃ yavakalāpantare bandhitvā pesesi  Sā 
 sabbānipi tāni gahetvā purimanayeneva paṇṇe akkharāni āropetvā 
 mahāsattassa ācikkhitvā ṭhapesi  Tepi cattāro paṇḍitā rājakulaṃ 
 gantvā kiṃ deva cūḷāmaṇiṃ na pilandhathāti āhaṃsu  Rājā 
 pilandhissāmi āharathāti āha  Te gantvā tattha cūḷāmaṇiṃ adisvā 
 itarāni tīṇipi na passiṃsuyeva  Atha te cattāropi deva tumhākaṃ 
 ābharaṇāni mahosathassa gehe vasanti so tāva sayaṃ valañjeti 
 paṭisattu te mahārāja gahapatiputtoti taṃ paribhindiṃsu  Athassa 
 atthacarakā manussā āgantvā ārocesuṃ  So atthacarakānaṃ vacanaṃ 
 sutvā ahaṃ rājānaṃ disvā jānissāmīti cintetvā rājūpaṭṭhānaṃ agamāsi  
 Rājā tassa kujjhitvā ko jānāti kiṃ bhavissatīti attānaṃ passituṃ 
 nādāsi  Paṇḍito rañño kuddhabhāvaṃ ñatvā attano nivesanameva 
 gato  Rājā gaṇhatha nanti āṇāpesi  Paṇḍito pana 
  
  
 page     
 Atthacarakānaṃ vacanaṃ sutvā apagantuṃ vaṭṭatīti amarādeviyā saññaṃ datvā 
 añātakavesena nagarā nikkhamitvā dakkhiṇayavamajjhakaṃ gantvā tasmiṃ 
 kumbhakārakammaṃ akāsi  Nagare paṇḍito palātoti ekakolāhalaṃ 
 jātaṃ  Senakādayo cattāropi paṇḍitassa palātabhāvaṃ ñatvā mā 
 cintayittha kiṃ mayaṃ apaṇḍitāti aññamaññaṃ ajānāpetvāva 
 amarādeviyā paṇṇākāraṃ pahiṇiṃsu  Sā catūhi pesitaṃ paṇṇākāraṃ 
 gahetvā asukavelāya gacchatūti vatvā  te āgate lajjāpessāmīti 
 cintetvā dāsiyo pakkosāpetvā ekaṃ kūpaṃ khanāpetvā tattha 
 pākāraṃ parikkhipāpetvā gūtharāsiṃ saha udakena tattha pūretvā 
 gūthakūpassa uparitale yantaphalakāni pidahitvā ubhosu passesu aggaḷāni 
 katvā kilañjehi paṭicchādetvā pupphādīhi lambanaṃ manoramaṃ viya 
 gehaṃ katvā udakaṃ upaṭṭhapetvā sabbaṃ niṭṭhāpesi  Tasmiṃ 
 padosakāle senako attānaṃ alaṅkaritvā nānaggarasabhojanaṃ bhuñjitvā 
 bodhisattassa gehaṃ agamāsi  So dvāre ṭhatvā attano āgatabhāvaṃ 
 jānāpetvā ekaṃ sapariggahaṃ amarādeviyā ārocāpesi  Sā 
 tassa vacanaṃ sutvā ehīti āha  So gantvā tassā santike 
 aṭṭhāsi  Atha naṃ sā evamāha sāmi ahaṃ idāni tava vasaṃ 
 gatā attano sarīraṃ anahātvā sayituṃ ayuttaṃ tavaṃ tāva yāhi iminā 
 gandhodakena nahātvā ehīti  So sādhūti sampaṭicchitvā gantvā 
 nahāyissāmīti phalake abhiruhati  Sā taṃ tena hi sādhūti phalake 
 abhiruhitvā ṭhitakāle udakaṃ osincantī viya yantaphalake akkamitvā 
  
  
 page     
 Gūthakūpe pātesi  Pukkusampi sāyaṇhasamayaṃ gantvā attānaṃ 
 alaṅkaritvā nānaggarasabhojanaṃ bhuñajitvā āgacchantaṃ tattheva gūthakūpe 
 pātesi  So samphassaṃ senakaṃ pucchi kiṃ manussosi tavanti  
 Ahaṃ senakācariyoti  Senakopi pukkusaṃ pucchi kiṃ manussosi tavanti  
 Ahaṃ pukkusācariyoti  Tathā itarepi dve paṭipāṭiyā āgantvā 
 eteneva niyāmena tatheva pātesi  Te sabbe cattāropi 
 udarappamāṇe gūtharāsimhi ṭhatvā sīsena sīsaṃ paharantā ko eso ko 
 esoti aññamaññaṃ pucchiṃsu  Atha senako ahanti vatvā kiṃ karoma 
 ācariyāti vutte tumhe mā saddaṃ karotha amhākaṃ pana ito 
 paṭṭhāya lajjā bhavissatīti āha iti te cattāro paṇḍitā tattheva 
 ekarattiṃ aṭṭhaṃsu  Sā evaṃ sabbe te gūthakūpe asucijigucche 
 pātetvā pabhātāya rattiyā ne yottehi tato ukkhipāpetvā 
 khippaṃ udakena nahāpetvā senakaṃ pukkusaṃ kāmindaṃ devindanti cattāro 
 jane kesamassukhuramuṇḍaṃ kārāpetvā iṭṭhakāhi ghaṃsitvā lohitaṃ 
 uppādetvā doṇataṇḍule gāhāpetvā temetvā kacchapacuṇṇaṃ 
 koṭṭāpetvā pātiyaṃ pakkhipitvā bahalayāguṃ āvaṭṭetvā tesaṃ sīsato 
 paṭṭhāya sakalasarīraṃ limpāpetvā tulapicucuṇṇaṃ gāhāpetvā tatheva 
 sīsato paṭṭhāya okīrāpetvā mahādukkhaṃ pāpetvā kilañjapacchīsu 
 nipajjāpetvā pidahitvā daḷhaṃ rajjuyā bandhitvā lañcetvā tehi 
 saddhiṃ cattāripi ratanāni gāhāpetvā rañño santikaṃ gantvā 
 rājānaṃ vanditvā ekamantaṃ nisinnā deva paṇṇākārāni 
  
  
 page     
 Paṭiggaṇhathāti vatvā cattāri kilañjāni rañño pādamūle ṭhapāpesi  Atha 
 rājā tāni vivarāpetvā senakādike setamakkaṭasadise cattāro 
 paṇḍite disvā tuñhī ahosi  Atha mahājanāpi te disvā aṭhiṭṭhapubbā 
 diṭṭhā no aho sundarā setavānarā aho sundarā setavānarāti 
 vatvā mahāhasitaṃ hasiṃsu  Tepi cattāro mahālajjā 
 ahesuṃ  Atha sā amarādevī tehi saddhiṃ cattāri ratanāni rañño 
 paṭiyādetvā attano patino niddosabhāvaṃ pakāsentī rājānaṃ āha 
 deva mahosathapaṇḍito na coro ime pana tumhākaṃ corā etesu 
 senako tumhākaṃ maṇicoro pukkuso suvaṇṇamālacoro kāmindo 
 kambalacoro devindo suvaṇṇapādukacoro asukamāse asukadivase 
 asukadāsīdhītānaṃ asukadāsīnaṃ nāma hatthe imehi etāni paṇṇākāratthāya 
 me pesitā imaṃ paṇṇaṃ passatha attano santakaṃ gaṇhatha 
 ime ca cero ratanāni ca sampaṭicchatha devāti evaṃ cattāropi jane 
 mahāvippakāraṃ pāpetvā rājānaṃ vanditvā gehameva gatā  Atha 
 ne rājā  bodhisattassa palātabhāvena tasmiṃ āsaṅkāya ca aññesaṃ 
 paṇḍitamantīnaṃ abhāvena ca te kiñci avatvā tumhe nahātvā 
 attano gehā nigacchathāti pesesi  
                 Cattāro ratanacorā niṭṭhitā  
      Atha rañño chattepi adhivaṭṭhā devatā bodhisattassa dhammadesanaṃ 
 asuṇantī kiṃ nu kho kāraṇanti āvajjamānā taṃ kāraṇaṃ ñatvā 
 handāhaṃ paṇḍitassa ānayanakāraṇaṃ karissāmīti cintetvā 
  
  
 page     
 Rattibhāge chattapiṇḍikaṃ vivaretvā rājānaṃ catukkanipāte  devatāya 
 pucchitapaṇhe āgate hanti hatthehi pādehīti ādike cattāro 
 pañhe pucchi  Taṃ sutvā rājā ajānanto ahaṃ na jānāmi aññe 
 paṇḍite pucchissāmīti ekadivasaṃ parihāraṃ yācitvā punadivase 
 āgacchantūti catunnaṃ paṇḍitānaṃ sāsanaṃ pesetvā tehi mayaṃ khuramuṇḍā 
 vithiṃ otarantā lajjāmāti vutte cattāro nāḷikapaṭṭe pesetvā 
 ime sīsesu katvā āgacchantūti āha  Tadā kira te nāḷikapaṭṭā 
 yāvajjatanā uppannā honti  Te āgantvā paññattāsane 
 nisīdiṃsu  Atha rājā senaka ajja rattibhāge chatte adhivaṭṭhā devatā 
 maṃ cattāro pañhe pucchi ahaṃ ajānanto paṇḍite pucchissāmīti 
 avacaṃ senaka kathehi me te pañheti vatvā paṭhamaṃ pañhaṃ pucchi 
               hanti hatthehi pādehi    mukhañca parisumbhati 
               save rāja piyo hoti    kantenamabhipassasīti  
      Senako taṃ sutvā ajānanto kiṃ hanti kiṃ hantīti taṃ taṃ 
 vilapitvā nevassa antaṃ na koṭiṃ passati  Sesāpi tayo janā 
 appaṭibhānāva ahesuṃ  Rājā vipaṭisārī hutvā puna rattibhāge 
 devatāya pañho te ñātoti puṭṭho devate cattāropi paṇḍitā 
 me puṭṭhā tepi na jāniṃsūti āha  Devatā kinte jānissanti 
 ṭhapetvā mahosathapaṇḍitaṃ añño koci ete kathetuṃ samattho nāma 
 natthi sace taṃ pakkosāpetvā ete paṇhe kathāpesi iccetaṃ 
 kusalaṃ no ce taṃ pakkosāpetvā ete kathāpessasi iminā jalatena 
  
  
 page     
 Ayakūṭena sīsante bhindissāmīti rājānaṃ tajjetvā mahārāja agginā 
 atthe sati khajjopanakaṃ dhamituṃ na vaṭṭati khīrena vā atthe sati 
 govisāṇaṃ dūhituṃ na vaṭṭatīti vatvā imaṃ pañcakanipāte khajjopanakapañhaṃ 
 udāharitvā gāthamāha 
               ko nu santamhi pajjote  aggipariyesanaṃ caraṃ 
               addakkhi rattiṃ khajjotaṃ    jātavedaṃ amaññatha 
               svāssa gomayacuṇṇāni    abhimatthaṃ tiṇāni ca 
               viparītāya saññāya       nāsakkhi sañjaletave 
               evampi anupāyena      atthaṃ na labhate mūgo 
               visāṇato gavaṃ dohaṃ      yattha khīraṃ na vindati 
               vividhehi upāyehi       atthaṃ papponti māṇavā 
               niggahena amittānaṃ      mittānaṃ paggahena ca 
               senīmokkhūpalābhena      vallabhānaṃ nayena ca 
               jagatiṃ jagatīpālā        āvasanti vasundharanti 
      tattha santamhi pajjoteti aggimhi sante  Aggipariyesanaṃ 
 caranti anupāyena caranto  Addakkhīti passi  Passitvā pana 
 vaṇṇasāmaññatāya ca taṃ jātavedo ayaṃ bhavissatīti evaṃ maññittha  
 Savāssāti so assa khajjopanakassa upari sukhumāni gomayacuṇṇāni 
 ceva tiṇāni ca  Abhimatthanti hatthehi ghaṃsitvā ākīranto 
 jaṇṇukehi bhūmiyaṃ patiṭṭhāya mukhena dhamanto jālessāmi nanti viparītāya 
 saññāya vāyamantopi sañjāletuṃ nāsakkhi ko nāmeso  Mūgoti 
  
  
 page     
 Mūgasadiso andhabālo evaṃ anupāyena pariyesantopi tamatthaṃ na 
 labhati  Yatthāti yasmiṃ visāṇe khīrameva natthi tato visāṇato 
 gāviṃ dūhanto viya ca atthaṃ na vindati  Senīmokkhūpalābhenāti 
 senippamukhānaṃ amaccānaṃ upalābhena  Vallabhānaṃ nayena cāti 
 piyamanāpānaṃ vissāsikaamaccānaṃ nayena ca  Imaṃ va susaṃkhātānaṃ ratanānaṃ 
 dhāraṇato vasundharanti laddhanāmaṃ jagatiṃ jagatīpālāti rājāno āvasanti  
      Na tayā sadisā hutvā aggimhi vijjamāneyeva mukhena khajjopanakaṃ 
 dhamanti mahārāja tvaṃ pana aggimhi sati khajkhopanakaṃ dhamanto 
 viya tulaṃ chaḍḍetvā hatthena tulayanto viya khīrena atthe jāte 
 visāṇato dūhanto viya senakādayo pucchasi ete kiṃ jānanti 
 khajjopanakasadisā hete mahāaggikkhandhasadiso mahosathapaṇḍito 
 paññāya pajjalati taṃ pakkosāpetvā pucchāhi ime te pañhe 
 ajānantassa jīvitaṃ natthīti rājānaṃ tajjetvā antaradhāyi  
                   Khajjopanakapañho niṭṭhito  
      Rājā maraṇakayatajjito puna divase cattāro amacce 
 pakkosāpetvā tātā cattāropi tumhe catūsu rathesu ṭhatvā catūhi 
 nagaradvārehi nikkhamitvā yattheva me puttaṃ mahosathapaṇḍitaṃ passatha 
 tatthevassa sakkāraṃ katvā khippaṃ ānethāti pesesi  Tepi cattāro 
 ekekena dvārena nikkhamiṃsu  Tesu tayo janā paṇḍitaṃ na passiṃsu  
 Eko dakkhiṇadvārena nikkhamanto pana dakkhiṇayavamajjhakagāme mahāsattaṃ 
 mattikaṃ āharitvā ācāriyassa santike cakkaṃ parivattetvā 
  
  
 page     
 Mattikamakkhitasarīraṃ palāsapiṭṭhe nisīditvā mattikaṃ muṭṭhimuṭṭhiṃ katvā appasūpaṃ 
 yavabhattaṃ bhuñjamānaṃ passi  
      Kasmā panesa evarūpaṃ kammaṃ akāsīti  Rājā kira 
 mahosathapaṇḍito nissaṃsayaṃ me rajjaṃ gaṇhissatīti āsaṅkati  So 
 kumbhakārakammena mahosatho kira jīvatīti sutvā rājā nirāsaṅko 
 bhavissatīti cintetvā evaṃ akāsīti  
      So amaccaṃ disvāva attano santikaṃ āgatabhāvaṃ ñatvā ajja 
 mayhaṃ yaso puna pākatiko bhavissati amaradeviyā sampāditaṃ 
 nānaggarasabhojanameva bhuñjissāmīti cintetvā gahitabhattapiṇḍaṃ chaḍḍetvā 
 uṭṭhāya mukhaṃ vikkhālesi  Tasmiṃ khaṇe so amacco taṃ upasaṅkami  
 So pana senakassa pakkhiko tasmā taṃ ghaṭento paṇḍita ācariyasenakassa 
 vacanaṃ niyyānikaṃ tava nāma yase parihīne tathā rūpā 
 mahāpaññā patiṭṭhāpetuṃ nāsakkhi idāni tavaṃ mattikamakkhitasarīro 
 palāsapīṭhake nisīditvā evarūpaṃ bhattaṃ bhuñjasīti vatvā imaṃ dasanipāte 
 bhūripañhe paṭhamaṃ gāthamāha 
                     saccaṃ kira tuvampi bhūripañño 
                     yā tādisī sirī dhiti mati ca 
                     na tāyate bhāvavasūpanītaṃ 
                     yo yāvakaṃ bhuñjasi appasūpanti  
      Tattha saccaṃ kirāti yaṃ ācariya senako āha taṃ kira saccameva  
 Sirīti issariyaṃ  Dhitīti abbhocchinnavirayaṃ  Na tāyate 
  
  
 page     
 Bhāvavasūpanītanti abhāvassa avuḍḍhiyā vasaṃ upanītaṃ taṃ na rakkhati 
 na gopati te patiṭṭhā hotuṃ na sakkoti  Yāvakanti evarūpaṃ 
 yavataṇḍulabhattaṃ bhuñjasi  
      Atha naṃ mahāsatto andhabāla ahaṃ attano paññābalena puna 
 taṃ yasaṃ pākatikaṃ kattukāmo evaṃ karomīti vatvā imaṃ gāthadvayamāha 
                     sukhaṃ dukkhena paripācayanto 
                     kālākālaṃ vicinaṃ chandachanno 
                     atthassa dvārāni apāpurento 
                     tenāhaṃ tussāmi yavodanena 
                     kālañca ñatvā abhijimhatāya 
                     mantehi atthaṃ paripācayitvā 
                     vijimhissaṃ sīhavijimhitāni 
                     tāyiddhiyā dakkhasi maṃ punāpīti  
      Tattha dukkhenāti iminā kāyikacetasikadukkhena attano porāṇakasukhaṃ 
 paṭipākatikakāraṇena paripācento vaḍḍhento  Kālākālanti ayaṃ 
 paṭicchannassa hutvā vicaraṇakālo ayaṃ apaṭicchannassāti evaṃ kālañca 
 akālañca vicinanto rañño kuddhakāle channena vicaritabbanti ñatvā 
 chandena attano ruciyā channo paṭicchanno hutvā kumbhakārakammena 
 jīvanto attano atthassa kāraṇasaṃkhātāni dvārāni apāpurento 
 vivarāpento viharāmi tena kāraṇenāhaṃ yavodanena tusāmīti attho  
 Abhijimhatāyāti abhijimhanāya abhiviriyakaraṇassa  Mantehi atthaṃ 
  
  
 page     
 Paripācayitvāti attano ñāṇena mama yasaṃ puna vaḍḍhetvā manosilātale 
 sīho viya vijimhissaṃ tāya iddhiyā punapi tvaṃ maṃ passasīti  
      Atha naṃ amacco āha tāta paṇḍita chatte adhivaṭṭhā devatā 
 rājānaṃ pañhaṃ pucchi rājā cattāro paṇḍite pucchi tesu ekopi 
 pañhaṃ kathetuṃ nāsakkhi tasmā rājā tava santikaṃ maṃ pahiṇīti  
 Evaṃ santepi attano paññāya ānubhāvaṃ passissasi evarūpe hi 
 kāle issariyaṃ patiṭṭhā na hoti paññāsampannoeva patiṭṭhā 
 hotīti mahāsatto paññānubhāvaṃ vaṇṇesi  Amacco raññā 
 paṇḍitaṃ diṭṭhaṭṭhāneyeva nahāpetvā acchādetvā ānethāti vutto 
 tathā katvā raññā dinnaṃ sahassakahāpaṇaṃ ca dussayugañca mahāsattassa 
 hatthe ṭhapesi  Kumbhakāropi kira mahosathapaṇḍito mayā pessakammaṃ 
 kāritoti sayaṃ bhayaṃ āpajji  Taṃ disvā mahāsatto mā bhāyi ācariya 
 bahūpakārosi tvaṃ amhākanti assāsetvā tassa sahassaṃ datvā 
 mattikamakkhiteneva sarīrena rathe nisīditvā nagaraṃ pāvisi  Amacco paṇḍitassa 
 pavuttiṃ rañño ārocetvā raññā kahaṃ te tāta paṇḍito diṭṭhoti 
 vutte deva dakkhiṇayavamajjhake kumbhakārakammaṃ katvā jīvati tumhe pakkosathāti 
 sutvā anahāyitvā mattikamakkhiteneva sarīrena āgatoti āha  
 Rājā sace mayhaṃ paccatthiko assa issariyavidhānena vicareyya nāyaṃ 
 mama paccatthikoti cintetvā mama putsassa attano gharaṃ gantvā 
 nahātvā alaṅkaritvā mayā dinnavidhānena āgacchatūti vadehīti āha  
 Taṃ sutvā paṇḍito tathā katvā āgantvā raññā pavisatūti vutte 
  
  
 page     
 Pavisitvā rājānaṃ vanditvā ekamantaṃ uṭṭhāsi  Rājā tena saha 
 paṭisanthāraṃ katvā paṇḍitaṃ vīmaṃsanto imaṃ gāthamāha 
                     sukhī hi eke na karonti pāpaṃ 
                     avaṇṇasaṃsaggabhayā puneke 
                     pahussamāno vipulatthacintī 
                     kiṃ kāraṇā me na karosi dukkhanti  
      Tattha sukhī hīti paṇḍita ekacce hi mayaṃ sukhino issariyasampannā 
 alaṃ no ettakenāti uttariṃ issariyakāraṇā pāpaṃ na karonti  
 Ekacce evarūpassa no yasadāyakassa sāmikassa aparajjhantānaṃ avaṇṇo 
 bhavissatīti avaṇṇasaṃsaggabhayā pāpaṃ na karonti  Ekacco mandapañño 
 tvaṃ pana samattho vipulatthacintī sace icchanto sakalajambūdīparajjaṃ 
 kāreyyāsi kiṃ kāraṇā mama rajjaṃ aggahetvā dukkhaṃ na karosīti  
      Atha naṃ bodhisatto āha 
                     na paṇḍitā attasukhassa hetu 
                     pāpāni kammāni samācaranti 
                     dukkhena phuṭṭhā khalitāpi santā 
                     chandā ca dosā na jahanti dhammanti 
      tattha khalitāpīti sampattito khalitvā vipattiyaṃ ṭhitasabhāvā 
 hutvāpi  Na jahanti dhammanti paveṇiyadhammaṃpi sucaritadhammaṃpi na jahantīti  
      Puna rājā tassa vīmaṃsanatthaṃ khattiyamāyaṃ kathento imaṃ gāthamāha 
               yena kenaci vaṇṇena     mudunā dāruṇena vā 
       
      Page         
  
 page     
               Uddhare dīnamattānaṃ      pacchā dhammaṃ samācareti  
      Tattha dīnanti hīnaṃ duggataṃ attānaṃ uddharitvā sampattiyaṃ 
 ṭhapeyya  
      Athassa mahāsatto rukkhūpamaṃ dassento imaṃ gāthamāha 
                    yassa rukkhassa chāyāya 
                    nisīdeyya sayeyya vā 
                    na tassa sākhaṃ bhañjeyya 
                    mittadubbho hi pāpakoti  
      Evañca pana vatvā mahārāja yadi paribhuttassa rukkhassa sākhaṃ 
 bhañjantopi mittadubbhī hoti kimaṅgaṃ pana ayaṃ manussaghātako yehi 
 tumhehi mama pitā uḷāre issariye patiṭṭhāpito ahañca mahantena 
 anuggahena anuggahito tesu tumhesu aparajjhanto ahaṃ kathaṃ nāma 
 na mittadubbhī bhaveyyanti sabbathāpi attano amittadubbhibhāvaṃ 
 kathento rañño pana dosaṃ codento gāthamāha 
                    yassāpi dhammaṃ puriso vijaññā 
                    ye cassa kaṅkhaṃ vinayanti santo 
                    taṃ hissa dīpañca parāyanañca 
                    na tena mettiṃ jirayetha paññoti  
      Tassattho mahārāja yassa ācariyassa santikā puriso 
 appamattakampi dhammaṃ kāraṇaṃ jāneyya ye cassa uppannaṃ kaṅkhaṃ vinodenti 
 taṃ tassa patiṭṭhānatthena dīpañceva parāyanañca tādisena ācariyena 
  
  
 page     
 Saddhiṃ paṇḍito mittabhāvaṃ nāma na jaheyya na vināseyya  
      Idāni naṃ ovadanto imaṃ gāthadvayamāha 
                    alaso gihī kāmabhogī na sādhu 
                    asaññato pabbajito na sādhu 
                    rājā na sādhu anisammakārī 
                    yo paṇḍito kodhano taṃ na sādhu 
               nisamma khattiyo kayirā    nānisamma disampati 
               nisammakārino rañño     yaso kittiñca vaḍḍhatīti  
      Tattha na sādhūti na suddhako na sundaro  Anisammakārīti 
 yaṃ kiñci katvā anupadhāretvā attano paccakkhaṃ akatvā kārako  
 Taṃ na sādhūti tassa paṇḍitassa ñāṇavato puggalassa aṭṭhānaggāhakavasena 
 daṇḍakopasaṃkhātaṃ kodhanaṃ na sādhūti  Yaso kittiñcāti 
 issariyaparivāro ca guṇakitti ca ekantena vaḍḍhatīti  
                     Bhūripañho niṭṭhito  
      Evaṃ vutte rājā mahāsattaṃ samussitasetacchatte rājapallaṅke 
 nisīdāpetvā sayaṃ nīcāsane nisīditvā āha paṇḍita chatte adhivaṭṭhā 
 devatā maṃ cattāro pañhe pucchi te pana nevāhaṃ jānāmi cattāro 
 paṇḍitāpi na jāniṃsu tasmā kathehi me tāta te pañheti  
 Mahārāja chatte adhivaṭṭhā devatāva hotu cātummahārājikādayo vā 
 devā hontu yena kenaci puṭṭhaṃ pañhaṃ ahaṃ kathetuṃ sakkomi vada 
 mahārāja devatāya pucchitapañheti  Atha rājā devatāya 
  
  
 page     
 Pucchitaniyāmeneva kathento paṭhamaṃ gāthamāha 
               hanti hatthehi pādehi    mukhañca parisumbhati 
               save rāja piyo hoti    kantenamabhipassasīti  
      Tattha hantīti paharati  Parisumbhatīti paharatiyeva  Save rāja 
 piyo hotīti so evaṃ karonto piyo hoti  Kantenamabhipassasīti 
 tena kāraṇena piyo hoti kataraṃ puggalaṃ tvaṃ rāja passasīti  Evaṃ 
 taṃ devatā pañhaṃ pucchi  
      Mahāsattassa kathaṃ sutvāva gagaṇatale puṇṇacando viya 
 tassattho pākaṭova hoti  Athassa mahāsatto suṇa mahārājāti 
 vatvā mahārāja yadā mātuaṅke nipanno daharakumāro haṭṭhatuṭṭho 
 kīḷanto mātaraṃ hatthapādehi paharati kese ca luñacti muṭṭhinā mukhaṃ 
 ca paharati tadā naṃ sā bho duṭṭha cora putta kiṃ tvaṃ no evaṃ 
 paharasīti ādīni pemavaseneva vatvā pemaṃ sandhāretuṃ asakkontī 
 āliṅgitvā thanantare nipajjāpetvā sīsaṃ paricumbati  Iti tassā 
 evarūpe kāle mahārāja piyataro hoti tathā pitunoti evaṃ 
 gagaṇamajjhe suriyaṃ ukkhipanto viya pākaṭaṃ pañhaṃ katvā kathesi  Taṃ 
 sutvā devatā chattapiṇḍikavivarato nikkhamitvā upaḍḍhasarīraṃ dassentī 
 aho vata sukathito paṇḍitena pañhoti madhurassarena sādhukāraṃ datvā 
 ratanacaṅkoṭakaṃ pūretvā dibbapupphagandhehi mahāsattaṃ pūjetvā 
 antaradhāyi  Rājāpi mahāsattaṃ pupphādīhi pūjetvā itaraṃ pañhaṃ 
 yācitvā vada mahārājāti vutte dutiyaṃ gāthamāha 
  
  
 page     
               Akkosati yathākāmaṃ      āgamañcassa necchati 
               save rāja piyo hoti    kantenamabhipassasīti  
      Atha mahāsatto mahārāja mātā vacanapesanaṃ kātuṃ samatthaṃ 
 sattaṭṭhavassikaṃ puttaṃ tāta khettaṃ gaccha antarāpaṇaṃ gacchāti ādīni 
 vatvā pesesi kumāro amma sace me idañcidañca khādanīyaṃ bhojanīyaṃ 
 dassasi gamissāmīti vatvā gaṇha tātāti vutte taṃ khāditvā mukhaṃ 
 vikkhāletvā gharadvāre aṭṭhāsi khettaṃ agantvāva dārakehi saddhiṃ 
 kīḷanto mātu pesanakammaṃ akatvā gaccha tātāti vutte amma tvaṃ 
 sītāya gharacchāyāya nisīditvā ṭhitā ahaṃ tava kathaṃ bahi pesanakammaṃ 
 karissāmīti ādīni vatvā tvaṃ maṃ vañcesīti vutte mātuyā 
 hatthavikāramukhavikāre dassetvā palāyi mātā palāyantaṃ disvā kuppitā 
 daṇḍakaṃ gahetvā anubandhitvā taṃ pāpuṇituṃ asakkontī are duṭṭha 
 cora putta tvaṃ mama santakaṃ khāditvā khette kiñci kātuṃ na 
 icchasi tiṭṭha tiṭṭhāti tajjentī gaccha tvaṃ are corā taṃ khaṇḍākhaṇḍikaṃ 
 chindantūti ādīni vatvā yathākāmaṃ yathāajjhāsayaṃ akkosati 
 paribhāsati yadā pana mukhena bhaṇati tato hadayena appamattakassāpi 
 āgamanañcassa na icchati dārakopi divasabhāgaṃ dārakehi 
 saddhiṃ kīḷitvā sāyaṃ gehaṃ pavisituṃ avisahanto ñātakānaṃ santikaṃ 
 gacchati mātāpisasa āgamanamaggaṃ olokentī taṃ anāgacchantaṃ 
 piyaputtaṃ disvā pavisituṃ na visahati maññeti sokena hadayaṃ pūretvā 
 assupuṇṇehi nettehi ñātighare upadhārentī piyaputtaṃ disvā 
  
  
 page     
 Āliṅgitvā sīse cumbitvā ubhohi hatthehi daḷhaṃ gahetvā tāta 
 piyaputta mā mama vacanaṃ hadayepi ṭhapesīti vatvā atirekataraṃ pemaṃ 
 uppādesi evaṃ mahārāja mātuyā putto kuddhakāle piyataro nāma 
 hotīti vatvā dutiyaṃ paṇhaṃ kathesi  Devatā tatheva pūjeti  
 Rājāpi tatheva taṃ pūjetvā tatiyaṃ paṇhaṃ yācitvā vada mahārājāti 
 vutte tatiyaṃ  gāthamāha 
               abbhācikkhi abhūtena      alikenābhisāraye 
               save rāja piyo hoti    kantenamabhipassasīti  
      Athassa mahāsatto mahārāja yadā ubho jāyapatikā rahogatā 
 lokassādaratiyā kīḷantā tava mayi pemaṃ natthi bahi gataṃ kira te 
 hadayanti evaṃ aññamaññaṃ abhūtena abbhācikkhantā alikena sārenti 
 codenti tadā te atirekataraṃ aññamaññaṃ piyāyanti evamassa atthaṃ 
 jānāhīti kathesi  Devatā tatheva naṃ pūjesi  Rājāpi tatheva taṃ 
 pūjetvā itaraṃ pañhaṃ yācitvā vada mahārājāti vutte catutthaṃ gāthamaha 
               haraṃ annañca pānañca     vatthasenāsanāni ca 
                aññadatthuṃ harā santā  
               teve rāja piyā honti  kantenamabhipassasīti  
      Athassa mahāsatto mahārāja ayaṃ pañho dhammikasamaṇabrāhmaṇe 
 sandhāya vutto saddhāni hi kulāni idhalokaparalokaṃ saddahitvā denti 
 ceva puna dātukāmāni ca honti tāni kulāni tathārūpe samaṇabrāhmaṇe 
 yācantepi laddhaṃ haritvā bhuñjantepi disvā pasīditvā amheyeva 
  
  
 page     
 Yācanti amhākaṃyeva santakāni annādīni bhuñjantīti tesu atirekataraṃ 
 pemaṃ karonti evaṃ sante mahārāja aññathatthuṃ harā santā ekaṃsena 
 yācakā ceva laddhaṃ harantā ca samānā piyā hontīti pañhassa 
 atthaṃ kathesi  Imasmiṃ pana pañhe kathite devatā tatheva 
 pūjetvā sādhukāraṃ datvā sattaratanapūraṃ caṅkoṭakaṃ gaṇha paṇḍitāti 
 mahāsattassa pādamūle khipi  Rājāpissa atirekataraṃ pemaṃ karonto 
 pasīditvā senāpatiṭṭhānaṃ tassa adāsi  Tato paṭṭhāya mahāsattassa 
 yaso mahā ahosi  
                     Devapañho niṭṭhito  
      Puna tepi cattāro paṇḍitā gahapatiputto idāni mahantataro 
 jāto kiṃ karomāti mantayiṃsu  Atha ne senako āha hotu 
 diṭṭho me upāyo mayaṃ gahapatiputtaṃ upasaṅkamitvā rahassaṃ nāma 
 kassa kathetuṃ vaṭṭatīti pucchissāma so na kassacīti sace vakkhati atha 
 naṃ gahapatiputto te deva paccatthiko jātoti paribhindissāmāti  
 Itare sādhu ācariyāti sampaṭicchiṃsu  Te cattāropi paṇḍitassa 
 gharaṃ gantvā paṭisanthāraṃ katvā paṇḍita tumhākaṃ pañhaṃ 
 pucchitukāmamhāti vatvā tena hi pucchathāti vutte senako pucchi 
 paṇḍitapurisena nāma kattha patiṭṭhātabbanti  Sacce patiṭṭhātabbanti  
 Sacce patiṭṭhitena kiṃ kātabbanti  Dhanaṃ uppādettabbanti  Dhanaṃ 
 uppādetvā kiṃ kātabbanti  Mitto gahetabboti  Mittaṃ gahetvā 
 kiṃ kātabbanti  Manto gahetabboti  Mantaṃ gahetvā kiṃ 
  
  
 page     
 Kātabbanti  Attano rahassaṃ parassa na kathetabbanti  Te sādhu 
 paṇḍitāti vatvā nikkhamitvā tuṭṭhamānasā hutvā idāni 
 gahapatiputtassa piṭṭhiṃ passissāmāti rañño santikaṃ gantvā mahārāja 
 gahapatiputto te paccatthiko jātoti vadiṃsu  Rājā nāhaṃ tumhākaṃ 
 saddahāmi na so mayhaṃ paccatthiko bhavissatīti paṭikkhipi  Saccaṃ mahārāja 
 saddahatha asaddahantā pana tameva pucchatha paṇḍita attano rahassu 
 kassa kathetabbanti sace vo paccathiko na bhavissati asukassa nāma 
 kathetabbanti vakkhati sace paccatthiko bhavissati kassaci na kathetabbaṃ 
 manorathe paripuṇṇe kathetabbanti vakkhati tadā amhākaṃ saddahitvā 
 nikkaṅkhā bhaveyyāthāti  So sādhūti sampaṭicchitvā ekadivasaṃ sabbesaṃ 
 samāgantvā nisinnesu vīsatinipāte pañca paṇḍitapaṇhe imaṃ gāthamāha 
                    pañca paṇḍitā samāgatā 
                    pañho me paṭibhāti taṃ suṇātha 
                    nindiyamatthaṃ pasaṃsiyaṃ vā 
                    kassevāvīkareyya guyhamatthanti  
      Evaṃ vutte senako rājānaṃ amhākañyeva antare pakkhipissāmīti 
 cintetvā imaṃ gāthamāha 
                    tvaṃ no āvīkarohi bhūmipāla 
                    bhattā bhārasaho tuvaṃ vadetaṃ 
                    tava chandarucīni sammasitvā 
                    atha vakkhanti janinda pañca dhīrāti  
  
  
 page     
      Tattha bhattāti tavaṃ amhākaṃ bhattāceva uppannassa ca bhārassa 
 saho paṭhamantāva tavameva etaṃ vadehi  Tava chandarucīnīti pacchā tava 
 chandañceva ruccanakāraṇāni ca sammasitvā ime pañca paṇḍitā vakkhanti  
      Atha rājā attano kilesavasikatāya imaṃ gāthamāha 
                    yā sīlavatīva anaññatheyyā 
                    bhattucchandavasānugā piyā manāpā 
                    nindiyamatthaṃ pasaṃsiyaṃ vā 
                    bhariyāyāvīkareyya guyhamatthanti  
      Tattha anaññatheyyāti kilesavasena aññena aggahetabbā  
      Tato senako pakkhitodāni no antare rājāti tusitvā 
 sayaṃ katakāraṇameva dīpento imaṃ gāthamāha 
                    yo kicchagatassa āturassa 
                    saraṇaṃ hoti gati parāyanañca 
                    nindiyamatthaṃ pasaṃsiyaṃ vā 
                    sakhino vāvīkareyya guyhamatthanti  
      Atha rājā pukkusaṃ pucchi kathaṃ pukkusa passasi attano 
 rahassaṃ kassa kathetabbanti  So kathento imaṃ gāthamāha 
                    yo jeṭṭho atha majjhimo kaniṭṭho 
                    so ce sīlasamāhito ṭhitatto 
                    nindiyamatthaṃ pasaṃsiyaṃ vā 
                    bhātuno vāvīkareyya guyhamatthanti  
  
  
 page     
      Tattha ṭhitattoti ṭhitasabhāvo nibbisevano  
      Tato rājā kāmintaṃ pucchi kathaṃ kāminda passasi kassa rahassaṃ 
 kathetabbanti  So kathento imaṃ gāthamāha 
                    yo ve hadayassa patthagū 
                    anujāto pitarā anomapañño 
                    nindayamatthaṃ pasaṃsiyaṃ vā 
                    puttassāvīkareyya guyhamatthanti  
      Tattha patthagūti vacanakārako  Yo me manaṃ karoti pitu 
 cittassa vase vattati ovādakkhamo hotīti attho  Anujātoti 
 tayo puttā abhijāto ca anujāto ca avajāto cāti  Anuppannaṃ 
 yaṃsaṃ uppādento abhijāto nāma  Kulaṅkuro kulupacchedako 
 dhanavināsako avajāto nāma  Kulatantiṃ kulapaveṇiṃ anurakkhakova 
 anujāto nāma  Taṃ sandhāyevamāha  
      Tato rājā devindaṃ pucchi kathaṃ devinda passasi kassa rahassaṃ 
 kathetabbanti  So attano katakāraṇameva kathento imaṃ gāthamāha 
                    mātā dvipadajanindaseṭṭha 
                    yā naṃ posati chandasā piyena 
                    nindiyamatthaṃ pasaṃsayaṃ vā 
                    mātuyā āvīkareyya guyhamatthanti  
      Tattha dvipadajanindaseṭṭhāti dvipadānaṃ seṭṭhajaninad  Chandasā 
 piyenāti chandena ceva pemena ca  
  
  
 page     
      Evaṃ vutte te pucchitvā rājā paṇḍitaṃ pucchi kathaṃ 
 passasi paṇḍita rahassaṃ kassa kathetabbanti  So guyhassa kāraṇaṃ 
 kathento imaṃ gāthamāha 
                    guyhassa hi guyhameva sādhu 
                    na hi guyhassa pasaṭṭhamāvikammaṃ 
                    anipphannāya saheyya dhīro 
                    nipphannatthova yathāsukhaṃ bhaṇeyyāti  
      Tattha anipphannāyāti mahārāja yāva attano icchitaṃ na 
 nipphajjati tāva paṇḍito adhivāseyya na kassaci katheyya  
      Paṇḍitena evaṃ vutte rājā anattamano ahosi  Senako 
 rañño mukhaṃ oloketi  Rājāpi senakassa mukhaṃ oloketi  
 Paṇḍito tesaṃ kiriyaṃ disvā jānāti ime cattāro paṭhamameva maṃ 
 rañño antare paribhindiṃsu maṃ vīmaṃsanavasena pañho pucchito bhavissatīti  
 Tesaṃ pana kathentānaññeva suriyo atthaṅgato  Dīpā 
 pajjalitā  Paṇḍito cintesi rājakammāni nāma bhāriyāni na 
 paññāyanti ko jānāti kiṃ bhavissati khippameva gantuṃ vaṭṭatīti 
 uṭṭhāyāsanā rājānaṃ vanditvā nikkhamanto cintesi imesu eko 
 sahāyakassa guyhaṃ kathetuṃ vaṭṭatīti āha eko bhātu eko puttassa 
 eko mātuyā kathetuṃ vaṭṭatīti āha imehi katamevetaṃ bhavissati 
 diṭṭhameva kathentīti maññāmi hotu ajjevetaṃ jānissāmīti  Te 
 pana cattāropi aññesu divasesu rājakulā nikkhamitvā 
  
  
 page     
 Rājanivesanadvāre ekassa bhattambaṇassa piṭṭhe nisīditvā kiccakaraṇīyāni 
 mantetvā gharāni gacchanti tasmā paṇḍito ahaṃ ajjeva etesaṃ 
 rahassaṃ ambaṇassa heṭṭhā nipajjitvā jānituṃ sakkuṇeyyanti cintetvā 
 taṃ ambaṇaṃ ukkhipāpetvā attharaṇaṃ attharāpetvā ambaṇassa 
 heṭṭhā pavisitvā purisānaṃ saññaṃ adāsi tumhe catūsu paṇḍitesu 
 mantetvā gatesu āgantvā maṃ neyyāthāti  Te sādhūti 
 sampaṭicchitvā pakkamiṃsu  Senakopi rājānaṃ āha mahārāja tumhe 
 amhākaṃ na saddahatha idāni kīdisanti  So bhedakānaṃ vacanaṃ sutvā 
 anisāmetvāva bhītatasito hutvā idāni kiṃ karoma senaka paṇḍitāti 
 pucchi  Mahārāja papañcaṃ akatvā kiñci ajānāpetvā gahapatiputtaṃ 
 māretuṃ vaṭṭatīti  Senaka ṭhapetvā tumhe añño koci 
 mama atthakāmo nāma natthi tumhe attano suhadaye   gahetvā 
 dvārantare ṭhatvā gahapatiputtassa pātova upaṭṭhānaṃ āgacchantassa 
 khaggena sīsaṃ chindathāti attano khaggaratanaṃ adāsi  Te sādhu deva 
 mā bhāyi mayaṃ taṃ māressāmāti vatvā nikkhamitvā diṭṭhā no 
 paccāmittassa piṭṭhīti ambaṇassa piṭṭhe nisīdiṃsu  Tato senako 
 āha ambho ko gahapatiputtaṃ māressatīti  Itare tumheyeva 
 ācariyāti tasseva bhāramakaṃsu  Atha ne senako pucchi tumhe 
 rahassaṃ nāma asukassa ca asukassa ca kathetabbanti vadetha kiṃ vo 
 etaṃ kataṃ udāhu diṭṭhaṃ udāhu sutanti  Atha naṃ te āhaṃsu 
  Footnote    suhadeti yuttataraṃ  
  
  
 page     
 Diṭṭhametaṃ ācariya yaṃ tumhe rahassaṃ nāma sahāyakassa kathetabbanti 
 vadetha kiṃ vo etaṃ kataṃ udāhu diṭṭhaṃ udāhu sutanti  Kataṃ me 
 etanti  Tena hi kathetha ācariyāti  Imasmiṃ rahasse sace 
 raññā ñāte mayhaṃ jīvitaṃ natthīti  Mā bhāyittha ācariya idha 
 tumhākaṃ rahassabhedako natthi kathetha ācariyāti  Senako nakhena 
 ambaṇaṃ koṭṭetvā atthi nukho imassa heṭṭhā gahapatiputtoti āha  
 Ācariya gahapatiputto attano issariyena matto evarūpaṃ ṭhānaṃ na 
 pavisati idāni yasena atimatto bhavissati kathetha tumheti  Senakopi 
 attano rahassaṃ kathento āha imasmiṃ nagare asukaṃ nāma 
 vesiṃ jānāthāti  Āma jānāmāti  Idāni sā paññāñati na 
 paññāñatīti  Na paññāyati ācariyāti  Ahaṃ sālavanuyyāne 
 tāya saddhiṃ purisakiccaṃ katvā pilandhanalobhena taṃ māretvā tassāyeva 
 sāṭakena pilandhanaṃ bhaṇḍikaṃ katvā āharitvā amhākaṃ ghare 
 asukabhūmikāya asukagabbhe nāgadantake olaggesi valañjetuṃ navisahāmi 
 purāṇabhāvamassa olokemi evarūpaṃpi rājāparādhakammaṃ katvā mayā 
 ekassa sahāyakassa kathitaṃ tena na kassaci kathitapubbaṃ iminā kāraṇena 
 sahāyakassa guyhaṃ kathetabbanti mayā vuttanti  Paṇḍito tassa 
 rahassaṃ sādhukaṃ vavaṭṭhapetvā sallakkhesi  Pukkusopi attano 
 rahassaṃ kathento āha mama ūruyā kuṭṭhaṃ atthi kaniṭṭhabhātukova 
 me ñātova kiñci ajānāpetvā taṃ dhovitvā bhesajjaṃ 
 makkhetvā upari pilotikaṃ datvā bandhiṃ rājā mayi muducitto ehi 
  
  
 page     
 Pukkusāti maṃ pakkositvā yebhuyyena mama ūruyaṃyeva sayati sace 
 panetaṃ rājā jāneyya mārāpeyya taṃ mama kaniṭṭhaṃ ṭhapetvā añño 
 jānanto nāma natthi tena kāraṇena rahassaṃ nāma bhātuno 
 kathetabbanti mayā vuttanti  Kāmindopi attano rahassaṃ kathento 
 āha maṃ kāḷapakkhauposathadivase naradevo nāma yakkho gaṇhati 
 ahaṃ ummattakasunakho viya viravāmi svāhaṃ tamatthaṃ puttassa kathesiṃ 
 so mama yakkhena gahitabhāvaṃ ñatvā anto gabbhe nipajjāpetvā 
 dvāraṃ pidahitvā nikkhamitvā mama saddaṃ paṭicchādanatthaṃ dvāre 
 samajjaṃ kāreti iminā kāraṇena rahassaṃ nāma puttassa kathetabbanti 
 mayā vuttanti  Tatopi tayopi devindaṃ pucchiṃsu  So 
 attano rahassaṃ kathento āha mayā maṇipahaṃsanakammaṃ karontena 
 rañño santakaṃ sakkena kusarājassa dinnaṃ sirippavesanaṃ maṅgalamaṇiratanaṃ 
 thenetvā mātuyā dinnaṃ sā kiñci ajānāpetvā mama rājakulaṃ 
 pavesanakāle taṃ mayhaṃ deti ahaṃ tena maṇinā siriṃ pavesetvā 
 rājanivesanaṃ gacchāmi rājā tumhehi saddhiṃ akathetvā paṭhamataraṃ mayā 
 saddhiṃ kathesi devasikaṃ aṭṭhasoḷasadvattiṃsacatusaṭṭhī vā kahāpaṇe mama 
 paribbayatthāya deti sace tassa maṇiratanassānubhāvaṃ rājā jāneyya 
 jīvitaṃ me natthi iminā kāraṇena rahassaṃ nāma mātuyā kathetabbanti mayā 
 vuttanti  Mahāsatto sabbesaṃpi guyhaṃ paccakkhamakāsi  Te pana attano 
 uraṃ phāletvā antaṃ bāhiraṃ karonto viya rahassaṃ aññamaññaṃ kathetvā 
 tumhe appamattā pātova āgacchatha gahapatiputtaṃ māressāmāti vatvā 
  
  
 page     
 Uṭṭhāya pakkamiṃsu  Tesaṃ gatakāle paṇḍitassa purisā āgantvā 
 ambaṇaṃ ukkhipitvā mahāsattaṃ ādāya pakkamiṃsu  So gharaṃ 
 gantvā nahātvā alaṅkaritvā subhojanaṃ bhuñjitvā ajja me bhaginī 
 udumbarādevī rājagehato sāsanaṃ pesessatīti ñatvā dvāre accā 
 yikapurisaṃ ṭhapesi rājagehato āgacchantaṃ sīghaṃ pavesetvā mama 
 dasseyyāsīti  Evañca pana vatvā sirisayanapiṭṭhe nipajji  
      Tasmiṃ khaṇe rājā sirisayanapiṭṭhe nipanno paṇḍitassa guṇe 
 saritvā mahosathapaṇḍito sattavassikakālato paṭṭhāya maṃ upaṭṭhahanto 
 na kiñci mayhaṃ anatthamakāsi devatāya pucchāya sace paṇḍito 
 nābhavissa jīvitaṃpi me na siyā verīnaṃ paccāmittānaṃ vacanaṃ gahetvā 
 asamadhuraṃ pañḍitaṃ mārethāti khaggaṃ dentena ayuttaṃ mayā kataṃ svedāni 
 taṃ passituṃ na labhissāmīti sokaṃ uppādesi  Sarīrato sedā 
 muñciṃsu  So rājā sokasamappito cittappasādaṃ na labhati  
 Udumbarādevī tena saddhiṃ ekasayanaṃ gatā tassa ākāraṃ disvā kinnu 
 kho mayhaṃ koci aparādho atthi udāhu aññaṃ devassa kiñci 
 sokakāraṇaṃ uppannaṃ pucchissāmi tāva nanti pucchantī imaṃ gāthamāha 
                    kiṃ tavaṃ vimanosi rāja seṭṭha 
                    dipadindavacanaṃ suṇomi te taṃ 
                    kiṃ cintayamāno dummanosi 
                    na hi deva aparādho atthi mayhanti  
      Atha naṃ rājā gāthamāha 
  
  
 page     
                    Pañho vajjho mahosatho 
                    āṇatto me vadhāya bhūripañño 
                    taṃ cintayamāno dummanosmi 
                    na hi devi aparādho atthi tuyhanti  
      Tattha āṇatto meti bhadde cattāro paṇḍitā mahosathapaṇḍito 
 mama paccatthikoti mayhaṃ kathayiṃsu mayā tattato avicinitvā 
 vadhetha nanti bhūripañño vadhāya āṇatto taṃ kāraṇaṃ cintayamāno 
 varaṃ mama maraṇaṃ na paṇḍitassāti dummanosmīti  
      Tāya tassa taṃ sutvā mahāsatte sinehena pabbatamatto soko 
 uppajji  Tato cintesi ekena upayena rājānaṃ assāsetvā 
 rañño niddokkamanakāle mama kaniṭṭhassa sāsanaṃ pahiṇissāmīti  
 Atha naṃ mahārāja tayāpetaṃ kataṃ gahapatiputtaṃ mahante issariye 
 patiṭṭhapentena tumhehi so gahapatiputto senāpataṭṭhāne ṭhapito 
 idāni kira tumhākañceva paccatthiko jāto na kho pana paccāmitto 
 khuddako nāma atthi māretabbova so tumhe mā cintayitthāti rājānaṃ 
 assāsesi  So tanubhūtasoko niddaṃ okkami  Tasmiṃ khaṇe 
 devī uṭṭhāya gabbhaṃ pavisitvā mahosatha cattāro paṇḍitā taṃ 
 paribhindiṃsu rājā kuddho sve dvārantare sabbe tava vadhāya 
 āṇāpesi sve rājakulaṃ mā āgaccheyyāsi sace āgacchantova nāgaraṃ 
 hatthagataṃ katvā samattho hutvā āgaccheyyāsīti paṇṇaṃ likhitvā 
 modakassa anto pakkhipitvā modakaṃ suttakena veṭhetvā navabhājane 
  
  
 page     
 Pakkhipitvā chādetvā lañcetvā atthacarikāya dāsiyā adāsi imaṃ 
 modakaṃ haritvā mama kaniṭṭhassa mahosathapaṇḍitassa dehīti  Sā 
 tathā akāsi  Rattiṃ kathaṃ nikkhantāti na cintetabbā raññā 
 paṭhamameva deviyā varo dinno tena taṃ na koci nivāresi  
 Bodhisatto paṇṇākāraṃ gahetvā taṃ uyyojesi  Sā āgantvā 
 deviyā dinnabhāvaṃ ārocesi  Tasmiṃ khaṇe devī āgantvā raññā 
 saddhiṃ nipajji  Mahāsattopi modakaṃ bhinditvā paṇṇaṃ vācetvā 
 tamatthaṃ ñatvā kattabbakiccaṃ vicāretvā sayane nipajji  Itarepi 
 cattāro janā pātova khaggaṃ gahetvā dvārantare ṭhatvā paṇḍitaṃ 
 apassantā dummanā hutvā rañño santikaṃ gantvā kiṃ paṇḍitā 
 hato vo gahapatiputtoti vutte na passāma devāti āhaṃsu  
 Mahāsattopi aruṇuggamaneyeva sugandhodakena nahātvā sabbālaṅkārapaṭimaṇḍito 
 nānaggarasabhojanaṃ bhuñjitvā sarīrakiccaṃ sodhetvā nāgaraṃ 
 attano hatthagataṃ katvā tattha tattha ārakkhaṃ datvā mahājanaparivuto 
 rathavaraṃ āruyha mahantena yasena rājadvāraṃ agamāsi  Rājāpi 
 sīhapañjaraṃ ugghāṭetvā olokento aṭṭhāsi  Atha mahāsatto rathā 
 otaritvā rājānaṃ vanditvā aṭṭhāsi  Rājā taṃ disvā cintesi 
 sacāyaṃ mama paccatthiko bhaveyya na maṃ vandeyyāti  Atha naṃ 
 pakkosāpetvā rājā sayaṃ sīhāsane nisīdi  Mahāsattopi āgantvā 
 vanditvā ekamantaṃ nisīdi  Cattāropi paṇḍitā tattheva 
 nisīdiṃsu  Atha naṃ rājā kiñci ajānanto viya tāta tavaṃ hiyyo 
  
  
 page     
 Paṭhamayāme gato idāni āgacchasi kiṃ maṃ evaṃ pariccajasīti vatvā 
 imaṃ gāthamāha 
                    abhidosagato idāni esi 
                    kiṃ sutvā kimāsaṃkite mano te 
                    ko te kimavoca bhūripañña 
                    iṅgha taṃ vacanaṃ suṇāma brūhi me tanti  
      Tattha abhidosagatoti tāta mahosathapaṇḍita hiyyo abhidose 
 paṭhamayāme gato  Idāni esīti idāni issariyena āgato  
 Kimāsaṅkiteti kiṃ āsaṅkite  Kimavocāti kiṃ rañño santikaṃ mā 
 gamissasīti taṃ koci avoca etaṃ te vacanaṃ suṇāma mayaṃ etaṃ kāraṇaṃ 
 mayhaṃ iṅgha brūhi kathesi  
      Atha naṃ mahāsatto mahārāja tayā me catunnaṃ paṇḍitānaṃ 
 vacanaṃ gahetvā vadho āṇatto tenāhaṃ na emīti rājānaṃ codetvā 
 imaṃ gāthamāha 
                    pañho vajjho mahosatho 
                    yadi te mantayitaṃ janinda dosaṃ 
                    bhariyāya rahogato asaṃsi 
                    guyhaṃ pātukataṃ sutaṃ mametanti  
      Tattha yadi teti yadā tayā  Mantayitanti kathitaṃ  Dosanti 
 abhidosaṃ rattibhāgeti attho  Kassa kathitanti  Bhariyāya  Tvaṃ 
 hi tassā imamatthaṃ rahogato asaṃsi  Guyhaṃ pātukatanti tayā 
  
  
 page     
 Evarūpaṃ attano rahassaṃ pātukataṃ  Sutaṃ mametanti mayā panetaṃ tasmiṃ 
 yeva khaṇe sutaṃ devāti vadati  
      Taṃ sutvā rājā imāya taṃ khaṇaññeva sāsanaṃ pahitaṃ bhavissatīti 
 kuddho deviṃ olokesi  Taṃ ñatvā mahāsatto kiṃ deva tumhe 
 deviyā kujjhatha ahaṃ atītānāgatapaccuppannaṃ sabbaṃ jānāmi deva 
 tumhākaṃ tāva rahassaṃ mama deviyā kathitaṃ hotu ācariya senakassa 
 vā pukkusādīnaṃ vā rahassaṃ mama kena kathitaṃ kakaṇṭakassa pañhameva 
 mayhaṃ kena kathitaṃ devatāya pañhameva mayhaṃ kena kathitaṃ ahaṃ hi 
 pubbe etesaṃpi rahassaṃ jānāmi devāti vatvā senakassa tāva 
 rahassaṃ kathento imaṃ gāthamāha 
                    yaṃ sālavanasmiṃ senako 
                    pāpakammamakāsi asabbhirūpaṃ 
                    sakhinova rahogato asaṃsi 
                    guyhaṃ pātukataṃ sutaṃ mametanti  
      Tattha asabbhirūpanti asādhujātikaṃ lāmakaṃ akusalakammaṃ akāsi 
 imasmiṃyeva nagare asukaṃ nāma vesiṃ sālavanuyyāne māretvā alaṅkāraṃ 
 gahetvā tassāyeva sāṭakena bhaṇḍikaṃ katvā attano ghare 
 asukaṭṭhāne ṭhapesi  Sakhinova rahogato asaṃsīti atha naṃ mahārāja 
 ekassa sahāyakassa rahogato hutvā akkhāsi  Taṃpi mayā sutaṃ 
 nāhaṃ devassa paccatthiko senakoyeva paccatthiko yadi te paccatthikena 
 kammaṃ atthi senakaṃ gaṇhāpehīti  
  
  
 page     
      Rājā senakaṃ oloketvā saccaṃ senakāti pucchitvā saccaṃ 
 devāti vutte tassa bandhanāgāraṃ āṇāpesi  Paṇḍitopi pukkusassa 
 rahassaṃ kathento imaṃ gāthamāha 
                    pukkusapurisassa te janinda 
                    uppanno rogo arājappatto 
                    bhātuva rahogato asaṃsi 
                    guyhaṃ pātukataṃ sutaṃ mametanti  
      Tattha arājapattoti mahārāja etassa kuṭṭhirogo uppanno 
 na so rājūnaṃ patto ayutto chupanānucchaviko na hoti tumhe ca 
 pukkusassa ūrumudukoti yebhuyyena tasseva ūrumhi nipajjatha so panesa 
 vaṇabandhanapilotikāya mudu samphasso devāti  
      Rājā taṃpi oloketvā saccaṃ pukkusāti pucchitvā āma 
 devāti vutte taṃ bandhanāgāraṃ pavesesi  Paṇḍito kāmindassa 
 rahassaṃ kathento imaṃ gāthamāha 
                    ābādho yaṃ asabbhirūpo 
                    kāmindo naradevena phuṭṭho 
                    puttassa rahogato asaṃsi 
                    guyhaṃ pātukataṃ sutaṃ mametanti  
      Tattha asabbhirūpoti yena so ābādhena phuṭṭho ummattakasunakho 
 viya viravati so naradevayakkhābādho asabbhijātiko lāmako tena phuṭṭho 
 rājakulaṃ pavisituṃ ayutto mahārājāti  
  
  
 page     
      Rājā taṃpi oloketvā saccaṃ kāmindāti pucchitvā saccaṃ 
 devāti vutte taṃ bandhanāgāraṃ pavesesi  Paṇḍitopi devindassa 
 rahassaṃ kathento imaṃ gāthamāha 
                    aṭṭhavaṅkaṃ maṇiratanaṃ uḷāraṃ 
                    sakko te adadā pitāmahassa 
                    devindassa gataṃ tadajja hatthaṃ 
                    mātu ca rahogato asaṃsi 
                    guyhaṃ pātukataṃ sutaṃ mametanti  
      Tattha pitāmahassāti tava pitāmahassa kusarājassa  Tadajja 
 hatthanti taṃ maṅgalasammataṃ maṇiratanaṃ ajja devindassa hatthagataṃ 
 mahārājāti  
      Rājā taṃ saccaṃ devindāti pucchitvā saccaṃ devāti vutte 
 taṃpi bandhanāgāraṃ pavesesi  Evaṃ paṇḍitaṃ vadhessāmāti sabbe 
 bandhanāgāraṃ paviṭṭhāti  Bodhisatto mahārāja iminā kāraṇenāhaṃ attano 
 guyhaṃ parassa na kathetabbanti vadāmi kathetuṃ vaṭṭatīti vadantā pana 
 mahāvināsaṃ pattāti vatvā uttariṃ dhammaṃ desento imā gāthā abhāsi  
                    Guyhassa hi guyhameva sādhu 
                    na hi guyhassa pasaṭṭhamāvikammaṃ 
                    anipphannāya saheyya dhīro 
                    nipphannatthova yathā sukhaṃ bhaṇeyya 
               na hi guyhamatthaṃ vivareyya  rakkheyya naṃ yathā nidhiṃ 
  
  
 page     
              Na hi pātukato sādhu     guyho attho vijānatā 
              thiyā guyhaṃ na saṃseyya    amittassa ca paṇḍito 
              yo cāmisena saṃhīro     hadayatthe no ca yo naro 
              guyhamatthamasambuddhaṃ       sambodhayati yo naro 
              mantabhedabhayā tassa      dāsabhūtova titikkhati 
              yāvanto purisassatthaṃ     guyhaṃ jānanti mantinaṃ 
              tāvanto tassa ubbegā  tasmā guyhaṃ na vissaje 
                     vivicca bhāseyya divā rahassaṃ 
                     rattiṃ giraṃ nātivelaṃ pamuñce 
                     upassūtikā hi suṇanti mantaṃ 
                     tasmā manto khippamupeti bhedanti  
      Tattha thiyāti itthiyā  Amittassa cāti paccatthikassa na 
 katheyya  Saṃhīroti yo ca yena kenaci āmisena saṃhati upalāpanasaṅgahaṃ 
 gacchati tassāpi na rahassaṃ saṃseyya  Hadayatthe noti yo ca 
 amitto mittapaṭirūpako mukhena aññaṃ katheti hadayena aññaṃ cinteti 
 tassāpi na saṃseyya  Asambuddhanti parehi aññātaṃ  Asambodhantipi 
 pāṭho  Paresaṃ bodhetuṃ ayuttanti attho  Titikkhatīti tassa 
 akkosaṃpi paribhāsaṃpi pahāraṃpi dāso viya hutvā adhivāseti  Mantinanti 
 taṃ mantaṃ mantīnaṃ vā antare yāvanto mantino jānantīti attho  
 Tāvantoti tepi guyhaṃ jānanake paṭicca tattakā tassa ubbegā 
 santā sā uppajjanti  Na vissajeti na visajjeyya paraṃ na jāneyya 
  
  
 page     
 Viviccāti sace divā rahassaṃ mantetukāmo hoti vivittaṃ okāsaṃ 
 kāretvā paṭicchannaṭṭhāne manteyya  Nātivelanti rattiṃ rahassaṃ 
 kathento pana ativelaṃ mariyādātikkantaṃ mahāsaddaṃ karonto giraṃ na 
 pamuñceyya  Upassūtikāti mantaṭṭhānaṃ upagantvā tirokuḍḍādīsu 
 ṭhatvā sotāro janā  Tasmāti mahārāja tena kāraṇena so 
 manto khippameva bhedamupeti  
      Rājā mahāsattassa kathaṃ sutvā ete sayaṃ verino hutvā 
 paṇḍitaṃ mama veriṃ karontīti kujjhitvā gacchatha ne nagarā nīharitvā 
 sūlesu uttāsetha sīsāni tesaṃ chindathāti āṇāpesi  Tesu pacchābāhaṃ 
 bandhitvā catukke catukke vettapahārasataṃ datvā niyamānesu paṇḍito 
 āha deva tumhākaṃ ime porāṇakaamaccā khamatha deva nesaṃ 
 aparādhanti  Rājā sādhūti te pakkosāpetvā tasseva dāse 
 katvā bodhisattassa adāsi  So pana te tattheva bhujisse akāsi  
 Rājā tena hi mama vijite mā vasantūti pabbājaniyakammaṃ āṇāpesi  
 Paṇḍito khamatha deva etesaṃ andhabālānanti maṃ khamāpetvā 
 tesaṃ ṭhānantarānipi paṭipākatikāni kārāpesi  Rājā pana 
 paccāmittesupi tāvassa evarūpā mettābhāvanā aññesu kathaṃ evarūpā 
 na bhavissatīti paṇḍitassa ativiya pasanno ahosi  Tato paṭṭhāya 
 cattāro paṇḍitā uddhatadāṭhā viya sappā nibbisevanā hutvā 
 kiñci kathetuṃ nāsakkhiṃsūti  
      Pañcapaṇḍitapañho niṭṭhito  Niṭṭhitā ca paribhindakathā  
  
  
 page     
      Tato paṭṭhāya paṇḍito rañño atthañca dhammañca anusāsati  
 So cintesi rañño setacchattameva rajjaṃ pana ahaṃ vicāremi mayā 
 appamattena bhavituṃ vaṭṭatīti  Sopi nagare mahāpākāraṃ nāma 
 kāresi  Tathā anupākāraṃ dvāraṭṭālakaṃ antaraṭṭālakaṃ kāresi  
 Udakaparikhaṃ kaddamaparikhaṃ sukkhaparikhanti tisso parikhāyo kāresi  
 Antonagare jiṇṇagehāni paṭisaṃkharāpesi  Mahāpokkharaṇiyo kāretvā 
 tāsu udakanidhānaṃ kāresi  Nagare sabbakoṭṭhāgārāni dhaññassa 
 pūrāpesi  Himavantappadesato kulupakatāpasehi kudrusakumudavījāni 
 āharāpesi  Udakaniddhamanāni sodhāpetvā bahinagare jiṇṇasālādīnaṃ 
 paṭisaṃkharaṇakammaṃ kāresi  Kiṃ kāraṇā  Anāgatabhayaṃ paṭibāhanatthanti  
 Tato tato āgate vāṇijakepi kuto āgatatthāti pucchitvā 
 asukaṭṭhānato nāmāti vutte tumhākaṃ rañño kiṃ piyanti pucchitvā 
 asukaṃ nāmāti sutvā tesaṃ sammānaṃ katvā te uyyojetvā attano 
 ekasate yodhe pakkosāpetvā sammā mayā dinne paṇṇākāre 
 gahetvā ekasatarājadhāniyo gantvā ime paṇṇākāre attano 
 piyakāmatāya tesaṃ rājūnaṃ datvā teyeva upaṭṭhahantā tesaṃ kiriyaṃ vā 
 mantaṃ vā ñatvā mayhaṃ pesetvā tattheva vasatha ahaṃ vo puttadāre 
 posessāmīti vatvā kesañci kuṇḍale kesañci pādukāyo kesañci 
 khagge kesañci suvaṇṇamālāyo tattha tattha akkharāni likhitvā yadā 
 mama kiccaṃ hoti tadā tāni paññāyantūti adhiṭṭhahitvā tesaṃ 
 hatthe ṭhapetvā pesesi  Te tattha tattha gantvā tesaṃ rājūnaṃ 
  
  
 page     
 Paṇṇākāraṃ datvā kenatthena āgatāti vutte tumhe upaṭṭhātuṃ 
 āgatamhāti vatvā kuto āgatatthāti puṭṭhā āgataṭṭhānaṃ avatvā 
 aññāni ṭhānāni ācikkhitvā tena hi sādhūti sampaṭicchitvā 
 upaṭṭhahantā tesaṃ abbhantarikā ahesuṃ  
      Tadā eko kambalaraṭṭhe saṃkhabalako nāma rājā āvudhāni 
 sajjāpetvā senaṃ saṃkaḍḍhati  Tassa santike pesito 
 upanikkhittapuriso paṇḍitassa sāsanaṃ pesesi mayaṃ idha pavuttiṃ idannāma 
 karissatīti na jānāma suvapaṇḍitaṃ pesetvā sayaṃ tattato jānatūti  
 Atha mahāsatto taṃ sutvā suvapotakaṃ āmantetvā samma gantvā 
 eko kambalaraṭṭhe saṃkhabalako nāma rājā idaṃ nāma karotīti 
 ñatvā sakalajambhūdīpe āhiṇḍitvā mayhaṃ pavuttiṃ āharāti vatvā 
 suvapotakaṃ madhulāje khādāpetvā madhupānīyaṃ pāyetvā satapākasahassapākehi 
 telehi pakkhantare makkhetvā pācīnasīhapañjare ṭhapetvā 
 visajjesi  So tattha gantvā tassa purisassa santikā tassa 
 rañño pavuttiṃ tattato ñatvā sakalajambūdīpaṃ pariggaṇhanto 
 kappilaraṭṭhe uttarapañcālanagaraṃ sampāpuṇi  Tadā tattha cūḷanībrahmadatto 
 nāma rājā rajjaṃ kārāpesi  Tassa kevaṭṭo nāma 
 brāhmaṇo atthañca dhammañca anusāsati paṇḍito byatto  So 
 paccūsakāle pabujjhitvā dīpālokena attano alaṅkatasirigabbhaṃ 
 olokento mahantaṃ yasaṃ disvā ayaṃ mama yaso kassa santakoti 
 cintento na aññassa santako cūḷanībrahmadattassa santako evarūpaṃ 
  
  
 page     
 Pana yasadāyakaṃ rājānaṃ sakalajambūdīpe aggarājānaṃ kātuṃ vaṭṭati 
 ahañcassa aggapurohito bhavissāmīti cintetvā pātova rañño 
 santikaṃ gantvā sukhaseyyaṃ pucchitvā deva mantetabbaṃ atthīti āha  
 So vada ācariyāti āha  Mahārāja antonagare raho nāma laddhuṃ 
 na sakkā etha uyyānaṃ gacchāmāti  So sādhu ācariyāti vatvā 
 tena saddhiṃ uyyānaṃ gantvā balanikāyaṃ bahi ṭhapetvā ārakkhaṃ 
 kāretvā brāhmaṇeneva saddhiṃ uyyānaṃ pavisitvā maṅgalasilāpaṭṭe 
 nisīdi  Atha suvapotako tesaṃ taṃ kirayaṃ disvā bhavitabbamettha kāraṇena 
 ajja paṇḍitassa ācikkhitabbayuttakaṃ kiñci suṇissāmīti uyyānaṃ 
 pavisitvā maṅgalasālarukkhassa pattantare niliyitvā nisīdi  Rājā 
 kathetha ācariyāti āha  So evamāha mahārāja tava kaṇṇe 
 ito karohi catukkaṇṇova manto bhavissati sace mahārāja mama 
 vacanaṃ karosi sakalajambūdīpe taṃ aggarājānaṃ karissāmīti  So 
 mahātaṇhatāya tassa vacanaṃ sutvāva somanassappatto hutvā kathethācariya 
 karissāmi te vacananti āha  So deva mayaṃ senaṃ saṃkaḍḍhitvā 
 paṭhamaṃ khuddakanagaraṃ rumhitvā gaṇhissāma ahaṃpi culladvārena nagaraṃ 
 pavisitvā taṃ rājānaṃ vakkhāmi mahārāja tava yuddhena kiccaṃ natthi 
 kevalaṃ amhākaṃ santako hoti tava rajjaṃ tatheva bhavissati yujajhanto 
 pana amhākaṃ balabāhanassa mahantatāya ekanteneva parājissasīti 
 sace me vacanaṃ karissati saṅgaṇhissāma taṃ no ce yujjhitvā 
 jīvitakkhayaṃ pāpetvā dve senā gahetvā aññaṃ nagaraṃ gaṇhissāma 
  
  
 page     
 Tato aññaṃ aññanti etenupāyena sakalajambūdīpe rajjaṃ gahetvā 
 jayapānaṃ pivissāmāti vatvā ekasatarājāno amhākaṃ nagaraṃ ānetvā 
 uyyāne visamissakaṃ suraṃ pāyetvā sabbepi te jīvitakkhayaṃ pāpetvā 
 gaṅgāya tesaṃ kaḷevarāni khipitvā ekasatarājadhānīsu rajjaṃ amhākaṃ 
 hatthagataṃ karissāma evaṃ tvaṃ sakalajambadīpe aggarājā bhavissīti 
 āha  Rājā tusitvā sādhu ācariya evaṃ karissāmīti āha  
 Mahārāja catukkaṇṇamanto nāma kimatthiyo ayaṃ hi na sakkā aññena 
 jānituṃ tasmā papañcaṃ akatvā sīghaṃ nikkhamathāti  Taṃ sutvā rājā 
 tusitvā sādhūti sampaṭicchi  Suvapotako taṃ sabbaṃ sutvā tesaṃ 
 mantapariyosāne sākhāya olambakaṃ otārento viya kevaṭṭassa 
 sīse chakaṇapiṇḍaṃ pātetvā kimetanti mukhaṃ vivaritvā uddhaṃ 
 olokentassa aparaṃ mukhe pātetvā kiri kirīti vassanto sākhāto 
 upatitvā kevaṭṭa tvaṃ catukkaṇṇo me mantoti maññasi idāneva 
 chakkaṇṇo jāto puna aṭṭhakkaṇṇo bhavitvā anekasatakkaṇṇo 
 bhavissatīti vatvā gaṇha gaṇhāti vadantānaññeva vātavegena mithilaṃ 
 gantvā paṇḍitassa nivesanaṃ pavisi  Tassa pana idaṃ vattaṃ sace 
 kutoci āgatasāsanaṃ paṇḍitasseva kathetabbaṃ hoti athassa aṃsakūṭe 
 otarati sace amaradeviyāpi sotuṃ vaṭṭati uccaṅke otarati sace 
 mahājanena sotabbaṃ bhūmiyaṃ otarati  Tadā so paṇḍitassa aṃsakūṭe 
 otarati  Tāya saññāya rahassena bhavitabbanti mahājano paṭikkami  
 Paṇḍito taṃ gahetvā upari mahātalaṃ abhiruhitvā kinte tāta diṭṭhaṃ 
  
  
 page     
 Kiṃ sutanti pucchi  Atha naṃ suvapotako sāmi ahameva sakalajambūdīpe 
 aññassa rañño santikā kiñci bhayaṃ na passāmi uttarapañcālanagare 
 pana cūḷanībrahmadattapurohito kevaṭṭo nāma brāhmaṇo 
 rājānaṃ uyyānaṃ netvā catukkaṇṇamantaṃ gaṇhi ahaṃ sālasākhantare 
 nisīditvā tassa mukhe chakaṇapiṇḍaṃ pātetvā āgatomhīti vatvā 
 sabbaṃ diṭṭhasutaṃ paṇḍitassa kathesi  Raññā pana sampaṭicchitanti 
 vutte sampaṭicchitaṃ devāti āha  Paṇḍito tassa tabbayuttakaṃ 
 sakkāraṃ karitvā taṃ mudupaccattharaṇe suvaṇṇapañjare nipajjāpetvā 
 kevaṭṭo mama mahosathapaṇḍitabhāvaṃ na jānāti maññe idānissa 
 mantitamantassa matthakaṃ pāpuṇituṃ na dassāmīti cintetvā nagarato 
 duggatakulāni nīharāpetvā bahi nivāsāpesi  Raṭṭhajanapadadvāragāmesu 
 samiddhāni issariyakulāni ānetvā antonagare vāsāpetvā bahuṃ 
 dhaññasannicayaṃ kāresi  
      Cūḷanībrahmadattopi kevaṭṭassa vacanaṃ gahetvā senāṅgaparivuto 
 gantvā ekaṃ nagaraṃ parikkhipi  Kevaṭṭopi vuttanayeneva tattha 
 pavisitvā taṃ rājānaṃ saññāpetvā attano santakaṃ katvā dve senā 
 ekato katvā aññaṃ nagaraṃ parikkhipīti paṭipāṭiyā sabbāni tāni 
 aggahesi  Evaṃ cūḷanībrahmadatto kevaṭṭassa ovāde ṭhito 
 ṭhapetvā videharājānaṃ sesasakalajambūdīpe rājāno attano santake 
 akāsi  Bodhisattassa upanikkhittapurisā brahmadattena ettakāni 
 nagarāni gahitāni tvaṃ appamatto hohīti niccaṃ sāsanaṃ pesenti  
  
  
 page     
 Paṇḍitopi nesaṃ ahaṃ idha appamatto vasāmi tumhepi anukkaṇṭhitā 
 appamattā hutvā vasathāti paṭisāsanaṃ pesesi  Brahmadattopi 
 sattadivasasattamāsādhikehi sattahi saṃvaccharehi ṭhapetvā videharajjaṃ 
 sesasakalajambūdīparajjaṃ gahetvā kevaṭṭaṃ āha evaṃ ācariya ettakāni 
 gahitāni gahitāni mithilāyaṃ videharajjaṃ gaṇhāmāti  Mahārāja 
 mahosathapaṇḍitassa vasananagare rajjaṃ gaṇhituṃ na sakkhissāma so hi evaṃ 
 ñāṇasampanno evaṃ upāyakusaloti  Iti so rājānaṃ nivāretvā 
 candamaṇḍalaṃ uddharanto viya mahāsattassa guṇe kathesi  Ayaṃ hi 
 sayaṃpi upāyakusalova tasmā deva mithilarajjaṃ nāma appamattakaṃ 
 sakalajambūdīpe rajjaṃ amhākaṃ pahoti kinno etenāti upāyeneva rājānaṃ 
 sallakkhāpesi  Sesarājānopi mayaṃ mithilāya rajjaṃ gahetvā jayapānaṃ 
 pivissāmāti vadiṃsu  Kevaṭṭopi te rājāno nivāretvā mayaṃ 
 videharajjaṃ gaṇhantā kiṃ karissāma so rājā amhākaṃ santakova tumhe 
 nivattathāti upāyeneva te bodhesi  Te tassa vacanaṃ sutvā 
 nivattiṃsu  Mahāsattassa upanikakhittapurisā sāsanaṃ pesayiṃsu brahmadatto 
 ekasatarājaparivuto mithilaṃ āgacchantova nivattetvā attano 
 nagarameva gatoti  Mahāsattopi tesaṃ ito paṭṭhāya tassa kiriyaṃ 
 jānantūti paṭisāsanaṃ pesesi  Brahmadattopi kevaṭṭena saddhiṃ idāni 
 kiṃ kiccaṃ karissāmāti mantetvā mayaṃ jayapānaṃ pivissāmāti vutte 
 uyyānaṃ alaṅkaritvā cāṭisatesu cāṭisahassesu suraṃ upaṭṭhapetha nānāvidhāni 
 macchamaṃsarasādīni upaṭṭhapethāti sevake āṇāpesi  Tadā 
  
  
 page     
 Upanikkhittapurisā taṃpi pavuttiṃ paṇḍitassa pesayiṃsu  Te pana 
 visena suraṃ yojetvā rājāno māretukāmoti na jānanti  
 Mahāsatto pana suvapotakassa santikā sutattā jānāti  So nesaṃ 
 surāpānadivasaṃ tattato jānitvā mama pesethāti sāsanaṃ paṭipesesi  
 Te tathā kariṃsu  Paṇḍito mādise paṇḍite dharamāneyeva ettakānaṃ 
 rājūnaṃ maraṇaṃ na yuttaṃ nesaṃ avassayo bhavissāmīti cintetvā 
 sahajātayodhasahassaṃ pakkosāpetvā sammā culanībradmadatto kira 
 uyyānaṃ alaṅkārāpetvā ekasatarājaparivuto suraṃ pātukāmo tumhe 
 tattha gantvā tesaṃ rājūnaṃ āsanesu paññattesu ekasmiñci anisinne 
 yeva culanībrahmadattassa anantaraṃ mahārahāsanaṃ amhākaṃ raññoti 
 gahetvā tesaṃ purisehi tumhe kassa purisāti vutte videharājassāti 
 vadeyyātha te tumhehi saddhiṃ mayaṃ sattadivasasattamāsādhikāni 
 sattasaṃvaccharāni nagaraṃ gaṇhantā ekadivasampi videharājānaṃ na passāma 
 kiṃ rājā nāmesa gacchathāsanapariyante āsanaṃ gaṇhathāti vadantā 
 kalahaṃ karissanti tumhe ṭhapetvā cūḷanībrahmadattaṃ añño amhākaṃ 
 raññā uttaritaro idha natthīti kalahaṃ vaḍḍhetvā mayaṃ amhākaṃ 
 rañño āsanamattaṃpi alabhantā idāni vo suraṃ pātuṃ macchamaṃsaṃ 
 khādituṃ na dassāmāti vatvā nadantā vaggantā mahantehi saddehi 
 tesaṃ santānaṃ janetvā mahantehi muggarehi sabbacāṭiyo bhinditvā 
 macchamaṃsaṃ vippakīritvā aparibhogaṃ katvā javena senānaṃ antaraṃ 
 pavisitvā devanagaraṃ paviṭṭhaasurā viya ullolasaddaṃ upaṭṭhapetvā mayaṃ 
  
  
 page     
 Mithilanagare mahosathapaṇḍitassa purisā sace sakkontā amhe gaṇhathāti 
 tunhākaṃ āgatabhāvaṃ jānāpetvā āgacchathāti vatvā pesesi  
 Te sādhūti tassa vacanaṃ sampaṭicchitvā vanditvā sannaddhapañcāvudhā 
 nikkhamitvā tattha gantvā nandanavanamiva alaṅkatauyyānaṃ pavisitvā 
 samussitasetacchatte ekasatarājapallaṅke ādiṃ katvā paṭiyattaṃ 
 sirivibhavaṃ disvā mahāsattena vuttanayeneva sabbaṃ katvā mahājanaṃ 
 saṃkhobhetvā mithilābhimukhā pakkamiṃsu  Rājapurisāpi tesaṃ rājūnaṃ taṃ pavuttiṃ 
 ārocesuṃ  Cūḷanībratmadatto evarūpassa nāma me visayogassa 
 antarāyo katoti kujjhi  Rājānopi amhākaṃ jayapānaṃ pātuṃ 
 nādāsīti kujjhiṃsu  Balanikāyāpi mayaṃ amūlakaṃ suraṃ pātuṃ na labhimhāti 
 kujjhiṃsu  Cūḷanībrahmadattopi te rājāno āmantetvā etha bhonto 
 mithilaṃ gantvā videharājassa khaggena sīsaṃ chinditvā pādehi akkamitvā 
 nisinnā jayapānaṃ pivissāma senāṅgagamanasajjaṃ karothāti vatvā puna 
 rahogato kevaṭṭassāpi etamatthaṃ kathetvā amhākaṃ evarūpassa 
 mantassa antarāyakaraṃ paccāmittaṃ gaṇhissāma ekasatarājūnaṃ 
 aṭṭhārasaakkhobhiṇīsaṃkhātāya senāya parivutā gacchāma etha ācariyāti āha  
 Brahmaṇo attano paṇḍitabhāvena cintesi mayā mahosathapaṇḍitaṃ 
 vijinituṃ nāma na sakkā amhākaññeva lajjitabbaṃ bhavissati 
 nivattessāmi rājānanti  Atha naṃ evamāha mahārāja na esa 
 videharañño thāmo apica mahosathapaṇḍitassa saṃvidhānametaṃ mahānubhāvo 
 panesa tena rakkhitā mithilā sīharakkhitā guhā viya na sakkā kenaci 
  
  
 page     
 Gahetuṃ kevalaṃ amhākaṃ lajjanakaṃ bhavissati alaṃ tattha gamanenāti  
 Rājā pana khattiyamānena issariyamadena matto hutvā kiṃ so karissatīti 
 vatvā ekasatarājaparivuto aṭṭhārasaakkhobhiṇīsaṃkhātāya senāya 
 saddhiṃ nikkhami  Kevaṭṭopi attano kathaṃ gāhāpetuṃ asakkonto 
 rañño paccanīkavutti nāma mama ayuttāti tena saddhiṃyeva nikkhami  
 Bodhisattassa tepi yodhā ekaratteneva mithilaṃ patvā attanā 
 kattabbakiccaṃ paṇḍitassa kathesuṃ  Paṭhamaṃ upanikkhittapurisāpi sāsanaṃ 
 pahiṇiṃsu cūḷanībrahmadatto videharājānaṃ gaṇhissāmīti ekasatarājaparivuto 
 āgacchati paṇḍito appamatto hotūti  Ajja asukaṭṭhānaṃ 
 nāma gato ajja asukaṭṭhānaṃ ajja pana nagaraṃ pāpuṇissatīti 
 nivaddhaṃ sāsanaṃ pesentiyeva  Taṃ sutvā mahāsatto appamattataro 
 ahosi  Videharājā pana brahmadatto kira imaṃ nagaraṃ gahetuṃ 
 āgacchatīti paramparaghosena assosi  Atha cūḷanībrahmadatto 
 aggapadoseyeva ukkāsatasahassena dhāriyamānena āgantvā sakalanagaraṃ 
 parivāresi  Atha naṃ hatthipākārehi rathapākārehi assapākārehi 
 parikkhipāpetvā tesu tesu ṭhānesu balagumbaṃ ṭhapesi  Manussā unnādentā 
 apphoṭentā   selentā gajjentā aṭṭhaṃsu  Dīpobhāsehi ceva 
 alaṅkārobhāsehi ca sakalasattayojanikā mithilā ekobhāsā ahosi  Hatthi 
 assarathaturiyādisaddehi paṭhaviyā bhijjanakālo viya ahosi  Cattāro 
 paṇḍitā ullolasaddaṃ sutvā ajānantā rañño santikaṃ gantvā 
  Footnote    appoṭhentātiyuttataraṃ  
  
  
 page     
 Mahārāja mahanto ullolasaddo na kho pana jānāma kinnāmetaṃ 
 vīmaṃsituṃ vaṭṭati mahārājāti āhaṃsu  Taṃ sutvā rājā brahmadatto 
 āgato bhaveyyāti sīhapañjaraṃ vivaritvā olokento tassāgatabhāvaṃ 
 ñatvā bhītatasito natthimhākaṃ jīvitaṃ svedāni sabbe no jīvitakkhayaṃ 
 pāpessatīti tehi saddhiṃ sallapanto nisīdi  Mahāsatto pana 
 tassāgatabhāvaṃ ñatvā sīho viya asambhīto sakalanagare ārakkhaṃ 
 saṃvidahitvā rājānaṃ assāsessāmīti cintetvā rājanivesanaṃ 
 abhiruhitvā rājānaṃ vanditvā ekamantaṃ aṭṭhāsi  Taṃ disvā 
 paṭiladdhassāso hutvā ṭhapetvā mama puttaṃ mahosathapaṇḍitaṃ añño maṃ 
 imamhā dukkhā mocetuṃ samattho nāma natthīti cintetvā tena saddhiṃ 
 sallapanto imasmiṃ mahāummaṅgajātake paṭhamagāthamāha 
              pañcālo sabbasenāya    brahmadatto samāgato 
              sāyaṃ pañcāliyā senā   appameyyā mahosatha 
              viddhimatī pattimatī        sabbasaṅgāmakovidā 
              ohārinī saddavatī       bherisaṅkhappabodhanā 
              lohavijjā alaṅkārā    dhajanī vāmarohinī 
              sippiyehi susampannā     sūrehi suppatiṭṭhitā   
              dasettha paṇḍitā āhu    bhūripaññā rahogatā 
              mātā ekādasiṃ rañño   pañcāliyaṃ pasāsati 
              athetthekasataṃ khatyā     anuyantā yasassino 
  Footnote    supatiṭaṭhitātipi pāṭho  
  
  
 page     
              Acchinnaraṭṭhā byathitā    pañcālīnaṃ vasaṃ gatā 
              yaṃ vadā takkarā rañño   akāmā piyabhāṇino 
              pañcālamanuyāyanti       akāmā vasino gatā 
              tāya senāya mithilā     tisandhiparivāritā 
              rājadhānī videhānaṃ      samantā parikhaññati 
              uddhaṃ tārakajātāva      samantā parivāritā 
              mahosatha vijānāhi       kathaṃ mokkho bhavissatīti  
      Tattha sabbasenāyāti sabbāya ekasatarājanāyikāya aṭṭhārasa 
 akkhobhiṇīsaṃkhātāya senāya saddhiṃ āgato kira tātāti  Pañcāliyāti 
 pañcālarañño santakā  Viddhimatīti viddhiyā ānīte dabbasambhāre 
 gahetvā vicarantena vaḍḍhakībalena samannāgatā  Pattimatīti 
 varāvaraggahitapurisehi rakkhitā  Sabbasaṅgāmakovidāti sabbasaṅgāmakusalā  
 Ohārinīti senāya antaraṃ pavisitvā apaññāyantāva 
 paresaṃ sīsaṃ chinditvā pariharituṃ samatthā  Saddavatīti dasahi saddehi 
 avivittā  Bherisaṅkhappabodhanāti etha yātha yujjhatha mā pajjathāti 
 ādīni tattha vacībhedena jānāpetuṃ na sakkā tādisāni panettha kiccāni 
 bherisaddena ca saṅkhasaddena ca pabodhentīti bherisaṅkhappabodhanā  
 Lohavijjā alaṅkārāti ettha lohavijjāti lohasippāni 
 sattaratanapaṭimaṇḍitānaṃ kavacacammajālikasīsakakarondikādīnaṃ etaṃ nāmaṃ 
 alaṅkārāti rājarājamahāmattādīnaṃ alaṅkārā tasmā lohavijjāhi ceva 
 alaṅkārehi ca bhāsatīti lohavijjā alaṅkārāti ayamettha attho  
  
  
 page     
 Dhajanīti suvaṇṇādipaṭimaṇḍitehi nānāvatthusamujjalehi rathādīsu 
 samussitehi dhajehi samannāgatā  Vāmarohinīti hatthī ca asse ca 
 ārohantā vāmapassena ārohantīti te vāmarohinīti vuccanti tehi 
 samannāgatā aparimitahatthiassasamākiṇṇāti attho  Sippiyehīti 
 hatthisippaassasippādīsu aṭṭhārasasippesu nipphattipattehi suṭṭhu sampannā 
 susamākiṇṇā  Sūrehīti tāta esā kira senā sīhasamānaparakkamehi 
 sūrayodhehi suppatiṭṭhitā  Āhūti dasa kira ettha senāya 
 paṇḍitāti vadanti  Rahogatāti rahogamanasīlā raho nisīditvā 
 mantanasīlā  Te kira ekāhaṃ dvīhaṃ cintetuṃ labhantā paṭhaviṃ pari 
 vattetvā ākāse saṇṭhituṃ samatthā  Ekādasīti tehi kira 
 paṇḍitehi atirekatarā paññāya samannāgatā rañño mātā  Sā 
 tesaṃ ekādasī hutvā pañcāliyasenaṃ pasāsati anusāsati  Ekadivasaṃ 
 kira eko puriso ekaṃ taṇḍulanāḷiñca pūṭakabhattañca kahāpaṇasahassañca 
 gahetvā nadiṃ tarissāmīti otiṇṇo nadīmajjhaṃ patvā tarituṃ 
 asakkonto tīre ṭhite manusse evamāha ambho mama hatthe 
 ekataṇḍulanāḷī pūṭakabhattaṃ kahāpaṇasahassañca atthi ito yaṃ mayhaṃ 
 ruccati taṃ dassāmīti yo koci sakkoti so maṃ uttāretūti  
 Atheko thāmasampanno puriso daḷhaṃ nivāsetvā nadiṃ ogāhetvā 
 taṃ hatthe gahetvā uttāretvā dehi me dātabbayuttakanti āha  
 So taṇḍulanāḷiṃ vā pūṭakabhattaṃ vā gaṇhāhīti āha  Itaro 
 ahaṃ jīvitaṃ agaṇetvā taṃ uttāresiṃ na me etehi attho kahāpaṇe 
  
  
 page     
 Me dehīti āha  Ito yaṃ mayhaṃ ruccati dassāmīti avacaṃ idāni 
 yaṃ mayhaṃ ruccati taṃ dammi icchanto gaṇhāhīti  So samīpe 
 ṭhitassa ekassa kathesi  Sopi naṃ esa yaṃ attano ruccanakaṃ tava 
 deti gaṇhāhīti āha  So nāhaṃ gaṇhāmīti taṃ ādāya vinicchayaṃ 
 gantvā vinicchayāmaccānaṃ ārocesi  Tepi sabbaṃ sutvā tattheva 
 āhaṃsu  So tesaṃ vinicchayena atuṭṭho rañño ārocesi  Rājāpi 
 vinicchayāmacce pakkosāpetvā tesaṃ santikā ubhinnaṃpi vacanaṃ sutvā 
 vanicchituṃ ajānanto tatheva vakkhati  Taṃ sutvā puriso attano 
 jīvitaṃ pahāya nadiṃ otiṇṇaṃ maṃ aparajjāpesīti āha  Tasmiṃ khaṇe 
 rañño mātā salākadevī nāma avidūre nisinnā rañño dubbinicchitabhāvaṃ 
 ñatvā tāta imaṃ aṭṭaṃ dubbinicchitaṃ suṭṭhu viniccheyyāsīti 
 āha  Amma ahaṃ ettakaṃ jānāmi sace tumhe uttariṃ jānātha 
 tumheva vinicchathāti  Sā sādhu tāta evaṃ karissāmīti vatvā taṃ 
 purisaṃ pakkosāpetvā ehi tāta tava hatthagatāni tīṇipi bhūmiyaṃ 
 ṭhapehīti paṭipāṭiyā ṭhapāpetvā tvaṃ udake vuyhamāno imassa kiṃ 
 kathesīti pucchitvā idaṃ nāmāti vutte tena hi idāni tava ruccanakaṃ 
 gaṇhāhīti āha  So sahassatthavikaṃ gaṇhi  Atha naṃ sā thokaṃ 
 gatakāle pakkosāpetvā tāta sahassaṃ te ruccatīti pucchitvā āma 
 ruccatīti vutte tāta tayā ito yaṃ mayhaṃ ruccati taṃ dassāmīti 
 imassa vuttaṃ na vuttanti vuttaṃ devīti vutte tena hi imaṃ sahassaṃ 
 etasseva dehīti āha  So rodanto paridevanto taṃ adāsi  
  
  
 page     
 Tasmiṃ khaṇe rājāpi amaccāpi tusitvā sādhukāraṃ pavattayiṃsu  Tato 
 paṭṭhāya tassā paṇḍitabhāvo sabbattha pākaṭo jāto  Taṃ sandhāya 
 videharājā mātā ekādasīti āha  Khatyāti khattiyā  
 Acchinnaraṭṭhāti cūḷanībrahmadattena acchinditvā gahitaraṭṭhā  Byathitāti 
 maraṇabhayabhītā aññaṃ gahetabbagahaṇaṃ apassantā  Pañcālīnaṃ vasaṃ gatāti 
 etassa pañcālarañño vasaṃ gatāti attho  Sāmivacanatthehi etaṃ 
 upayogavacanaṃ  Yaṃ vadā takkarāti yaṃ mukhena bhaṇati taṃ rañño 
 kātuṃ sakkontāva  Vasino gatāti pubbe sayaṃ vasino idāni 
 panassa vasaṃ gatāti attho  Tisandhīti paṭhamaṃyeva hatthipākārena 
 parikkhittā tato rathapākārena tato assapākārena tato 
 yodhapattipākārenāti imehi catūhi saṅkhepeti tisandhiparivāritā  Hatthīrathānaṃ 
 hi antaraṃ eko sandhi rathaassānaṃ antaraṃ eko sandhi assapattīnaṃ 
 antaraṃ eko sandhi  Parikkhaññatīti khaniyati imaṃ hi nagaraṃ idāni 
 uppātetvā gaṇhitukāmā viya samantato khananti  Uddhaṃ 
 tārakajātāvāti tāta yāya senāya samantā parivāritā sā 
 anekasatasahassehi daṇḍādīhi uddhaṃ tārakajāti viya khāyati  Vijānāhīti 
 tāta mahosatha avīcito yāva bhavaggā añño tayā sadiso upāyakusalo 
 paṇḍito nāma natthi paṇḍitabhāvo ca nāma evarūpesu 
 ṭhānesu paññāyati yasmā añño tayā sadiso natthi tasmā tavameva 
 jānāhi kathaṃ amhākaṃ ito dukkhā mokkho bhavissatīti  
      So imaṃ rañño kathaṃ sutvā mahāsatto cintesi ayaṃ rājā 
  
  
 page     
 Ativiya maraṇabhayabhīto gilānassa kho pana vejjo paṭisaraṇaṃ chātassa bhojanaṃ 
 pipāsitassa pānīyaṃ imassāpi rañño maṃ ṭhapetvā añño paṭisaraṇaṃ 
 natthi assāsessāmi nanti  Atha naṃ mahāsatto manosilātale nadanto 
 sīho viya acchambhito mā bhāyi mahārāja rajjasukhaṃ anubhava ahaṃ 
 leḍḍuṃ gahetvā kāke viya dhanuṃ gahetvā makkaṭe viya ca imaṃ 
 aṭṭhārasaakkhobhinīsaṃkhyaṃ senaṃ udare bandhanasāṭakānaṃpi assāmikaṃ katvā 
 palāpessāmīti vatvā navamaṃ gāthamāha 
              pāde deva pasārehi    bhuñja kāme ramassu ca 
              hitvā pañcāliyaṃ senaṃ    brahmadatto palāyatīti  
      Tassattho tvaṃ deva yathāsukhaṃ attano rajjasaṅkhāte pāde 
 pasārehi pasārento ca saṅgāme cittaṃ akatvā bhuñja kāme 
 ramassu ca esa cūḷanībrahmadatto imaṃ senaṃ chaḍḍetvā palāyissatīti  
      Paṇḍito rājānaṃ assāsetvā nikkhamitvā nagare chaṇabheriñcārāpetvā 
 nāgare āha ambho tumhe mā cintayittha sattāhaṃ 
 mālāgandhavilepanapānabhojanādīni sampādetvā chaṇakīḷaṃ paṭṭhapethāti  
 Tattha tattha manussā yathārūpaṃ mahāpānaṃ pivantu gandhabbaṃ karontu 
 vādentu naccantu vaggantu selentu nadantu apphoṭentu gāyantu 
 paribbayopi vo mama santakova hotu ahaṃ mahosathapaṇḍito nāma 
 passissatha me ānubhāvanti nāgare assāsesi  Te tathā kariṃsu  
 Gītavāditādisaddaṃ bahi nagare ṭhitā suṇanti cūḷadvārena manussā 
 nagaraṃ pavisanti  Ṭhapetvā paṭisattuṃ diṭṭhadiṭṭhaṃ na gaṇhanti tasmā 
  
  
 page     
 Padasañcāro na chijjati  Nagaraṃ paviṭṭhā chaṇakīḷanissitaṃ janaṃ 
 passanti  Rājāpi nagare kolāhalaṃ sutvā amacce evamāha ambho 
 amhesu aṭṭhārasaakkhobhiṇiyā senāya nagaraṃ parivāretvā ṭhitesu 
 nagaravāsīnaṃ bhayaṃ vā sārajjanamattaṃ vā natthi ānanditā 
 pītisomanassappattā vādenti naccanti gāyanti vagganti selenti apphoṭenti 
 gajjanti kinnāmetaṃ kāraṇanti  Atha naṃ upanikkhittapurisā musāvādaṃ 
 katvā evamāhaṃsu deva mayaṃ ekena kammena cūḷadvārena nagaraṃ 
 pavisitvā chaṇakīḷanissitaṃ mahājanaṃ disvā pucchimhā ambho 
 sakalajambūdīparājāno āgantvā tumhākaṃ nagaraṃ parikkhipitvā ṭhitā tumhe 
 pana ativiya pamattā kinnāmetanti te evamāhaṃsu amhākaṃ rañño 
 kumārakakāle eko manoratho ahosi sakalajambūdīparājūhi mama nagare 
 parivārite chaṇaṃ karissāmāti tassajja manoratho matthakaṃ patto 
 tasmā chaṇabheriñcārāpetvā sayaṃ mahātale mahāpānaṃ pivatīti  
 Rājā brahmadatto tesaṃ kathaṃ sutvā kujjhitvā senaṃ āṇāpesi 
 bhonto gacchatha khippaṃ ito cito ca nagaraṃ avattharitvā parikhāni 
 bhinditvā pākāraṃ maddantā dvāraṭṭālake bhindantā nagaraṃ pavisitvā 
 sakaṭasatehi kumbhaṇḍāni viya mahājanassa sīlāni gaṇhatha videharañño 
 sīsaṃ chinditvā ānethāti  Tassa taṃ sutvā sūrayodhā 
 nānāvidhāvudhahatthā dvāraṭṭālakasamīpaṃ gantvā paṇḍitassa purisehi 
 sakkharakaddamavālikakalalasiñcanapāsāṇapātanādīhi upaddutā paṭikkantā pākāraṃ 
 bhindissāmāti parikhaṃ otiṇṇāpi antaradvāraṭṭālakesu ṭhitamanussā 
  
  
 page     
 Ususattitomarādīhi mahāvināsaṃ pāpenti  Paṇḍitassa yodhā 
 cūḷanībrahmadattassa yodhe hananti hatthavikārādīni dassetvā nānappakārehi 
 akkosenti paribhāsanti gajjenti tumhe kilantagattā bhattaṃ alabhantā 
 etha thokaṃ pavissatha khādissathāti surāpiṭhakāni ceva macchamaṃsasūlāni 
 ca pasāretvā sayameva pivanti khādanti anupākāre caṅkamanti  
 Itare kiñci kātuṃ asakkontā cūḷanībrahmadatdassa santikaṃ gantvā 
 deva ṭhapetvā icdhimante aññehi nittharituṃ na sakkāti vadiṃsu  
 Rājā catupañcāhaṃ vasitvā gahetabbaggahaṇaṃ apassanto kevaṭṭaṃ pucchi 
 ācariya nagaraṃ gaṇhituṃ na sakkoma ekopi upasaṅkamituṃ samattho 
 nāma natthi kiṃ kātabbanti  Kevaṭṭo āha hotu mahārāja 
 nagaraṃ nāma bahi udakaṃ hoti udakakkhayena nagaraṃ gaṇhissāma antomanussā 
 udakena kilamantā dvāraṃ vivarissantīti  So ettheso 
 upāyoti sampaṭicchi  Tato paṭṭhāya udakaṃ pavesetuṃ na denti  
 Paṇḍitassa upanikkhittapurisā paṇṇaṃ likhitvā sarakaṇḍe bandhitvā 
 taṃ pavuttiṃ pesesuṃ tena hi paṭhamameva āṇattaṃ yo yo sarakaṇḍe 
 paṇṇaṃ passati so so āharatūti  Atheko puriso taṃ disvā 
 gahetvā paṇḍitassa dassesi  So taṃ pavuttiṃ ñatvā na me 
 so mahosathapaṇḍitabhāvaṃ jānātīti saṭṭhīhatthaveḷuṃ dvidhā phāletvā 
 suparisuddhaṃ sodhetvā puna ekato katvā cammena bandhitvā 
 uparikalalena makkhetvā himvantato iddhimantatāpasena ānītaṃ 
 kudrusakumudavījaṃ pokkharaṇītīre kalale ropāpetvā upari veḷuṃ ṭhapetvā 
  
  
 page     
 Udakassa pūrāpesi  Ekaratteneva vaḍḍhitvā pupphaṃ veḷumatthakato 
 uggantvā uggantvā ratanamattaṃ aṭṭhāsi  Atha naṃ uppāṭetvā 
 imaṃ cūḷanībrahmadattassa dethāti attano purisānaṃ dāpesi  Te 
 tassa daṇḍakaṃ valayaṃ katvā ambho brahmadattassa pādamūlikā 
 chātakena mā marittha gaṇhathetaṃ uppalaṃ pilandhitvā daṇḍakaṃ kucchipuraṃ 
 khādathāti vatvā khipiṃsu  Tameko paṇḍitassa upanikkhittapuriso 
 gaṇhi  Atha naṃ rañño santikaṃ haritvā passatha deva imassa 
 pupphassa daṇḍakaṃ na no ito pubbe evarūpo dīgho daṇḍako 
 diṭṭhapubboti vatvā minatha nanti vutte paṇḍitassa upanikkhittapurisā 
 saṭṭhīhatthadaṇḍakaṃ asītihatthaṃ katvā miniṃsu  Puna raññā katthetaṃ 
 jātanti vutte eko puriso musāvādaṃ katvā evamāha ahaṃ deva 
 ekadivasaṃ pipāsito hutvā suraṃ pivissāmīti cūḷadvārena nagaraṃ piviṭṭho 
 nāgarānaṃ udakakīḷanatthāya katā mahāpokkharaṇiyo passiṃ mahājano 
 nāvāya nisīditvā pupphāni gaṇhati tattha idaṃ tīrapasse jātaṃ 
 gambhīraṭṭhāne jātassa pana daṇḍako satahattho bhavissatīti  Taṃ 
 sutvā rājā kevaṭṭaṃ āha ācariya na sakkoma idaṃ udakakkhayena 
 gahetuṃ tumhe harathetaṃ mantanti  Tena hi deva dhaññakkhayena nagaraṃ 
 gaṇhissāma nagaraṃ nāma bahi dhaññaṃ hotīti  Evaṃ hotu ācariyāti  
 Paṇḍito purimanayeneva taṃ pavuttiṃ ñatvā na me kevaṭṭabrāhmaṇo 
 paṇḍitabhāvaṃ jānātīti anupākāramatthake kalalaṃ datvā vīhiṃ tattha 
 ropāpesi  Bodhisattānaṃ adhippāyo nāma ijjhati  Vīhiyo 
  
  
 page     
 Ekaratteneva vuṭṭhāya pākāramatthake paññāyiṃsu  Taṃ disvā 
 cūḷanībrahmadatto āha ambho kametaṃ pākāramatthake nīlaṃ hutvā 
 paññāyatīti  Paṇḍitassa uparikkhittapurisā rañño vacanaṃ sutvā 
 mukhato luñcantā viya gahetvā āhaṃsu deva gahapatiputto kira 
 mahosathapaṇḍito anāgatabhayaṃ disvā raṭṭhato dhaññaṃ āharāpetvā 
 koṭṭhāgārādīni pūretvā sesadhaññaṃ pākārapasse nikkhipāpesi te 
 kira vīhiyo ātapena sukkhantā vassena temetvā tattheva ca sassāni 
 sañjānesuṃ ahaṃpi ekadivasaṃ ekena kammena cūḷadvārena pavisitvā 
 pākārapasse vīhirāsiṃ disvā vīhirāsito vīhiṃ hatthena gahetvā 
 vithiyaṃ chaḍḍesiṃ atha maṃ parisā parihāsentā chātosi tvaṃ maññe 
 vīhiṃ dussantena bandhitvā tava gehaṃ haritvā koṭṭāpetvā pacāpetvā 
 bhuñjāhīti vadiṃsūti  Taṃ sutvā rājā kevaṭṭaṃ āha ācariya 
 dhaññakkhayenapi nagaraṃ gahetuṃ na sakkā aññaṃpi atthi upāyoti  
 Tena hi deva dārukkhayena gaṇhissāma nagaraṃ nāma bahi dārukaṃ 
 hotīti  Evaṃ hotu ācariyāti  Paṇḍito purimanayeneva taṃ 
 pavuttiṃ ñatvā pākāramatthake vīhiṃ atikkamitvā paññāyamānaṃ 
 pabbatappamāṇaṃ dārurāsiṃ kāresi  Paṇḍitassa manussā cūḷanībrahmadattassa 
 purisehi saddhiṃ parihāsaṃ karontā sace chātā tattha yāgubhattaṃ 
 pacitvā bhuñkhathāti mahantamahantāni dārūni khipanti  Rājāpi 
 pākāramatthakena dārūni disvā kimetanti pucchi  Deva gahapatiputto kira 
 anāgatabhayaṃ disvā dārūni āharāpetvā kulānaṃ pacchā gehesu 
  
  
 page     
 Ṭhapāpetvā atirekāni pākārāni nissāya ṭhapāpesīti  Rājā 
 upanikkhittapurisānañceva vacanaṃ sutvā kevaṭṭaṃ āha ācariya dārukkhayenāpi na 
 sakkā gaṇhituṃ tumhe harathetaṃ upāyanti  Mā cintayittha mahārāja 
 añño upāyo atthīti  Ācariya kiṃ upāyo nāmesa nāhaṃ tava upāyassa 
 antaṃ passāmi na sakkā amhehi vedehaṃ gaṇhituṃ amhākaṃ nagarameva 
 gamissāmāti  Kevaṭṭo āha deva cūḷanībrahmadatto ekasatehi 
 khattiyehi saddhiṃ vedehaṃ gaṇhituṃ nāsakkhīti amhākaṃ lajjanakaṃ bhavissati 
 kiṃ mahosatho paṇḍito ahaṃpi paṇḍitoyeva ekaṃ lesaṃ karissāmāti  
 Kiṃ lesaṃ nāmācariyāti  Deva dhammayuddhaṃ nāma karissāmāti  Kiṃ 
 nāmetaṃ dhamyuddhaṃ nāmāti  Mahārāja na senā yujjhissanti dvinnaṃ 
 pana rājūnaṃ dve paṇḍitā ekaṭṭhāne bhavissanti tesu yo vandissati 
 tassa parājayo bhavissati mahosatho pana imaṃ mantaṃ na jānāti 
 ahaṃpi paṇḍito mahallako so daharo maṃ disvā vandissati yadā 
 vandissati tadā vedeho parājito nāma bhavissati atha mayaṃ naṃ 
 vedehaṃ parājetvā attano nagaraṃ gamissāma evaṃ no lajjanakaṃ na 
 bhavissati idaṃ dhammayuddhaṃ nāmāti  Paṇḍitopi taṃ rahassaṃ 
 purimanayeneva ñatvā sace kevaṭṭassa parājayāmi na paṇḍitosmīti 
 cintesi  Cūḷanībrahmadattopi sobhano ācariya upāyoti vatvā 
 sve dhammayuddhaṃ bhavissati dvinnaṃ paṇḍitānaṃ dhammena samena 
 jayaparājayo bhavissati yo dhammayuddhaṃ na karissati sopi parājito nāma 
 bhavissatīti paṇṇaṃ likhāpetvā cūḷadvārena videhassa pesesi  Taṃ 
  
  
 page     
 Sutvā vedeho paṇḍitaṃ pakkosāpetvā tamatthaṃ ācikkhi  Paṇḍito 
 sādhu deva sve pātova pacchimadvārena dhammayuddhamaṇḍalaṃ sajjissanti 
 dhammayuddhamaṇḍalaṃ āgacchantūti paṭipaṇṇaṃ pesethāti āha  Taṃ 
 sutvā rājā āgatadūtasseva paṭipaṇṇaṃ dāpesi  Paṇḍito puna 
 divase kevaṭaṭasseva parājayo hotūti pacchimadvārena dhammayuddhamaṇḍalaṃ 
 sajjāpesi  Tepi kho ekasataupanikkhittapurisā ko jānāti kiṃ 
 bhavissatīti paṇḍitassa ārakkhanatthāya kevaṭṭaṃ parivārayiṃsu  Tepi 
 ekasatarājāno dhammayuddhamaṇḍalaṃ gantvā pācīnadisaṃ olokentā 
 aṭṭhaṃsu  Tathā kevaṭṭabrāhmaṇo  Bodhisatto pana pātova gandhodakena 
 nahāyitvā satasahassagghanikaṃ kāsikavatthaṃ nivāsetvā sabbālaṅkārapaṭimaṇḍito 
 nānaggarasabhojanaṃ bhuñjitvā mahantena pavārena rājadvāraṃ 
 gantvā pavisatu me puttoti vutte pavisitvā rājānaṃ vanditvā 
 ekamantaṃ ṭhatvā kiṃ tāta mahosathāti vutte dhammayuddhamaṇḍalaṃ gamissāmīti 
 vatvā tāta kiṃ laddhuṃ vaṭṭatīti vutte deva kevaṭṭabrāhmaṇaṃ 
 maṇinā vañcetukāmomhi aṭṭhavaṅkaṃ maṇiratanaṃ mayā laddhuṃ vaṭṭatīti āha  
 Gaṇha tātāti  So taṃ gahetvā rājānaṃ vanditvā rājanivesanā 
 otiṇṇo sahajātena yodhasahassena parivuto navutikahāpaṇasahassagghanikaṃ 
 setasindhavayuttaṃ rathavaramāruyha pātarāsavelāya dvārasamīpaṃ pāpuṇi  
 Kevaṭṭopi idāni āgamissati idāni āgamissatīti tassāgamanaṃ olokento 
 aṭṭhāsi olokiteneva dīghaṃ gīvaṃ patto viya  Suriyatejena 
 sedā muñcanti  Mahāsattopi kho mahāparivāratāya mahāsamuddo viya 
  
  
 page     
 Ajjhottharanto kesarasīho viya asambhīto vigatalomahaṃso dvāraṃ vivarāpetvā 
 nagarā nikkhamitvā rathā oruyha sīho viya vijimhamāno pāyāsi  
 Ekasatarājāno bodhisattassa rūpasiriṃ disvā esa kira sirivaḍḍhakaseṭṭhiputto 
 mahosathapaṇḍito nāma paññāya sakalajambūdīpe adutiyo 
 asadisoti ukkaṭṭhisatasahassāni pavattāpesuṃ  Sopi kho marugaṇaparivuto 
 viya sakko anopamena sirivibhavena taṃ maṇiratanaṃ hatthena 
 gahetvā kevaṭṭābhimukho agamāsi  Kevaṭṭopi taṃ disvāva sakabhāvena 
 sandhāretuṃ asakkonto paccuggamanaṃ katvā evamāha paṇḍita mahosatha 
 mayaṃ dve paṇḍitā amhākaṃ tumhe nissāya ettakaṃ kālaṃ idha 
 vasantānaṃ tumhehi paṇṇākāramattaṃpi na pesitapubbaṃ kasmā 
 evamakatthāti  Atha naṃ mahāsatto āha paṇḍita tumhākaṃ anucchavikaṃ 
 paṇṇākāraṃ olokentā ajja imaṃ maṇiratanaṃ labhimhā handa idaṃ 
 gaṇhatha evarūpaṃ nāma aññaṃ maṇiratanaṃ natthīti  So tassa 
 hatthe jalamānaṃ maṇiratanaṃ disvā mayhaṃ dātukāmo bhavissatīti 
 cintetvā tena hi dehīti hatthaṃ pasāreti  Mahāsatto gaṇhāti 
 khipitvā pasāritahatthassa aṅgulīsu pātesi  Atha naṃ brāhmaṇo 
 garumaṇiratanaṃ aṅgulīhi dhāretuṃ nāsakkhi  Taṃ paggalitvā mahāsattassa 
 pādamūleyeva pati  Brāhmaṇo lobhena gaṇhissāmīti tassa pādamūle 
 onato ahosi  Athassa mahāsatto uṭṭhātuṃ adento ekena hatthena 
 khandhapiṭṭhe  ekena hatthena piṭṭhikacchāyaṃ gahetvā uṭṭhetha ācariya 
 ahaṃ daharo tumhākaṃ nattumatto mā maṃ vandathāti vadanto aparāparaṃ 
  
  
 page     
 Katvā mukhaṃ bhūmiyaṃ ghaṃsitvā lohitamakkhitaṃ katvā andhabāla tavaṃ mama 
 santikā vandanaṃ paccāsiṃsasīti gīvāyaṃ gahetvā khipi  So 
 usubhamatte ṭhāne patitvā uṭṭhāya palāyi  Maṇiratanaṃ pana 
 mahāsattassa purisāyeva gaṇhiṃsu  Bodhisattassa pana uṭṭhetha uṭṭhetha 
 mā maṃ vandathāti vacīghoso sakalaparisaṃ chādetvā aṭṭhāsi  
 Kevaṭṭabrāhmaṇena mahosathassa pādā vanditāti parisāpissa ekappahāreneva 
 mahāunnādāni akāsi  Brahmadattaṃ ādiṃ katvā sabbepi 
 ete rājāno kevaṭṭaṃ mahāsattassa pādamūle onataṃ addasaṃsu 
 yeva  Te amhākaṃ paṇḍitena mahosathapaṇḍito vandito idāni 
 parājitamhā na no jīvitaṃ dassatīti attano attano asse āruyha 
 uttarapañcālābhimukhā palāyituṃ ārabhiṃsu  Te palāyante disvā 
 bodhisattassa parisā cūḷanībrahmadatto ekasate khattiye gahetvā 
 palāyatīti puna ukkaṭṭhisaddamakaṃsu  Taṃ sutvā sabbe rājāno 
 maraṇabhayabhītā bhiyyoso mattāya palāyantā senāṅgaṃ bhindiṃsu  
 Bodhisattassa purisā nadantā vaggantā suṭṭhutaraṃ kolāhalamakaṃsu  Mahāsatto 
 senāṅgaparivuto nagarameva pāvisi  Brahmadattassa senāpi 
 tiyojanāni pakkhandiṃsu  Kevaṭṭopi assamāruyha nalāte lohitaṃ 
 puñchamāno senaṃ patvā assapiṭṭhiyaṃ nisinnova bhonto mā palāyatha 
 nāhaṃ gahapatiputtaṃ vandāmi tiṭṭhatha tiṭṭhathāti āha  Senā asaddahantā 
 aṭhatvā gacchantāva kevaṭṭaṃ akkosantā paribhāsantā pāpadhamma 
 duṭṭhabrāhmaṇa dhamyuddhaṃ nāma karissāmīti vatvā āgantvā 
  
  
 page     
 Nattumattaṃpi appahontaṃ vandasi natthi tava kattabbanti tassa kathaṃ asuṇantā 
 gacchanteva  So vegena āgantvā senaṃ sampāpuṇitvā bhonto 
 saddahatha mayhaṃ nāhaṃ taṃ vandāmi maṇiratanena maṃ vañcesīti sabbepi 
 te rājāno nānākārehi bodhetvā attano kathaṃ gāhāpetvā tathāpi 
 taṃ bhinnaṃ senaṃ paṭinivattesi  Sā pana tāva mahatī senā sace 
 paṃsumuṭṭhiṃ vā ekekaṃ leḍḍuṃ vā gahetvā khipeyya parikhaṃ pūretvā 
 pākārappamāno rāsi bhaveyya bodhisattānaṃ pana adhippāyo ijjhati 
 tasmā ekopi paṃsumuṭṭhiṃ vā leḍḍuṃ vā nagarābhimukho khipanto 
 nāma nāhosi  Sabbepi nivattitvā attano khandhāvāraṭṭhānameva 
 paccāgamiṃsu  Rājā kevaṭṭaṃ pucchi kiṃ karoma ācariyāti  Deva 
 kassaci cūḷadvārena nikkhamituṃ adentā sañcāraṃ chindissāma manussāpi 
 nikkhamituṃ alabhantā ukkaṇṭhitvā dvāraṃ vivarissanti atha mayaṃ paccāmitte 
 gaṇhissāmāti  Rājā sobhano ācariya upāyoti sampaṭicchi  
 Paṇḍitopi taṃ pavuttiṃ purimanayeneva ñatvā cintesi imesu ciraṃ idheva 
 vasantesu amhākaṃ phāsukaṃ nāma natthi upāyeneva te palāpetuṃ vaṭṭati 
 mantena palāpessāmīti  So ekaṃ mantakusalaṃ upadhārento anukevaṭṭaṃ 
 nāma brāhmaṇaṃ disvā taṃ pakkosāpetvā ācariya amhākaṃ ekaṃ kammaṃ 
 nittharituṃ vaṭṭatīti āha  Kiṃ karomi paṇḍita vadehīti  Tumhe anupākāre 
 ṭhatvā amhākaṃ manussānaṃ pamādaṃ olokentā antarantarā 
 brahmadattamanussānaṃ pūvamacchamaṃsādīni khipitvā ambho idañcidañca khādatha mā 
 ukkaṇṭhatha aññaṃ katipāhaṃ vasituṃ vāyamatha nagaravāsino pañjare 
  
  
 page     
 Niruddhā kukkuṭā viya ukkaṇṭhitā na cirasseva vo dvāraṃ vivarissanti 
 atha tumhe videhañca duṭṭhagahapatiputtañca gaṇhissathāti vadeyyātha 
 amhākaṃ manussā taṃ kathaṃ sutvā tumhe akkositvā tajjetvā 
 brahmadattamanussānaṃ passantānaṃyeva tumhe hatthapādesu gahetvā 
 veḷupesikādīhi paharantā viya hutvā pākārato otāretvā pañcacūḷāni 
 kārāpetvā iṭṭhakacuṇṇehi okīritvā karaṇaviramālaṃ kaṇṇe katvā 
 katipayapahāraṃ datvā piṭṭhiyaṃ rājiyo dassetvā pākāraṃ āropetvā sikkāya 
 pakkhipitvā yottena otāretvā gaccha mantabhedakacorāti brahmadattamanussānaṃ 
 dassenti te taṃ rañño santikaṃ nessanti taṃ disvā rājā 
 ko te aparādhoti pucchissati athassa evaṃ vadeyyātha mahārāja 
 mayhaṃ pubbe yaso mahanto gahapatiputto macchariyena maṃ na bhuñjatīti 
 kujjhitvā rañño kathetvā sabbaṃ me yasaṃ acchindi ahaṃ mama 
 yasacorassa gahapatiputtassa sīsaṃ gaṇhāpessāmīti tumhākaṃ manusse 
 ukkaṇṭhite disvā etesaṃ khādanīyaṃ bhojanīyaṃ vā demi ettakena 
 maṃ porāṇakaveraṃ viya hadaye katvā imaṃ byasanaṃ pāpesi sabbaṃ 
 tumhākaṃ manussā jānanti mahārājāti nānappakārehi taṃ saddahāpetvā 
 vissāse uppanne mahārāja tumhe mamaṃ laddhakālato paṭṭhāya 
 mā cintayittha idāni vedehassa ca gahapatiputtassa ca jīvitaṃ natthi 
 ahaṃ imasmiṃ nagare pākārassa thiraṭṭhānañca dubbalaṭṭhānañca parikhāyaṃ 
 kumbhīlādīnaṃ atthiṭṭhānañca natthiṭṭhānañca jānāmi na cireneva 
 vo nagaraṃ gahetvā dassāmīti vadeyyātha atha so rājā te saddahitvā 
  
  
 page     
 Sakkāraṃ karissati athassa senaṃ bāhanaṃ ca paṭicchāpessati athassa 
 senaṃ bālakumbhīlaṭṭhānesuyeva otāreyyātha tassa senā kumbhīlabhayena na 
 otarissanti tadā tumhākaṃ deva senā gahapatiputtena bhinnā sabbe 
 rājāno ca ācariya kevaṭṭaṃ ca ādiṃ katvā kenaci lañco aggahito 
 nāma natthi kevalaṃ ete tumhe parivāretvā vicaranti sabbe 
 gahapatiputtasseva santakā ahameveko tumhākaṃ puriso sace me vacanaṃ 
 na saddahatha sabbe te rājāno alaṅkaritvā maṃ dassanāya āgacchantūti 
 pesetha atha  te  nesaṃ rājūnaṃ gahapatiputtena attano nāmarūpaṃ 
 likhitvā dinnesu vatthālaṅkārakhaggādīsu akkharāni disvā niṭṭhaṃ 
 gaccheyyāthāti vadeyyātha so tathā katvā tāni akkharāni disvā 
 niṭṭhaṃ gantvā bhitatasito te rājāno uyyojetvā idāni kiṃ karoma 
 paṇḍitāti tumhe pucchissati tameva rājānaṃ tumhe evaṃ vadeyyātha 
 mahārāja gahapatiputto bahumāyo sace aññāni katipayadivasāni 
 vasissatha sabbaṃ vo senaṃ attano hatthagataṃ katvā tumhe gaṇhissati 
 papañcaṃ akatvā ajjeva majjhimayāmasamanantare assapiṭṭhiyaṃ nisīdisvā 
 palāyissāma mā no parahatthe maraṇaṃ hotūti vadeyyātha so tumhākaṃ 
 vacanaṃ sutvā tathā karissati tumhe tassa palāyanavelāya nivattitvā 
 amhākaṃ manusse jānāpeyyāthāti  Taṃ sutvā anukevaṭṭabrāhmaṇo 
 sādhu paṇḍita karissāmi te vacananti āha  Tena hi katipayapahāre 
 sahituṃ vaṭṭatīti  Paṇḍita mama jīvitañca hatthapāde ca ṭhapetvā 
 avasesaṃ attano ruccanavasena karohīti  So tassa gehe manussānaṃ 
  
  
 page     
 Sakkāraṃ katvā anukevaṭṭaṃ vuttanayeneva vippakāraṃ pāpetvā sikkāya 
 pakkhipitvā yottena otāretvā brahmadattamanussānaṃ dāpesi  
 Atha te taṃ gahetvā netvā brahmadattassa dassesuṃ  Rājā taṃ 
 vīmaṃsitvā saddahitvā sakkāramassa katvā senaṃ paṭicchāpesi  Sopi 
 senaṃ bālakumbhīlaṭṭhānesuyeva otāresi  Manussā kumbhīlehi 
 khajjamānā aṭṭālakehi ṭhitehi manussehi ususattitomaravassehi 
 vijjhiyamānā mahāvināsaṃ pāpuṇanti  Tato paṭṭhāya keci bhayena 
 upagantuṃ na sakkonti  Atha anukevaṭṭo rājānaṃ upasaṅkamitvā 
 āha deva tumhākaṃ atthāya yujjhanakā nāma natthi sabbehi lañco 
 gahito sace asaddahantā pakkosāpetvā nivatthavatthādīsu akkharāni 
 olokethāti  Rājā tathā katvā sabbesaṃ vatthādīsu akkharāni 
 disvā addhā imehi lañco gahitoti niṭṭhaṃ gantvā ācariya idāni 
 kiṃ kātabbanti pucchitvā deva aññaṃ kattabbaṃ natthi sace papañcaṃ 
 karissatha gahapatiputto vo gaṇahissati ācariyakevaṭṭopi kevalaṃ 
 nalāte vaṇaṃ katvā carati lañco pana etenapi gahito ayamhi 
 maṇiratanaṃ gahetvā tumhe tiyojanaṃ palāpetvā saddahāpetvā nivattesi 
 ayampi paribhinnakova ekarattivāsopi mayhaṃ na ruccati ajjeva 
 majjhimayāmasamanantare palāyituṃ vaṭṭati maṃ ṭhapetvā añño tava suhadayo 
 nāma natthīti vatte tena hi ācariya tumheyeva me assaṃ kappetvā 
 yānasajjaṃ karothāti āha  Brāhmaṇo tassa niccayena palāyanabhāvaṃ 
 ñatvā mā bhāyi mahārājāti taṃ assāsetvā bahi nikkhamitvā 
  
  
 page     
 Upnikkhittapurisānaṃ ajja rājā palāyissati mā niddāyitthāti ovādaṃ 
 datvā rañño asso yathā ākaḍḍhitopi suṭṭhutaraṃ palāyati evaṃ 
 avakampanāya kappetvā majjhimayāmasamanantare assaṃ abhinīharitvā 
 kappito te deva asso velaṃ jānāhīdi āha  Rājā assaṃ 
 abhiruhitvā palāyi  Anukevaṭṭopi assaṃ abhiruhitvā tena saddhiṃ 
 gacchanto viya thokaṃ gantvā nivatti  Avakampanāya kappitaasso 
 ākaḍḍhiyamānopi rājānaṃ gahetvā palāyi  Anukevaṭṭopi senāya 
 antaraṃ pavisitvā cūḷanībrahmadatto palātoti ukkaṭṭhimakāsi  
 Upanikkhittapurisāpi attano manussehi saddhiṃ upakkosiṃsu  Sesarājānopi 
 taṃ saddaṃ sutvā mahosathapaṇḍito dvāraṃ vivaritvā nikkhamanto 
 bhavissati idāni no jīvitaṃ na dassatīti bhītatasitā upabhogaparibhogabhaṇḍānipi 
 anoloketvā tato tato palāyiṃsu  Manussā rājānopi 
 palāyantīti suṭṭhutaraṃ upakkosiṃsu  Taṃ saddaṃ sutvā davāraṭṭālakādīsu 
 ṭhitāpi unnādiṃsu apphoṭayiṃsu  Iti tasmiṃ khaṇe paṭhavī bhijjamānā 
 samuddo viya saṃkhubbhito sakalanagaraṃ anto ca bahi ca 
 ekaninnādamahosi  Aṭṭhārasaakkhobhiṇīsaṃkhātā manussā mahosathapaṇḍitena 
 kira brahmadatto ca ekasatarājāno ca gahitāti maraṇabhayabhītā 
 attano attano udare bandhasāṭakaṃpi chaḍḍetvā palāyiṃsu  Khandhā 
 vāraṭṭhānaṃ tucchaṃ ahosi  Cūḷanībrahmadatto ekasate khattiye 
 gahetvā attano nagarameva gato  Puna divase pātova nagaradvārāni 
 vivaritvā balanikāyā nagarā nikkhamitvā mahāvilopaṃ disvā kiṃ karoma 
  
  
 page     
 Paṇḍitāti mahāsattassa ārocayiṃsu  So āha etehi chaḍḍitaṃ 
 dhanaṃ tumhākaṃ pāpuṇāti sabbesaṃ rājūnaṃ santakaṃ rañño detha 
 seṭṭhīnañca kevaṭṭabrāhmaṇassa ca santakaṃ amhākaṃ āharatha avasesaṃ 
 nagaravāsino gaṇhantūti  Tesaṃ mahaggharatanabhaṇḍameva āharantānaṃ 
 aḍḍhamāso vītivatto  Sesaṃ pana catūhi māsehi āhariṃsu  
 Mahāsatto anukevaṭṭassa mahantaṃ sakkāraṃ akāsi  Tato paṭṭhāya 
 kira mithilānagaravāsino sahiraññasuvaṇṇā jātā  Mahaggharatanāni 
 jātāni  
      Brahmadattassāpi tehi rājūhi saddhiṃ uttarapañcālanagare vasantassa 
 ekavassaṃ atītaṃ  
      Athekadivasaṃ kevaṭṭo ādāsena mukhaṃ olokento nalāte vaṇaṃ 
 disvā idaṃ gahapatiputtassa kammaṃ tenāhaṃ ettakānaṃ rājūnaṃ antare 
 lajjāpitoti cintetvā samuppannakodho hutvā kadā nu khavassa 
 piṭṭhiṃ passituṃ samattho bhavissāmīti cintento attheso upāyo 
 amhākaṃ rañño dhītā pañcālacandī nāma uttamarūpadharā devaccharapaṭibhāgā 
 taṃ videhassa rañño dassāmāti vatvā videhaṃ kāmena 
 palobhetvā gilitabalisaṃ viya macchaṃ mahosathapaṇḍitena saddhiṃ videhaṃ ānetvā 
 ubhopi te māretvā jayapānaṃ pivissāmāti sanniṭṭhānaṃ katvā rājānaṃ 
 upasaṅkamitvā āha deva eko manto atthīti  Tassa vacanaṃ 
 sutvā rājā āriya tava mantaṃ nissāya udarasāṭakassāpi sāmino 
 na jātamhā idāni kiṃ karissasi tuṇhī hohīti āha  Mahārāja 
  
  
 page     
 Iminā upāyena sadiso añño upāyo natthīti  Tenahi bhaṇāhīti  
 Mahārāja amhehi dvīhiyeva bhavituṃ vaṭṭatīti  Evaṃ hotūti  
 Atha naṃ brāhmaṇo uparipāsādatalaṃ āropetvā sayanagabbhaṃ 
 pavesetvā āha mahārāja videharājānaṃ kilesena palobhetvā 
 idhānetvā gahapatiputtena saddhiṃ māressāmāti  Eso sundaro ācariya 
 upāyo kathaṃ pana taṃ palobhetvā ānessāmāti  Mahārāja dhītā 
 vo pañācālacandī uttamarūpadharā tassā rūpasirisampattiñca 
 cāturiyavilāsañca kavīhi gītabandhanena bandhāpetvā tāni kābyāni mithilāyaṃ 
 gāyāpetvā evarūpaṃ itthīratanaṃ alabhantassa videhanarindassa kiṃ 
 rajjenāti tassa savanasaṃsaggeneva paṭibaddhabhāvaṃ ñatvā ahaṃ tattha gantvā 
 divasaṃ vavaṭṭhapessāmi so mayi divasaṃ vavaṭṭhapetvā āgate gilitabaliso 
 viya maccho gahapatiputtaṃ gahetvā āgamissati atha ne māressāmāti  
 Rājā tassa vacanaṃ sutvā tusitvā sobhano te ācariya upāyo 
 evaṃ karissāmāti sampaṭicchi  Taṃ pana mantaṃ cūḷanībrahmadattassa 
 sayanapālikā sālikā sakuṇikā sutvā paccakkhaṃ akāsi  Rājā 
 porāṇakābyakārake pakkosāpetvā bahudhanaṃ datvā dhītaraṃ tesaṃ 
 dassetvā tātā etissā rūpasampattiṃ nissāya kābyaṃ karothāti 
 āha  Te atimanoharāni gītāni bandhitvā rājānaṃ sāvayiṃsu  
 Rājā tesaṃ bahudhanaṃ adāsi  Kavīnaṃ santikā kābyāni nāṭakitthiyo 
 sikkhāpetvā samajjamaṇḍale gāyiṃsu  Iti tāni gītāni vitthāritāni 
 ahesuṃ  Tesu manussānaṃ antare vitthāritattaṃ gatesu rājā gāyake 
  
  
 page     
 Pakkosāpetvā āha tātā tumhe mahāsakuṇe gahetvā rattiṃ 
 rukkhaṃ abhiruyha tattha nisinnā gāyitvā paccūsakāle tesaṃ gīvāsu 
 kaṃsatāle bandhitvā te uṭṭhāpetvā otarathāti  Yo kira ākāse 
 kaṃsatālasaddaṃ sutvā so paṇcālarañño dhītu sarīravaṇṇaṃ devatāyopi 
 gāyantīti pākaṭabhāvakaraṇatthaṃ tathā kāresi  Puna rājā te kaviyo 
 pakkosāpetvā tātā idāni tumhe evarūpā kumārikā jambūdīpatale 
 aññassa rañño nānucchavikā mithilāyaṃ videharañño anucchavikā rañño 
 issariyañca imāya evānucchavikanti vaṇṇetvā gītāni 
 bandhathāti āha  Te tathā katvā rañño ārocayiṃsu  Rājā 
 tesaṃ dhanaṃ datvā tātā mithilaṃ gantvā puna tattha imināva upāyena 
 gāyathāti pesesi  Te tāni gāyantā anupubbena mithilaṃ patvā 
 samajjamaṇḍale gāyiṃsu  Tāni sutvā mahājano ukkuṭṭhisahassāni 
 pavattetvā tesaṃ bahudhanaṃ adāsi  Te rattisamaye rukkhesu gāyitvā 
 paccūsakāle sakuṇānaṃ gīvāsu kaṃsatāle bandhitvā otaranti  Ākāse 
 kaṃsatālasaddaṃ sutvā pañcālarañño dhītu sarīravaṇṇaṃ devatāyopi 
 gāyantīti sakalanagare ekakolāhalamahosi  Videharājā taṃ sutvā 
 kābyakārake pakkosāpetvā attano nivesane samajjaṃ kāretvā 
 evarūpaṃ kira uttamarūpadharaṃ rājadhītaraṃ cūḷanīrājā mayhaṃ dātukāmoti 
 tusitvā tesaṃ bahudhanaṃ adāsi  Te āgantvā brahmadattassa ārocesuṃ  
 Atha naṃ kevaṭṭo āha idānāhaṃ mahārāja divasaṃ vavaṭṭhapanatthāya 
 gamissāmīti  So sādhu ācariya kiṃ laddhuṃ vaṭṭatīti  
  
  
 page     
 Thokaṃ paṇṇākāraṃ mahārājāti  Gaṇhāhi ācariyāti dāpesi  
 So taṃ ādāya mahantena parivārena gantvā videharaṭṭhaṃ sampāpuṇi  
 Tassāgamanaṃ sutvā nagare ekakolāhalaṃ jātaṃ cūḷanīrājā ca kira 
 videho ca mittasanthavaṃ karissanti cūḷanīrājāpi attano dhītaraṃ amhākaṃ 
 rañño dassati kevaṭṭo kira divasaṃ vavaṭṭhapetuṃ etīti  Videharājāpi 
 taṃ suṇi  Sahāsattopi taṃ suṇi  Taṃ sutvānassa etadahosi 
 tassāgamanaṃ mayhaṃ na ruccati tattato   taṃ jānissāmīti  
 So cūḷanīrañño santike upanikkhittaparisānaṃ sāsanaṃ pesesi imamatthaṃ 
 tattato jānitvā sāsanaṃ pesentūti  Athassa te mayametaṃ tattato na 
 jānāma rājā ca kevaṭṭo ca sayanagabbhe nisīditvā mantenti 
 rañño pana sayanapālikā sālikā sakuṇikā etaṃ mantaṃ jāneyyāti 
 paṭisāsanaṃ pesayiṃsu  Taṃ sutvā mahāsatto cintesi yathā paccāmittānaṃ 
 okāso na hoti evaṃ suvibhattaṃ katvā susajjitanagaraṃ ahaṃ 
 kevaṭaṭassa daṭṭhuṃ na dassāmīti  So nagaradvārato yāva rājagehā 
 rājagehato ca yāva attano gehā āgamanamaggaṃ ubhosu passesu 
 kilañjehi parikkhipāpetvā matthakepi kilañjehi paṭicchādāpetvā 
 cittakammaṃ kāretvā bhūmiyaṃ pupphāni vikīritvā puṇṇaghaṭe ṭhapāpetvā 
 kaddaliyo ca ṭhapāpetvā dhaje paggaṇhāpesi  Kevaṭṭo 
 nagaraṃ pavisitvā suvibhattaṃ nagaraṃ apassanto raññā me maggo 
 alaṅkārāpitoti cintetvā nagarassa adassanatthaṃ katabhāvaṃ na jānāti  
  Footnote    tatvatotipi pāṭho  
  
  
 page     
 So gantvā rājānaṃ vanditvā paṇṇākāraṃ paṭicchāpetvā paṭisanthāraṃ 
 katvā ekamantaṃ nisīditvā raññā katasakkārasammāno attano 
 āgatakāraṇaṃ ārocento dve gāthā abhāsi 
              rājā santhavakāmo te  ratanāni pavecchati 
              āgacchantu ito dūtā   mañjukā piyabhāṇino 
              bhāsantu mudukā vācā   yā vācā paṭinanditā 
              pañcālo ca videho ca  ubho ekā bhavantu teti  
      Tattha santhavakāmo teti mahārāja amhākaṃ rājā tayā saddhiṃ 
 mittasanthavaṃ kattukāmo  Ratanānīti itthīratanaṃ attano dhītaraṃ ādiṃ 
 katvā tumhākaṃ ratanāni deti  Āgacchantūti ito paṭṭhāya kira 
 uttarapañcālanagarato paṇṇākāraṃ gahetvā madhuravacanā piyabhāṇino 
 dūtā idhāgacchantu ito ca tattha gacchantu  Ekā bhavantūti 
 te gaṅgodakaṃ viya yamunodakena saddhiṃ saṃsandantaṃ ekasadisāva hontu  
      Evañca pana vatvā mahārāja amhākaṃ rājā aññaṃ mahāmaccaṃ 
 pesetukāmo hutvāpi rañño manāpaṃ katvā sāsanaṃ ārocetuṃ 
 na sakkhissati tasmā maṃ peseti ācariya tumhe sādhukaṃ rājānaṃ 
 bodhetvā ādāya āgacchathāti gacchatha rājaseṭṭha abhirūpañca kumārikaṃ 
 labhissatha amhākañca raññā saddhiṃ mittasanthavo te patiṭṭhahissatīti 
 āha  So tassa vacanaṃ sutvā tuṭṭhamānaso hutvā uttamarūpadharaṃ 
 kira kumārikaṃ labhissāmīti savanasaṃsaggena bajjhitvā ācariya tumhākañca 
 kira mahosathapaṇḍitassa ca dhammayuddhe vivādo ahosi gacchatha 
  
  
 page     
 Puttaṃ me passatha ubhopi paṇḍitā aññamaññaṃ khamāpetvā mantetvā 
 ethāti āha  Taṃ sutvā kevaṭṭo passissāmi paṇḍitanti taṃ 
 passituṃ agamāsi  Mahāsattopi taṃ divasaṃ tassa attano santikaṃ 
 āgatabhāvaṃ ñatvā cintesi tena me pāpadhammena saddhiṃ sallāpo 
 mā hotūti pātova thokaṃ sappiṃ pivi  Gehaṃpissa bahalena 
 allagomayena limpesi thambhe ca telena makkhesi  Tassa nipajjanakaṃ 
 ekaṃ pana vatthamañcakaṃ ṭhapetvā sesāni mañcapīṭhāni nīharāpesi  
 So manussānaṃ saññaṃ adāsi  Tumhe brāhmaṇe kathetuṃ āraddhe 
 evaṃ vadeyyātha brāhmaṇa mā paṇḍitena saddhiṃ katheyyāsi ajja 
 tena sappi pītanti mayi tena saddhiṃ kathanākāraṃ karontepi deva 
 tikhiṇasappi vo pītaṃ mā kathethāti nivāreyyāthāti evaṃ vicāretvā 
 mahāsatto rattapaṭaṃ nivāsetvā sattame dvārakoṭṭhake purise ṭhapetvā 
 vatthamañcake nipajji  Kevaṭṭopissa paṭhame dvārakoṭṭhake ṭhatvā 
 kahaṃ paṇḍitoti pucchi  Atha naṃ te manussā brāhmaṇa mā saddamakari 
 sacepi āgantukāmo tuṇhī hutvā ehi ajja paṇḍitena 
 tikhiṇasappi pītaṃ mahāsaddaṃ kātuṃ na labhissasīti āhaṃsu  Sesadvārakoṭṭhakesupi 
 naṃ tatheva āhaṃsu  So sattamaṃ dvārakoṭṭhakaṃ atikkamitvā 
 paṇḍitassa santikaṃ agamāsi  Paṇḍito kathanākāraṃ dassesi  
 Atha naṃ manussā deva mā kathayittha tikhiṇasappi vo pītaṃ kiṃ vo 
 iminā duṭṭhabrāhmaṇena saddhiṃ kathanenāti vatvā nivārayiṃsu  Iti 
 so paṇḍitassa santikaṃ gantvā neva nisīdi tuṃ āsanaṃ nissāya 
  
  
 page     
 Ṭhitaṭṭhānaṃpi na labhati allagomayaṃ akkamitvā aṭṭhāsi  Atha naṃ 
 oloketvā eko akkhīni ummili eko bhamukaṃ ukkhipi eko kappuraṃ 
 ākaḍḍhayi  Keci hatthapādavikārādīni dassenti  So tesaṃ kiriyaṃ 
 oloketvā maṅkubhūto gacchāmahaṃ paṇḍitāti vatvā aparehi are 
 duṭṭhabrāhmaṇa mā saddamākāsi sace saddameva karosi aṭṭhīni te 
 bhindissāmāti vutte bhītatasito hutvā nivattitvā gacchanto na 
 olokesi  Atha naṃ añño uṭṭhāya veḷupesikāya piṭṭhiyaṃ tāḷesi  
 Añño piṭṭhiyaṃ hatthatalena pahari  Antare añño gīvāyaṃ gahetvā 
 khipi  So sīhamukhato muttamigo viya bhītatasito hutvā nikkhamitvā 
 rājagehaṃ gato  Rājā cintesi ajja mama putto imaṃ pavuttiṃ 
 sutvā tuṭṭho bhavissati dvinnaṃ paṇḍitānaṃ mahatiyā dhammasākacchāya 
 bhavitabbaṃ ajja ubhopi aññamaññaṃ khamāpessanti lābhāvata meti  
 So kevaṭṭaṃ disvā paṇḍitena saddhiṃ saṃsandanākāraṃ pucchanto imaṃ 
 gāthamāha 
                 kathannu kevaṭṭa mahosathena 
                 samāgamo āsi tadiṅgha brūhi 
      kacci te paṭinijjhatto kacci tuṭṭho mahosathoti  
      Tattha paṭinijjhattoti dhammayuddhamaṇḍale pavattaṃ viggahaṃ vūpasamanatthaṃ 
 kacci tvaṃ tena so ca tayā paṭinijjhatto khamāpito  Kacca tuṭṭhoti 
 kacci tumhākaṃ raññā pesitaṃ pavuttiṃ sutvā tuṭṭho  
      Atha naṃ kevaṭṭo mahārāja mā tumhe taṃ paṇḍitoti gahetvā 
  
  
 page     
 Vicaratha tato asappurisataro nāma natthīti vatvā imaṃ gāthamāha 
              anariyarūpo puriso      janinda asamodako 
              thaddho asabbhirūpo       yathā mūgova badhirova  
                  na kiñcitthamabhibhāsathāti  
      Tattha asabbhirūpoti apaṇḍitajātiko  Na kiñcitthanti mayā 
 saha kiñci atthaṃ na bhāsatha teneva taṃ apaṇḍitoti maññāmi  
 Iti so bodhisattassa aguṇaṃ kathesi  
      Rājā tassa vacanaṃ sutvā anabhinanditvā apaṭikkositvā tassa 
 ca tena saddhiṃ āgatānañca paribbayaṇaceva nivāsanagehañca dāpetvā 
 gacchatha ācariya visamathāti taṃ uyyojetvā cintesi mama putto 
 paṇḍito paṭisanthārakusalo iminā kira saddhiṃ neva paṭisanthāraṃ akāsi 
 na tuṭṭhiṃ pavedesi kiñci tena anāgatabhayaṃ diṭṭhaṃ bhavissatīti sayameva 
 kathaṃ samuṭṭhapetvā imaṃ gāthamāha 
              addhā idaṃ mantapadaṃ sududdasaṃ 
              attho suddho naraviriyena diṭṭho 
              tathā hi kāyo mama sampavedhati 
              hitvā sayaṃ ko parahatthamessatīti  
      Tattha idanti yaṃ mama puttena diṭṭhaṃ addhā idaṃ mantapadaṃ aññane 
 itarapurisena sududdasaṃ  Naraviriyenāti viriyavantena narena suddho attho 
 diṭṭho bhavissati  Sayanti sakaraṭṭhaṃ hitvā ko parahatthaṃ gamissati  
      Mama puttena brāhmaṇassa āgamane doso diṭṭho bhavissati 
  
  
 page     
 Ayaṃ hi āgacchanto na mittasanthavatthāya āgamissati maṃ pana kāmena 
 palobhetvā attano nagaraṃ netvā gahaṇatthāya āgatena bhavitabbaṃ 
 taṃ anāgatabhayaṃ diṭṭhaṃ bhavissati paṇḍitenāti tassa tamatthaṃ āvajjetvā 
 bhītatasitassa nisinnakāleyeva cattāro paṇḍitā āgamiṃsu  
 Rājā senakaṃ pucchi kiṃ senaka te ruccati uttarapañcālanagaraṃ 
 gantvā cūḷanīrājassa dhītu ānayananti  So kiṃ kathetha mahārāja 
 na hi siriṃ āgacchantiṃ paharitvā palāpetuṃ vaṭṭati sace tumhe 
 tattha gantvā taṃ gaṇhissatha ṭhapetvā cūḷanībrahmadattaṃ añño 
 tumhehi samo sakalajambhūdīpatale na bhavissati kiṃ kāraṇā jeṭṭharājassa 
 dhītuyā gahitattā so hi sesarājāno mama manussā vedehoeko 
 mayā sadisoti sakalajambūdīpatale aggarājā uttamarūpadharaṃ dhītaraṃ 
 tumhākaṃ dātukāmo jāto karothassa vacanaṃ mayampi tumhe nissāya 
 vatthālaṅkāre labhissāmāti  Rājā sesepi pucchi  Tepi tatheva 
 kathesuṃ  Tassa tehi saddhiṃ kathentasseva kevaṭṭabrāhmaṇo 
 nivāsanagehā nikkhamitvā rājānaṃ āpucchitvā gamissāmīti āgantvā 
 rājānaṃ vanditvā mahārāja na sakkā amhehi papañcaṃ kātuṃ 
 gamissāma mayaṃ narindāti āha  Rājā tassa sakkāraṃ katvā taṃ 
 uyyojesi  Mahāsatto tassa gatabhāvaṃ ñatvā nahātvā alaṅkaritvā 
 rājūpaṭṭhānaṃ āgantvā rājānaṃ vanditvā ekamantaṃ nisīdi  Rājā 
 cintesi putto me mahosathapaṇḍito mahāmantī mantapāragato atītā 
 nāgatapaccuppanne atthe jānāti amhākaṃ tattha gantuṃ yuttabhāvaṃ vā 
  
  
 page     
 Ayuttabhāvaṃ vā paṇḍito jānissatīti  So attano paṭhamaṃ cintite 
 akathetvā rāgarato mohamuḷho hutvā pucchanto imaṃ gāthamāha 
              channampi ekāva matī sameti 
              ye paṇḍitā uttamabhūripaññā 
              yānaṃ ayānaṃ athavāpi ṭhānaṃ 
              mamosatha tvaṃpi matiṃ karohīti  
      Tattha channanti paṇḍita kevaṭṭabrāhmaṇassa ca mama ca 
 imesaṃ ca catunnanti channaṃ amhākaṃ  Ekāva matīti ekova 
 ajjhāsayo gaṅgodakaṃ viya yamunodakena saṃsandati sameti  Yeti 
 ye mayaṃ chapi janā uttamapaṇḍitā uttamabhūripaññā tesaṃ no channampi 
 cūḷanīrājassa dhītu ānayanaṃ ruccatīti vadati  Ṭhānanti idheva vāso  
 Matiṃ karohīti amhākaṃ ruccanakaṃ nāma appamāṇaṃ tvampi cintehi 
 kiṃ amhākaṃ āvāhanatthāya tattha yānaṃ udāhu ayānaṃ ādū idheva 
 vāso ruccatīti  
      Taṃ sutvā mahāsatto ayaṃ rājā ativiya kāmagiddho 
 andhabālabhāvena imesaṃ catunnaṃ vacanaṃ gaṇhati attano gamanadosaṃ na 
 jānāti tassa gamane dosaṃ kathetvā nivattessāmi nanti cintetvā 
 catasso gāthāyo abhāsi 
               jānāsi kho rāja mahānubhāvo 
               mahabbalo cūḷanībrahmadatto 
               rājā ca taṃ icchati māraṇatthaṃ 
  
  
 page     
                 Migaṃ yathā okacarena luddo 
          yathāpi maccho balisaṃ        vaṅkaṃ maṃsena chāditaṃ 
          āmagiddho na jānāti      maccho maraṇamattano 
          evameva tuvaṃ rāja        cūḷaneyyassa dhītaraṃ 
          kāmagiddho na jānāsi      maccho  va  maraṇamattano 
          sace gacchasi pañcālaṃ       khippamattaṃ jahessasi 
          migaṃ panthānuppannaṃva        mahantaṃ bhāyamessatīti  
      Tattha rājāti vedehaṃ ālapati  Mahānubhāvoti mahāyaso  
 Mahabbaloti aṭṭhārasaakhobhiṇīsaṃkhyena balena samannāgato  
 Māraṇatthanti maraṇassa atthāya  Okacarenāti okacārikāya migiyā  
 Luddo hi ekaṃ migiṃ sikkhāpetvā rajjukena bandhitvā araññaṃ 
 netvā migānaṃ gocaraṭṭhāne ṭhapesi  Sā bālamigaṃ attano santikaṃ 
 ānetukāmā sakasaññāya rāgaṃ janentī viravati  Tassā saddaṃ sutvā 
 bālamigo migagaṇaparivuto vanagumbe nipanno sesamigīsu saññaṃ akatvā 
 tassā saddasavanasaṃsaggena baddho vuṭṭhāya nikkhamitvā gīvaṃ ukkhipitvā 
 kilesavasena taṃ migiṃ upagantvā luddassa mahāphāsuṃ datvātiṭṭhati  
 Tamenaṃ so tikhiṇāya sattiyā vijjhitvā tattheva jīvitakkhayaṃ pāpesi  
 Tattha luddo viya cūḷanīrājā okacārikā viya tassa dhītā  
 Luddassa hatthe āvudhaṃ viya kevaṭṭabrāhmaṇo  Iti yathā okacarena 
 luddo migaṃ māraṇatthāya icchati evaṃ so rājā taṃ dhītuyā marāṇatthāya 
 icchatīti attho  Āmagiddhoti byāmasatagambhīre udake 
  
  
 page     
 Vasantopi maccho tasmiṃ valisassa vaṅkaṭṭhānaṃ chādetvā ṭhite āmakasaṃkhāte 
 āmise giddho hutvā valisaṃ gilati attano maraṇaṃ na jānāti  
 Dhītaranti cūḷanībālisikassa kevaṭṭabrāhmaṇassa vacanabalisaṃ chādetvā 
 ṭhitaṃ āmisasadisaṃ tassa rañño dhītaraṃ kāmagiddho hutvā maccho 
 attano maraṇasaṃkhātaṃ āmisaṃ viya na jānāsi  Pañcālanti 
 uttarapañcālanagaraṃ  Attanti attānaṃ  Panthānuppannanti yathā 
 gāmadvāre maggaṃ anuppannaṃ migaṃ mahantaṃ bhayamessati taṃ hi migaṃ maṃsatthāya 
 āvudhāni gahetvā nikkhamantesu manussesu ye ye passanti te te 
 mārenti evaṃ tuvaṃ uttarapañcālanagaraṃ gacchantampi mahantaṃ maraṇabhayaṃ 
 essati upagamissatīti  Evaṃ mahāsatto catūhi gāthāhi rājānaṃ 
 niggaṇhitvā kathesi  
      So rājā tena ativiya niggahitova kujjhitvā ayaṃ maṃ attano 
 dāsaṃ viya maññati rājāti saññampi na karoti aggarājena dhītaraṃ 
 dassāmīti mama santike pesitaṃ sāsanaṃ ñatvā ekaṃpi maṅgalapaṭisaṃyuttaṃ 
 vacanaṃ akathetvā maṃ bālamigo viya gilitavaliso maccho viya panthānuppannamigo 
 viya ca maraṇaṃ pāpuṇissatīti vadatīti kujjhitvā anantaraṃ gāthamāha 
                mayameva bālāmhase elamūgā 
                ye uttamatthāni tayī lapimhā 
                kimeva tvaṃ naṅgalakoṭivaḍḍho 
                atthāni jānāsi yathāpi aññeti  
      Tattha bālāmhaseti bālāmhā  Elamūgāti lāḷamukhāva 
  
  
 page     
 Mayameva  Uttamatthānīti uttamaitthīratanapaṭilābhakāraṇāni  Tayī lapimhāti 
 tavasantike kathayimhā  Kimevāti taṃ garahanto evamāha  Naṅgalakoṭivaḍḍhoti 
 gahapatiputto daharakālato paṭṭhāya naṅgalakoṭiṃ gaṇhantoyeva vaḍḍhati 
 tamatthaṃ sandhāya tvaṃ gahapatiputtakammameva jānāsi na khattiyānaṃ 
 maṅgalakammanti iminā adhippāyenevamāha  Aññeti yathā kevaṭṭo vā 
 senakādayo vā aññe paṇḍitā imāni khattiyānaṃ maṅgalatthāni 
 jānanti tathā tavaṃ tāni kiṃ jānāsi gahapatiputtakammajānanameva 
 tavānucchavikanti  
      Iti naṃ akkositvā paribhāsitvā gahapatiputto mayhaṃ maṅgalantarāyaṃ 
 karoti nīharathetanti taṃ nīharāpetuṃ gāthamāha 
          imaṃ gale gahetvāna       nāsetha vijitā mama 
          yo me ratanalābhassa       antarāyāya bhāsatīti  
      So rañño kuddhabhāvaṃ ñatvā sace kho pana maṃ koci rañño 
 vacanaṃ gahetvā hatthe vā gīvāyaṃ vā parāmaseyya taṃ me alaṃ 
 assa yāvajīvaṃ lajjituṃ tasmā sayameva nikkhamissāmīti cintetvā 
 rājānaṃ vanditvā uṭṭhāyāsanā attano gehaṃ gato  Rājāpi 
 kevalaṃ kodhavaseneva vadati bodhisatte garucittatāya na kiñci tathā 
 kātuṃ āṇāpesi  Atha mahāsatto cintesi ayaṃ rājā ativiya 
 andhabālo attano hitāhitaṃ na jānāti kāmagiddho  hutvā tassa 
 dhītaraṃ labhissāmiyevāti anāgatabhayaṃ ajānitvā gacchanto mahāvināsaṃ 
 pāpuṇissati mayā nāssa rañño kathaṃ hadaye kātuṃ vaṭṭati bahūpakāro 
  
  
 page     
 Me esa mahato yasassa dāyakova imassa mayā paccayena bhavituṃ 
 vaṭṭatīti paṭhamaṃ kho pana suvapotakaṃ pesetvā tattato ñatvā pacchā 
 sayaṃ gamissāmīti cintetvā suvapotakaṃ pakkositvā tattha pesesi  
      Tamatthaṃ pakāsenato satthā āha 
          tato ca so apakkamma      vedehassa upantikā 
          atha āmantayī dūtaṃ         māthūraṃ suvapaṇḍitaṃ 
          ehi samma haritapakkha       veyyāvaccaṃ karohi me 
          atthi pañcālarājassa       sālikā sayanapālikā 
          taṃ pattharena pucchassu       sā hi sabbattha kovidā 
          sā nesaṃ sabbaṃ jānāti     rañño ca kosiyassa ca 
          āmoti so paṭisutvā      māthūro suvapaṇḍito 
          agamāsi haritapakkho        sālikāya upantikaṃ 
          tato ca so kho gantvāna   māthūro suvapaṇḍito 
          atha āmantayī sugharaṃ        sālikaṃ mañjubhāṇikaṃ 
          kacci te sughare khamanīyaṃ     kacci vese anāmayaṃ 
          kacci te madhunā lājā     labbhate sughare tava 
          kusalañceva me samma       atho samma anāmayaṃ 
          atho me madhunā lājā     labbhate suvapaṇḍita 
          kuto nu samma āgamma      kassa vā pahito tuvaṃ 
          na ca mesi ito pubbe     diṭṭho vā yadi vā sutoti  
      Tattha haritapakkhoti haritapattasamānapakkho  Veyyāvaccanti 
  
  
 page     
 Ehi sammāti vutte āgantvā aṅke nisinnaṃ samma aññena 
 manussabhūtena kātuṃ asakkuṇeyyaṃ mamekaṃ veyyāvaṭikaṃ karohīti āha  
 Kiṃ karomi devāti ca vutte samma kevaṭṭabrāhmaṇassa dūteyyena 
 āgatakāraṇaṃ ṭhapetvā rājānañca kevaṭṭabrāhmaṇañca añño na 
 jānāti ubhova rañño sayanagabbhe nisinnā mantayiṃsu tassa pana 
 atthi pañcālarājassa sālikā sayanapālikā sā kira taṃ rahassaṃ 
 jānāti tavaṃ tattha gantvā tāya saddhiṃ methunapaṭisaṃyuttaṃ vissāsaṃ 
 katvā tesaṃ rahassaṃ taṃ pattharena pucchassu taṃ sālikaṃ paṭicchanne 
 padese yathā taṃ koci añño na jānāti evaṃ pucchassu sace hi 
 te koci saddaṃ suṇāti jīvitaṃ te natthi tasmā paṭicchannaṭṭhāne 
 saṇikaṃ pucchāti  Sā nesaṃ sabbanti sā nesaṃ rañño ca kosiya 
 gottassa ca kevaṭṭassāti dvinnampi janānaṃ sabbaṃ rahassaṃ jānāti  
 Āmoti bhikkhave so suvapotako paṇḍitena purimanayeneva sakkāraṃ 
 katvā pesito āmoti tassa paṭisuṇitvā mahāsattaṃ vanditvā 
 padakkhiṇaṃ katvā vivaṭasīhapañjarena nikkhamitvā vātavegena sivīraṭṭhe 
 ariṭṭhapuraṃ nāma nagaraṃ gantvā tattha pavuttiṃ sallakkhetvā sālikāya 
 santikaṃ gato  Kathaṃ  So hi rājanivesanassa kañcanathūpikāya 
 nisīditvā rāganissitaṃ madhuraravaṃ ravi  Kiṃ kāraṇā  Imaṃ saddaṃ sutvā 
 sālikā paṭiravissati tāya saññāya tassā santikaṃ gamissāmīti  
 Sāpi tassa saddaṃ sutvā rājasayanassa santike suvaṇṇapañjare 
 nisinnā rāgaratacittā hutvā tikkhattuṃ paṭiravi  So thokaṃ gantvā 
  
  
 page     
 Punappunaṃ saddaṃ katvā tāya katasaddānusārena anukkamena 
 sīhapañjarummāre ṭhatvā parissayābhāvaṃ oloketvā tassā santikaṃ gato  
 Ettha naṃ sā ehi samma suvaṇṇapañjare nisīdāhīti āha  So gantvā 
 nisīdi  Āmantayīti evaṃ so gantvā methunapaṭisaṃyuttaṃ vissāsaṃ 
 kattukāmo hutvā taṃ āmantesi  Sugharanti kañcanapañjare vasanatāya 
 sundaragharaṃ  Veseti vesike vesajātike  Iti sālikā kira 
 sakuṇesu vesajātikā nāma tena naṃ evaṃ ālapati  Tavāti sughare 
 tava vadāmi  Kacci te madhunā lājāti kacci te madhunā saddhiṃ 
 lājā labbhatīti pucchati  Kuto nu samma āgammāti samma kuto 
 āgantvā tvaṃ idha paviṭṭhosīti pucchati  Kassa vāti kena vā 
 pesito tavaṃ idhāgatosīti  
      So tassā vacanaṃ sutvā sacāhaṃ mithilāto āgatomhīti vakkhāmi 
 esā maraṇamāpannāpi mayā saddhiṃ vissāsaṃ na karissati sivīraṭṭhe 
 kho pana ariṭṭhapuraṃ sallakkhetvā āgato tasmā musāvādaṃ katvā 
 sivīrājena pesito hutvā tato āgatabhāvaṃ kathessāmīti cintetvā āha 
        ahosiṃ sivīrājassa         pāsāde sayanapāliko 
        tato so dhammiko rājā    bandhe moceti bandhanāti  
      Tattha bandheti so attano dhammikatāya sabbe satte 
 bandhanā moceti  Evaṃ mocento maṃpi saddahitvā muñcatha nanti 
 āha  Sohaṃ vivaṭā suvaṇṇapañjarā nikkhamitvā bahipāsāde yathicchāmi 
 tattha gocaraṃ gahetvā suvaṇṇapañjareyeva vasāmi yathā tvaṃ 
  
  
 page     
 Na evaṃ niccakālaṃ pañjareyeva acchāmīti  
      Athassa sā attano atthāya suvaṇṇapitake ṭhapite madhulāje 
 ca madhurodakañca datvā samma tvaṃ dūrato āgacchasi kenatthena 
 idhāgatosīti pucchi  So tassā vacanaṃ sutvā rahassaṃ sotukāmo 
 musāvādaṃ katvā āha 
         tassa mekā dutiyāsi       sālikā mañjubhāṇikā 
         taṃ tattha avadhi seno       pekkhato sughare mamanti  
      Tattha tassa mekāti tassa mayhaṃ ekā  Dutiyāsīti purāṇadutiyikā 
 ahosi  Mañjubhāṇikāti madhuravacanā  
      Atha naṃ sā pucchi kathampana te bhariyaṃ seno avadhīti  
 So tassā ācikkhanto suṇa bhadde ekadivasaṃ amhākaṃ rājā 
 udakakīḷaṃ gacchanto mampi pakkosi ahaṃ bhariyaṃ ādāya tena saddhiṃ 
 gantvā udakaṃ kīḷitvā sāyaṇhasamaye teneva saddhiṃ paccāgantvā 
 raññā saddhiṃyeva pāsādaṃ abhiruyha sarīraṃ sukkhāpanatthāya bhariyaṃ ādāya 
 sīhapañjarena nikkhamitvā kūṭāgārakucchiyaṃ nisīdiṃ tasmiṃ khaṇe eko 
 seno kūṭāgārā nikkhamante amhe gaṇhituṃ pakkhandi ahaṃ maraṇabhayabhīto 
 vegena palāyiṃ sā pana tadā garugabbhā ahosi tasmā vegena 
 sā palāyituṃ nāsakkhi atha so mayhaṃ passantasseva taṃ māretvāva 
 ādāya gato atha maṃ tassā sokena rodamānaṃ disvā amhākaṃ 
 rājā kiṃ  samma rodasīti pucchitvā tamatthaṃ sutvā alaṃ samma mā 
 rodati aññaṃ bhariyaṃ pariyesāhīti vatvā mayā taṃ sutvā kiṃ deva 
  
  
 page     
 Aññāya anācārāya dussīlāya ānītāyapi varaṃ ekeneva caritunti vutte 
 samma ahaṃ ekaṃ sakuṇikaṃ sīlācarasampannaṃ passāmi tava bhariyāya 
 sadisameva cūḷanīrājassa hi sayanapālikāva evarūpā sālikā atthi tavaṃ 
 tattha gantvā tassā manaṃ pucchitvā okāsaṃ tāya kāretvā sace te 
 ruccati āgantvā amhākaṃ ācikkha athāhaṃ vā devī vā gantvā 
 mahantena parivārena taṃ ānessāmāti vatvā maṃ idha pahiṇi tena 
 kāraṇenāgatomhīti vatvā āha 
         tassā kāmā hi sammato    āgatosmi tavantike 
         sace kareyyāsi okāsaṃ    ubhayova vasemhaseti  
      Sā tassa vacanaṃ sutvā sommanassampattā ahosi attano 
 pana icchāya bhāvaṃ ajānāpetvā anicchamānā viya āha 
         suvova suviṃ kāmeyya       sāliko pana sālikaṃ 
         suvassa sālikāya ca        saṃvāso hoti kīdisoti  
      Tattha suvoti samma suvapaṇḍita suvova attano samānajātikaṃ 
 suviṃ kāmeyya  Kīdisoti asamānajātikānaṃ saṃvāso nāma kīdiso 
 hoti suvo hi samānajātikaṃ suviṃ disvā cirasanthavampi sālikaṃ jahissati 
 so piyavippayogo mahato dukkhāya bhavissatīti asamānajātikānaṃ 
 saṃvāso nāma kadāci na sametīti  
      Itaro taṃ sutvā ayaṃ maṃ na paṭikkhipati parihārameva karoti 
 addhā maṃ icchissati nānāvidhāhi naṃ upamāhi saddahāpessāmīti 
 cintetvā āha 
  
  
 page     
          Yaṃ yo kāme kāmayati      api caṇḍālikāmapi 
          sabbohi sadiso hoti       natthi kāme asādisoti  
      Tattha caṇḍālikāmapīti caṇḍālikaṃ api  Sadisoti cittasadisatāya 
 sabbo saṃvāso sadisova hoti  Kāmeti kāmasmiṃ hi cittameva 
 pamāṇaṃ na jāti  
      Evañca pana vatvā suvapaṇḍito manussesu tāva nānājātiyā 
 appamāṇabhāvaṃ dassanatthaṃ atītaṃ āharitvā dassento anantaraṃ gāthamāha 
          atthi jambāvatī nāma       mātā sivissa rājino 
          sā piyā vāsudevassa      kaṇhassa ca mahesiyāti  
      Tattha jambāvatīti sivīrañño mātā jambāvatī nāma caṇḍālī 
 ahosi  Sā kaṇhāyanagottassa dasabhātikānaṃ jeṭṭhakassa vāsudevassa 
 piyā aggamahesī ahosi  So kirekadivasaṃ dvāravatito 
 nikkhamitvā uyyānaṃ gacchanto caṇḍālagāmato kenacideva kāraṇīyena 
 nagaraṃ pavisantiṃ ekaṃ caṇḍālikaṃ ekamante ṭhitaṃ abhirūpaṃ kumārikaṃ 
 disvāva paṭibaddhacitto hutvā kiṃ jātikāti pucchāpetvā 
 caṇḍālajātikāti sutvāpi paṭibaddhacittatāya assāmikabhāvaṃ pucchāpetvā 
 assāmikāti sutvā taṃ ādāya tatova nivattitvā nivesanaṃ netvā 
 aggamahesiṃ akāsi  Sā siviṃ nāma puttaṃ vijāyi  So pitu 
 accayena dvāravatiyaṃ rakhjaṃ kāresi  Taṃ sandhāyetaṃ vuttaṃ  
      Iti so idaṃ udāharaṇaṃ āharitvā evarūpopi nāma khattiyo 
 caṇḍāliyā saddhiṃ saṃvāsaṃ kappesi amhesu tiracchānagatesu kiṃ 
  
  
 page     
 Vattabbameva aññamaññaṃ saṃvāsarocanaṃyeva pamāṇanti vatvā aparampi 
 udāharaṇaṃ āharanto āha 
          ratanavatī kiṃpurisī           sāpi vacchaṃ akāmayi 
          manussā migiyā santi       natthi kāme asādisoti  
      Tattha vacchanti evaṃ nāmakaṃ tāpasaṃ  Kathaṃ pana sā taṃ 
 akāmayīti  Atītasmiṃ eko brāhmaṇo kāmesu ādīnavaṃ disvā 
 mahantaṃ yasaṃ pahāya isipabbajjaṃ pabbajitvā himavante paṇṇasālaṃ 
 māpetvā vasi  Tassa paṇṇasālato avidūre ekissaṃ guhāyaṃ 
 bahū kinnarā vasanti  Tattheveko makkaṭako dvāre vasati  So 
 nesaṃ sīsaṃ bhinditvā lohitaṃ pivati  Kinnarā nāma dubbalā honti 
 bhīrukajātikā  Sopi makkaṭako mahā ativisālo  Te tassa 
 kiñci kātuṃ asakkontā taṃ tāpasaṃ upasaṅkamitvā katapaṭisanthārā 
 āgamanakāraṇaṃ puṭṭhā eko deva makkaṭako jivitaṃ no paharati 
 aññaṃ paṭisaraṇaṃ na passāma tavaṃ taṃ māretvā amhākaṃ sotthibhāvaṃ 
 karohīti āhaṃsu  Taṃ sutvā tāpaso apetha na mādisā pāṇātipātaṃ 
 karontīti apasādesi  Tāsu ratanavatī nāma kinnarī assāmikā 
 ahosi  Te taṃ alaṅkaritvā tāpasassa santikaṃ netvā deva ayaṃ 
 te pādaparicārikā hotu amhākaṃ paccāmittaṃ vadhehīti āhaṃsu  
 Tāpaso taṃ disvā paṭibaddhacitto hutvā tāya saddhiṃ saṃvāsaṃ 
 kappetvā guhādvāre ṭhatvā gocarāya nikkhamantaṃ makkaṭakaṃ muggarena 
 pothetvā jīvitakkhayaṃ pāpesi  So tāya saddhiṃ samaggasaṃvāsaṃ 
  
  
 page     
 Vasanto puttadhītāhi vaḍḍhitvā tattheva kālamakāsi evaṃ sā taṃ 
 kāmesi  Suvapotako imaṃ udāharaṇaṃ āharitvā vacchatāpaso tāva manusso 
 hutvā tiracchānagatāya tāya kinnariyā saddhiṃ saṃvāsaṃ kappesi kimaṅgaṃ pana 
 mayaṃ hi ubhopi pakkhinova tiracchānagatā vāti dīpanto manussā migiyā 
 vasantīti ādimāha  Evaṃ manussā tiracchānagatāya saddhiṃ saṃvāsaṃ vasantā 
 santi saṃvijjanti  Natthi kāme asādisoti cittamevettha pamāṇanti  
      Sā tassa vacanaṃ sutvā sāmi cittaṃ nāma sabbakālaṃ ekasadisaṃ 
 na hoti piyavippayogassa bhāyāmi sammāti āha  Sopi 
 suvapaṇḍito itthīmāyākusalo tena naṃ vīmaṃsento puna gāthamāha 
          handa khohaṃ gamissāmi       sālike mañjubhāṇike 
          paccakkhānupadaṃ hetaṃ        atimaññasi nūna manti  
      Tattha paccakkhānupadaṃ hetanti yaṃ tavaṃ vadesi sabbametaṃ paccakkhānassa 
 anupadaṃ paccakkhānakāraṇaṃ paccakkhānakoṭṭhāso panesa  
 Atimaññasīti nūna maṃ icchatiyeva ayanti tavaṃ atikkamitvā maññasi 
 na mayhaṃ sāraṃ jānāsi ahaṃ hi rājapūjito na mayhaṃ bhariyā dullabhā 
 aññaṃ bhariyaṃ pariyesissāmi sohaṃ gamissāmīti  
      Sā tassa vacanaṃ sutvāna bhijjamānahadayā viya tassa saha 
 dassaneneva uppannāya kāmaratiyā anudayhamānā viya hutvā attano 
 itthīmāyāya anicchamānā viya hutkā diyaḍḍhagāthamāha 
           na sirī taramānassa         māthūra suvapaṇḍita 
           idheva tāva acchassu       yāva rājāna dakkhasi 
  
  
 page     
           Sosi saddaṃ mudiṅgānaṃ       ānubhāvañca rājinoti  
      Tattha na sirīti samma suvapaṇḍita taramānassa sirī na hoti 
 taramānena kataṃ kammaṃ na sobhati gharāvāso nāma so atigaruko 
 cintetvā tuletvā kattabbo idheva tāva acchassu yāva mahantena 
 yasena samannāgataṃ amhākaṃ rājānaṃ passasi  Sosīti sāyaṇhasamaye 
 kinnarīsamānalīlāhi uttamarūpadharāhi nārīhi vajjamānānaṃ mudiṅgānaṃ 
 aññesañca gītavāditānaṃ saddaṃ suṇissasi rañño ca āṇubhāvaṃ mahantaṃ 
 sirisobhaggaṃ passissasi samma kiṃ tavaṃ turitosi lesampi na jānāsi 
 accha tāva pacchā jānissāmīti  
      Atha te sāyaṇhasamanantare methunasaṃvāsaṃ kariṃsu  Samaggā 
 sammodamānā piyasaṃvāsā ahesuṃ  Atha naṃ suvapotako na idāneva 
 sā mayhaṃ rahassaṃ guyhissati idāni naṃ pucchitvā gantuṃ vaṭṭatīti 
 cintetvā sāliketi āha  Kiṃ sāmīti  Kiñci te vattukāmomhīti  
 Vada sāmīti  So hotu ajja amhākaṃ maṅgaladivaso 
 aññasmiṃ divase jānissāmīti  Sace maṅgalapaṭisaṃyuttaṃ kathehi no 
 ce mā kathehi sāmīti  Maṅgalakathāpesā bhaddeti  Tena hi 
 kathehīti  Atha naṃ sace sotukāmā bhavissasi kathessāmi teti 
 vatvā taṃ rahassaṃ pucchanto diyaḍḍhagāthamāha 
          yo nu khavāyaṃ tibbo saddo  tirojanapade suto 
          dhītā pañcālarājassa       osadhī viya vaṇṇinī 
          taṃ dassati videhānaṃ        so vivāho bhavissatīti  
  
  
 page     
      Tassattho yo nu kho ayaṃ saddo tibbo bahalo  Tiro 
 janapade sutoti pararaṭṭhesu parajanapadesu vissuto paññāto patthato  
 Kinti  Dhītā pañcālarājassa osadhītārakāva virocamānā tāya 
 eva samānavañṇinī atthi taṃ so videhānaṃ dassati  So vivāho 
 bhavissatīti yo so evaṃ patthato saddo ahaṃ taṃ sutvā cintesiṃ 
 ayaṃ kumārikā utamarūpadharā videharājā ca cūḷanīrañño paṭisattu 
 ahosi aññe bahū rājāno brahmadattassa vasavattino santi tesaṃ 
 adatvā kiṃ kāraṇā vedehassa dhītaraṃ detīti  
      Sā tassa vacanaṃ sutvā evamāha sāmi kiṃ kāraṇā maṅgaladivase 
 avamaṅgalaṃ kathesīti  Ahaṃ maṅgalanti kathemi tavaṃ avamaṅgalanti vadasi 
 kiṃ nu kho etanti  Sāmi amittānampi tesaṃ evarūpā maṅgalakiriyā 
 mā hotūti  Kathehi tāva bhaddeti  Sāmi na sakkā 
 kathetunti  Bhadde tayā viditaṃ rahassaṃ mama akathanakālato paṭṭhāya 
 natthi nāma amhākaṃ samaggasaṃvāsoti  Sā tena nippīḷiyamānā 
 tena hi suṇāhīti vatvā āha 
           īdiso te amittānaṃ       vivāho hotu māthūra 
           yathā paccālarājassa       vedehena bhavissatīti 
      imaṃ gāthaṃ vatvā puna tena tavaṃ bhadde kasmā evarūpaṃ kathaṃ 
 kathesīti vutte tena hi suṇāhi puna ettha te dosaṃ kathessāmīti 
 vatvā itaraṃ gāthamāha 
           ānayitvāna vedehaṃ       pañcālānaṃ rathesabho 
  
  
 page     
           Tato naṃ ghātayissati        nāssa sakhi bhavissatīti  
      Tattha tato naṃ ghātayissatīti yadā so imaṃ nagaraṃ āgato 
 bhavissati tadā tena sakhibhāvaṃ mittadhammaṃ na karissati daṭṭhuṃpissa 
 dhītaraṃ na dassati eko kirassa pana atthadhammānusāsako 
 mahosathapaṇḍito nāma atthi tena naṃ saddhiṃ ghātessati te ubho jane 
 ghātetvā janapānaṃ pivissāmāti kevaṭṭo raññā saddhiṃ mantetvā 
 taṃ gaṇhitvā āgantuṃ mithilaṃ gatoti  
      Evaṃ sā guyhamantaṃ nissesaṃ katvā suvapaṇḍitassa kathesi  
 So taṃ sutvā paṇḍito ācariyo kevaṭṭo upāyakusalo acchariyaṃ 
 tassa rañño evarūpena upāyena ghātananti kevaṭṭaṃ vaṇṇetvā 
 evarūpena avamaṅgalena amhākaṃ ko attho tuṇhībhūtā sayāmāti 
 āgamanakammassa nipphattiṃ ñatvā taṃ rattiṃ tāya saddhiṃ vasitvā 
 bhadde ahaṃ sivīraṭṭhaṃ gantvā manāpāya bhariyāya laddhabhāvaṃ sivīrañño 
 ca deviyā ca ārocessāmīti attano gamanaṃ anujānāpetuṃ āha 
           handa kho maṃ anujānāhi     rattiyo sattamattiyo 
           yāvāhaṃ sivīrājassa        ārocemi mahesino 
           laddo ca me āvasatho     sālikāya upantikanti  
      Tattha mahesinoti mahesiyā cassa  Āvasathoti vasanaṭṭhānaṃ 
 upantikanti atha ne etha tassā santikaṃ gacchāmāti vatvā aṭṭhame 
 divase idhānetvā mahantena parivārena taṃ gahetvā gamissāmi 
 yāva mamāgamanā mā ukkaṇṭhīti  
  
  
 page     
      Taṃ sutvā sālikā tena saddhiṃ viyogaṃ anicchamānāva tassa vacanaṃ 
 paṭikkhipituṃ asakkontī anantaraṃ gāthamāha 
           handa kho taṃ anujānāmi     rattiyo sattamattiyo 
           sace tavaṃ sattarattena      nāgacchasi mamantikaṃ 
           maññe okantasantaṃ maṃ      matāya āgamissasīti  
      Tattha maññe okantasantaṃ manti evaṃ sante ahaṃ maṃ apagatajīvitaṃ 
 sallakkhemi so tvaṃ aṭṭhame divase anāgacchanto mayi matāya 
 āgamissasi tasmā mā papañcamakāsīti  
      Itropi bhadde kiṃ vadesi mayhaṃpi aṭṭhame divase taṃ 
 apassantassa kuto jīvitanti vācāya vatvā hadayena pana jīvitaṃ vā 
 maraṇaṃ vā kiṃ tayā mayhanti cintetvā vuṭṭhāya thokaṃ sivīraṭṭhābhimukho 
 gantvā nivattitvā tassā santikaṃ punāgantvā bhadde ahaṃ tava 
 rūpasiriyā adassanena na sakkā taṃ chaḍḍetuṃ tena nivattāmīti vatvā 
 puna pakkhanditvā mithilaṃ gantvā paṇḍitassa aṃsakūṭe uttaritvā 
 mahāsattena tāya saññāya uparipāsādaṃ āropetvā puṭṭho sabbantaṃ 
 pavuttiṃ paṇḍitassa ārocesi  Sopissa purimanayeneva sabbaṃ 
 sakkāramakāsi  
      Tamatthaṃ pakāsento satthā āha 
           tato ca so kho gantvāna   māthūro suvapaṇḍito 
           mahosathassa akkhāsi        sālikāya vacanaṃ idanti  
      Tattha sālikāya vacanaṃ idanti idaṃ sālikāya vacananti sabbaṃ 
  
  
 page     
 Vitthārena akkhāsi  
      Taṃ sutvā mahāsatto cintesi rājā mama anicchamānasseva 
 gamissati gantvā ca pana mahāvināsaṃ pāpuṇissati atha mayhaṃ 
 evarūpassa yasadāyakassa rañño vacanaṃ hadaye katvā tassa saṃgahaṃ 
 nākāsiṃ garahāpi me uppajjissati mādise paṇḍite vijjamāne kiṃ 
 kāraṇā esa nassissati ahaṃ rañño puretarameva gantvā cūḷaniṃ 
 disvā suvibhattaṃ nagaraṃ katvā videharañño nivesananagaraṃ māpetvā 
 gāvutamattaṃ jaṅghaummaṅgaṃ aḍḍhayojanikaṃ mahāummaṅgaṃ kāretvā 
 cūḷanīrañño dhītaraṃ abhisiñcitvā amhākaṃ rañño pādaparicārikaṃ katvā 
 aṭṭhārasaakkhobhiṇībalesu ekasatarājūsu parivāretvā ṭhitesveva 
 amhākaṃ rājānaṃ rāhumukhato candaṃ viya mocetvā taṃ ādāya nagarameva 
 gato āgamanaṃ nāma rañño mama bhāroti  Tassevaṃ cintentassa 
 sarīre pīti upajji  So pītivegena udānaṃ udānento imaṃ 
 upaḍḍhagāthamāha 
               yasseva ghare bhuñjeyya bhogaṃ 
               tasseva atthaṃ puriso careyyāti 
      tassattho yassa rañño santikā puriso mahantaṃ issariyaṃ 
 labhitvā bhogaṃ bhuñjeyya akkosantassāpi paribhāsantassāpi paharantassāpi 
 gale gahetvā nikkaḍḍhantassāpi tasseva atthaṃ hitaṃ vuḍḍhiṃ 
 paṇḍito kāyadvārādīhi tīhipi dvārehi careyya na hi mittadubbhikammaṃ 
 nāma paṇḍitehi kātabbanti  
  
  
 page     
      Iti cintetvā so nahātvā alaṅkaritvā mahantena yasena 
 rājakulaṃ gantvā rājānaṃ vanditvā ekamantaṃ ṭhito āha kiṃ 
 deva gamissatha uttarapañcālanagaranti  Āma tāta pañcālacandiṃ 
 alabhantassa mama kiṃ rajjena mā maṃ pariccaja mayā saddhiṃyeva yāhi 
 tattha no gatakāraṇā dve atthāni nipphajjissanti itthīratanañca 
 labhāmi rañño ca mayā saddhiṃ mettī patiṭṭhahissatīti  Atha naṃ 
 paṇḍito tena hi deva ahaṃ puretaraṃ gantvā tumhākaṃ nivesanāni 
 māpemi tumhe mayā pahite sāsane āgaccheyyāthāti vadanto dve 
 gāthā abhāsi 
                handāhaṃ gacchāmi pure janinda 
                pañcālarājassa puraṃ surammaṃ 
        nivesanāni māpetuṃ        vedehassa yasassino 
        nivesanāni māpetvā      vedehassa yasassino 
        yadā te pahiṇeyyāmi      tadā eyyāsi khattiyāti  
      Tattha vedehassāti tava videharājassa  Eyyāsīti āgaccheyyāsi  
      Taṃ sutvā rājā na kira maṃ paṇḍito pariccajatīti haṭṭhatuṭṭho 
 hutvā āha tāta tava purato gacchantassa kiṃ laddhuṃ vaṭṭatīti  
 Balabāhanaṃ devāti  Yattakaṃ icchasi tattakaṃ gaṇhāhi tātāti  
 Paṇḍito cattāri bandhanāgārāni vivarāpetvā corānaṃ saṃkhalikabandhanāni 
 bhindāpetvā tepi mayā saddhiṃ pesetha devāti āha  
  
  
 page     
 Yathāruciṃ karohi tātāti  Mahāsatto bandhanāgārāni vivarāpetvā sūre mahāyodhe 
 gatagataṭṭhāne kammaṃ nipphādetuṃ samatthe nīharāpetvā maṃ upaṭṭhahathāti vatvā tesaṃ 
 sakkāraṃ kāretvā vaḍḍhakikammāracammakārapāsāṇakāracittakāraiṭṭhakārādayo 
 nānāsippakusalā aṭṭhārasaseniyo ādāya vāsipharasukuddālakhanittiādīni bahūni 
 upakaraṇāni gāhāpetvā mahābalaparivuto nagarā nikkhami  
      Tamatthaṃ pakāsento satthā āha 
                tato ca pāyāsi pure mahosatho 
                pañcālarājassa puraṃ surammaṃ 
         nivesanāni māpetuṃ        vedehassa yasassinoti  
      Mahāsattopi tattheva gacchanto yojanantare ekekaṃ gāmaṃ 
 māpetvā ekekaṃ amaccaṃ tumhe rañño pañcālacandiṃ gahetvā 
 nivattanakāle hatthiassarathe kappetvā rājānaṃ ādāya paccāmitte 
 paṭibāhantā khippaṃ mithilaṃ pāpeyyāthāti vatvā ṭhapesi  Gaṅgātīraṃ 
 pana patvā ānandakumāraṃ nāma amaccaṃ pakkosāpetvā ānanda 
 tvaṃ tīṇi vaḍḍhakisatāni ādāya uddhaṃ gaṅgaṃ gantvā sāradārūni 
 gāhāpetvā tisatamattā nāvāyo māpetvā nagarassatthāya tattheva 
 dārūni tacchāpetvā sallahukānaṃ dārūnaṃ nāvāyo pūrāpetvā khippaṃ 
 ādāya āgacchāti pesesi  Sayaṃ pana nāvāya pāragaṅgaṃ gantvā 
 otiṇṇaṭṭhānato paṭṭhāya padasaññāyeva gaṇetvā idaṃ aḍḍhayojanaṭṭhānaṃ 
 ettha mahāummaṅgo bhavissati imasmiṃ ṭhāne rañño nivesanaṃ 
  
  
 page     
 Nagaraṃ bhavissati ito paṭṭhāya yāva rājagehā gāvutamatte jaṅghaummaṅgo 
 bhavissatīti paricchinditvā nagaraṃ pāvisi  Cūḷanīrājā bodhisattassa 
 āgamanaṃ sutvā idāni me manoratho pūressati paccāmittānaṃ piṭṭhiṃ 
 passissāmi imasmiṃ āgate vedeho nacirassevāgamissati atha ne 
 ubhopi māretvā sakalajambūdīpe ekarajjaṃ kāressāmīti paramatuṭṭhimpatto 
 ahosi  Sakalanagaraṃ saṃkhubbhi esa kira mahosathapaṇḍito 
 iminā kira ekasatarājāno leḍḍunā kākāviya palāpitāti  
 Mahāsatto nāgaresu attano rūpasampattiṃ passantesuyeva rājadvāraṃ 
 gantvā rañño paṭinivedetvā etūti vutte pavisitvā rājānaṃ 
 vanditvā ekamantaṃ aṭṭhāsi  Atha naṃ rājā paṭisanthāraṃ katvā 
 pucchi tāta rājā vo kadā āgamissatīti  Mayā pesitakāle 
 devāti  Tvaṃ pana kimatthaṃ āgatosīti  Amhākaṃ rañño nivesanaṃ 
 māpetuṃ devāti  Sādhu tātāti  Athassa senāya paribbayaṃ dāpetvā 
 mahāsattassa mahantaṃ sakkāraṃ kāretvā nivesanagehaṃ dāpetvā tāta 
 yāva te rājā āgacchati tāva anukkaṇṭhamāno amhākaṃpi kattabbayuttakaṃ 
 kammaṃ karonto vasāhi tvanti āha  So ca kira rājanivesanaṃ 
 abhiruhantova sopāṇapādamūle ṭhatvā idha jaṅghaummaṅgadvāraṃ 
 bhavissatīti sallakkhesi  Athassa etadahosi rājā amhākampi 
 kattabbayuttakaṃ karohīti vadati ummaṅge khaññamāne yathā imaṃ sopāṇaṃ 
 na osakkati tathā kāretuṃ vaṭṭatīti  Atha so rājānaṃ evamāha 
 deva ahaṃ pavisantova sopāṇapādamūle ṭhatvā idha navakammaṃ olokento 
  
  
 page     
 Mahāsopāṇe dosaṃ passiṃ sace vo ruccati ahaṃ dārūni labhanto 
 manāpaṃ katvā atthareyyanti  So sādhu tāta attharāhīti āha  
 So idha ummaṅgadvāraṃ bhavissatīti sādhukaṃ sallakkhetvā sopāṇaṃ 
 nīharitvā yattha ummaṅgadvāraṃ bhavissati tattha paṃsuno apagamanatthāya 
 phalakasanthāraṃ kāretvā yathā na osakkati evaṃ niccalaṃ katvā sopāṇaṃ 
 atthari  Rājā taṃ antaraṃ ajānanto mama sinehena karotīti 
 maññi  Evaṃ taṃ divasaṃ navakammeneva vītināmetvā puna divase 
 rājānaṃ āha deva sace amhākaṃ rañño vasanaṭṭhānaṃ jāneyyāma 
 manāpaṃ katvā paṭijaggeyyāmāti  Sādhu paṇḍita ṭhapetvā mama 
 nivesanaṃ sakalanagare yaṃ nivesanaṃ icchasi taṃ gaṇhāhīti  Mahārāja 
 mayaṃ āgantukā tumhākaṃ bahū vallabhā yodhā te attano gehesu 
 gayhamānesu amhehi saddhiṃ kalahaṃ karissanti tasmā deva tehi saddhiṃ 
 mayaṃ kiṃ karissāmāti  Paṇḍita tesaṃ vacanaṃ mā gaṇha yaṃ ruccati 
 taṃ ṭhānameva gaṇhāpehīti  Deva te punappunaṃ āgantvā tumhākaṃ 
 ārocessanti tena tumhākampi amhākampi cittasukhaṃ na bhavissati 
 sace pana iccheyyātha yāva mayaṃ nivesanāni gaṇhāma tāva amhākaṃyeva 
 manussā dovārikā assu tato te dvāraṃ alabhitvā nāgamissanti 
 evaṃ sante amhākampi tumhākampi cittasukhaṃ bhavissatīti  Rājā 
 sādhūti sampaṭicchi  Mahāsatto sopāṇapādamūle sopāṇasīse 
 mahādvāreti sabbattha attano manusseyeva ṭhapesi kassaci pavisituṃ 
 mā adatthāti  Atha mahāsatto paṭhamaṃ rañño mātuyā nivesanaṃ 
  
  
 page     
 Gantvā bhindanākāraṃ dassethāti manusse āṇāpesi  Te 
 dvārakoṭṭhakato paṭṭhāya iṭṭhakā ca mattikā ca apanetuṃ ārabhiṃsu  
 Rājamātā pavuttiṃ sutvā āgantvā kissa tātā mama gehaṃ 
 bhindāpethāti āha  Mahosathapaṇḍito bhindāpetvā attano rañño 
 nivesanaṃ kāretukāmoti  Yadi evaṃ idheva vasathāti  Amhākaṃ 
 rañño mahantaṃ balabāhanaṃ idaṃ nappahoti aññaṃ mahantaṃ kāressāmāti  
 Tumhe maṃ na jānātha ahaṃ rājamātā idāni mama puttassa santikaṃ 
 gantvā jānissāmīti  Mayaṃ rañño vacanena bhindāma sace sakkontī 
 nivārehīti  Sā kujjhitvā idāni kattabbaṃ vo jānissāmīti 
 rājadvāraṃ agamāsi  Atha naṃ mā pavisāti dovārikā nivārayiṃsu 
 ahaṃ rājamātā tātāti  Na mayaṃ jānāma mayaṃ raññā kassaci 
 pavisituṃ mā adatthāti āṇattā gaccha tavanti  Sā gahetabbagahaṇaṃ 
 apassantī nivattitvā attano nivesanaṃ olokentī aṭṭhāsi  Atha 
 naṃ eko kiṃ idha karosi gacchasi gacchasīti vatvā uṭṭhāya gīvāyaṃ 
 gahetvā bhūmiyaṃ pātesi  Sā cintesi addhā raññā āṇattā 
 bhavissanti itarathā evaṃ kātuṃ na sakkhissanti paṇḍitasseva santikaṃ 
 gamissāmīti gantvā tāta mahosatha kasmā nivesanaṃ me bhindāpesīti 
 āha  So tāya saddhiṃ na kathesi  Santike ṭhitapuriso panassa 
 devi kiṃ kathesīti āha  Tāta paṇḍito kasmā me gehaṃ 
 bhindāpetīti  Videharañño nivesanaṭṭhānaṃ kātunati  Kiṃ tāta evaṃ 
 mahante nagare aññattha nivesanaṭṭhānaṃ na labbhatīti maññāmi imaṃ 
  
  
 page     
 Satasahassaṃ lañcaṃ gahetvā aññattha kārehīti  Sādhu devi tumhākaṃ 
 gehaṃ visajjāpessāmi lañcassa gahitabhāvaṃ pana mā kassaci 
 kathayittha mā no aññepi lañcaṃ datvā gehāni visajjāpetukāmā 
 ahesunti  Tāta rañño mātā lañcamadāsīti mayhampi lajjanametaṃ 
 na kassaci kathessāmīti  So sādhūti tassā santikā satasahassaṃ 
 gahetvā gehaṃ visajjetvā yena kevaṭṭassa gehaṃ tena gantvā tatheva 
 kāresi  Yathā rañño mātu gehe katakiriyaṃ tathā tattha kāresi  
 So kujjhitvā rājadvāraṃ gato  Tattha ṭhitā manussā taṃ 
 veḷupesikāhi piṭṭhiṃ pahariṃsu  So piṭṭhicammuppāṭanaṃ labhitvā gahetabbagahaṇaṃ 
 apassanto punāgantvā satasahassameva adāsi  Etenupāyena 
 sakalanagare gehaṭṭhānaṃ gaṇhantena lañcaṃ gahetvā tattha laddhakahāpaṇānaṃyeva 
 nava koṭiyo jātā mahāsatto sakalanagare vicāretvā 
 rājakulaṃ agamāsi  Atha naṃ rājā pucchi kiṃ paṇḍita laddhante 
 vasanaṭṭhānanti  Mahārāja adentā nāma natthi apica kho pana 
 gehesu gayhamānesu kilamanti tesaṃ piyavippayogaṃ kātuṃ amhākaṃ ayuttaṃ 
 bahinagare ito gāvutaṭṭhāne gaṅgāya ca nagarassa ca antare 
 asukaṭṭhāne nāma amhākaṃ rañño vasanaṭṭhānanagaraṃ karissāmīti  Taṃ 
 sutvā rājā antonagaraṃ yujjhituṃpi dukkhaṃ neva sakasenā na parasenā 
 ñātuṃ sakkā bahinagare pana sukhaṃ yuddhaṃ kātuṃ antonagareyeva na 
 koṭṭetvā māressāmīti tusitvā sādhu tāta tayā sallakkhitaṭṭhāneyeva 
 kārehīti āha  Mahārāja ahaṃ tattha kāressāmi 
  
  
 page     
 Tumhākampi na manussehi dārupaṇṇādīnaṃ atthāya amhākaṃ navakammaṭṭhānaṃ 
 na gantabbaṃ te gacchantā hi kalahaṃ karissanti teneva tumhākampi 
 amhākampi cittasukhaṃ na bhavissatīti  Sādhu paṇḍita tena padesena 
 nissañcāraṃ karohīti  Deva amhākaṃ hatthī udakābhiratā udakeyeva 
 kīḷanti udake āvile jāte mahosathassa āgatakālato paṭṭhāya 
 pasannaṃ udakaṃ pātuṃ na labhāmāti sace nāgarā no kujjhissanti 
 tampi sahitabbanti  Rājā visaṭṭhā tumhākaṃ hatthī kīḷantūti 
 vatvā nagare bheriñcārāpesi yo yo ito nikkhamitvā 
 mahosathapaṇḍitassa nagaramāpanaṭṭhānaṃ gacchati tassa tassa sahassadaṇḍoti  
 Mahāsatto rājānaṃ vanditvā attano purisaṃ ādāya nagarā 
 nikkhamitvā yathāparicchannaṭṭhāne nagaraṃ māpetuṃ ārabhi  Paragaṅgāya 
 tīre tāva gaggaliṃ nāma gāmaṃ kāretvā hatthīassarathabāhanañceva 
 gobalibaddañca tattha ṭhapetvā nagarakaraṇaṃ vicārento ettakā idaṃ 
 karontūti sabbakammāni vibhajitvā ummaṅge kammaṃ paṭṭhapesi  
 Mahāummaṅgadvāraṃ gaṅgātīre ahosi  Saṭṭhīmattāni yodhasatāni 
 mahāummaṅgaṃ khananti  Mahatīhi cammapasibbakāhi vālukapaṃsuṃ haritvā 
 gaṅgāyaṃ pātenti  Taṃ pātitapātitaṃ paṃsuṃ hatthīhi maddanti  
 Gaṅgā āluḷā sandati  Nagaravāsino mahosathassa āgatakālato 
 paṭṭhāya pasannaṃ udakaṃ pātuṃ na labhāma gaṅgā āluḷā sandati 
 kinnu kho etanti vadanti  Atha nesaṃ paṇḍitassa uppanikkhittakapurisā 
 ārocenti mahosathassa kira hatthino udakaṃ kīḷantā gaṅgāya 
  
  
 page     
 Udakaṃ kaddamaṃ karonti tena sā āluḷitā sandatīti  Bodhisattānaṃ 
 adhippāyo nāma ijjhati  Tasmā ummaṅge mūlāni vā pāsāṇāni 
 vā marumbāni vā sabbāni bhūmiyaṃ pavesiṃsu  Jaṅghaummaṅgassa 
 dvāraṃ tasmiṃ nagare ahosi  Tiṃsamattāni purisasatāni jaṅghaummaṅgaṃ 
 khananti  Cammapasibbakāhi vālukāpaṃsuṃ haritvā tasmiṃ nagare 
 pātenti  Pātitapātitaṃ mattikaṃ paṃsuṃ udakena sannetvā pākāraṃ 
 ācinanti aññāni vā kammāni karonti  Mahāummaṅgassa 
 pavisanadvāraṃ nagare ahosi  Aṭṭhārasahatthubbedhena yantayamakadvārena 
 samannāgataṃ  Tañhi dvāraṃ ekāya āṇiyā akkantāya pithiyati 
 ekāya āṇiyā akkantāya vivariyati  Mahāummaṅgassa dvīsu 
 passesu iṭṭhakāhi cinitvā sudhākammaṃ kāresi  Matthake padaracchannaṃ 
 kāretvā ullokaṃ mattikāya limpetvā setakammaṃ kāresi  
 Sabbāni cettha asīti mahādvārāni ahesuṃ  Catusaṭṭhīculladvārāni 
 ahesuṃ  Sabbāni yantayuttāneva  Ekāya āṇiyā akkantāya 
 sabbāneva pithiyanti  Ekāya āṇiyā akkantāya sabbāneva 
 vivariyanti  Mahāummaṅgassa dvīsu passesu anekasatāni dīpālayāni 
 ahesuṃ  Sabbepi te yantayuttāva  Ekasmiṃ vivariyamāne sabbepi 
 vivariyanti  Ekasmiṃ pithiyamāne sabbe pithiyanti  Tassa pana dvīsu 
 passesu ekasatānaṃ khattiyānaṃ atthāya ekasatā sayanagabbhā ahesuṃ  
 Ekekasmiṃ sayanagabbhe nānāpaccattharaṇaṃ santhataṃ  Ekekaṃ mahāsayanaṃ 
 samussitasetacchattaṃ  Ekekaṃ sīhāsanaṃ mahāsayanaṃ nissāya ṭhitaṃ 
  
  
 page     
 Ekekaṃ mātugāmapotthakarūpakaṃ uttamarūpadharaṃ patiṭṭhitaṃ  Taṃ sace 
 hatthena anāmasitvā idaṃ manussarūpakanti na sakkā viññātuṃ  
 Apica mahāummaṅgassa ubhosu passesu kusalā cittakārā nānappakārāni 
 cittakammāni kariṃsu devagaṇaparivutasakkasirivilāsasinerusattaparibhaṇḍa 
 sāgarasattamahāsaracatumahādīpahimavantaanotattasaramanosilacandimasuriya 
 cātummahārājikādichakāmāvacarasattasampattiyo sabbāpi ummaṅge 
 dassayiṃsu  Bhūmiyaṃ rajatapaṭavaṇṇaṃ vālukaṃ okīratvā upari 
 ullokaolambapadumāni dassesuṃ  Ubhosu passesu nānappakāre āpaṇepi 
 dassayiṃsu  Tesu tesu ṭhānesu gandhadāmapupphadāmādīni olambitvā 
 sudhammādevasabhaṃ viya ummaṅgaṃ alaṅkariṃsu  Tānipi kho tīṇi vaḍḍhakisatāni 
 tīṇi nāvāsatāni bandhitvā niṭṭhitaparikammānaṃ dabbasambhāraṃ 
 pūretvā gaṅgāya āharitvā paṇḍitassa ārocesuṃ  So tāni 
 nagare upayogaṃ netvā tumhe mayā āṇattadivaseyeva āhareyyāthāti 
 nāvāyo paṭicchannaṭṭhāne ṭhapāpesi  Nagare udakaparikhā ca 
 kaddamaparikhā ca sukkhaparikhā ca aṭṭhārasahattho pākāro ca toraṇa 
 gopuraṭṭālakakoṭṭhakarājanivesanādīni ca hatthīsālādayo ca 
 pokkharaṇiyo cāti sabbāneva niṭṭhaṃ agamaṃsu  Iti mahāummaṅgo 
 jaṅghaummaṅgo nagaranti sabbametaṃ catūhi māsehi niṭṭhitaṃ  
      Atha mahāsatto catumāsaccayena rañño āgamanatthāya dūtaṃ 
 pāhesi  
                 Tamatthaṃ pakāsento satthā āha 
  
  
 page     
             Nivesanāni māpetvā      vedehassa yassasino 
             athassa pāhiṇi dūtaṃ         ehidāni mahārāja 
                   māpitaṃ te nivesananti  
      Tattha pāhiṇīti pesesi  
      Rājā dūtassa vacanaṃ sutvā tuṭṭhacitto mahantena parivārena 
 nikkhami  
      Tamatthaṃ pakāsento satthā āha 
             tato ca rājā pāyāsi     senāya caturaṅgiyā 
             anantabāhanaṃ daṭṭhuṃ         phitaṃ kappiliyaṃ puranti  
      Tattha anantabāhananti aparimitahatthiassādibāhanaṃ  Kappiliyaṃ 
 puranti kappilaraṭṭhe paṇḍitena māpitaṃ nagaraṃ  
      So anupubbena gaṅgātīraṃ pāpuṇi  Atha naṃ mahāsatto 
 paccuggantvā attanā katanagaraṃ pavesesi  So tattha pāsādavaragago 
 nahātvā alaṅkaritvā nānaggarasabhojanaṃ bhuñjitvā thokaṃ visametvā 
 sāyaṇhasamaye attano āgatabhāvaṃ ñāpetuṃ cūḷanīrañño dūtaṃ 
 pesesi  
      Tamatthaṃ pakāsento satthā āha 
             tato ca so kho gantvāna   brahmadattassa pāhiṇiṃ 
             āgatosmi mahārāja       tava pādāni vandituṃ 
             dadāhidāni bhariyaṃ          nāriṃ sabbaṅgasobhaṇiṃ 
             suvaṇṇena paṭicchannaṃ        dāsīgaṇapurakkhitanti  
  
  
 page     
      Tattha vanditunti vedeho mahallako cūḷanīrājā tassa 
 puttamattopi nappahoti  Kilesamucchito pana hutvā rājā jāmātarā 
 nāma sassuro vandanīyoti cintetvā tassa cittaṃ ajānanto 
 vandanasāsanaṃ pahiṇi  Dadāhidānīti ahaṃ tayā dhītaraṃ te dassāmīti 
 pakkosāpito taṃ me idāni dehīti pahiṇi  Suvaṇṇena paṭicchannanti 
 suvaṇṇālaṅkārapaṭimaṇḍitaṃ  Cūḷanīrājāpi dūtassa kathaṃ sutvā 
 somanassappatto idāni me paccāmitto kuhiṃ gamissati ubhinnampi 
 tesaṃ sīsāni chinditvā jayapānaṃ pivissāmīti kevalaṃ somanassaṃ 
 dassento dūtassa sakkāraṃ katvā anantaraṃ gāthamāha 
             svāgatantepi vedeha      atho te adurāgataṃ 
             nakkhattaññeva paripuccha      ahaṃ kaññaṃ dadāmi te 
             suvaṇṇena paṭicchannaṃ        dāsīgaṇapurakkhitanti  
      Tattha vedehāti vedehassa sāsanaṃ sutvā taṃ purato ṭhitaṃ viya 
 ālapati  Athavā evaṃ brahmadattena vuttanti vadehīti dūtaṃ āṇāpento 
 eva māha  
      Taṃ satvā dūto vedehassa santikaṃ gantvā deva maṅgalakiriyāya 
 anucchavikaṃ nakkhattaṃ kira jānāhi rājā te dhītaraṃ detīti āha  
 So ajjeva nakkhattaṃ sobhaṇanti puna dūtaṃ pahiṇi  
      Tamatthaṃ pakāsento satthā āha 
             tato ca rājā vedeho    nakkhattaṃ paripucchatha 
             nakkhattaṃ paripucchitvā       brahmadattassa pāhiṇi 
  
  
 page     
             Dadāhi dāni me bhariyaṃ      nāriṃ sabbaṅgasobhaṇiṃ 
             suvaṇṇena paṭicchannaṃ        dāsīgaṇapurakkhitanti  
      Cūḷanīrājāpi āha 
             dadāmidāni te bhariyaṃ       nāriṃ sabbaṅgasobhaṇiṃ 
             suvaṇṇena paṭicchannaṃ        dāsīgaṇapurakkhitanti  
      Imaṃ gāthaṃ vatvā idāni pesemi idāni pesemīti musāvādaṃ 
 katvā ekasatarājūnaṃ saññaṃ adāsi aṭṭhārasaakkhobhiṇīhi saddhiṃ 
 sabbepi yuddhasajjā hutvā nikkhamantu ajja ubhinnaṃpi paccatthikānaṃ 
 sīsāni chinditvā sve jayapānaṃ pivissāmāti  Taṃ khaṇaññeva te 
 sabbepi nikkhamiṃsu  Sayaṃ nikkhamanto pana mātaraṃ salākadeviñca 
 aggamahesiṃ nandādeviñca puttaṃ pañcālacandañca dhītaraṃ pañcālacandiñcāti 
 ime cattāro jane orodhehi saddhiṃ ekasmiṃ gehe vasāpetvā 
 nikkhami  Bodhisattopi vedeharañño ceva tena saddhiṃ āgatasenāya 
 ca mahantaṃ sakkāraṃ kāresi  Keci manussā suraṃ pivanti keci 
 macchamaṃsādīni khādanti keci dūramaggaṃ āgatattā kilamantā sayanti  
 Videharājā pana senakādayo paṇḍite gahetvā amaccagaṇaparivuto 
 alaṅkatamahātale nisīdi  Culanīrājāpi aṭṭhārasaakkhobhiṇīsaṃkhāya senāya 
 taṃ nagaraṃ tisandhiṃ catusaṃkhepaṃ parikkhipitvā anekasatasahassāhi ukkāhi 
 dhāriyamānāhi aruṇe uggacchanteyeva gahaṇasajjo hutvā aṭṭhāsi  
 Taṃ ñatvā mahāsatto attano yodhānaṃ tīṇi satāni pesesi tumhe 
 jaṅghaummaṅgena gantvā rañño mātarañca aggamahesiñca puttadhītarañca 
  
  
 page     
 Gahetvā jaṅghaummaṅgena ānetvā mahāummaṅgadvārato bahi akatvā 
 anto ummaṅgeyeva vasāpetvā yāva amhākaṃ āgamanā rakkhantāva 
 ṭhatvā amhākaṃ gamanakāle ummaṅgā nīharitvā ummaṅgadvāre 
 mahāvisālamāḷake ṭhapethāti  Te tassa vacanaṃ sampaṭicchitvā 
 jaṅghaummaṅgena gantvā sopāṇapādamūle padarasantharaṃ ugghāṭetvā 
 sopāṇapādamūle sopāṇasīse mahātale cāti ettake ṭhāne 
 ārakkhamanusse ca khujjavāmanakādiparicārikāyo ca hatthapādesu bandhitvā mukhaṃ 
 pidahitvā tattha tattha paṭicchannaṭṭhāne ṭhapetvā rañño paṭiyattaṃ 
 khādanīyaṃ kiñci khāditvā kiñci chaḍḍetvā bhājanāni bhinditvā 
 cuṇṇavicuṇṇaṃ katvā upari pāsādaṃ abhiruhiṃsu  Tadā salākadevī 
 nandādeviñca rājaputtañca rājadhītarañca ko jānāti kiṃ bhavissatīti 
 maññamānā attanā saddhiṃ ekasayaneyeva sayāpesi  Te yodhā 
 gabbhadvāre ṭhatvā pakkosayiṃsu  Sā nikkhamitvā kiṃ tātāti 
 āha  Devi amhākaṃ rājā vedehañca mahosathañca jīvitakkhayaṃ 
 pāpetvā sakalajambūdīpe ekarajjaṃ katvā ekasatarājaparivuto mahantena 
 yasena mahāpānaṃ pivanto tumhepi cattāro gahetvā ānetuṃ amhe 
 pahiṇīti  Te cattāro janā saddahitvā pāsādā otaritvā 
 sopāṇapādamūlaṃ agamaṃsu  Atha ne gahetvā jaṅghaummaṅgaṃ pavisiṃsu  
 Te cattāro āhaṃsu mayaṃ ettakaṃ kālaṃ idha vasantā imaṃ vithiṃ 
 na otiṇṇapubbamhāti  Devi imaṃ vithiṃ na sabbadā otaranti 
 maṅgalavithi nāmesā ajja maṅgaladivasabhāvena rājā iminā maggena 
  
  
 page     
 Ānetuṃ āṇāpesīti  Tesaṃ saddahiṃsu  Athekacce te cattāro 
 gahetvā āgamiṃsu ekacce nivattetvā rājanivesane ratanagabbhe 
 vivaritvā yāvadicchakaṃ dhanasāraṃ gahetvā āgamiṃsu  Itarepi cattāro 
 purato mahāummaṅgaṃ patvā alaṅkatadevasabhaṃ viya ummaṅgaṃ disvā 
 rañño atthāya sajjitanti saññaṃ kariṃsu  Atha ne cattāro mahāgaṅgāya 
 avidūraṭṭhānaṃ netvā anto ummaṅgeyeva alaṅkatagabbhe nisīdāpetvā 
 ekacce ārakkhaṃ gahetvā acchiṃsu ekacce gantvā tesaṃ ānītabhāvaṃ 
 bodhisattassa ārocesuṃ  So tesaṃ kathaṃ sutvā idāni me manoratho 
 matthakaṃ pāpuṇissatīti somanassajāto rañño santikaṃ gantvā ekamantaṃ 
 aṭṭhāsi  Rājāpi kilesāturatāya idāni me dhītaraṃ pesetīti 
 cintetvā pallaṅkato uṭṭhāya vātapānena olokento anekehi 
 ukkāsatasahassehi ekobhāsajātaṃ nagaraṃ mahatiyā senāya parivāritaṃ 
 disvā āsaṅkitaparisaṅkito kinnu kho etanti paṇḍitehi saddhiṃ 
 mantento imaṃ gāthamāha 
          hatthī assā rathā patti     senā tiṭṭhanti cammikā 
          ukkā padittā jhāyanti     kinnu maññanti paṇḍitāti  
      Tattha kinnu maññantīti cūḷanīrājā amhākaṃ tuṭṭho udāhu 
 kuddho kinnu kho paṇḍitā maññantīti pucchi  
      Taṃ sutvā senako āha mā cintayittha mahārāja atibahū 
 ukkā paññāyanti rājā tumhākaṃ dhītaraṃ dātuṃ gahetvā eti 
 maññeti  Pukkusopi tumhākaṃ āgantukasakkāraṃ kātuṃ ārakkhaṃ 
  
  
 page     
 Gahetvā ṭhitova bhavissatīti  Evaṃ te cattāro paṇḍitā yaṃ yaṃ 
 attano ruccati taṃ taṃ kathayiṃsu  Videharājāpi asukaṭṭhāne senā 
 tiṭṭhantu asukaṭṭhāne ārakkhaṃ gaṇhatha appamattā hothāti vadantānaṃ 
 saddaṃ suṇanto sannaddhañca senaṃ passanto maraṇabhayatajjito hutvā 
 mahāsattassa kathaṃ paccāsiṃsanto itaraṃ gāthamāha 
             hatthī assā rathā patti     senā tiṭṭhanti cammikā 
             ukkā padittā jhāyanti     kinnu kāhanti paṇḍitāti  
      Tattha kinnu kāhanti paṇḍitāti paṇḍita kinnu cintesi imā 
 senā amhākaṃ kiṃ karissantīti  
      Taṃ sutvā mahāsatto imaṃ andhabālaṃ thokaṃ santāsetvā 
 pacchā mama paññābalaṃ dassetvā assāsessāmi nanti cintetvā 
 āha 
             rakkhati taṃ mahārāja        cūlaneyyo mahabbalo 
             paduṭṭho te brahmadatto    pāto taṃ ghātayissatīti  
      Taṃ sutvā sabbe te rājādayo maraṇabhayatajjitā ahesuṃ  
 Rañño kaṇṭho sussi  Mukhe kheḷo ca chijji  Sarīre dāho 
 uppajji  So maraṇabhayabhīto paridevanto dve gāthā abhāsi 
             ubbedhati me hadayaṃ        mukhañca parisussati 
             nibbutiṃ nādhigacchāmi        aggidaḍḍhova ātape 
             kammārānaṃ yathā ukkā     anto jhāyati no bahi 
             evampi hadayaṃ mayhaṃ        anto jhāyati no bahīti  
  
  
 page     
      Tattha ubbedhatīti tāta mahosatha hadayaṃ me mahāvāteritaṃ viya 
 assatthapallavaṃ kampati  Anto jhāyati no bahīti sā ukkā 
 viya mayhaṃ hadayamaṃsaṃ abbhantare jhāyati bahi pana na paññāyatīti 
 paridevati  
      Mahāsatto tassa paridevitaṃ sutvā ayaṃ andhabālo aññesu 
 divasesu mama vacanaṃ na kareyya bhiyyo naṃ niggaṇhissāmīti cintetvā āha 
             pamatto mantanātīto       bhinnamantosi khattiya 
             idāni kho taṃ tāyantu      paṇḍitā mantino janā 
             akatvāmaccassa vacanaṃ       atthakāmahitesino 
             attapītirato rāja         migo kūṭeva ohito 
             yathāpi maccho valisaṃ        vaṅkaṃ maṃsena chāditaṃ 
             āmagiddho na jānāti      maccho maraṇamattano 
             evameva tuvaṃ rāja        cūlaneyyassa dhītaraṃ 
             kāmagiddho na jānāsi      maccho maraṇamattano 
             sace gacchasi pañcālaṃ       khippamattaṃ jahissasi 
             migaṃ panthānupannaṃva         mahantaṃ bhayamessati 
                  anariyarūpo puriso janinda 
                  ahīva uccaṅkagato ḍaseyya 
                  na tena mettiṃ kayirātha dhīro 
                  dukkho have kāpurisena saṅgamo 
  
  
 page     
                  Yaṃ tveva jaññā puriso janinda 
                  sīlavāyaṃ bahussuto 
                  teneva mettiṃ kayirātha dhīro 
                  sukho have sappurisehi saṅgamoti  
      Tattha pamattoti mahārāja tavaṃ kāmena pamatto  Mantanātītoti 
 mayā anāgatabhayaṃ disvā paññāya paricchinditvā mantitamantanaṃ 
 atikkanto  Bhinnamantoti mantanātikkantattāyeva bhinnamanto yo ca 
 te senakādīhi saddhiṃ manto gahito eso bhinno bhinnamantosi jāto  
 Paṇḍitāti ime senakādayo cattāro idāni taṃ rakkhantu passamiā 
 nesaṃ balanti dīpeti  Akatvāmaccassāti mama uttamassa amaccassa 
 vacanaṃ akatvā  Attapītiratoti attano kilesapītiyā abhirato hutvā  
 Migo kūṭeva ohitoti yathā nāma nivāpalobhenāgato migo kūṭapāse 
 bajjhati evaṃ mama vacanaṃ aggahetvā pañcālacandiṃ labhissāmīti 
 lobhenāgantvā idāni kūṭapāse baddho migo viya jātosi  Yathāpi 
 macchoti gāthādvayaṃ tadā mayā ayaṃ upamā ābhaṭāti dassetuṃ vuttaṃ  
 Sace gacchasīti  gāthāpi na kevalaṃ ettakameva imampi te upamaṃ 
 āharinti dassetuṃ vuttā  Anariyarūpoti kevaṭṭabrāhmaṇasadiso 
 asappurisajātiko nillajjapuriso  Na tena mettinti tādisena saddhiṃ 
 mittadhammaṃ na kayirātha tvaṃ pana kevaṭṭena saddiṃ mettiṃ katvā 
 tassa vacanaṃ gaṇhi  Dukkhoti evarūpena saddhiṃ samāgamo nāma 
 ekavāraṃ kato idha lokepi paralokepi mahādukkhāvahanato dukkho 
  
  
 page     
 Hoti  Yaṃ tvevāti yaṃ tu eva ayameva vā pāṭho  Sukhoti idha 
 lokepi paralokapei sukhoyeva hoti  
      Atha naṃ puna evarūpaṃ na karissatīti suṭṭhutaraṃ niggaṇhanto 
 pubbe raññā kathitakathaṃ āharitvā dassento āha 
                  bālo tuvaṃ elamūgosi rāja 
                  yo uttamatthāni mayi lapittho 
                  kimevahaṃ naṅgalakoṭivaḍḍho 
                  atthāni jānissaṃ yathāpi aññe 
             imaṃ gale gahetvāna       nāsetha vijitā mama 
             yo me ratanalābhassa       antarāyāya bhāsatīti  
      Imā dve gāthā vatvā mahārāja ahaṃ gahapatiputto yathā 
 tava aññe senakādayo paṇḍitā atthāni jānanti tathā kimeva 
 jānissaṃ agocaro esa mayhaṃ gahapatisippamevāhaṃ jānāmi ayamattho 
 senakādīnaṃ pākaṭo te paṇḍitā honti ajja te aṭṭhārasahi 
 akkhobhiṇīhi parivāritassa tava senakādayo avassayā hontu maṃ pana 
 gīvāyaṃ gahetvā nikkaḍḍhituṃ āṇāpesi idāni maṃ kasmā pucchasīti 
 evaṃ suniggahitaṃ niggaṇhi  Taṃ sutvā rājā cintesi paṇḍito 
 mayā katadosameva kathesi pubbeva hi idaṃ anāgatabhayaṃ jāni 
 tena maṃ ativiya niggaṇhati na kho pana ettakaṃ kālaṃ nikkammako 
 acchissati avassaṃ iminā mayhaṃ sotthibhāvo kato bhavissatīti  
 Atha naṃ pariggaṇhanto dve gāthā abhāsi 
  
  
 page     
             Mahosatha atītena          nānuvijjhanti paṇḍitā 
             kiṃ maṃ assaṃva sambandhaṃ       patodeneva   vijjhasi 
             sace passasi mokkhaṃ me     khemaṃ vā pana passasi 
             teneva maṃ anusāsa        kiṃ maṃ atītena vijjhasīti  
      Tattha nānuvijjhantīti atītaṃ dosaṃ gahetvā mukhasattīhi na 
 anuvijjhanti  Assaṃva sambandhanti sattusenāya parivutattā suṭṭhu 
 bandhitvā ṭhapitaṃ assaṃ viya kiṃ maṃ vijjhasi  Teneva manti evaṃ 
 te mokkho bhavissati evaṃ te khemanti tena sotthibhāvena maṃ 
 anusāsa assāsehi taṃ hi ṭhapetvā añño me paṭisaraṇaṃ natthīti  
      Atha mahāsatto ayaṃ rājā ativiya andhabālo purisavisesaṃ 
 na jānāti thokaṃ kilametvā pacchāssa avassayo bhavissāmīti cintetvā āha 
             atītaṃ mānusaṃ kammaṃ         dukkaraṃ durabhisambhavaṃ 
             na taṃ sakkomi mocetuṃ      tvaṃ pajānassu khattiya 
             santi vehāyasā nāgā     iddhimanto yasassino 
             tepi ādāya gaccheyyuṃ     yassa honti tathāvidhā 
             santi vehāyasā assā     iddhimanto yasassino 
             tepi ādāya gaccheyyuṃ     yassa honti tathāvidhā 
             santi vehāyasā pakkhī      iddhimanto yasassino 
             tepi ādāya gaccheyyuṃ     yassa honti tathāvidhā 
  Footnote    paṭodenāti evaṃ muddhajavidhānena vinayaṭṭhakathāyaṃ vuttaṃ  
  
  
 page     
             Santi vehāyasā yakkhā     iddhimanto yasassino 
             tepi ādāya gaccheyyuṃ     yassa honti tathāvidhā 
             atītaṃ mānusaṃ kammaṃ         dukkaraṃ durabhisambhavaṃ 
             na taṃ sakkomi mocetuṃ      antalikkhena khattiyāti  
      Tattha kammanti mahārāja idaṃ tava ito mocanaṃ nāma 
 atītamānusamanussehi kattabbaṃ kammaṃ atītaṃ  Dukkaraṃ durabhisambhavanti neva 
 kātuṃ na sahituṃ sakkā  Na taṃ sakkomīti ahaṃ taṃ ito mocetuṃ 
 na sakkomi  Tvaṃ pajānassu khattiyāti mahārāja tavamevetka 
 kattabbaṃ jānassu  Vehāyasāti ākāsena gamanasamatthā hatthino  
 Yassāti yassa rañño  Tathāvidhāti chaddantakule vā uposathakule 
 vā jātā nāgā honti taṃ rājānaṃ te ādāya gaccheyyuṃ  Assāti 
 balāhakaassarājakule jātā assā  Pakkhīti garuḷaṃ sandhāyāha  
 Yakkhāti sātāgirādayo yakkhā  Antalikkhenāti ahantaṃ antalikkhena 
 mocetuṃ na sakkomi taṃ ādāya ākāsena mithilaṃ netuṃ na sakkomīti 
 attho  
      Rājā taṃ sutvā appaṭibhāṇo nisīdi  Atha senako cintesi 
 idāni rañño ca amhākañca ṭhapetvā mahosathapaṇḍitaṃ aññaṃ 
 paṭisaraṇaṃ natthi rājā panassa kathaṃ sutvā maraṇabhayatajjito kiñci 
 vattuṃ na sakkoti ahaṃ paṇḍitaṃ yācissāmīti  So yācanto dve 
 gāthā abhāsi 
             atīradassī puriso          mahante udakaṇṇave 
  
  
 page     
             Yattha so labhate gādhaṃ      tattha so vindate sukhaṃ 
             evaṃ amhañca raññoca      tvaṃ patiṭṭhā mahosatha 
             tvaṃ nosi mantīnaṃ seṭṭho    amhe dukkhā pamocayāti  
      Tattha atīradassīti samudde bhinnanāvo tīraṃ apassanto  Yatthāti 
 ūmivegasamabbhāhato vicaranto yasmiṃ padese patiṭṭhaṃ labhati  
 Pamocayāti pubbe mithilaṃ senāya parivāretvā ṭhitakālepi tayā 
 pamocitamhā idānipi tvameva amhe dukkhā mocehīti yācati  
      Atha naṃ niggaṇhanto mahāsatto gāthāya ajjhabhāsi 
             atītaṃ mānusaṃ kammaṃ         dukkaraṃ durabhisambhavaṃ 
             na taṃ sakkomi mocetuṃ      tvaṃ pajānassu senakāti  
      Tattha tvaṃ pajānassu senakāti senaka ahaṃ na sakkomi tvaṃ 
 imaṃ rājānaṃ ākāsena mithilaṃ nehīti  
      Rājā gahetabbagahaṇaṃ apassanto maraṇabhayatajjito mahāsattena 
 saddhiṃ kathetuṃ asakkonto kadāci senakopi kiñci upāyaṃ jāneyya 
 pucchāmi tāva nanti pucchanto gāthamāha 
             suṇohi me taṃ vacanaṃ        passasetaṃ mahabbhayaṃ 
             senakādāni pucchāmi       kiṃ kiccaṃ idha maññasīti  
      Tattha kiṃ kiccanti kiṃ kattabbayuttakaṃ idha maññasi mahosathenamhā 
 pariccattā yadi tvaṃ jānāsi vadehi meti  
      Taṃ sutvā senako rājā maṃ upāyaṃ pucchati sobhaṇo vā 
 hotu asobhaṇo vā kathessāmissa ekaṃ upāyanti cintetvā 
  
  
 page     
 Gāthamāha 
             aggiṃ vā dvārato dema    gaṇhāmhase vikantanaṃ 
             aññamaññaṃ vadhitvāna        khippaṃ hissāma jīvitaṃ 
             mā no rājā bramhatto   ciraṃ dukkhena mārayīti  
      Tattha dvāratoti dvāraṃ pidahitvā tattha aggiṃ dema  
 Vikantananti aññamaññaṃ vikantanasatthaṃ gaṇhāma  Hissāmāti jīvitaṃ 
 khippaṃ jahissāma alaṅkatapāsādoyeva no dārucitako bhavissati  
      Taṃ sutvā rājā anattamano hutvā attano puttadārassa 
 evarūpaṃ citakaṃ karohīti vatvā pukkusādayo pucchi  Tepi attano 
 paṭirūpāya bālakathāyeva kathayiṃsu  Tena vuttaṃ 
             suṇohi me taṃ vacanaṃ        passasenaṃ mahabbhayaṃ 
             pukkusadāni pucchāmi        kiṃ kiccaṃ idha maññasīti  
 Pukkuso āha 
             visaṃ khāditvā miyyāma      khippaṃ hissāma jīvitaṃ 
             mā no rājā brahmadatto  ciraṃ dukkhena mārayīti  
 Rājā āha 
             suṇohi me taṃ vacanaṃ        passasenaṃ mahabbhayaṃ 
             kāmindadāni pucchāmi       kiṃ kiccaṃ idhamaññasīti  
 Kāmindo āha 
             rajjuyā bajjha miyyāma      papātā papatemhase 
             mā no rājā brahmadatto  ciraṃ dukkhena mārayīti  
  
  
 page     
 Rājā āha 
             suṇohi me taṃ vacanaṃ        passasenaṃ mahabbhayaṃ 
             devindadāni pucchāmi       kiṃ kiccaṃ idha maññasīti  
 Devindo āha 
             aggiṃ vā dvārato dema    gaṇhāmhase vikantanaṃ 
             aññamaññaṃ vadhitvāna        khippaṃ hissāma jīvitaṃ 
             na no sakkoti mocetuṃ     sukheneva mahosathoti  
      Apica tesu devindo ayaṃ rājā kiṃ karoti amhe pucchi 
 aggimhi sante khajjopanakaṃ dhamati ṭhapetvā mahosathapaṇḍitaṃ añño 
 idha amhākaṃ sotthibhāvaṃ kātuṃ samattho nāma natthi ayantaṃ apucchitvā 
 amhe pucchati mayaṃ kiṃ jānāmāti cintetvā aññaṃ upāyaṃ apassanto 
 senakena kathitameva kathetvā mahāsattaṃ vaṇṇento dve pade āha 
                  tatthāyaṃ adhippāyo mahārāja 
                  mayaṃ sabbe paṇḍitameva yācāma 
                  sace pana yāciyamānopi 
                  na no sakkoti mocetuṃ sukheneva mahosatho 
                  atha senakassa vacanaṃ karissāmāti  
      Taṃ sutvā rājā pubbe bodhisattassa katadosaṃ saritvā tena 
 saddhiṃ kathetuṃ asakkonto tassa suṇantasseva paridevanto āha 
             yathā kaddalino sāraṃ       anvesaṃ nādhigacchati 
             evaṃ anvesamānā naṃ      pañhaṃ nājjhagamāmhase 
  
  
 page     
             Yathā simbalino sāraṃ       anvesaṃ nādhigacchati 
             evaṃ anvesamānā naṃ      pañhaṃ nājjhagamāmhesa 
             adese vata no vuṭṭhaṃ      kuñjarānaṃvanūdake 
             saṃkāse dummanussānaṃ       bālānaṃ avijānataṃ 
             ubbedhati me hadayaṃ        mukhañca parisussati 
             nibbutiṃ nādhigacchāmi        aggidaḍḍhova ātape 
             kammārānaṃ yathā ukkā     anto jhāyati no bahi 
             evaṃpi hadayaṃ mayhaṃ         anto jhāyati no bahīti  
      Tattha kaddalinoti yathā kaddalikkhandassa nissārattā sāratthiko 
 puriso anvesantopi tato sāraṃ nādhigacchati evaṃ mayaṃ imamhā 
 dukkhā muñcanupāyaṃ pañca paṇḍite pucchitvā anvesamānāpi naṃ 
 pañhaṃ  Nājjhagamāmhaseti amhehi pucchitupāyaṃ asuṇanto viya 
 mayaṃ taṃ pañhaṃ nādhigacchāma  Dutiyagāthāyaṃpi eseva nayo  Kuñjarānaṃ 
 vanūdaketi yathā kuñjarānaṃ anūdake ṭhāne vuṭṭhaṃ adese vuṭṭhaṃ 
 nāma hoti tehi tathārūpe nirūdake vanagahane adese vasantā khippameva 
 paccāmittānaṃ vasaṃ gacchanti evaṃ amhehipi imesaṃ dummanussānaṃ 
 bālānaṃ avijānantānaṃ santike vasantehi adese vuṭṭhaṃ nāma 
 ettakesu hi paṇḍitesu ekopi me idāni paṭisaraṇaṃ natthīti nānāvidhehi vilapati  
      Taṃ sutvā paṇḍito ayaṃ rājā ativiya kilamati sace na naṃ 
 assāsessāmi hadayena phalitena marissatīti cintetvā assāsesi  
  
 Page         
  
 page     
      Tamatthaṃ pakāsento satthā āha  
             Tato so paṇḍito dhīro    atthadassī mahosatho 
             vedehaṃ dukkhitaṃ disvā     idaṃ vacanamabravi 
             mā tvaṃ bhāyi mahārāja    mā tvaṃ bhāyi rathesabha 
             ahaṃ taṃ mocayissāmi       rāhuggahitaṃva candimaṃ 
             mā tvaṃ bhāyi mahārāja    mā tvaṃ bhāyi rathesabha 
             ahantaṃ mocayissāmi       rāhuggahitaṃva suriyaṃ 
             mā tvaṃ bhāyi mahārāja    mā tvaṃ bhāyi rathesabha 
             ahantaṃ mocayissāmi       paṅke sannaṃva kuñjaraṃ 
             mā tvaṃ bhāyi mahārāja    mā tvaṃ bhāyi rathesabha 
             ahantaṃ mocayissāmi       peḷabandhaṃva pannagaṃ 
             mā tvaṃ bhāyi mahārāja    mā tvaṃ bhāyi rathesabha 
             ahantaṃ mocayissāmi       pakkhiṃ bandhaṃva pañjare 
             mā tvaṃ bhāyi mahārāja    mā tvaṃ bhāyi rathesabha 
             ahantaṃ mocayissāmi       macche jālagateriva 
             mā tvaṃ bhāyi mahārāja    mā tvaṃ bhāyi rathesabha 
             ahantaṃ mocayissāmi       sayogabalabāhanaṃ 
             mā tvaṃ bhāyi mahārāja    mā tvaṃ bhāyi rathesabha 
             pañcālaṃ bāhayissāmi      kākasenaṃva leḍḍunā 
             ādū paññā kimatthiyā     amacco vāpi tādiso 
             yo tva sambādhapakkhantaṃ    dukkhā na parimocayeti  
  
  
 page     
      Tattha idanti davadāhadaḍḍhe araññe ghanavassaṃ vassāpento 
 viya taṃ assāsento idaṃ mā tvaṃ bhāyi mahārājāti ādivacanaṃ 
 abravi  Tattha sannanti laggaṃ  Peḷabandhanti peḷāya abbhantaragataṃ 
 sappaṃ  Pañcālanti evaṃ mahantampi pañcālarañño senaṃ 
 pañcālaṃ  Bāhayissāmīti palāpessāmi  Ādūti nāmatthe 
 nipāto  Paññā nāma kimatthiyāti attho  Amacco vāpi 
 tādisoti paññā samannāgatattā tādiso paññāya sampanno 
 amacco vāpi kimatthiyo yo taṃ evaṃ maraṇasambādhappattaṃ dukkhā 
 na parimocaye mahārāja ayaṃ paṭhamataraṃ āgacchanto nāma kimatthaṃ 
 āgatoti maññasi mā bhāyi mahārāja ahantaṃ imamhā dukkhā 
 mocessāmīti taṃ assāsesi  
      Rājāpi tassa vacanaṃ sutvā idāni me jīvitaṃ laddhanti assāsaṃ 
 paṭilabhi  Bodhisattena sīhanāde kate sabbeva te tusiṃsu  Atha 
 naṃ senako pucchi paṇḍita tvaṃ sabbe amhe gahetvā gacchachanto 
 kenupāyena gamissasīti  Alaṅkataummaṅgena nessāmi tumhe 
 gamanasajjā hothāti vatvā ummaṅgadvāraṃ vivaraṇatthaṃ yodhe āṇāpento 
 āha 
         etha māṇavā uṭṭhetha     mukhaṃ sodhetha sandhino 
         vedeho sahamaccehi      ummaṅgena gamissatīti  
      Tattha māṇavāti taruṇādhivacanaṃ  Mukhaṃ sodhethāti ummaṅgadvāraṃ 
 vivaratha  Sandhinoti yantagharasandhino ca dvāraṃ sodhetha 
  
  
 page     
 Ekasatānaṃ sayanagabbhānaṃ dvāraṃ vivaratha anekasatānaṃ dīpālayānaṃ dvāraṃ 
 vivarathāti  
      Te uṭṭhāya ummaṅgadvāraṃ vivariṃsu  Sakalo ummaṅgo ekobhāso 
 alaṅkatadevasabhā viya virocati  
      Tamatthaṃ pakāsento satthā āha 
         tassa taṃ vacanaṃ sutvā      paṇḍitassānusārino 
         ummaṅgadvāraṃ vivariṃsu      yantayutte ca aggaḷeti  
      Tattha anusārinoti veyyāvaccakarā  Yantayutte ca aggaḷeti 
 sūcighaṭikasampannāni ca dvārakavāṭāni  
      Te ummaṅgadvāraṃ vivaritvā mahāsattassa ārocesuṃ  So 
 rañño saññamakāsi kālo deva pāsādā otarathāti  Rājā 
 otarati  Senako sīsato nāḷivattaṃ apanetvā sāṭakaṃ omuñcitvā 
 kacchaṃ daḷhaṃ bandhi  Atha naṃ mahāsatto disvā senaka kiṃ karosīti 
 pucchi  Paṇḍita ummaṅgena gacchantehi nāma veṭhanaṃ mocetvā 
 kacchaṃ daḷhaṃ bandhitvā gantabbanti  Senaka ummaṅgaṃ pavisanto 
 onamitvā jaṇṇukehi patiṭṭhāya pavisissāmīti mā saññamakāsi 
 sace hatthinā gantukāmosi hatthiṃ abhirūha sace assena gantukāmosi 
 assaṃ abhirūha ucco ummaṅgo aṭṭhārasahatthubbedho visāladvāro 
 tvaṃ yathāruciyā alaṅkatapaṭiyatto rañño purato gacchāti āha  
 Bodhisatto pana senakassa gamanaṃ purato vicāretvā rājānaṃ majjhe 
 katvā sayaṃ pacchato ahosi  Kiṃ kāraṇā  Rājā 
  
  
 page     
 Alaṅkataummaṅgaṃ olokento mā saṇikaṃ agamāsīti  Ummaṅge mahājanassa 
 yāgubhattakhādanīyādīni appamāṇāni ahesuṃ  Te manussā khādantā 
 pivantā ummaṅgaṃ olokentā gacchanti  Mahāsattopi yātha yātha 
 mahārājāti codento pacchato yāti  Rājā alaṅkatadevasabhaṃ viya 
 ummaṅgaṃ olokento yāti  
      Tamatthaṃ pakāsento satthā āha 
         purato senako yāti      pacchato ca mahosatho 
         majjhe ca rājā vedeho  amaccaparivāritoti  
      Rañño āgatabhāvaṃ ñatvā te māṇavā rañño mātarañca 
 deviñca puttañca dhītarañca ummaṅgā nīharitvā mahāvisālamāḷake 
 ṭhapesuṃ  Rājāpi bodhisattena saddhiṃ ummaṅgā nikkhami  Te 
 cattāro khattiyā rājānañca paṇḍitañca disvā nissaṃsayaṃ parahatthagatamhā 
 mayaṃ amhe gahetvā āgatehi paṇḍitassa purisehi bhavitabbanti 
 maraṇabhayatajjitā bhītatasitā mahāviravaṃ viraviṃsu  Cūḷanīrājā 
 kira videharañño palāyanabhayena gantvā gaṅgātīre gāvutamatte 
 ṭhāne aṭṭhāsi  So ca sannisinnāya rattiyā tesaṃ viravaṃ sutvā 
 nandādeviyā saddo viyāti vattukāmo ahosi  Kuhiṃ nandādeviṃ 
 passasīti parihāsabhayena na kiñci āha  Mahāsatto tasmiṃ ṭhāne 
 pañcālacandiṃ kumārikaṃ ratanarāsimhi ṭhapetvā abhisiñcitvā mahārāja 
 tvaṃ imissā kāraṇā āgatosi ayaṃ aggamahesī hotūti āha  
 Tīṇi nāvāsatāni upaṭṭhapesuṃ  Rājā visālamāḷakā otaritvā 
  
  
 page     
 Alaṅkatanāvaṃ abhiruhi  Tepi cattāro khattiyā nāvaṃ abhiruhiṃsu  
      Tamatthaṃ pakāsento satthā āha 
         ummaṅgā nikkhamitvāna     vedeho nāvamāruhi 
         abhiruyhañca taṃ ñatvā      anusāsi mahosatho 
         ayaṃ te sassuro deva     ayaṃ sassu janādhipa 
         yathā mātu paṭipatti       evaṃ te hotu sassuyā 
         yathāpi niyako bhātā      sodariyo ekamātuko 
         evaṃ pañcālacando te    dayitabbo rathesabha 
         ayaṃ pañcālacanadī te      rājaputtī abhijjhitā 
         kāmaṃ karohi te tāya     bhariyā te rathesabhāti  
      Tattha anusāsīti evaṃ kirassa ahosi kadācesa  kujjhitvā 
 cūḷanīrañño mātaraṃ māreyya abhirūpāya nandādeviyā saddhiṃ saṃvāsaṃ 
 kappeyya rājakumāraṃ māreyya paṭiññamassa gahessāmīti  Tasmā 
 ayaṃ teti ādinā vadanto anusāsi  Tattha ayaṃ te sassuroti 
 ayaṃ tava sassurassa cūḷanīrañño putto pañcālacandiyā kaniṭṭhabhātiko 
 ayaṃ te idāni sassuro  Ayaṃ sassūti ayaṃ imissā mātā nandādevī 
 nāma tava sassu  Yathā mātūti yathā mātu putto vattapaṭipattiṃ 
 karoti evaṃ te etissā hotu balavataraṃ mātusaññaṃ paccupaṭṭhapetvā 
 mā kadāci naṃ lobhacittena olokehi  Niyakoti ajjhattiko 
 ekapitarā ekamātuyā jāto  Dayitabboti piyāyitabbo  Bhariyāti 
 ayaṃ te bhariyā bhavissati mā etissāya 
  
  
 page     
 Avamānamakāsīti  So evaṃ rañño patiññaṃ gaṇhi  
      Rājā sādhūti sampaṭicchi  Rājamātaraṃ pana ārabbha na kiñci 
 kathesi  Kiṃ kāraṇā  Tassā mahallakabhāveneva  Idampana 
 sabbaṃ bodhisatto tīre ṭhatvā kathesi  Atha naṃ rājā mahādukkhato 
 muttatāya gantukāmo hutvā tāta tvaṃ tīre ṭhito kiṃ karosīti vatvā 
 gāthamāha 
         āruyha nāvaṃ taramāno    kiṃ nu tīramhi tiṭṭhasi 
         kicchā muttamhā dukkhato   yāmadāni mahosathāti  
      Taṃ sutvā mahāsatto deva tumhehi saddhiṃ gamanaṃ nāma mayhaṃ 
 ayuttanti vatvā āha 
         nesa dhammo mahārāja     yohaṃ senāya nāyako 
         senāṅgaṃ parihāpetvā    attānaṃ parimocaye 
         nivesanamhi te deva      senāṅgaṃ parihāpitaṃ 
         taṃ dinnaṃ brahmadattena     ānayissaṃ rathesabhāti  
      Tattha dhammoti sabhāvo  Nivesanamhīti nagaraṃ sandhāyāha  
 Parimocayeti parimoceyyaṃ  Parihāpitanti chaḍḍitaṃ  
      Tesu hi manussesu dūramaggaṃ āgatesu keci khādantā keci 
 pivantā keci kilamantā niddaṃ okkamantā amhākaṃ nikkhantabhāvampi 
 na jāniṃsu keci gilānā mayā saddhiṃ cattāro māse kammaṃ katvā 
 mama upakāramanussā cettha bahū na sakkā mayā ekamanussampi 
 chaḍḍetvā gantuṃ ahaṃ tāva nivattetvā sabbampi tava senaṃ 
  
  
 page     
 Brahmadattena dinnaṃ dhanañca avasiṭṭhaṃ ānessāmi tumhe mahārāja katthaci 
 avilambantā sīghaṃ sīghaṃ gacchatha mayā vo antarāmagge hatthiassabāhanādīni 
 ṭhapitāni kilantakilantāni pahāya samatthasamatthe yoge abhiruyha 
 sīghaṃ sīghaṃ mithilanagarameva pavisathāti āha  Tato rājā gāthamāha 
         appaseno mahāsenaṃ      kathaṃ niggayha ṭhassasi 
         dubbalo balavantena       vihaññissasi paṇḍitāti  
      Tattha niggayhāti paṭippharitvā  Vihaññissasīti kilamissasi  
      Tato bodhisatto gāthamāha 
         appasenopi ce mantī     mahāsenaṃ amantinaṃ 
         jināti rājā rājāno    ādiccovudayantamanti  
      Tattha mantīti mantāya samannāgato paññavā upāyakusalo  
 Amantinanti anupāyakusalaṃ  Jinātīti paññavā duppaññaṃ jināti  
 Rājā rājānoti ekopi evarūpo rājā bahūpi duppaññe rājāno 
 jinātiyeva  Yathā kinti  Ādiccovudayantamanti yathā ādicco 
 udento tamaṃ vidhamitvā ālokaṃ dasseti evaṃ jināti ceva suriyo 
 viya virocati ca  
      Idanca pana vatvā mahāsatto rājānaṃ vanditvā gacchatha 
 tumheti vatvā taṃ uyyojesi  So mutto vatamhi amittahatthato 
 imissā ca laddhattā manorathopi me matthakaṃ pattoti bodhisattassa 
 guṇaṃ āvajjitvā uppannapītipāmojjo paṇḍitassa guṇe senakassa 
  
  
 page     
 Kathento gāthamāha 
         susukhaṃ vata saṃvāso        paṇḍitehīti senaka 
         pakkhīva pañjare bandhe     macche jālagateriva 
         amittahatthatthagate        mocayi no mahosathoti  
      Tattha susukhaṃ vatāti atisukhaṃ vata idaṃ adhikataraṃ yo saṃvāso 
 paṇḍitehi  Itīti kāraṇatthe nipāto  Idaṃ vuttaṃ hoti yasmā 
 amittahatthatthagate mocayi no mahosatho tasmā senaka vadāmi susukhaṃ 
 vata idaṃ yo evaṃ paṇḍitehi saṃvāsoti  
      Taṃ sutvā senako paṇḍitassa guṇaṃ kathento āha 
         evameva mahārāja       paṇḍitā hi sukhāvahā 
         pakkhīva pañjare bandhe     macche jālagateriva 
         amittahatthatthagate        mocayi no mahosathoti  
      Atha videharājā nadito uttaritvā yojanantare mahāsattena 
 kāritagāmaṃ sampatto  Tatthassa bodhisattena ṭhapitamanussā 
 hatthibāhanādīni ceva annapānādīni ca adaṃsu  Rājā kilantakilante 
 hatthiassarathe nivattetvā itare ādāya tehi saddhiṃ aññaṃ 
 gāmaṃ pāpuṇi  Etenupāyena yojanasatamaggaṃ atikkamitvā punadivase 
 pātova mithilaṃ pāvisi  Bodhisattopi ummaṅgadvāraṃ gantvā attanā 
 sannaddhakhaggaṃ omuñcitvā ummaṅgadvāre vālukaṃ viyūhitvā taṃ tattha 
 ṭhapesi  Ṭhapetvā ca pana ummaṅgaṃ pavisitvā ummaṅgā nikkhamitvā 
 taṃ nagaraṃ pavisitvā pāsādaṃ abhiruyha gandhodake nahātvā 
  
  
 page     
 Nānaggarasabhojanaṃ bhuñjitvā sayanavaragato manoratho me matthakaṃ pattoti 
 āvajjento nipajji  Athassā rattiyā accayena cūḷanīrājā senāṅgaṃ 
 vicāriyamāno taṃ nagaraṃ upāgami  
      Tamatthaṃ pakāsento satthā āha 
         rakkhitvā kasiṇaṃ rattiṃ      culaneyyo mahabbalo 
         udentaṃ aruṇuggamhi       upakāramupāgami 
         āruyha pavaraṃ nāgaṃ       balavantaṃ saṭṭhihāyanaṃ 
         rājā avoca pañcālo    culaneyyo mahabbalo 
         sannaddho maṇicammena      saramādāya pāṇinā 
         pesiye ajjhabhāsittha      puthugumbe samāgateti  
      Tattha kasiṇanti sakalaṃ nissesaṃ rattiṃ  Udentanti udente  
 Upakāranti pañcālanagaraṃ upādāya mahāsattena kāritattā 
 upakāranti laddhanāmaṃ nagaramupāgami  Avocāti attano senaṃ avaca  
 Pesiyeti attano pesakārake  Ajjhabhāsitthāti adhibhāsittha puretarameva 
 abhāsittha  Puthugumbeti bahusippesu patiṭṭhite anekasippaññū  
      Idāni te sarūpato dassetuṃ āha 
          hatthārohe anīkaṭṭhe     rathike pattikārake 
          upāsanamhi katahatthe      vālavedhe samāgateti  
      Tattha upāsanamhīti dhanusippe  Katahattheti avirujjhanavedhitāya 
 sampannahatthe  
  
  
 page     
      Idāni rājā vedehaṃ jīvaggāhaṃ gaṇhāpetuṃ āṇāpento āha 
           pesetha kuñjare dantī     balavante saṭṭhihāyane 
           maddantu kuñjarā nagaraṃ     vedehena sumāpitaṃ 
           vacchadantamukhā setā      tikkhaggā aṭṭhivedhino 
           panuṇṇā dhanuvegena       sampatantutarītarā 
           māṇavā cammino sūrā     cittadaṇḍayutāvudhā 
           pakkhandino mahānāgā     hatthīnaṃ honti sammukhā 
           sattiyo teladhotāyo     acchimanto pabhassarā 
           vijjotamānā tiṭṭhantu     sataraṃsāva tārakā 
           āvudhabalavantānaṃ         guṇikāyuradhārinaṃ 
           īdisānaṃ me yodhānaṃ      saṅgāme apalāyinaṃ 
           vedeho kuto muccissati   sace pakkhīva kāhati 
           tiṃsa me purisanāvutyo     sabbe cekekaniccitā 
           yesaṃ samaṃ na passāmi      kevalaṃ mahimaṃ caraṃ 
           nāgā ca kappitā dantī    balavantā saṭṭhihāyanā 
           yesaṃ khandhesu sobhanti     kumārā cārudassanā 
           pītālaṅkārā pītavasanā    pītuttaranivāsanā 
           nāgakkhandhesu sobhanti     devaputtāva nandane 
           pāṭhīnavaṇṇā nettiṃsā     teladhotā pabhassarā 
           niṭṭhitā naravīrehi        samadhārā sunissitā 
           vellāḷino vītamalā      sikkāyasamayā daḷhā 
  
  
 page     
           Gahitā balavantehi        suppahārappahāribhi 
           suvaṇṇā pharusampannā      lohitakañcūpadhāritā 
           vivattamānā sobhanti      vijjuvabbhaghanantare 
           pavakā cammino sūrā      asicammassa kovidā 
           pharuggahā sikkhitarā       nāgakkhandhanipātino 
           īdisehi purakkhito        natthi mokkho ito tava 
           pabhāvante na passāmi     yena tvaṃ mithilaṃ vajeti  
      Tattha dantīti sampannadante  Vacchadantamukhāti nikhādanasadisamukhā  
 Panuṇṇāti visaṭṭhā  Sampatantutarītarāti te evarūpā 
 sarā itaritarā sampatantu samāgacchantu  Ghanameghavassaṃ viya saravassaṃ 
 vassathāti āṇāpesi  Māṇavāti taruṇayodhā  Camminoti 
 cammahatthā  Cittadaṇḍayutāvudhāti cittadaṇḍayuttehi āvudhehi 
 samannāgatā  Pakkhandinoti saṅgāmaṃ pakkhandikā  Mahānāgāti 
 mahānāgesu koñcanādaṃ katvā āgacchantesupi niccalaṃ ṭhatvā tesaṃ 
 dante gahetvā luñcituṃ samatthā yodhā  Sataraṃsāva tārakāti 
 sataraṃsā viya osadhī tārakā  Āvudhabalavantānanti āvudhabalena yuttānaṃ  
 Guṇikāyuradhārinanti guṇī vuccati kavacaṃ kavacāni ceva kāyurābharaṇāni 
 ca dhārentānaṃ kavacasaṃkhātāni vā kāyurāni dhārentānaṃ  Sace pakkhīva 
 kāhatīti sace pakkhī viya ākāsena pakkhandanaṃ karissati tathāpi kinti 
 muccissatīti vadati  Tiṃsa me purisanāvutyoti purisānaṃ tiṃsasahassāni 
 ca navutisatāni ca tiṃsanāvutyoti vuccanti  Sabbe cekekaniccitāti 
  
  
 page     
 Ettakā mayhaṃ yodhāparesaṃ hatthato āvudhaṃ gahetvā paccāmittānaṃ 
 sīsaṃ pātanasamatthā ekekaṃ vicinitvā gahitā anivattino yodhāti 
 dasseti  Kevalaṃ mahimaṃ caranti sakalaṃpi imaṃ mahiṃ caranto  Yesaṃ 
 samaṃ na passāmīti yesaṃ sadisaṃ na passāmi teyeva me yodhā ettakāti 
 dasseti  Cārudassanāti cāru vuccati suvaṇṇaṃ suvaṇṇavaṇṇāti attho  
 Pītālaṅkārāti pītavaṇṇālaṅkārā  Pītavasanāti pītavatthanivatthā  
 Pītuttaranivāsanāti pītavuttarāsaṅgā  Pāṭhīnavaṇṇāti pāsānamacchakasadisā  
 Nettiṃsāti khaggā  Naravīrehīti viriyavantehi paṇḍitapurisehi  
 Sunissitāti suṭṭhu nissitā atitikhiṇā  Vellāḷinoti 
 ṭhitamajjhantikasuriyo viya vijjotamānā  Sikkāyasamayāti sattavāre 
 koñcasakuṇe khādāpetvā gahitena sikkāyasena katā  
 Suppahārappahāribhīti daḷhappahārehi yodhehi  Lohitakañcūpadhāritāti 
 lohitavaṇṇāya kosiyā samannāgatā  Pavakāti ākāse parivattanasamatthā  
 Asicammassa kovidāti etesaṃ gahaṇe kusalā  Pharuggahāti pharuggahakā  
 Sikkhitarāti tasmiṃ pharuggahaṇe ativiya sikkhitā  Nāgakkhandhanipātinoti 
 hatthikkhandhe khaggena chinditvā pātanasamatthā  Natthi mokkhoti 
 ambho vedeha petaka paṭhamaṃ tāva gahapatiputtassānubhāvena 
 muttosi idāni pana tava mokkho natthīti vadati  Pabhāvanteti 
 idāni te rājānubhāvaṃ na passāmi yena tavaṃpi mithilaṃ gamissasi khitte 
 jāle paviṭṭhamaccho viya ajja jātoti  
      Evaṃ vedehaṃ tajjento idāni naṃ jīvaggāhaṃ gaṇhissāmīti 
  
  
 page     
 Vajiraṅkusena nāgaṃ codento gaṇhatha bhindatha vijjhathāti senaṃ āṇāpento 
 cūḷanīrājā upakāranagaraṃ avattharanto viya upāgami  Atha 
 naṃ mahāsattassa upanikhittapurisā ko jānāti kiṃ bhavissatīti attano 
 upaṭṭhāke gahetvā parivārayiṃsu  Tasmiṃ khaṇe bodhisatto sirisayanā 
 vuṭṭhāya katasarīrapaṭijaggano bhuttapātarāso alaṅkatapaṭiyatto 
 satasahassagghanikaṃ kāsikavatthaṃ nivāsetvā rattakambalaṃ ekaṃse katvā 
 sattaratanakhacitaṃ ekaṃ valañjanakāñcanadaṇḍakaṃ ādāya suvaṇṇapādukaṃ 
 āruyha devaccharāhi viya alaṅkataitthīhi bālavījaniyā vījayamāno 
 alaṅkatapāsāde sīhapañjaraṃ vivaritvā cūḷanīrañño attānaṃ dassento 
 sakkadevarājalīlāya aparāparaṃ caṅkami  Cūḷanīrājāpi tassa uttamarūpasiriṃ 
 oloketvā cittaṃ pasādetuṃ nāsakkhi idāni taṃ gaṇhissāmīti 
 turitaturito hatthimeva pesesi  Paṇḍito cintesi ayaṃ rājā 
 vedeho me idheva laddhoti saññāya turitaturito āgacchantova na 
 jānāti attano puttadāre gahetvā amhākaṃ rañño pahitabhāvaṃ 
 maññeti suvaṇṇādāsasadisaṃ mama mukhaṃ dassetvā tena saddhiṃ kathessāmīti  
 So vātapāne ṭhitova madhurassaraṃ nicchāretvā tena saddhiṃ 
 keḷiṃ kathento āha 
           kinnu santaramānova       nāgaṃ pesesi kuñjaraṃ 
           pahaṭṭharūpo āgamasi       laddhatthosmīti maññasi 
           oharetaṃ dhanucāpaṃ        khurappaṃ paṭisaṃhara 
           oharetaṃ subhaṃ cammaṃ       veḷuriyamaṇisannibhanti  
  
  
 page     
      Tattha kuñjaranti seṭṭhaṃ  Pahaṭṭharūpoti haṭṭhatuṭṭhacitto so 
 manassajāto  Āgamasīti āgacchasi  Laddhatthosmīti nipphannatthosmi 
 manoratho me matthakaṃ pattoti maññasi  Oharetanti etaṃ 
 cāpasaṃkhātaṃ dhanuṃ ohara avahara chaḍḍehi ko nu te etenattho  
 Paṭisaṃharāti apanetvā aññassa vā dehi paṭicchanne vā ṭhāne 
 ṭhapehi kiṃ khurappena karissasi  Cammanti etaṃ cammampi apanehi idaṃ hi 
 tayā hiyyo paṭimukkaṃ bhavissati chaḍḍehi taṃ mā te sarīraṃ upaddutaṃ 
 ahosi te sarīraṃ akilametvā pātova tava nagaraṃ pavisāhīti raññā 
 saddhiṃ keḷiṃ akāsi  
      So tassa vacanaṃ sutvā ayaṃ gahapatiputto mayā saddhiṃ keḷiṃ 
 karoti ajja te kattabbaṃ jānissāmīti taṃ tajjento āha 
           pasannamukhavaṇṇosi         mihitapubbañca bhāsasi 
           hoti kho maraṇakāle      īdisī vaṇṇasampadāti  
      Tattha mihitapubbañca bhāsasīti paṭhamaṃ sitaṃ katvā pacchā bhāsanto 
 mihitapubbameva bhāsasi maṃ kismiñci na gaṇesi  Hoti khoti 
 maraṇakāle nāma purisassa vaṇṇasampadā nāma evarūpā hotiyeva 
 tasmā tavaṃ virocasi ajja te sīsaṃ chinditvā jayapānaṃ pivissāmīti  
      Evaṃ tassa tena saddhiṃ kathitakāle mahābalakāyāpi mahāsattassa 
 rūpasiriṃ disvā ambho amhākaṃ rājā mahosathapaṇḍitena saddhiṃ 
 paṭimanteti kinnukho katheti etesaṃ kathaṃ suṇissāmāti rañño santikameva 
 agamaṃsu  Paṇḍitopi tassa kathaṃ sutvā na maṃ 
  
  
 page     
 Mahosathapaṇḍitoti jānāti nāhaṃ attānaṃ māretuṃ dassāmīti cintetvā deva 
 manto te bhinno kevaṭṭena ca tayā ca hadayena cintitaṃ na jātaṃ 
 mukhena kathitameva jātanti vatvā taṃ pakāsento āha 
           moghante gakhjitaṃ rāja     bhinnamantosi khattiya 
           duggaṇho hi tayā rājā   khaluṅkeneva sindhavo 
           tiṇṇo hiyyo rājā gaṅgaṃ  sāmacco saparijjano 
           haṃsarājaṃ yathā dhaṅko      anujavaṃ patissatīti  
      Tattha bhinnamantosīti yo tayā kevaṭṭena saddhiṃ sirisayanagabbhe 
 manto gahito taṃ mama na jānātīti mā saññaṃ kari pageva so 
 mayā ñātoti bhinnamantosi jātoti vadāmi  Duggaṇho hi tayāti 
 mahārāja amhākaṃ rājā tayā assakhaluṅkena sindhavo viya duggaṇho 
 khaluṅkaṃ āruḷhena javasampannaṃ ājānīyaṃ āruyha gacchanto viya 
 gahetuṃ na sakkāti attho  Khaluṅko viya hi kevaṭṭo taṃ āruḷhakapuriso 
 viya tavaṃ javasampanno sindhavo viya ahaṃ taṃ āruḷhakapuriso 
 viya amhākaṃ rājāti dasseti  Tiṇṇo hiyyoti hiyyova 
 uttiṇṇo so ca kho sāmacco saparijano na ekakova palāyitvā 
 gato  Anujavanti sace pana tavaṃ taṃ anujavissasi anubandhissasi  
 Yathā suvaṇṇarājahaṃsaṃ anujavanto dhaṅko antarāva patissati evaṃ 
 patissasi antarāva vināsaṃ pāpuṇissasīti vadati  
      Idāni acchambhīto kesarasīho viya mahāsatto udāharaṇaṃ āharanto āha 
  
  
 page     
            Siṅgālāva rattibhāge     phullaṃ disvāna kiṃsukaṃ 
            maṃsapesīti maññantā       paribyuḷhā migādhamā 
            vītivattāsu rattīsu        uggatasmiṃ divākare 
            kiṃsukaṃ phullitaṃ disvā       āsāchinnā migādhamā 
            evameva tuvaṃ rāja       vedehaṃ parivāraya 
            āsāchinno gamissasi      siṅgālā kiṃsukaṃ yathāti  
      Tattha disvānāti candālokena oloketvā  Paribyuḷhāti 
 pātova maṃsapesiṃ khāditvā gamissāmāti parivāretvā aṭṭhaṃsu  
 Vītivattāsūti te yāsu yāsu rattīsu evaṃ aṭṭhaṃsu tāsu tāsu 
 atītāsu  Disvāti pātova suriyālokena kiṃsukaṃ disvāna nayidaṃ 
 maṃsanti ñatvā chinnāsā hutvā palāyiṃsu  Siṅgālāti yathā siṅgālā 
 kiṃsukaṃ parivāretvā āsāchinnā gatā evaṃ tavaṃpi idha videharañño 
 natthibhāvaṃ ñatvā āsāchinno hutvā gamissasi senaṃ gahetvā 
 palāyissasīti dīpeti  
      Rājā tassa taṃ acchambhītavacanaṃ sutvā cintesi ayaṃ gahapatiputto 
 atisūro hutvā kathesi nissaṃsayaṃ vedeho palāpito bhavissatīti 
 ativiya kujjhitvā pubbe mayaṃ gahapatiputtaṃ nissāya udarasāṭakassāpi 
 assāmikā jātā idāni tena amhākaṃ hatthagato paccāmitto 
 palāpito bahu vata no anatthakārako ubhinnaṃ kattabbaṃ kāraṇaṃ 
 imasseva karissāmīti tassa kāraṇaṃ kātuṃ āṇāpento āha 
           imassa hatthapāde ca      kaṇṇanāsañca chindatha 
  
  
 page     
           Yo me amittaṃ hatthagataṃ    vedehaṃ parimocayi 
           imaṃ maṃsaṃva ātappaṃ        sūle katvā pacantu naṃ 
           yo me amittaṃ hatthagataṃ    vedehaṃ parimocayi 
           yathāpi usabhacammaṃ         paṭhabyā vitunīyati 
           sīhassa atho byagghassa     hoti saṅkusamāhataṃ 
           evantaṃ vitunitvāna       vedhayissāmi sattiyā 
           yome amittaṃ hatthagataṃ     vedehaṃ parimocayīti  
      Tattha ātappanti pacitabbayuttakaṃ migādīnaṃ maṃsaṃ viya imaṃ 
 gahapatiputtaṃ sūle āvuṇitvā pacantu  Sīhassa atho byagghassāti 
 etesañca yathā cammaṃ saṅkusamāhataṃ hoti evaṃ hotu  Vedhayissāmīti 
 vijjhāpessāmīti  
      Taṃ sutvā mahāsatto hasitaṃ katvā ayaṃ rājā na jānāti attano 
 deviyāca bandhavānañca mayā mithilaṃ pahitabhāvaṃ tena me idaṃ kammakaraṇaṃ 
 vicāreti kodhavasena kho pana maṃ usunā vā vijjheyya aññaṃ 
 vā attano ruccanakaṃ kareyya handāhaṃ sokāturaṃ imaṃ vedanāppattaṃ 
 katvā hatthipiṭṭheyeva naṃ visaññiṃ katvā nipajjāpetuṃ taṃ kāraṇaṃ 
 ārocessāmīti cintetvā āha 
           sace me hatthapāde ca    kaṇṇanāsañca chedasi 
           evaṃ pañcālacandassa      vedeho chedayissati 
           sace me hatthapāde ca    kaṇṇanāsañca chedasi 
           evaṃ pañcālacandiyā      vedeho chedayissati 
  
  
 page     
           Sace me hatthapāde ca    kaṇṇanāsañca chedasi 
           evaṃ nandāya deviyā     vedeho chedayissati 
           sace me hatthapāde ca    kaṇṇanāsañca chedasi 
           evante puttadārassa     vedeho chedayissati 
           sace maṃsañca ātappaṃ      sūle katvā pacissasi 
           evaṃ pañcālacandassa      vedeho pācayissati 
           sace maṃsañca ātappaṃ      sūle katvā pacissasi 
           evaṃ pañcālacandiyā      vedeho pācayissati 
           sace maṃsañca ātappaṃ      sūle katvā pacissasi 
           evaṃ nandāya deviyā     vedeho pācayissati 
           sace maṃsañca ātappaṃ      sūle katvā pacissasi 
           evaṃ te puttadārassa     vedeho pācayissati 
           sace maṃ vitunitvāna       vedhayissasi sattiyā 
           evaṃ pañcālacandassa      vedeho vedhayissati 
           sace maṃ vitunitvāna       vedhayissasi sattiyā 
           evaṃ pañcālacandiyā      vedeho vedhayissati 
           sace maṃ vitunitvāna       vedhayissasi sattiyā 
           evaṃ nandāya deviyā     vedeho vedhayissati 
           sace maṃ vitunitvāna       vedhayissasi sattiyā 
           evante puttadārassa     vedeho vedhayissati 
           evaṃ no mantitaṃ raho     vedehena mayā saha 
  
  
 page     
           Yathā palasataṃ cammaṃ        kontimantāsuniṭṭhitaṃ 
           upeti tanutāṇāya        sarānaṃ paṭihantave 
           sukhāvaho dukkhanūdo       vedehassa yasassino 
           matinte paṭihaññāmi       usuṃ palasatena vāti  
      Tattha chedayissatīti paṇḍitassa kira cūḷaninā hatthapādā chinnāti 
 sutvāva chedayissati  Puttadārassāti mama ekassa chinnapaccayā 
 tava dvinnaṃ puttānañceva aggamahesiyā cāti tiṇṇampi janānaṃ 
 amhākaṃ rājā chedayissati  Evaṃ no mantitaṃ rahoti mahārāja 
 mayā ca videharājena ca evaṃ rahasi mantitaṃ yaṃ yaṃ idheva mayhaṃ 
 cūḷanīrājā kāresi taṃ taṃ tattha tassa puttadārānaṃ kattabbanti  
 Palasatanti palasatappamāṇaṃ bahū khāre khādāpetvā mudubhāvaṃ upanītaṃ 
 cammaṃ  Kontimantāsuniṭṭhitanti kontimantā vuccati cammakārasatthaṃ 
 tāya kontimantāya kantanalikhitānaṃ katattā suṭṭhu niṭṭhitaṃ  
 Tanutāṇāyāti yathā taṃ cammaṃ saṅgāme sarānaṃ paṭihantave sariratāṇaṃ 
 upeti sarepi paṭihanitvā sarīraṃ rakkhati  Sukhāvahoti mahārāja ahaṃpi 
 amhākaṃ rañño paccāmittānaṃ nivāraṇatthena tassa saraparitāṇaṃ 
 cammaṃ viya sukhāvaho  Dukkhanūdoti kāyikacetasikasukhaṃ āvahāmi dukkhaṃ 
 nūdemi  Matinteti tasmā tava matiṃ paññaṃ usuṃ tena palasatacammena 
 viya attano matiyā paṭihaññissāmīti  
      Taṃ sutvā rājā cintesi    gahapatiputto kiṃ evaṃ kathesi 
 yathā kira ahaṃ etassa kammakaraṇaṃ karomi evaṃ videharājā mama 
  
  
 page     
 Puttadārassa kammakaraṇaṃ karissati na jānāti esa mama puttadārānaṃ 
 ārakkhassa susaṃvidahitabhāvaṃ idāni marissati maraṇabhayeneva vilapati 
 nāssa vacanaṃ saddahāmīti  
      Mahāsatto ayaṃ maṃ bhayena kathetīti maññati jānāpessāmi 
 nanti cintetvā āha 
           iṅgha passa mahārāja      suññaṃ antepuraṃ tava 
           orodhā ca kumārā ca    tava mātā ca khattiya 
           ummaṅgā nīharitvāna      vedehassupanāmitāti  
      Tattha ummaṅgāti mayā attano māṇave pesetvā pāsādā 
 otārāpetvā ummaṅgeneva āharāpetvā mahāummaṅgā nīharāpetvā 
 bandhavā te vedehassa upanāmitāti  
      Taṃ sutvā rājā cintesi ayaṃ paṇḍito ativiya daḷhaṃ katvā 
 kathesi mayā ca rattibhāge gaṅgāya passena nandādeviyā viya saddo 
 vissuto ayaṃ paṇḍito mahāpañño kadāci saccaṃ bhaṇeyyāti 
 uppannabalavasoko satiṃ paccupaṭṭhapetvā asocanto viya ekaṃ amaccaṃ 
 pakkosāpetvā jānanatthāya pesento imaṃ gāthamāha 
           iṅgha antepuraṃ mayhaṃ      gantvāna vicinātha naṃ 
           yathā imassa vacanaṃ        saccaṃ vā yadi vā musāti  
      Sopi saparivāro rājanivesanaṃ gantvā dvāraṃ vivaritvā anto 
 pavisitvā hatthapāde bandhitvā mukhaṃ pidahitvā nāgadantakesu olaggite 
 antepurapālake ca khujjavāmanakādayo ca mahānase bhājanāni bhinnāni 
  
  
 page     
 Tattha vippakiṇṇaṃ khādanīyaṃ bhojanīyaṃ ratanagharadvārāni vivaritvā kataratanavilopaṃ 
 vivaṭadvāraṃ sirigabbhaṃ disvā yathāvivaṭeheva dvāravātapānehi 
 pavisitvā caramānaṃ kākagaṇañca chaḍḍitagāmasadisaṃ susānabhūmiṃ viya nissirakaṃ 
 rājabhavanaṃ disvā punāgantvā rañño ārocento imaṃ gāthamāha 
           evametaṃ mahārāja         yathā āha mahosatho 
           suññaṃ antepuraṃ sabbaṃ        kākapatanakaṃ yathāti  
      Tattha kākapatanakaṃ yathāti macchagandhehi āgatehi kākagaṇehi 
 samākiṇṇo samuddatīre chaḍḍitagāmako viya  
      Taṃ sutvā rājā catunnaṃ janānaṃpi vippayogasambhavena sokena 
 kampamāno idaṃ dukkhaṃ mama gahapatiputtaṃ nissāya uppannanti daṇḍena 
 pahato āsīviso viya bodhisattassa ativiya kujjhi  Mahāsatto 
 tassa kodhanākāraṃ disvā ayaṃ rājā mahāyaso kadāci kodhavasena 
 kiṃ me etehīti khattiyamānena maṃ viheṭheyya yannūnāhaṃ nandādeviṃ 
 iminā na diṭṭhapubbaṃ viya karonto tassa sarīravaṇṇaṃ vaṇṇeyyaṃ 
 atha so taṃ anussaritvā sacāhaṃ mahosathaṃ māressāmi evarūpaṃ 
 itthīratanaṃ na labhissāmi taṃ amārento puna taṃ labhissāmīti attano 
 bhariyāya sinehena na kiñci mayhaṃ karissatīti cintetvā attano 
 rakkhanatthaṃ pāsāde ṭhitova rattakambalantare suvaṇṇavaṇṇaṃ bāhuṃ 
 nīharitvā tassā gatamaggācikkhanavaseneva taṃ vaṇṇento āha 
           ito gatā mahārāja        nārī sabbaṅgasobhanā 
           kosumbhaphalakasussoṇī         haṃsagaggarabhāṇinī 
  
  
 page     
           Ito nītā mahārāja        nārī sabbaṅgasobhaṇā 
           koseyyavasanā sāmā       jātarūpasumekhalā 
           surattapādā kalyāṇī        suvaṇṇamaṇimekhalā 
           pārevatakkhī sutanū          bimboṭṭhā tanumajjhimā 
           sujātā bhujagalaṭṭhīva         vedīva tanumajjhimā 
           dīghassā kesā asitā       īsakaggapavellitā 
           sujātā migacchāpīva         hemantaggisikhāriva 
           nadīva giriduggesu           sañchannā khuddaveḷubhi 
           nāganāsūrukalyāṇī          paṭhmā timbarutthanī 
           nātidīghā nātirassā        nātilomā nātilomakāti 
      tattha itoti ummaṅgaṃ dasseti  Kosumbhaphalakasussoṇīti 
 visālakāñcanaphalakā viya sunadarasoṇī  Haṃsagaggarabhāṇinīti gocaratthāya 
 carantānaṃ haṃsapotakānaṃ viya gaggarena madhurena sarabhaññena samannāgatā  
 Koseyyavasanāti kāñcanakhacitakoseyyavatthavasanā  Sāmāti suvaṇṇasarīrā  
 Pārevatakkhīti pañcasu pasādesu aggaṭṭhānesu pārevatasakuṇasadisakkhī  
 Sutanūti sobhaṇasarīrā  Bimboṭṭhāti bimbaphalaṃ viya 
 sumaṭṭhoṭṭhapariyosānā  Tanumajjhimāti karamitatanumajjhimā  
 Sujātā bhujagalaṭṭhīvāti vijambhitakāle vāteritarattapallavavilāsinī sujātā 
 bhujgalatā viya virocati  Vedīvāti kāñcanavedī viya tanumajjhimā  
 Īsakaggapavellitāti īsakaṃ aggesu onatā īsakaggapavellitā potthaniyā 
 aggaṃ viya vinatā  Migacchāpīvāti pabbatasānumhi jātā 
  
  
 page     
 Ekavassikā migapotakā viya visālakkhiyuttā  Hemantaggisikhārivāti 
 obhāsavantatāya hemante aggisikhā viya sobhati  Khuddaveḷubhīti yathā 
 khuddakaveḷūhi sañchannā sā nadī sobhati evaṃ tanulomarājiyā sobhati  
 Kalyāṇīti chavimaṃsaṃ kesanahāruaṭṭhīnaṃ vasena pañcavidhena kalyāṇena 
 samannāgatā  Paṭhamā timbarutthanīti paṭhamā uttamā suvaṇṇaphalake 
 ṭhapitaṃ suvaṇṇatimbaruphaladvayamiva tassā saṇṭhānasampannaṃ nirantaraṃ 
 thanayugalaṃ  
      Evaṃ mahāsatte tassā rūpasiriṃ vaṇṇenteyeva sā tena pubbe 
 adiṭṭhapubbā viya ahosi  Rājā balavasinehaṃ uppādesi  
      Athassa sinehuppattiṃ ñatvā mahāsatto anantaraṃ gāthamāha 
           nandāya nūna maraṇena        nandasi siribāhana 
           ahañca nūna nandā ca        gacchāmi yamasādhananti  
      Tattha siribāhanāti sirisampannabāhana mahārāja nūna tvaṃ evaṃ 
 uttamarūpadharāya nandāya maraṇena nandasīti vadati  Gacchāmāti sace 
 hi tvaṃ maṃ māressasi ekaṃseneva amhākaṃ rājā nandaṃ māressati 
 iti nandāca ahañca yamassa santikaṃ gamissāmi yamo amhe ubho 
 disvā nandaṃ mayhameva dassati tassa mayhaṃ maritvāpi tādisaṃ itthīratanaṃ 
 labhantassa kiṃ chijjissati nāhaṃ attano maraṇena parihāniṃ 
 passāmi devāti evaṃ kira naṃ āha  
      Iti mahāsatto ettake ṭhāne nandameva vaṇṇesi na itare 
 tayo jane vaṇṇesi  Kiṃ kāraṇāti  Sattā hi nāma piyakariyāya 
  
  
 page     
 Viya sesajanesu ālayaṃ na karonti na mātaraṃ vā sarantā puttadhītaropi 
 na sarissanti tasmā tameva vaṇṇesi  Rājamātaraṃ mahallakabhāvena 
 na vaṇṇesi  Ñāṇasampanne mahāsatte madhurassarena vaṇṇente 
 yeva nandā devī āgantvā rañño purato ṭhitā viya ahosi  
 Tato rājā cintesi ṭhapetvā mahosathapaṇḍitaṃ añño mama piyabhariyaṃ 
 ānetvā dātuṃ samattho nāma natthīti  Athassa naṃ sarantasseva 
 soko uppajji  Atha naṃ mahāsatto mā cintayittha mahārāja 
 devī ca te putto ca mātā ca tayo janāpi āgacchissanti 
 mama gamanamevettha pamāṇaṃ tasmā tvaṃ assāsaṃ paṭilabhāhi narindāti 
 rājānaṃ assāsesi  Atha rājā cintesi ahaṃ attano nagaraṃ 
 surakkhitaṃ sugopitaṃ kāretvā imaṃ upakāranagaraṃ ettakena balabāhanena 
 parikkhipitvā ṭhito ayaṃ paṇḍito evaṃ sugopitāpi mama nagarā 
 deviñca me puttañca mātarañca ānetvā vedehassa dāpesi amhesu 
 ca evaṃ parivāretvā ṭhitesveva ekassāpi ajānantassa vedehaṃ 
 sasenābāhanaṃ palāpesi kinnu kho dibbamāyaṃ jānāti udāhu 
 cakkhumohananti  Atha naṃ pucchanto gāthamāha 
           dibbaṃ adhiyase māyaṃ         akāsi cakkhumohanaṃ 
           yo me amittaṃ hatthagataṃ      vedehaṃ parimocasīti  
      Taṃ sutvā mahāsatto mahārāja ahaṃ dibbamāyaṃ jānāmi 
 paṇḍitā hi dibbamāyaṃ uggaṇhitvā bhaye sampatte attānaṃpi paraṃpi 
 dukkhato parimocentiyevāti vatvā āha 
  
  
 page     
           Adhiyanti ve mahārāja       dibbamāyīdha paṇḍitā 
           te mocayanti attānaṃ       paṇḍitā mantino janā 
           santi māṇavaputtā me       kusalā sandhichedakā 
           yesaṃ katena maggena        vedeho mithilaṃ gatoti  
      Tattha dibbamāyīdhāti dibbamāyaṃ idha  Māṇavaputtāti 
 upaṭṭhākataruṇayodhā  Yesaṃ katenāti yehi katena  Maggenāti 
 alaṅkataummaṅgena  
      Idaṃ pana sutvā rājā alaṅkataummaṅgena kira vedeho gatoti 
 vadati kīdiso nu kho ummaṅgoti ummaṅgaṃ daṭṭhukāmo ahosi  
 Athassa icchitaṃ ñatvā mahāsatto rājā ummaṅgaṃ daṭṭhukāmo 
 dassessāmissa umaṅganti dassento imaṃ gāthamāha 
           iṅgha passa mahārāja        ummaṅgaṃ sādhu māpitaṃ 
           hatthīnaṃ atha assānaṃ         rathānaṃ atha pattinaṃ 
           ālokabhūtaṃ tiṭṭhantaṃ         ummaṅgaṃ sādhu niṭṭhitanti  
      Tattha hatthīnanti potthakammacittakammavasena katānaṃ etesaṃ hatthiādīnaṃ 
 pantīhi upasobhitaṃ alaṅkatadevasabhāsadisaṃ ekobhāsaṃ hutvā tiṭṭhantaṃ 
 ummaṅgaṃ passa devāti  
      Evañca pana vatvā mahārāja mama paññāya māpito candassa 
 suriyassa ca uṭṭhitaṭṭhāne viya pākaṭo alaṅkataummaṅgo asītimahādvārāni 
 ca catusaṭṭhī culladvārāni ca ekasate sayanagabbe ca 
 anekasate dīpagabbhe ca passa mayā saddhiṃ samaggo sammodamāno 
  
  
 page     
 Hutvā attano parivārena saddhiṃ upakāranagaraṃ pavisa devāti nagaradvāraṃ 
 vivarāpesi  Rājā ekasatarājaparivuto nagaraṃ pāvisi  Mahāsatto 
 pāsādā oruyha rājānaṃ vanditvā taṃ saparivāraṃ ādāya ummaṅgaṃ 
 pāvisi  Rājā alaṅkataummaṅgaṃ devasabhaṃ viya disvā bodhisattassa 
 guṇaṃ vaṇṇento āha 
           lābhā vata videhānaṃ        yassime īdisā paṇḍitā 
           ghare vasanti vijite  raṭṭhe   yathā tvamasi mahosathāti  
      Tattha videhānanti evarūpānaṃ paṇḍitānaṃ ākarassa uṭṭhānabhūtassa 
 videhānaṃ janapadassa lābhā vata  Yassime īdisāti yassa 
 ime evarūpā paṇḍitā upāyakusalā ekaghare vā ekappadese 
 vā ekaraṭṭhe vā vasanti tassa lābhā vata  Yathā tvamasīti yathā 
 tvaṃ asi tādisena paṇḍitena saddhiṃyeva ekaraṭṭhe ekajanapade 
 ekanagare ekagehe vasituṃ labhanti tesaṃ videharaṭṭhavāsīnañceva 
 mithilanagaravāsīnañca tayā saddhiṃ ekato vasituṃ labhantānaṃ lābhāti vadati  
      Athassa mahāsatto ekasatasayanagabbhe dassesi  Ekassa 
 dvāre vivarite sabbe vivaranti  Ekassa dvāre pidahite sabbe 
 pidahanti  Rājā ummaṅgaṃ olokento purato gacchati paṇḍito 
 pacchato  Sabbā senā ummaṅgameva pavisiṃsu  Rājā ummaṅgato 
 nikkhami  Paṇḍito tassa nikkhantabhāvaṃ ñatvā sayaṃ nikkhamitvā 
 aññesaṃ nikkhamituṃ adatvāva ummaṅgadvāraṃ pidahanto āṇiṃ akkami  
 Asītimahādvārāni catusaṭṭhīculladvārāni ekasatasayanagabbhadvārāni ca 
  
  
 page     
 Anekasatadīpagabbhadvārāni ca ekappahāreneva pithayiṃsu  Sakalo 
 ummaṅgo lokantanirayo viya andhakāro ahosi mahājano bhītatasito 
 maraṇabhayatajjito ahosi  Mahāsatto hiyyo ummaṅgaṃ pavisanto 
 yaṃ khaggaṃ vālukaṃ viyūhitvā ṭhapesi taṃ gahetvā bhūmito aṭṭhārasahatthubbedhaṃ 
 ākāsaṃ ullaṅghitvā tato oruyha rājānaṃ hatthe gahetvā 
 asiṃ uggiritvā tāsetvā mahārāja sakalajambūdīparajjaṃ kassāti 
 pucchi  So bhīto tuyhaṃ paṇḍitāti vatvā abhayaṃ me dehīti 
 āha  Paṇḍito mā bhāyi mahārāja nāhantaṃ māretukāmatāya 
 khaggaṃ parāmasiṃ mama paññānubhāvaṃ dassatuṃ parāmasinti vatvā khaggaṃ 
 rañño hatthe adāsi  Atha naṃ khaggaṃ gahetvā ṭhitaṃ so āha 
 sace mahārāja maṃ māretukāmo idāneva iminā khaggena maṃ mārehi 
 sace abhayaṃ dātukāmo abhayaṃ me dehīti  Paṇḍita mayā tuyhaṃ 
 abhayaṃ dinnameva tvaṃ mā cintayīti ācikkhi  Asiṃ gahetvā ubhopi 
 aññamaññaṃ adubbhatāya sapathaṃ kariṃsu   Atha rājā bodhisattaṃ āha 
 paṇḍita evaṃ paññābalasampanno hutvā rajjaṃ kasmā na gaṇhasīti  
 Mahārāja sacāhaṃ icchanto ajjeva sakalajambūdīparājāno māretvā 
 rajjaṃ gaṇheyyaṃ paraṃ māretvā yasagahaṇaṃ pana paṇḍitehi nappasaṭṭhanti  
 Atha naṃ rājā āha paṇḍita mahājano dvāraṃ alabhamāno 
 paridevati ummaṅgadvāraṃ vivaritvā mahājanassa jīvitadānaṃ 
 dehīti  So dvāraṃ vivari  Sakalo ummaṅgo ekobhāso ahosi  
 Mahājano assāsaṃ paṭilabhi  Sabbe rājāno senāya saddhiṃ ummaṅgā 
  
  
 page     
 Nikkhamitvā paṇḍitassa santikaṃ agamaṃsu mahāsatto raññā saddhiṃ 
 visālamāḷake aṭṭhāsi  Atha naṃ te rājāno āhaṃsu paṇḍita 
 taṃ nissāya jīvitaṃ no laddhaṃ sace muhuttaṃ ummaṅgadvāraṃ na vivariyittha 
 sabbesaṃ no tattheva maraṇaṃ bhavissatīti  Na mahārājāno idāneva 
 tumhākaṃ maṃ nissāya jīvitaṃ  laddhaṃ pubbepi tumhe mamaṃyeva nissāya 
 jīvitaṃ labhitthāti  Kadā paṇḍitāti  Tena hi suṇātha ṭhapetvā 
 amhākaṃ nagaraṃ sakalajambūdīpe rajjaṃ gahetvā utarapañcālanagaraṃ gantvā 
 uyyāne jayapānaṃ pātuṃ surāya paṭiyattakālaṃ sarathāti  Āma 
 paṇḍitāti  Tadā esa rājā kevaṭṭena saddhiṃ dummantinā visayojitāya 
 surāya ceva macchamaṃsādīhi ca tumhe māretuṃ taṃ kiccaṃ katvā 
 payojesi athāhaṃ mā mayi dharanteva imesaṃ anāthamaraṇaṃ hotūti 
 cintetvā attano purise pesetvā sabbabhājanāni bhindāpetvā etesaṃ 
 mantaṃ bhinditvā tumhākaṃ jīvitadānaṃ adāsinti  Te sabbepi taṃ 
 sutvā ubbiggamānasā hutvā cūḷanīrājānaṃ pucchiṃsu saccaṃ kira 
 mahārājāti  Āma mayā kevaṭṭassa kathaṃ gahetvā evaṃ kataṃ 
 saccameva paṇḍito kathesīti  Te sabbepi mahāsattaṃ āliṅgitvā 
 paṇḍita sabbesaṃ no tvaṃ patiṭṭhā jātosi taṃ nissāya mayaṃ jīvitaṃ 
 labhāmāti sabbapasādhanehi bodhisattassa pūjaṃ kariṃsu  Paṇḍito rājānaṃ 
 evamāha mahārāja tumhe mā cintayittha pāpamittasaṃsaggasseveso 
 doso ime rājāno khamāpethāti  Rājā mayā duppurisaṃ nissāya 
 tumhākaṃ evarūpaṃ kataṃ esa mayhaṃ doso khamatha me dosaṃ na punāhaṃ 
  
  
 page     
 Evarūpaṃ karissāmīti khamāpesi  Te aññamaññaṃ accayaṃ desetvā 
 samaggā sammodamānā ahesuṃ  Atha rājā bahuṃ khādanīyaṃ bhojanīyaṃ 
 turiyagandhamālādīni ca āharāpetvā tehi sabbehi saddhiṃ sattāhaṃ 
 ummaṅgeyeva kīḷitvā nagaraṃ pavisitvā mahāsattassa mahāsakkāraṃ 
 kāretvā ekasatarājaparivuto mahātale nisīditvā paṇḍitaṃ attano 
 santike vasāpetukāmatāya āha 
           vuttiñca parihārañca         diguṇaṃ bhattavetanaṃ 
           dadāmi vipule bhoge        bhuñja kāme ramassu ca 
           mā videhaṃ paccuggamā       kiṃ videho karissatīti  
      Tattha vuttinti yassa nissitaṃ jīvitavuttiṃ  Parihāranti gāmanigamadānaṃ  
 Bhattanti nivāpaṃ  Vetananti paribbayaṃ  Bhogeti aññepi te 
 vipule bhoge dadāmi  
      Paṇḍito pana taṃ paṭikkhipanto āha 
           yo cajetha mahārāja        bhattāraṃ dhanakāraṇā 
           ubhinnaṃ hoti gāreyho      attano ca parassa ca 
           yāva jīveyya vedeho      nāññassa puriso siyaṃ 
           yo cajetha mahārāja        bhattāraṃ dhanakāraṇā 
           ubhinnaṃ hoti gāreyho      attano ca parassa ca 
           yāva tiṭṭheyya vedeho     nāññassa vijite vaseti  
      Tattha attano ca parassa cāti evarūpaṃ hi dhanakāraṇā mayāva 
 attano bhattāraṃ pariccajantena pāpaṃ katanti attanā attānaṃpi 
  
  
 page     
 Garahati iminā dhanakāraṇā attano bhattāraṃ pariccajanto pāpadhammo 
 ayanti paropi garahati tasmā na sakkā tasmiṃ dharante mayā aññassa 
 vijite vasitunti  
        Atha naṃ rājā āha tena hi paṇḍita tava rañño divaṅgatakāle 
 idha āgantuṃ paṭiññaṃ dehīti  So sādhu deva ahaṃ jīvanto 
 āgamissāmīti paṭijānāti  Athassa rājā sattāhaṃ mahāsakkāraṃ 
 katvā sattāhaccayena puna āpucchanakāle ahaṃ te paṇḍita idañcidañca 
 dammīti vadanto gāthamāha 
           dammi nikkhasahassante        gāmāsītiñca kāsisu 
           dāsīsatāni cattāri         dammi bhariyāsatañca te 
           sabbaṃ senāṅgamādāya       sotthi gaccha mahosathāti  
        Tattha nikkhasahassanti pañcasuvaṇṇena eko nikkho nikkhānaṃ 
 sahassaṃ  Gāmeti ye gāmā saṃvacchare saṃvacchare satasahassuṭṭhānasuṅkā 
 te gāme te dammi  Kāsisūti kāsikaraṭṭhesu  
        Taṃ videharaṭṭhassa āsannaṃ tasmā tatthassa asītigāme adāsi  
 Sopi rājānaṃ āha mahārāja tumhe bandhavānaṃ mā cintayittha 
 ahaṃ mama rañño gamanakāleyeva mahārāja nandādeviṃ mātuṭṭhāne 
 ṭhapeyyāsi pañcālacandaṃ kaniṭṭhabhātikaṭṭhāneti vatvā dhituyā vo 
 abhisekaṃ dāpetvā rājānaṃ uyyojesiṃ mātarañca vo nandādeviñca 
 puttañca sīghameva pesessāmīti  Rājā sādhu paṇḍitāti attano 
 dhītuyā dātabbāni dāsadāsīgomahisavatthālaṅkārāni 
  
  
 page     
 Suvaṇṇahiraññaalaṅkatahatthiassarathādīni vā imāni tassā dadeyyāsīti mahāsattaṃ 
 paṭicchāpetvā senābāhanassa kattabbakiccaṃ vicārento āha 
           yāva dadantu hatthīnaṃ         assānaṃ diguṇaṃ vidhaṃ 
           tappentu annapānena       rathike pattikāraketi  
      Tattha yāvāti na kevalaṃ diguṇameva yāva pahoti tāva hatthīnañca 
 assānañca yāvagodhūmādividhaṃ dethāti vadati  Tappentūti 
 yattakena antarāmagge akilamantā gacchanti tattakaṃ dadantā 
 tappentūti  
      Evañca pana vatvā paṇḍitaṃ uyyojento āha 
           hatthī asse rathe pattī      gacchevādāya paṇḍita 
           passatu taṃ mahārājā        vedeho mithilaṃ gatanti  
      Tattha mithilaṃ gatanti sotthinā taṃ mithilanagaraṃ sampattaṃ 
 passatu  
      Iti so paṇḍitassa mahantaṃ sakkāraṃ katvā uyyojesi  
 Tepi ekasatarājāno mahāsakkāraṃ katvā bahuṃ paṇṇākāraṃ adaṃsu  
 Tesaṃ santike upanikkhittakapurisāpi paṇḍitameva parivārayiṃsu  So 
 mahantena parivārena maggaṃ paṭipajjitvā antarāmaggeyeva cūḷanīraññā 
 dinnagāmehi āyaṃ harāpetuṃ purisaṃ pesetvā vedeharaṭṭhaṃ sampāpuṇi  
 Senakopi kira antarāmagge purisaṃ ṭhapetvā cūḷanīrañño āgamanaṃ 
 vā anāgamanaṃ vā jānitvā yassakassaci āgamanañca mayhaṃ ārocehīti 
 āṇāpesi  Sopi tiyojanamatthakeyeva mahāsattaṃ disvā 
  
  
 page     
 Āgantvā paṇḍito kira mahantena parivārena āgacchatīti senakassa 
 ārocesi  So taṃ sutvā rājakulaṃ agamāsi  Rājāpi pāsādatale 
 ṭhitova vātapānena bahi olokento mahatiṃ senaṃ disvā 
 mahosathapaṇḍitassa senā mandā ayaṃ pana ativiya mahatī dissati kacci 
 nu kho cūḷanīrājā āgato siyāti bhītatasito tamatthaṃ pucchanto āha 
           hatthī assā rathā pattī      senā sā dissate mahā 
           caturaṅginī bhiṃsarūpā          kinnumaññanti paṇḍitāti  
      Athassa senako tamatthaṃ ārocento āha 
           ānando te mahārāja      uttamo paṭidissati 
           sabbaṃ senāṅgamādāya       sotthippatto mahosathoti  
      Taṃ stvā rājā āha senaka paṇḍitassa senā mandā ayaṃ 
 pana mahatīti  Mahārāja cūḷanīrājā tena pasādito bhavissati tenassa 
 pasannena dinnā senā bhavissatīti  Rājā nagare bheriñcārāpesi 
 nagaraṃ alaṅkaritvā paṇḍitassa paccuggamanaṃ karontūti  Nāgarā 
 tathā kariṃsu  Paṇḍito nagaraṃ pavisitvā rājakulaṃ gantvā rājānaṃ 
 vanditvā ekamantaṃ nisīdi  Atha naṃ rājā uṭṭhāya aliṅgitvā 
 pallaṃkavaragato paṭisanthāraṃ karonto āha 
           yathā petaṃ susānasmiṃ        chaḍḍetvā caturo janā 
           evaṃ kapiliye tyamhā       chaḍḍayitvā idhāgatā 
           atha tvaṃ kena vaṇṇena       kena vā pana hetunā 
           kena vā atthajātena       attānaṃ parimocayīti  
  
  
 page     
      Tattha caturo janāti paṇḍita yathā nāma kālakataṃ cattāro 
 janā mañcakena susānaṃ netvā tattha naṃ chaḍḍetvā anapekkhā 
 gacchanti evaṃ kapilaraṭṭhe taṃ chaḍḍetvā mayaṃ idhāgatāti attho  
 Vaṇṇenāti kāraṇena  Hetunāti paccayena  Atthajātenāti 
 atthena  Parimocayīti amittahatthagato kena kāraṇena kena paccayena 
 kena atthena attānaṃ mocasīti pucchati  
      Tato mahāsatto āha 
           atthaṃ atthena vedeha       mantaṃ mantena khattiya 
           parivārayissaṃ rājānaṃ        jambūdīpaṃva sāgaroti  
      Tassattho ahaṃ mahārāja tehi cintitaṃ atthaṃ attanā cintitena 
 atthena tehi mantitaṃ mantaṃ attano mantena parivāresiṃ na kevalañca 
 ettakameva ekasatarājaparivāraṃ pana taṃpi rājānaṃ jambūdīpaṃ sāgaro 
 viya parivārayissanti  Sabbaṃ attanā katakammaṃ vitthārena kathesi  
       Taṃ sutvā rājā tusi  Athassa paṇḍito cūḷanīraññā 
 attano dinnapaṇṇākāraṃ ācikkhanto āha 
           dinnaṃ nikkhasahassaṃ me        gāmāsītiñca kāsisu 
           dāsīsatāni cattāri         dinnaṃ bhariyāsatañca me 
           sabbaṃ me senāṅgamādāya    sotthinamhi idhāgatoti  
      Tato rājā ativiya tuṭṭhahaṭṭho mahāsattassa guṇaṃ vaṇṇento 
 tameva udānaṃ udānesi 
           susukhaṃ vata saṃvāso          paṇḍitehīti senaka 
  
  
 page     
           Pakkhīva pañjare bandhe       macche jālagateriva 
           amittahatthatthagate          mocayi no mahosathoti  
      Senakopissa vacanaṃ sampaṭicchanto tameva gāthamāha 
           evameva mahārāja         paṇḍitā hi sukhāvahā 
           pakkhīva pañjare bandhe       macche jālagateriva 
           amittahatthatthagate          mocayi no mahosathoti  
      Atha rājā nagare chaṇabheriñcārāpesi sattāhaṃ mahāchaṇaṃ karontu 
 yesaṃ mayi sineho atthi sabbe paṇḍitassa sakkārasammānaṃ karontūti  
      Imamatthaṃ pakāsento satthā āha 
           āhaññantu sabbavīṇā        bheriyo deṇḍimāni ca 
           dhamantu māgadhā saṃkhā        vaggū nadantu dundubhīti  
      Tattha āhaññantūti vādiyantu  Māgadhā saṃkhāti magadharaṭṭhe 
 sañjātasaṃkhā  Dundubhīti mahābheriyo  
      Atha te nāgarā ca jānapadā ca pakatiyāva paṇḍitassa sakkāraṃ 
 kattukāmāva bherisaddaṃ sutvā atirekataraṃ sakkāraṃ kariṃsu  
      Tamatthaṃ pakāsento satthā āha 
           orodhā ca kumārā ca      vesiyānā ca brāhmaṇā 
           bahuṃ annañca pānañca        paṇḍitassābhihārayuṃ 
           hatthārohā anīkaṭṭhā       rathikā pattikārakā 
           bahuṃ annañca pānañca        paṇḍitassābhihārayuṃ 
           samāgatā jānapadā         negamā ca samāgatā 
  
  
 page     
           Bahuṃ annañca pānañca        paṇḍitassābhihārayuṃ 
           bahujjano pasannosi         disvā paṇḍitamāgate 
           paṇḍitamhi anuppatte        celukkhepo pavattathāti  
      Tattha orodhā cāti udumbarādeviṃ ādiṃ katvā antepurikā  
 Abhihārayunti abhiharāpesuṃ pahiṇiṃsūti attho  Bahujjanoti bhikkhave 
 nagaravāsī ca catudvāragāmavāsī ca janapadavāsī ca bahujjano pasanno 
 āsi  Disvā paṇḍitamāgateti paṇḍite mithilaṃ āgate taṃ disvā  
 Pavattathāti paṇḍitamhi mithilaṃ anuppatte ayaṃ no paṭhamameva 
 paccāmittavasaṅgataṃ rājānaṃ mocetvā pesetvā pacchā ekasatarājāno 
 aññamaññaṃ khamāpetvā samagge katvā cūḷanīrājānaṃ pasādetvā 
 tena dinnadinnaṃ mahantaṃ yasaṃ ādāya āgatoti vatvā tuṭṭhacittena 
 mahājanena pavattito celukkhepo pavattatha  
      Atha mahāsatto chaṇāvasāne rājakulaṃ gantvā mahārāja 
 cūḷanīrañño mātarañca deviñca puttañca sīghameva pesetuṃ vaṭṭatīti 
 āha  Rājā tassa vacanaṃ sutvā sādhu tāta pesehīti āha  
 So tesaṃ tiṇṇaṃ janānaṃ mahantaṃ sakkāraṃ katvā attanā saddhiṃ 
 āgatasenāyapi sakkārasammānaṃ katvā tepi tayo jane mahantena 
 parivārena attano purisehi saddhiṃ pesesi  Raññā attano dinnā 
 satabhariyāyo ca cattāri dāsīsatāni ca nandādeviyā saddhiṃ pesesi 
 attanā saddhiṃ āgataseniṃpi tehi saddhiṃ pesesi  Nandādevī dhītaraṃ 
 āliṅgitvā sīsaṃ cumbitvā āpucchāmi tuvaṃ amma gamissāmi ammāti 
  
  
 page     
 Vatvā mahantena saddena paridevi  Pañcālacandīpi mātaraṃ vanditvā 
 amma mā maṃ tāva pajahāti parodi  Te mahantena parivārena nagarā 
 nikkhamitvā anupubbena uttarapañcālanagaraṃ sampāpuṇiṃsu  Atha 
 rājā mātaraṃ pucchi kiṃ amma videharaññā te saṅgaho katoti  
 Tāta kiṃ kathesi so maṃ devatāṭṭhāne ṭhapetvā sakkāramakāsi 
 nandādeviṃpi mātuṭṭhāne ṭhapesi pañcālacandaṃ kaniṭṭhaṃ bhātikaṭṭhāne 
 ṭhapesīti  Taṃ sutvā rājā ativiya tusitvā bahupaṇṇākāraṃ pesesi  
 Te tato paṭṭhāya ubhopi samaggā sammodamānā vasiṃsūti  
                   Mahāummaṅgakhaṇḍaṃ niṭṭhitaṃ  
      Pañcālacandī rañño piyā manāpā ahosi  Sāpi dutiye 
 saṃvacchare puttaṃ vijāyi  Tassa dasame saṃvacchare videharājā 
 kālamakāsi  Bodhisatto tasseva chattaṃ ussāpetvā deva ahaṃ tava 
 ayyakassa cūḷanīrañño santikaṃ gamissāmīti āpucchi  Paṇḍita mā 
 maṃ daharaṃ chadḍetvā gamittha ahaṃ taṃ pituṭṭhāne ṭhapetvā sakkāraṃ 
 karissāmīti  Pañcālacandīpi bodhisattaṃ paṇḍita tumhākaṃ gatakāle 
 aññaṃ paṭisaraṇaṃ natthi mā gamitthāti yāci  Sopi mayā rañño 
 paṭiññā dinnā na sakkā mayā agantunti  Mahājanassa atikalūnaṃ 
 paridevantasseva attano upaṭṭhāke gahetvā nagarā nikkhamitvā 
 uttarapañcālanagaraṃ gato  Rājā paṇḍitassa āgamanaṃ sutvā 
 paccuggantvā mahantena parivārena nagaraṃ pavesetvā mahantaṃ gehaṃ 
 tassa datvā ṭhapetvā paṭhamadinne asītigāme aññaṃ bhogaṃ adāsi  
  
  
 page     
 So taṃ rājānaṃ upaṭṭhāsi  Tadā bherī nāma paribbājikā rājagehe 
 paribhuñjati  Sā paṇḍitā vyattā  Tāya mahāsatto na 
 diṭṭhapubbo  Mahosathapaṇḍito kira rājānaṃ upaṭṭhātīti saddameva 
 suṇāti  Tenāpi sā na diṭṭhapubbā  Bherī nāma paribbājikā 
 kira rājagehe bhuñjatīti saddameva suṇāti  Nandādevī pana paṇḍito 
 amhākaṃ piyavippayogaṃ katvā amhe kilamesīti bodhisatte 
 anattamanā ahosi  Sā pañcasatā vallabhitthiyo āṇāpesi tumhe 
 mahosathassa ekaṃ dosaṃ upacāretvā rañño antare paribhindituṃ 
 vāyamathāti  Tā tassa antaraṃ olokentiyo vicaranti  Athekadivasaṃ 
 sā paribbājikā bhuñjitvā nikkhamantī bodhisattaṃ rājūpaṭṭhānaṃ 
 āgacchantaṃ rājaṅgaṇe passi  So taṃ vanditvā ekamantaṃ aṭṭhāṭhi  
 Sā cintesi ayaṃ kira paṇḍito jānissāma tāvassa paṇḍitabhāvaṃ 
 vā apaṇḍitabhāvaṃ vāti  Hatthamuddāya pañhaṃ pucchantī bodhisattaṃ 
 oloketvā hatthaṃ pasāresi  Sā kira kīdisaṃ paṇḍitaṃ rājā 
 paradesato āñetvā idāni paṭijaggati na paṭijaggatīti manasāva 
 pañhaṃ pucchi  Bodhisatto ayaṃ hatthamuddāya maṃ pañhaṃ pucchatīti 
 ñatvā pañhaṃ visajjento hatthamuṭṭhimakāsi  So kira ayye 
 rājā mama paṭiññaṃ gahetvā pakkosāpetvā idāni daḷhaṃ muṭṭhiva 
 jāto na me adinnapubbaṃ kiñci detīti manasāva pañhaṃ visajjesi  
 Sā tassa kathaṃ ñatvā hatthaṃ ukkhipitvā attano sīsaṃ parāmasi  
 Tena idaṃ dasseti paṇḍita sace kilamasi mayaṃ viya kasmā na 
  
  
 page     
 Pabbajissasīti  Taṃ ñatvā mahāsatto attano kucchiṃ parāmasi  Tena 
 idaṃ dasseti ayye mama posetabbā puttadārā bahū tena na 
 pabbajāmīti  Iti sā hatthamuddāya pañhaṃ pucchitvā attano 
 āvāsameva agamāsi  Mahāsattopi taṃ vanditvā rājūpaṭṭhānaṃ 
 gato  Nandādeviyā payuttā vallabhitthiyo sīhapañjare ṭhitā taṃ 
 kiriyaṃ disvā cūḷanīrañño santikaṃ gantvā deva mahosatho bherīparibbājikāya 
 saddhiṃ ekato hutvā tumhākaṃ rajjaṃ gaṇhitukāmo tumhākaṃ 
 paccatthiko hotīti paribhindiṃsu  Taṃ sutvā rājā āha 
 kiṃ vo diṭṭhaṃ vā sutaṃ vāti  Mahārāja paribbājikā bhuñjitvā 
 pāsādā otarantī mahosathaṃ disvā rājānaṃ hatthatalaṃ viya khalamaṇḍalaṃ 
 viya ca samaṃ katvā rajjaṃ attano hatthagataṃ kātuṃ sakkosīti 
 hatthaṃ pasāresi mahosathopi khaggagahaṇākāraṃ dassento katipāhaccayena 
 rañño sīsaṃ chinditvā rajjaṃ attano hatthagataṃ karissāmīti muṭṭhimakāsi 
 sā sīsamevassa chindāhīti attano hatthaṃ ukkhipitvā sīsaṃ 
 parāmasi mahosatho majjheyeva taṃ chindissāmīti udaraṃ parāmasi 
 mahārāja appamattā hotha paṭhamaṃ mahosathaṃ ghātetuṃ vaṭṭatīti  So tāsaṃ 
 kathaṃ sutvā cintesi na sakkā paṇḍitena mayi dussituṃ paribbājikaṃ 
 pucchitvā jānissāmīti  So puna divase paribbājikāya bhuttakāle 
 taṃ upasaṅkamitvā pucchi ayye kacci vo mahosathapaṇḍito diṭṭhoti  
 Āma mahārāja hiyyo me ito bhuñjitvā nikkhamantiyā diṭṭhoti  
 Koci pana vo kathāsallāpo ahosīti  Mahārāja amhākaṃ 
  
  
 page     
 Sallāpo natthi so pana paṇḍitoti sutvā sace paṇḍito idaṃ 
 jānissatīti hatthamuddāya naṃ pañhaṃ pucchiṃ paṇḍita kacci te rājā 
 pasāritahattho saṃkupitahattho kacci taṃ saṅgaṇhāti na saṃgañhātīti 
 hatthaṃ pasāresiṃ paṇḍito rājā mama paṭiññaṃ gahetvā pakkositvā 
 idāni kiñci na detīti muṭṭhimakāsi athāhaṃ tavaṃ sace kilamasi mayaṃ 
 viya kasmā na pabbajasīti sīsaṃ parāmasiṃ sopi mama posetabbā 
 puttadārā atibahū bahūni udarāni pūretabbāni tena na pabbajāmīti 
 attano kucchiṃ parāmasīti  Kiṃ paṇḍito ayye mahosathoti  
 Āma mahārāja paṭhavītale añño tādiso paṇḍito nāma natthīti 
 āha  Rājā tassā kathaṃ sutvā taṃ vanditvā uyyojesi  
 Tassa gatakāle paṇḍito rājūpaṭṭhānaṃ paviṭṭho  Atha naṃ rājā 
 pucchi kacci te paṇḍita bherīparibbājikā diṭṭhāti  Āma mahārāja 
 hiyyo ito nikkhamantiṃ taṃ passiṃ sā hatthamuddhāya evaṃ maṃ pañhaṃ 
 pucchi ahaṃpissā tatheva visajjesinti tāya kathitaniyāmeneva kathesi  
 Rājā taṃ divasaṃ pasīditvā paṇḍitassa senāpatiṭṭhānaṃ adāsi  
 Sabbakiccāni tameva paṭicchāpesi  Tassa yaso mahā ahosi  Raññā 
 dinnayasānantareyeva so cintesi raññā ekappahāreneva atimahantaṃ 
 issariyaṃ dinnaṃ rājāno kho pana māretukāmāpi evaṃ karontiyeva 
 yannūnāhaṃ mama suhadayo vā no vāti rājānaṃ vīmaṃseyyaṃ na kho 
 pana añño jānituṃ sakkhissati bherīparibbājikā ñāṇasampannā 
 sā ekenupāyena jānissatīti cintetvā bahūni gandhamālādīni gahetvā 
  
  
 page     
 Paribbājikāya āvāsaṃ gantvā taṃ pūjetvā vanditvā ayye tumhehi 
 rañño mama guṇakathāya kathitadivasato paṭṭhāya rājā ajjhottharitvā 
 viya mayhaṃ atimahantaṃ yasaṃ deti taṃ kho pana sabhāvena vā no 
 sabhāvena vā detīti na jānāmi sādhu vatassa tumhe ekenupāyena 
 rañño mayi sinehabhāvaṃ jāneyyāthāti āha  Sā sādhūti paṭisuṇitvā 
 puna divase rājagehaṃ gacchamānāva dakarakkhasapañhaṃ nāma cintesi  
 Evaṃ kirassā ahosi ahaṃ carapuriso viya hutvā upāyena 
 rājānaṃ pañhaṃ pucchitvā paṇḍitassa suhadayo vā no vāti 
 jānissāmi nanti  Sā gantvā katabhattakiccā nisīdi  Rājāpi 
 taṃ vanditvā ekamantaṃ nisīdi  Tassā etadahosi sace rājā 
 paṇḍitassa duhadayo bhavissati pañhaṃ me puṭṭho attano duhadayabhāvaṃ 
 mahājanassa majjheyeva kathessati taṃ ayuttaṃ ekamante taṃ 
 pucchissāmīti  Sā raho paccāsiṃsāmi mahārājāti āha  Rājā 
 manusse paṭikkamāpesi  Atha naṃ sā āha mahārāja pañhaṃ taṃ 
 pucchicsāmīti  Pucchatha ayye jānanto kathessāmīti  Atha sā 
 dakarakkhasapañhaṃ pucchantī paṭhamaṃ gāthamāha 
           sace vo vuyhamāmānānaṃ     sattannaṃ udakaṇṇave 
           manussabalimesāno          nāvaṃ gaṇheyya rakkhaso 
           anupubbaṃ kathaṃ datvā         muñcesi dakarakkhatoti  
      Tattha sattannanti tumhākaṃ mātā ca nandādevī ca tikhiṇamantīkumāro 
 ca dhanusekkhasahāyo ca purohito ca mahosatho ca tumhe 
  
  
 page     
 Cāti imesaṃ sattannaṃ  Udakaṇṇaveti gambhīravitthate udake  
 Manussabalimesānoti manussabaliṃ gavesanto  Gaṇheyyāti thāmasam 
 panno dakarakkhaso udakaṃ dvidhā katvā nikkhamitvā taṃ nāvaṃ 
 gaṇheyya gahetvā ca pana ime cha jane mama anupaṭipāṭiyā dehi 
 taṃ visajjeyyāmīti vadeyya atha tvaṃ anupubbaṃ kathaṃ datvā  Muñcesi 
 dakarakkhatoti kathaṃ paṭhamaṃ datvā chaṭṭhaṃ chaḍḍetvā dakarakkhasato 
 muñceyyāsīti  
      Taṃ sutvā rājā attano yathāajjhāsayaṃ kathento imaṃ 
 gāthamāha 
          mātaraṃ paṭhamaṃ dajjaṃ       bhariyaṃ datvāna bhātaraṃ 
          tato sahāyaṃ datvāna     pañcamaṃ dajja brāmmaṇaṃ 
          chaṭṭhāhaṃ dajjamattānaṃ     neva dajjaṃ mahosathanti  
      Tattha chaṭṭhāhanti ayye pañcame khādite athāhaṃ bho dakarakkhasa 
 mukhaṃ vivarāti vatvā tena vivaṭe mukhe kacchaṃ daḷhaṃ bandhitvā imaṃ 
 rajjasiriṃ agaṇetvā idāni maṃ khādāti tassa mukhe papateyyaṃ na 
 tveva jīvamāno mahosathapaṇḍitaṃ dadeyyanti  
                 Ettakena ayaṃ pañho niṭṭhito  
      Evaṃ ñātaṃ paribbājikāya rañño mahāsatte suhadayattaṃ  
 Na pana ettakeneva paṇḍitassa guṇo pākaṭo ahosi  Tenassā 
 etadahosi ahaṃ mahājanassa majjhe etesaṃ guṇaṃ katheyyāmi rājā 
 tesaṃ aguṇaṃ kathetvā paṇḍitassa guṇaṃ kathessati evaṃ paṇḍitassa 
  
  
 page     
 Guṇo nabhe puṇṇacando viya pākaṭo bhavissatīti  Sā sabbaṃ 
 antepurajanaṃ sannipātāpetvā ādito paṭṭhāya puna rājānaṃ tameva 
 pañhaṃ pucchitvā tena raññā tatheva vutte mahārāja tvaṃ paṭhamaṃ 
 mātaraṃ dassāmīti vadasi mātā ca nāma mahāguṇā tuyhañca mātā 
 na aññesaṃ mātusadisā bahūpakārā te esāti tassā guṇaṃ kathentī 
 gāthadvayamāha 
            posetā te janettī ca  dīgharattānukampikā 
            chabbhi tayi paduṭṭhāsi      paṇḍitā atthadassinī 
            aññaṃ upanisaṃ katvā      vadhā taṃ parimocayi 
            taṃ tādisiṃ pāṇadadiṃ       orasaṃ gabbhadhāriniṃ 
            mātaraṃ kena dosena     dajjāsi dakarakkhinoti  
      Tattha posetāti daharakāleyeva dve tayo vāre nahāpetvā 
 pāyetvā bhojetvā taṃ posesi  Dīgharattānukampikāti ciraṃ kālaṃ 
 mudunā cittena anukampikā  Chabbhi tayi paduṭṭhāsīti yadā tayi 
 chabbhi nāma brāhmaṇo padussi tadā tasmiṃ tayi paduṭṭhe sā 
 mātā paṇḍitā atthadassinī aññaṃ tava paṭirūpakaṃ katvā taṃ 
 vadhato parimocayi  
      Cūḷanissa kira mahācūḷanī nāma pitā ahosi  Sā imassa daharakāle 
 tena brāhmaṇena saddhiṃ methunaṃ paṭisevitvā taṃ rājānaṃ visena 
 māretvā brāhmaṇassa chattaṃ ussāpetvā tassa aggamahesī hutvā 
 ekadivasaṃ amma chātomhīti vutte puttassa phāṇitena khajjakaṃ 
  
  
 page     
 Dāpesi  Atha naṃ makkhikā parivārayiṃsu  So imaṃ nimmakkhikaṃ 
 katvā khādissāmīti thokaṃ paṭikkamitvā bhūmiyaṃ phāṇitabinduṃ nipātetvā 
 attano santike makkhike pothetvā palāpesi  Tā gantvā 
 itaraṃ phāṇitaṃ parivārayiṃsu  So nimmakkhikaṃ katvā khajjakaṃ khāditvā 
 hatthe dhovitvā mukhaṃ vikkhāletvā pakkāmi  Brāhmaṇo tassa 
 kiriyaṃ disvā cintesi ayaṃ idāneva nimmakkhikaṃ phāṇitaṃ khādati 
 vuḍḍhippatto mama rajjaṃ na dassati idāneva naṃ māressāmīti  
 So tamatthaṃ salākadeviyā ārocesi  Sā sādhu deva ahaṃ tayi 
 sinehena attano sāmikaṃpi mārāpesiṃ idānipi iminā me ko attho 
 mahājanaṃ ajānāpetvā rahassena naṃ māressāmīti brāhmaṇaṃ vañcetvā 
 attheso upāyoti  Sā paṇḍitā upāyakusalā bhattakārakaṃ 
 pakkosāpetvā samma mama putto cūḷanīkumāro ca tava putto 
 dhanusekhakumāro ca te bhave ekadivasaṃ sañjātā ekatova kumāraparivārena 
 vaḍḍhitvā piyasāhayakā idāni chabbhi brāhmaṇo mama puttaṃ 
 māretukāmo tvaṃ tassa jīvitadānaṃ dehīti vatvā sādhu devi kiṃ 
 karissāmīti vutte mama putto abhiñhaṃ tava gehe hotu tvañca 
 so ca tava putto ca katipāhaṃ nirāsaṅkabhāvatthāya mahānaseyeva 
 sayitvā tesaṃ tato nirāsaṅkabhāvaṃ ñatvā tumhākaṃ sayanaṭṭhāne 
 eḷakaṭṭhīni ṭhapetvā manussānaṃ nipajjanavelāyaṃ mahānase aggiṃ datvā 
 kiṇci ajānāpetvā mama puttañca tava puttañca gahetvā 
 cūḷadvāreneva nikkhamitvā tīroraṭṭhaṃ gantvā mama puttassa 
  
  
 page     
 Rājaputtabhāvaṃ anācikkhitvā tassa jīvitaṃ anurakkhāhīti āha  So 
 sādhūti sampaṭicchi  Athassa sā ratanasāraṃ adāsi  So tathā 
 katvā attano puttañca rājakumārañca ādāya maddaraṭṭhe sākalanagaraṃ 
 gantvā rājānaṃ upaṭṭhahi  So rājā porāṇakabhattakārakaṃ 
 apanetvā tassa taṃ ṭhānaṃ adāsi  Dvepi kumārā tena saddhiṃyeva 
 rājanivesanaṃ gacchanti  Rājā kassete puttāti pucchi  
 Bhattakārako mayhaṃ puttāti āha  Nanu visadisāti  Dvinnaṃ itthīnaṃ 
 puttā devāti  Te gacchante kāle vissāsikā hutvā maddarañño 
 dhītuyā saddhiṃ rājanivesaneyeva kīḷanti  Atha cūḷanīkumāro ca 
 rājadhītā ca abhiṇhadassanena aññamaññaṃ paṭibaddhacittā ahesuṃ  
 Kīḷanaṭṭhāne cūḷanīkumāro rājadhītaraṃ geṇḍukaṃpi pāsakaṃpi āharāpesi  
 Anāharantiṃ sīse paharati  Sā rodati  Athassā saddaṃ sutvā 
 rājā kena me dhītā pahatāti vadati  Dhātiyo āgantvā 
 kumārike kena tvaṃ pahatāti pucchanti  Kumārikā sacāhaṃ iminā 
 pahatāmhīti vakkhāmi pitā me etassa rājadaṇḍaṃ karissatīti cintetvā 
 tasmiṃ sinehena na kumārassa paharaṇabhāvaṃ kathesi  Nāhaṃ kenaci 
 pahatāti vadati  Athekadivasaṃ maddarājā taṃ paharantaṃ addasa  
 Disvā panassa etadahosi ayaṃ kumāro na bhattakārakena sadiso 
 abhirūpo pāsādiko ativiya acchambhīto na iminā etassa puttena 
 bhavitabbanti  So tato paṭṭhāya taṃ parigaṇhi  Dhātiyo kīḷanaṭṭhāne 
 khādanīyaṃ āharitvā rājadhītāya denti  Sāpi aññesaṃ 
  
  
 page     
 Dārakānaṃ deti  Te jāṇunā patiṭṭhāya oṇatā gaṇhanti  
 Cūḷanīkumāro pana ṭhitakova tassā hatthato acchinditvā gaṇhati  
 Rājāpi tassa taṃ kiriyaṃ addasa  Athekasmiṃ divase cūḷanīkumārassa 
 geṇḍuko rañño cullasayanassa heṭṭhā pāvisi  Caḷanīkumāro taṃ 
 gaṇhanto attano issariyamānena imassa paccantarañño na heṭṭhāsayane 
 pavisissāmīti taṃ daṇḍakena nīharitvā gaṇhati  Rājāpi taṃ 
 kiriyaṃ disvā niccayenesa   na bhattakārassa puttoti taṃ pakkosāpetvā 
 kassete puttāti pucchi  Mayhaṃ puttā devāti  Ahaṃ tava puttañca 
 aputtañca jānāmi sabhāvameva kathehi no ce kathesi jivitante natthīti 
 tajjento khaggaṃ uggiri  So maraṇabhayabhīto kathemi deva raho pana 
 paccāsiṃsāmīti vatvā raññā okāse kate abhayaṃ yācitvā yathābhūtaṃ 
 ārocesi  Rājā tattato ñatvā attano dhītaraṃ alaṅkaritvā 
 tassa pādaparicārikaṃ katvā adāsi  Itaresaṃ pana palātadivase 
 bhattakārako ca cūḷanīkumāro ca bhattakārakaputto ca mahānase 
 āditte antoyeva daḍḍhāti sakalanagare ekakolāhalaṃ ahosi  
 Salākadevī taṃ pavuttiṃ ñatvā brāhmaṇassa ārocesi  Deva tumhākaṃ 
 manoratho matthakaṃ patto te kira tayopi janā bhattageheyeva 
 daḍḍhāti  So tuṭṭhahaṭṭho ahosi  Salākadevīpi cūḷanīkumārassa 
 aṭṭhīnīti eḷakaṭṭhīni āharāpetvā brāhmaṇassa dassetvā chaḍḍāpesi  
 Imamatthaṃ sandhāya paribbājikā aññaṃ upanisaṃ katvā 
  Footnote    nissaṃsayenevātipi pāṭho  
  
  
 page     
 Vadhā parimocayīti āha  Sā hi eḷakaṭṭhīni manussaṭṭhīnīti dassetvā 
 taṃ vadhāya mocasi  Orasanti yāya tvaṃ ure katvā vaḍḍhito taṃ 
 orasaṃ piyaṃ manāpaṃ  Gabbhadhārininti yāya tvaṃ kucchinā dhārito taṃ 
 evarūpaṃ mātaraṃ tena dosena dakarakkhasassa dassasīti  
      Taṃ sutvā rājā ayye bahū mama mātu guṇā ahañcassā 
 mama upakārabhāvaṃ jānāmi tatopi mameva guṇā bahutarāti mātu 
 aguṇaṃ kathento imaṃ gāthadvayamāha 
            daharā viya alaṅkāraṃ     dhāreti apilandhanaṃ 
            dovārike anīkaṭṭhe     ativelaṃ pajagghati 
            tatopi paṭirājānaṃ       sayaṃ dūtāni sāsati 
            mātaraṃ tena dosena     dajjāhaṃ dakarakkhinoti  
     Tattha daharā viyāti mahallikāpi hutvā taruṇī viya alaṅkāraṃ 
 dhāreti pilandhati  Apilandhananti pilandhituṃ ayuttaṃ  Sā kira vajirapūritaṃ 
 kāñcanamekhalaṃ pilandhitvā rañño amaccehi saddhiṃ mahātale 
 nisinnakāle aparāparaṃ caṅkamati  Mekhalāsaddena sakalarājanivesanaṃ 
 ekaninnādaṃ ahosi  Pajagghatīti ete dovārikādipetake 
 hatthācariyādike anīkaṭṭhe ca ye etissā uchiṭṭhakaṃpi bhuñjituṃ ayuttarūpā 
 te āmantetvā tehi saddhiṃ ativelaṃ mahāhasitaṃ hasati  Paṭirājānanti 
 paṭirājūnaṃ  Sayaṃ dūtāni sāsatīti mama vacanena sayaṃ paṇṇaṃ likhitvā 
 dūte pesesi mama mātā kāme paribhuñjanavayasmiyeva ṭhitā asukarājā 
 kira āgantvā taṃ netūti  Te mayaṃ rañño upaṭṭhākā kasmā 
  
  
 page     
 No evaṃ vadesīti paṭipaṇṇāni pesenti  Tesu parisamajjhe vāciyamānesu 
 mama sīsaṃ chindanakālo viya ahosi  Tena naṃ dosena dakarakkhasassa 
 dassāmīti  
      Bherī tassa vacanaṃ sutvā mahārāja mātaraṃ tāva iminā dosena 
 dehi bhariyā pana te guṇavatīti tassā kathentī dve gāthā abhāsi 
            itthīgumbassa pavarā      accantaṃ piyabhāṇinī 
            anubbatā sīlavatī        chāyāva anupāyinī 
            akkodhanā puññavatī      paṇḍitā atthadassinī 
            ubbariṃ kena dosena     dajjāsi dakarakkhinoti  
      Tattha itthīgumbassāti itthīgaṇassa  Anubbatāti daharakālato 
 paṭṭhāya anubbatā anugatā sīlavatī chāyāva anupāyinī  Akkodhanāti 
 ādito panassā guṇe kathentī maddaraṭṭhe sākalanagare vasanakāle 
 tayā pahatāpi tava āṇākaraṇabhayena tayi sinehena mātāpitūnaṃ 
 na kathesi evamesā akkodhanā puññavatī paṇḍitā atthadassinīti 
 idaṃ daharakāle akkodhanādibhāvaṃ sandhāyāha  Ubbarinti 
 orodhaṃ  Evaṃ guṇasampannaṃ nandādeviṃ kena dosena dakarakkhasassa 
 dassasīti vadati  
      So tassā aguṇaṃ kathento imaṃ gāthamāha 
            khiḍḍāratisamāpannaṃ       anatthavasamāgataṃ 
            sā maṃ sakānaṃ puttānaṃ    ayācaṃ yācate dhanaṃ 
            sohaṃ dadāmi sārato     bahuṃ uccāvacaṃ dhanaṃ 
  
  
 page     
            Suduccajaṃ cajitvāna       pacchā socāmi dummano 
            ubbariṃ tena dosena     dajjāmi dakarakkhinoti  
      Tattha anatthavasamāgatanti tāya khiḍḍāratiyā kāmakīḷāya anatthakārakānaṃ 
 kilesānaṃ vasaṃ āgataṃ maṃ viditvā  Sā manti sā nandādevī 
 maṃ  Sakānaṃ puttānanti yaṃ mayā attano puttānañca 
 dhītānañca bhariyānañca dinnaṃ pilandhanaṃ taṃ ayācitabbarūpaṃpi mayhaṃ 
 dehīti yācati  Pacchā socāmīti sā dutiyadivase imāni pilandhanāni 
 raññā mama dinnāni āharathetānīti tesaṃ rodantānaṃ omuñcitvā 
 gaṇhati athāhaṃ te rodamāne mama santike āgate disvā pacchā 
 socāmi evaṃ dosakārikā esā iminā naṃ dosena dakarakkhasassa 
 dassāmīti  
      Atha naṃ paribbājikā imaṃ tāva iminā dosena dehi kaniṭṭho 
 pana te tikhiṇamantī kumāro upakārako taṃ kena dosena dassasīti 
 putchantī gāthamāha 
            yenocitā jānapadā     ānītā ca paṭiggahaṃ 
            ābhaṭaṃ pararajjebhi       abhiṭṭhāya bahudhanaṃ 
            dhanuggahānaṃ pavaraṃ        sūraṃ tikhiṇamantinaṃ 
            bhātaraṃ kena dosena     dajjāsi dakarakkhinoti  
      Tattha yenocitāti yena vaḍḍhitā  Paṭiggahanti yena ca tumhe 
 paradese vasantā puna gehaṃ ānītā  Abhiṭṭhāyāti abhibhavitvā  
 Tikhiṇamantinanti tikhiṇapaññaṃ  
  
  
 page     
      So kira mātu brāhmaṇena saddhiṃ vasanakāle jāto  Athassa 
 vuḍḍhippattassa brāhmaṇo khaggaṃ hatthe datvā imaṃ gahetvā maṃ 
 upaṭṭhāhīti āha  So brāhmaṇaṃ pitā meti saññāya upaṭṭhāti  
 Atha naṃ eko amacco rājakumāra na tvaṃ etassa brāhmaṇassa putto 
 tava kucchigatakāle salākadevī rājānaṃ mārāpetvā etassa chattaṃ 
 ussāpesi tvaṃ mahācūḷalanīrañño puttoti  āha  So taṃ sutvā 
 kujjhitvā hotu ekenupāyena naṃ māressāmīti rājakulaṃ pavisanto 
 taṃ khaggaṃ ekassa pādamūlikassa datvā aparaṃ tvaṃ rājadvāre ṭhatvā 
 mamesa khaggoti iminā saddhiṃ vivādaṃ kareyyāsīti vatvā pāvisi  
 Te ubho kalahaṃ kariṃsu  So kiṃ esa kalahoti ekaṃ purisaṃ pesesi  
 So āgantvā khaggatthāyāti āha  Atha naṃ brāhmaṇo taṃ sutvā 
 kiṃ etanti pucchi  So kira tumhehi mama dinnakhaggo aññassa 
 santakoti  Kiṃ vadesi tāta tena hi āharāpehi sañjānissāmi 
 nanti āharāpesi  Kumāro taṃ āharāpetvā kosato nikkaḍḍhitvā 
 passathāti sañjānāpento viya taṃ upagantvā ekappahārenevassa 
 sīsaṃ chinditvā attano pādamūle pātesi  Tato rājagehato 
 nīharitvā rājagehaṃ paṭijaggitvā nagaraṃ alaṅkaritvā tassa abhiseke 
 upanīte mātā cūḷanīkumārassa maddaraṭṭhe vasanabhāvaṃ ācikkhi  Taṃ 
 sutvā rājakumāro senāṅgaparivuto tattha gantvā bhātaraṃ ānetvā 
 rajje patiṭṭhāpesi  Tato paṭṭhāya naṃ tikhiṇamantīti sañjāniṃsu  
 Paribbājikā taṃ evarūpaṃ bhātaraṃ kena dosena dakarakkhasassa dassasīti 
  
  
 page     
 Pucchi  
      Rājā tassa dosaṃ kathento āha 
            mayocitā jānapadā      ānītā ca paṭiggahaṃ 
            ābhaṭaṃ pararajjebhi       abhiṭṭhāya bahudhanaṃ 
            dhanuggahānaṃ pavaro       sūro tikhiṇamantī ca 
            mayāyaṃ sukhito rājā     iti maññati dārako 
            upaṭṭhānaṃpi me ayye    na so eti yathāpure 
            bhātaraṃ tena dosena     dajjāhaṃ dakarakkhinoti  
      Tattha pararajjebhīti imassa mayā pararajjato bahudhanaṃ ābhaṭaṃ 
 sayañca pararajje vasanto puna imaṃ gehaṃ ānetvā esa mayā 
 mahatiyase patiṭṭhāpitoti vadati  Yathāpureti pubbe pātova āgacchati 
 idāni panesa na tathā eti iminā naṃ dosena dakarakkhasassa dassāmīti  
      Paribbājikā mahārāja bhātu tāva doso hotu dhanusekkhakumāro 
 pana tayi sinehena guṇayutto bahūpakāroti tassa guṇaṃ kathentī 
 āha 
            ekarattena ubhayo      tavañceva dhanusekhavā 
            ubho jātettha pañcālā  sahāyā susamāvayā 
            cariyā taṃ anubandhittho    ekadukkhasukho tava 
            ussukko te divārattiṃ   sabbakiccesu pāvato 
            sahāyaṃ kena dosena     dajjāsi dakarakkhinoti  
      Tattha dhanusekhavāti dhanusekhatāya dhanusekhakumāroti attho  
  
  
 page     
 Etthāti idheva nagare  Pañcālāti uttarapañcālanagare jātattā 
 evaṃ vohārā  Susamāvayāti suṭṭhu samāvayā  Cariyā taṃ anubandhitthoti 
 daharakāle janapadacārikāya pakkantaṃ taṃ anubandhittha kimiva 
 chāyāva na vijahīti  Ussukko teti tava kiccesu rattindivaṃ ussukko 
 chandajāto niccaṃ pāvato taṃ kena dosena dakarakkhasassa dassasīti  
      Athassa rājā dosaṃ kathento āha 
            cariyā maṃ ayaṃ ayye     sañjagghittho mayā samā 
            ajjāpi tena vaṇṇena    ativelaṃ pajagghati 
            ubbariyāpi me ayye    mantayāmi rahogato 
            anāmanto pavisati       pubbe appaṭivedito 
            laddhadvāro katokāso   ahirikaṃ anādaraṃ 
            sahāyaṃ tena dosena     dajjāhaṃ dakarakkhinoti  
      Tattha ajjāpi tena vaṇṇenāti yathā cariyāya pubbe maṃ 
 anubandhanto mayā anāthena saddhiṃ ekato bhuñjanto sayanto hatthaṃ 
 paharitvā mahāhasitaṃ hasi ajjāpi tatheva hasati duggatakāle viya maṃ 
 passati  Anāmantoti raho nandādeviyā saddhiṃ mantentepi mayi 
 ajānāpetvāva sahasā pavisati iminā dosena taṃ ahirikaṃ anādaraṃ 
 dakarakkhasassa dassāmīti  
      Atha naṃ paribbājikā mahārāja etassa tāvesa doso hotu 
 purohito pana te bahūpakāroti tassa guṇaṃ kathentī āha 
            kusalo sabbanimittānaṃ     rudaññū āgatāgamo 
  
  
 page     
            Uppāde supine yutto   niyyāne ca pavesane 
            paṭho bhummantalikkhasmiṃ     nakkhattapadakovido 
            brāhmaṇaṃ kena dosena   dajjāsi dakarakkhinoti  
      Tattha sabbanimittānanti iminā nimitena idaṃ bhavissati iminā 
 idanti evaṃ sabbanimittesu kusalo  Rudaññūti sabbaravaṃ jānāti  
 Uppādeti candaggāhasuriyaggāhaukkāpātadisādāhādike uppāde  
 Supine yuttoti supine ca tassa nipphatti jānanavasena yutto  
 Niyyāne ca pavesaneti iminā nakkhattena niyyānitabbaṃ iminā 
 pavisitabbanti jānāti  Paṭho bhummantalikkhasminti cheko paṭibalo 
 bhūmiyañca antalikkhe ca dosaguṇe jānituṃ samattho  Nakkhattapadakovidoti 
 aṭṭhavīsatiyā nakkhattakoṭṭhāsesu cheko  Taṃ kena dosena dakarakkhasassa 
 dassasīti  
      Rājā tassa dosaṃ kathento āha 
            parisāyaṃpi me ayye     ummilitvā udikkhati 
            tasmā accabhamuṃ luddaṃ     dajjāhaṃ dakarakkhinoti  
      Tassattho ayye esa maṃ parisamajjhe olokentopi akkhīni 
 ummilitvā kuddho viya udakkhati tasmā etaṃ ummilitvā ṭhitabhamu 
 dosena ukhittabhamuṃ viya luddaṃ byānakaṃ ahaṃ dakarakkhino dassāmīti  
      Tato paribbājikā mahārāja tvaṃ mātaraṃ ādiṃ katvā ime 
 pañca jane dakarakkhasassa dassāmīti vadasi evarūpañca sirivibhavaṃ 
 agaṇetvā attano jīvitaṃ mahosathapaṇḍitassa dammīti vadasi kiṃ tassa 
  
  
 page     
 Guṇaṃ passasīti pucchantī imā gāthā abhāsi 
            sasamuddaparisāsaṃ         mahisāgarakuṇḍalaṃ 
            basundharaṃ āvasasi        amaccaparivārito 
            cāturanto mahāraṭṭho    vijitāvī mahabbalo 
            paṭhabyā ekarājāsi     yaso te vipulaṃ gato 
            soḷasitthīsahassāni       āmuttamaṇikuṇḍalā 
            nānājanapadā nārī      devakaññūpamā subhā 
            evaṃ sabbaṅgasampannaṃ     sabbakāmasamiddhinaṃ 
            sukhitānaṃ piyaṃ dīghaṃ        jīvitaṃ āhu khattiya 
            atha tvaṃ kena vaṇṇena    kena vā pana hetunā 
            paṇḍitaṃ anurakkhanto      pāṇaṃ cajasi duccajanti  
      Tattha sasamuddaparisāsanti samuddaparikhāsaṃkhātena samuddaparikkhepena 
 samannāgataṃ  Sāgarakuṇḍalanti taṃ parikkhipitvā ṭhitassa sāgarassa 
 kuṇḍalabhūtaṃ  Vijitāvīti vijitasaṅgāmo  Ekarājāti aññassa 
 attano sadisassa rañño abhāvato ekova rājā  Sabbakāmasamiddhinanti 
 sabbesaṃpi vatthukāmakilesakāmānaṃ samiddhiyā samannāgataṃ  
 Sukhitānanti evarūpānaṃ sukhitānaṃ sattānaṃ evaṃ sabbaṅgasampannaṃ jīvitaṃ 
 dīghameva piyaṃ na te appaṃ jīvitamicchantīti paṇḍitā vadanti  
 Pāṇanti evarūpaṃ attano jīvitaṃ kasmā paṇḍitaṃ anurakkhanto 
 cajasīti  
      So tassā kathaṃ sutvā paṇḍitassa guṇe kathento imā 
  
  
 page     
 Gāthā abhāsi 
            yatopi āgato ayye    mama atthaṃ mahosatho 
            nābhijānāmi dhīrassa      anumattaṃpi dukkaṭaṃ 
            sacepi kimhici kāle     maraṇaṃ me pure siyā 
            putte ca me paputteca   sukhāpeyya mahosatho 
            anāgataṃ paccuppannaṃ      sabbamatthaṃ vipassati 
            anāparādhakammantaṃ       na dajjaṃ dakarakkhinoti  
      Tattha kimhici kāleti kissamiñci kāle  Sukhāpeyyāti 
 sukhasmiṃyeva patiṭṭhapeyya  Sabbamatthanti evaṃ anāgataṃ paccuppannaṃ 
 va atītaṃ vā sabbamatthaṃ sabbaññū buddho viya vipassati  
 Anāparādhakammantanti kāyakammādīsu aparādharahitaṃ  Na dajjanti ayye evaṃ 
 asamadhuraṃ paṇḍitaṃ nāhaṃ dakarakkhasassa dassāmīti  
      Evaṃ rājā mahāsattassa guṇe candamaṇḍalaṃ uddharanto viya 
 ukkhipitvā kathesi  Iti imaṃ jātakaṃ yathā anusandhippattaṃ hoti  
      Atha paribbājikā cintesi ettakenāpi paṇḍitassa 
 guṇā pākaṭā na honti sakalanagaravāsīnaṃ majjheyeva sāgarapiṭṭhe 
 āsittatelaṃ viya vippakīraṇaṃ paṇḍitassa guṇe pākaṭe karissāmīti  
 Rājānaṃ gahetvā pāsādā oruyha rājaṅgaṇe āsanaṃ paññāpetvā 
 tattha nisīditvā nāgare sannipātāpetvā puna rājānaṃ ādito 
 paṭṭhāya dakarakkhasapañhaṃ pucchitvā tena heṭṭhā kathitanayeneva kathitakāle 
 nāgare āmantetvā āha 
  
  
 page     
            Idaṃ suṇātha pañcālā     cūḷaneyyassa bhāsitaṃ 
            paṇḍitaṃ anurakkhanto      pāṇaṃ cajati duccajaṃ 
            mātu bhariyāya bhātu ca    sakhino brāhmaṇassa ca 
            attano vāpi pañcālo   channaṃ cajati jīvitaṃ 
            evaṃ mahatthiyā paññā    nipuṇā sādhucintinī 
            diṭṭhadhammahitatthāya       samparāye sukhāya cāti  
      Tattha mahatthiyāti mahantaṃ atthaṃ gahetvā ṭhitā  Diṭṭhadhammahitatthāyāti 
 imasmiṃyeva attabhāve hitatthāya paraloke sukhatthāya ca hoti  
      Iti sā ratanagharassa maṇikkhandhena kūṭaṃ gaṇhantī viya mahāsattassa 
 guṇehi dhammadesanāya kūṭaṃ gaṇhati  
                   Dakarakkhasapañho niṭṭhito  
        Niṭṭhitā ca sabbaso mahāummaṅgajātakavaṇṇanā  
      Iti satthā imaṃ dhammadesanaṃ āharitvā saccāni pakāsetvā 
 jātakaṃ samodhānento na bhikkhave idāneva tathāgato paññavā 
 parappavādamaddano atīte aparipakke ñāṇe bodhiñāṇatthācariyaṃ 
 carantopi paññavāyevāti vatvā imā gāthā abhāsi 
            senako kassapo āsi    kāmindo ambaṭṭho cāpi 
            pukakuso poṭṭhapādo     pañcālacando anuruddho 
            devindo soṇadaṇḍako    kevaṭṭo devavatto ca 
            salākā thūlanandikā      anukevaṭṭo moggallāno 
  
  
 page     
            Sundarī pañcālacandī ca    mallikā ca sālikā 
            udumbaradevī gotamī      vedeho kāḷudāyī ca 
            bherī uppallavaṇṇāsi     pitā suddhodano ahu 
            mātā āsi mahāmāyā   amarā bimbasundarī 
            tikhiṇakumāro ca channo    dhanusekho ca rāhulo 
            suvo ahosi ānando    sāriputto ca cūḷanī 
            mahosatho lokanātho     evaṃ dhāretha jātakanti  
                Mahosathapaṇḍitajātakaṃ pañcamaṃ niṭṭhitaṃ  
 