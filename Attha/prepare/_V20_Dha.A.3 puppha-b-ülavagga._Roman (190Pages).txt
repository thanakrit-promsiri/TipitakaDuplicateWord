AṬṬHAKATHĀ Book      PĀḶI ROMAN 
 Dha A   pupphabālavagga 
  
 Page       
  
 page   
                         Pupphavaggavaṇṇanā 
                          
                 Paṭhavīkathāpasutapañcasatabhikkhuvatthu       
      ko imaṃ paṭhaviṃ vijessatīti imaṃ dhammadesanaṃ satthā sāvatthiyaṃ 
 viharanto paṭhavīkathāpasute pañcasate bhikkhū ārabbha kathesi  
      Te kira bhagavatā saddhiṃ janapadacārikaṃ caritvā jetavanaṃ āgantvā 
 sāyaṇhasamaye upaṭṭhānasālāyaṃ nisinnā attano   gatagataṭṭhāne 
 asukagāmato asukagāmagamanaṭṭhāne samaṃ visamaṃ kaddamabahulaṃ sakkharabahulaṃ 
 kāḷamattikaṃ tambamattikanti paṭhavīkathaṃ kathesuṃ  Satthā āgantvā kāya 
 nuttha bhikkhave etarahi kathāya sannisinnāti pucchitvā  bhante amhehi 
 vicaritaṭṭhāne paṭhavīkathāyāti vutte  bhikkhave esā bāhirapaṭhavī nāma  
 tumhehi ajjhattikapaṭhaviyaṃ parikammaṃ kātuṃ vaṭṭatīti vatvā imā dve 
 gāthā abhāsi 
                  ko imaṃ paṭhaviṃ vijessati 
                   yamalokañca imaṃ sadevakaṃ  
                   ko dhammapadaṃ sudesitaṃ 
                   kusalo pupphamiva pacessati  
                   sekho paṭhaviṃ vijessati 
                   yamalokañca imaṃ sadevakaṃ  
  Footnote     Sī  Ma  Yu  attanā  
  
  
 page   
                   Sekho dhammapadaṃ sudesitaṃ 
                   kusalo pupphamiva pacessatīti  
      Tattha ko imanti  ko imaṃ attabhāvasaṅkhātaṃ paṭhaviṃ  
 Vijessatīti  attano ñāṇena vijānissati paṭivijjhissati 
 sacchikarissatīti attho  Yamalokañcāti  catubbidhaṃ apāyalokañca  Imaṃ 
 sadevakanti  imaṃ manussalokañca devalokena saddhiṃ ko vijessati 
 vijānissati paṭivijjhissati sacchikarissatīti pucchati  Ko dhammapadaṃ 
 sudesitanti  yathāsabhāvato kathitattā sudesitaṃ sattattiṃsabodhipakkhiyadhammasaṅkhātaṃ 
 dhammapadaṃ kusalo mālākāro pupphaṃ vicinanto viya ko 
 vicessati vicinissati upaparikkhissati paṭivijjhissati sacchikarissatīti 
 attho  Sekhoti  adhisīlasikkhā adhicittasikkhā adhipaññāsikkhāti 
 imā tisso sikkhā sikkhanato sotāpattimaggaṭṭhaṃ ādiṃ katvā yāva 
 arahattamaggaṭṭhā sattavidho sekho imaṃ attabhāvasaṅkhātaṃ paṭhaviṃ 
 arahattamaggena tato chandarāgaṃ apakaḍḍhanto vijessati vijānissati 
 paṭivijjhissati sacchikarissati  Yamalokañcāti  tathā vuttappakāraṃ 
 yamalokañca imaṃ manussalokañca saha devehi sadevakaṃ sveva vijessati 
 vijānissati paṭivijjhissati sacchikarissati  Sekhoti  sveva sattavidho 
 sekho  Yathā nāma kusalo mālākāro pupphārāmaṃ pavisitvā 
 taruṇamakulāni pāṇakaviddhāni ca milātāni ca gaṇṭhikajātāni ca 
 pupphāni vajjetvā sobhaṇāni sujātāni pupphāni vicināti evameva 
 imaṃ sukathitaṃ suniddiṭṭhaṃ bodhipakkhiyadhammapadaṃpi paññāya pacessati 
  
  
 page   
 Vicinissati upaparikkhissati paṭivijjhissati sacchikarissatīti  
      Satthā sayameva pañhaṃ vissajjesi  Desanāvasāne pañcasatā 
 bhikkhū saha paṭisambhidāhi arahattaṃ pāpuṇiṃsu  Sampattaparisāyapi 
 sātthikā desanā ahosīti  
                  Paṭhavīkathāpasutapañcasatabhikkhuvatthu  
                        
                  Marīcikammaṭṭhānikattheravatthu       
      pheṇūpamanti imaṃ dhammadesanaṃ satthā sāvatthiyaṃ viharanto 
 aññataraṃ marīcikammaṭṭhānikaṃ bhikkhuṃ ārabbha kathesi  
      So kira satthu santike kammaṭṭhānaṃ gahetvā samaṇadhammaṃ 
 karissāmīti araññaṃ pavisitvā ghaṭitvā vāyamitvā arahattaṃ pattuṃ 
 asakkonto visesetvā kammaṭṭhānaṃ kathāpessāmīti satthu santikaṃ 
 āgacchanto antarāmagge marīciṃ disvā yathāyaṃ gimhasamaye uṭṭhitā 
 marīci dūre ṭhitānaṃ rūpagataṃ viya paññāyati  santikaṃ āgacchantānaṃ 
 neva paññāyati ayaṃ attabhāvopi uppādavayatthena evarūpoti 
 marīcikammaṭṭhānaṃ bhāvento āgantvā maggakilanto aciravatiyaṃ 
 nahāyitvā ekasmiṃ caṇḍasotatīre chāyāya nisinno udakavegābhighātena 
 uṭṭhahitvā mahante pheṇapiṇḍe bhijjamāne disvā ayaṃ attabhāvopi 
 uppajjitvā bhijjanatthena evarūpoyevāti ārammaṇaṃ aggahesi  Satthā 
 gandhakuṭiyaṃ ṭhitova taṃ theraṃ disvā evameva bhikkhu evarūpovāyaṃ 
  
  
 page   
 Attabhāvo pheṇapiṇḍo viya marīci viya uppajjanabhijjanasabhāvoevāti 
 vatvā imaṃ gāthamāha 
               pheṇūpamaṃ kāyamimaṃ viditvā 
                marīcidhammaṃ abhisambudhāno 
                chetvāna mārassa papupphakāni 
                adassanaṃ maccurājassa gaccheti  
      Tattha pheṇūpamanti    imaṃ kesādisamuhasaṅkhātaṃ kāyaṃ 
 abaladubbalaanaddhaniyatāvakālikatthena pheṇapiṇḍasarikkhakoti viditvā  
 Marīcidhammanti  yathā marīci dūre ṭhitānaṃ rūpagataṃ viya gayhupagā viya hoti  
 santike upagacchantānaṃ rittā tucchā agayhupagā sampajjati 
 evaṃ khaṇikaittarapaccupaṭṭhānatthena ayaṃ kāyopi marīcidhammoti 
 abhisambudhāno bujjhanto jānantoti attho  Mārassa papupphakānīti  
 mārassa papupphakasaṅkhātāni tebhūmikāni vaṭṭāni ariyamaggena chinditvā 
 khīṇāsavo bhikkhu maccurājassa adassanaṃ avisayaṃ amataṃ mahānibbānaṃ 
 gaccheyyāti  
      Gāthāpariyosāne thero saha paṭisambhidāhi arahattaṃ patvā satthu 
 suvaṇṇavaṇṇaṃ sarīraṃ thomento vaṇṇento vandanto āgatoti  
                   Marīcikammaṭṭhānikattheravatthu  
                       
  Footnote     Sī  Yu  imanti  
  
  
 page   
                       Viḍūḍabhavatthu       
      pupphāni heva pacinantanti imaṃ dhammadesanaṃ satthā sāvatthiyaṃ 
 viharanto saparisaṃ oghena ajjhottharitvā māritaṃ viḍūḍabhaṃ   ārabbha 
 kathesi  
      Tatrāyaṃ anupubbīkathā  sāvatthiyaṃ mahākosalarañño putto 
 pasenadikumāro nāma  vesāliyaṃ licchavikumāro mahāli nāma  kusinārāyaṃ 
 mallarājaputto bandhulo nāmāti ime tayo disāpāmokkhassācariyassa 
 santike sippuggahaṇatthaṃ takkasilaṃ gantvā bahinagare sālāyaṃ samāgatā 
 aññamaññassa āgatakāraṇañca kulañca nāmañca pucchitvā sahāyakā 
 hutvā ekatova ācariyaṃ upasaṅkamitvā na cirasseva uggahitasippā 
 ācariyaṃ āpucchitvā ekatova nikkhamitvā sakasakaṭṭhānāni agamaṃsu  
 Tesu pasenadikumāro pitu sippaṃ dassetvā pasannena pitarā rajje 
 abhisitto  Mahālikumāro licchavīnaṃ sippaṃ dassento mahantena 
 ussāhena dassesi  Tassa akkhīni bhijjitvā agamaṃsu  Licchavirājāno 
 aho vata amhākaṃ ācariyo akkhivināsaṃ patto  na taṃ pariccajissāma 
 upaṭṭhahissāma nanti tassa satasahassuṭṭhānakaṃ ekaṃ dvāraṃ adaṃsu  
 So taṃ nissāya pañcasate licchavirāputte sippaṃ sikkhāpento vasi  
 Bandhulakumāro saṭṭhī veḷū gahetvā majjhe ayasalākaṃ pakkhipitvā 
 saṭṭhikalāpe ussāpetvā ṭhapite  mallarājakulehi ime kappetūti 
  Footnote     viṭṭubhantipi padaṃ dissati  
  
  
 page   
 Vutte  asītihatthaṃ ākāsaṃ ullaṅghitvā asinā kappento agamāsi  
 So osānakalāpe ayasalākāya kirīti saddaṃ sutvā kimetanti 
 pucchitvā sabbakalāpesu ayasalākānaṃ ṭhapitabhāvaṃ sutvā asiṃ chaḍḍetvā 
 rodamāno mayhaṃ ettakesu ñātisuhajjesu ekopi sasineho hutvā 
 imaṃ kāraṇaṃ nācikkhi sace hi ahaṃ jāneyyaṃ  ayasalākāya saddaṃ 
 anuṭṭhāpentova chindeyyanti vatvā sabbepime māretvā rajjaṃ 
 kāressanti mātāpitūnaṃ kathesi  paveṇirajjaṃ nāma tāta idaṃ  
 na labbhā evaṃ kātunti nānappakārena vārito tenahi mama 
 sahāyassa santikaṃ gamissāmīti sāvatthiṃ agamāsi  Pasenadirājā 
 tassāgamanaṃ sutvā paccuggantvā mahantena sakkārena nagaraṃ 
 pavesetvā senāpatiṭṭhāne ṭhapesi  So mātāpitaro pakkosāpetvā 
 tattheva vāsaṃ kappesi  
      Athekadivasaṃ rājā uparipāsāde ṭhito antaravīthiṃ olokayamāno 
 anāthapiṇḍikassa cūḷaanāthapiṇḍikassa visākhāya suppavāsāyāti 
 etesaṃ gehe bhattakiccatthāya gacchante anekasahasse bhikkhū disvā 
 kahaṃ ayyā gacchantīti pucchitvā  deva anāthapiṇḍikassa gehe 
 niccabhattasalākabhattagilānabhattādīnaṃ atthāya devasikaṃ dve 
 bhikkhusahassāni gacchanti  cūḷaanāthapiṇḍikassa gehaṃ pañcasatā bhikkhū 
 niccaṃ gacchanti  tathā visākhāya  tathā suppavāsāyāti vutte  sayaṃpi 
 bhikkhusaṅghaṃ upaṭṭhahitukāmo vihāraṃ gantvā bhikkhusahassena saddhiṃ 
 satthāraṃ nimantetvā sattāhaṃ sahatthā dānaṃ datvā sattame divase 
  
  
 page   
 Satthāraṃ vanditvā bhante pañcahi me bhikkhusatehi saddhiṃ nibaddhaṃ 
 bhikkhaṃ gaṇhathāti āha  mahārāja buddhā nāma ekaṭṭhāne nibaddhaṃ 
 bhikkhaṃ na gaṇhanti  bahū buddhānaṃ āgamanaṃ paccāsiṃsantīti  tenahi 
 ekaṃ bhikkhuṃ nibaddhaṃ pesethāti  Satthā ānandattherassa bhāramakāsi  
 Rājā bhikkhusaṅghe āgate  pattaṃ gahetvā ime nāma parivisantūti 
 avicāretvā sattāhaṃ sayameva parivisitvā aṭṭhame divase vikkhitto 
 papañcaṃ akāsi  Rājakule ca nāma anāṇattā āsanāni paññāpetvā 
 bhikkhū nisīdāpetvā parivisituṃ na labhanti  Bhikkhū na mayaṃ idha ṭhātuṃ 
 sakkhissāmāti bahū pakkamiṃsu  Rājā dutiyadivasepi pamajji  Dutiyadivasepi 
 bahū pakkamiṃsu  Tatiyadivasepi pamajji  Tadā ānandattheraṃ ekakameva 
 ṭhapetvā avasesā pakkamiṃsu  
      Puññavantā nāma kāraṇavasikā honti kulānaṃ pasādaṃ rakkhanti  
 Tathāgatassa ca sārīputtatthero mahāmoggallānattheroti dve 
 aggasāvakā  khemā uppalavaṇṇāti dve aggasāvikā  upāsakesu 
 citto gahapati hatthako āḷavakoti dve aggasāvakā  upāsikāsu 
 veḷukaṇṭakī nandamātā khujjuttarāti dve aggasāvikā iti ime 
 aṭṭha jane ādiṃ katvā ṭhānantarappattā sabbepi sāvakā ekadesena 
 dasannaṃ pāramīnaṃ pūritattā mahāpuññā abhinīhārasampannā  
      Ānandattheropi kappasatasahassapūritapāramī abhinīhārasampanno 
 mahāpuñño attano kāraṇavasikatāya kulassa pasādaṃ rakkhanto 
 aṭṭhāsi  Taṃ ekakameva nisīdāpetvā parivisiṃsu  Rājā bhikkhūnaṃ 
  
  
 page   
 Gatakāle āgantvā khādanīyabhojanīyāni tatheva ṭhitāni disvā kiṃ 
 ayyā nāgamiṃsūti pucchitvā ānandatthero ekakova āgato 
 devāti sutvā addhā ettakamme chedanamakaṃsūti bhikkhūnaṃ kuddho 
 satthu santikaṃ gantvā bhante mayā pañcannaṃ bhikkhusatānaṃ bhikkhā 
 paṭiyattā  ānandatthero kira ekakova āgato  paṭiyattabhikkhā 
 tatheva ṭhitā  pañcasatā bhikkhū mama gehe saññaṃ na kariṃsu kinnu 
 kho kāraṇanti āha  Satthā bhikkhūnaṃ dosaṃ avatvā mahārāja mama 
 sāvakānaṃ tumhehi saddhiṃ vissāso natthi  tena na gatā bhavissantīti 
 vatvā kulānaṃ anupagamanakāraṇañca upagamanakāraṇañca pakāsento 
 bhikkhū āmantetvā imaṃ suttamāha   
      navahi bhikkhave aṅgehi samannāgataṃ kulaṃ anupagantvā ca   
 nālaṃ upagantuṃ upagantvā ca   nālaṃ upanisīdituṃ  Katamehi navahi  
 na manāpena paccuṭṭhenti  na manāpena abhivādenti  na manāpena 
 āsanaṃ denti  santamassa pariguyhanti  bahukamhi   thokaṃ denti  
 paṇītamhi   lūkhaṃ denti  asakkaccaṃ denti no sakkaccaṃ  na upanisīdanti 
 dhammassavanāya  bhāsantassa   na rañjiyanti     Imehi kho bhikkhave navahi 
 aṅgehi samannāgataṃ kulaṃ anupagantvā ca   nālaṃ upagantuṃ upagantvā ca   
 nālaṃ upanisīdituṃ  
  Footnote     aṅ  navaka              pāliyaṃ casaddaṭṭhānesu vāsaddo dissati  
     bahukampi      paṇītampi      bhāsitamassa      ramissanti      pāliyaṃ 
  casaddaṭṭhānesu vāsaddo dissati  sukkapakkhe pana ekasadisameva  ña  va  
  
  
 page   
      Navahi bhikkhave aṅgehi samannāgataṃ kulaṃ anupagantvā ca alaṃ 
 upagantuṃ upagantvā ca alaṃ upanisīdituṃ  Katamehi navahi  manāpena 
 paccuṭṭhenti  manāpena abhivādenti  manāpena āsanaṃ denti  
 santamassa na pariguyhanti  bahukamhi bahukaṃ denti  paṇītamhi paṇītaṃ 
 denti  sakkaccaṃ denti no asakkaccaṃ  upanisīdanti dhammassavanāya  
 bhāsantassa rañjiyanti  Imehi kho bhikkhave navahi aṅgehi samannāgataṃ 
 kulaṃ anupagantvā ca alaṃ upagantuṃ upagantvā ca alaṃ upanisīditunti  
      iti kho mahārāja mama sāvakā tumhākaṃ santikā vissāsaṃ 
 alabhantā na gatā bhavissanti  porāṇakapaṇḍitā hi avissāsanīyaṭṭhāne 
 sakkaccaṃ upaṭṭhiyamānāpi maraṇantikaṃ vedanaṃ patvā vissāsikaṭṭhānameva 
 gamiṃsūti  kadā bhanteti raññā puṭṭho atītaṃ āhari  
      atīte bārāṇasiyaṃ brahmadatte rajjaṃ kārente  kesavo 
 nāma rājā rajjaṃ pahāya isipabbajjaṃ pabbaji  Taṃ pañca purisasatāni 
 anupabbajiṃsu  So kesavatāpaso nāma ahosi  Pasādhanakappako panassa 
 anupabbajitvā kappako nāma antevāsiko ahosi  Kesavatāpaso 
 parisāya saddhiṃ aṭṭha māse himavante vasitvā vassāratte 
 loṇambilasevanatthāya bārāṇasiṃ patvā bhikkhāya nagaraṃ pāvisi  
 Atha naṃ rājā disvā pasīditvā cātummāsaṃ attano santike 
 vasanatthāya paṭiññaṃ gahetvā uyyāne vasāpento sāyaṃ pātaṃ tassa 
 upaṭṭhānaṃ gacchati  Avasesā tāpasā katipāhaṃ vasitvā hatthisaddādīhi 
  
  
 page    
 Ubbāḷhā ācariya ukkaṇṭhitamhā  gacchāmāti āhaṃsu  kahantātāti  
 himavantaṃ ācariyāti  rājā amhākaṃ āgatadivaseyeva cātummāsaṃ 
 idha vasanatthāya paṭiññaṃ gaṇhi  kathaṃ gamissatha tātāti  tumhehi 
 amhākaṃ anācikkhitvāva paṭiññā dinnā  mayaṃ idha na sakkoma 
 vasituṃ  ito avidūre tumhākaṃ pavattissavanaṭṭhāne vasissāmāti 
 vanditvā pakkamiṃsu  Kappakantevāsikena saddhiṃ ācariyo ohiyi  Rājā 
 upaṭṭhānaṃ āgato kuhiṃ ayyāti pucchi  ukkaṇṭhitamhāti vatvā 
 himavantaṃ gatā mahārājāti  Kappakopi na cirasseva ukkaṇṭhitvā 
 ācariyena punappunaṃ vāriyamānopi na sakkomīti vatvā pakkāmi  
 Itaresaṃ pana santikaṃ agantvā ācariyassa pavattiṃ suṇanto avidūre 
 ṭhāne vasi  Aparabhāge ācariyassa antevāsike anussarantassa 
 kucchirogo uppajji  Rājā vejjehi tikicchāpeti  Rogo na vūpasammati  
 Tāpaso āha mahārāja  icchasi me rogaṃ vūpasamitunti  bhante 
 sacāhaṃ sakkuṇeyyaṃ  idāneva vo phāsukaṃ kareyyanti  mahārāja 
 sace me phāsukaṃ icchasi  maṃ antevāsikānaṃ santikaṃ pesehīti  Rājā 
 sādhu bhanteti taṃ mañcake nipajjāpetvā nāradāmaccappamukhe 
 cattāro amacce mama ayyassa pavattiṃ  ñatvā mayhaṃ sāsanaṃ 
 pahiṇeyyāthāti uyyojesi  Kappakantevāsiko ācariyassāgamanaṃ sutvā 
 paccuggamanaṃ katvā  itare kahanti vutte  asukaṭṭhāne kira vasantīti 
 āha  Tepi ācariyassāgatabhāvaṃ sutvā tattheva samosaritvā ācariyassa 
 uṇhodakaṃ datvā phalāphalaṃ adaṃsu  Taṃkhaṇaññeva rogo vūpasami  So 
  
  
 page    
 Katipāheneva suvaṇṇavaṇṇo ahosi  Atha naṃ nārado pucchi 
         manussindaṃ jahitvāna      sabbakāmasamiddhinaṃ 
          kathannu bhagavā kesi      kappassa ramasi assameti  
         sādūni ramaṇīyāni        santi rukkhā manoramā  
          subhāsitāni kappassa      nārada ramayanti manti  
         sālīnaṃ odanaṃ bhutvā     sucimaṃsūpasecanaṃ 
          kathaṃ sāmākanivārā      aloṇā sādayanti tanti  
         asāduṃ yadivā sāduṃ      appaṃ vā yadivā bahuṃ  
          vissaṭṭho yattha bhuñjeyya  vissāsaparamā rasāti  
        Satthā imaṃ dhammadesanaṃ āharitvā jātakaṃ   samodhānento 
 tadā rājā moggallāno ahosi  nārado sārīputto  kappakantevāsiko 
 ānando  kesavatāpaso ahamevāti vatvā evaṃ mahārāja 
 pubbe paṇḍitā maraṇantikaṃ vedanaṃ patvā vissāsikaṭṭhānaṃ agamaṃsu  
 mama sāvakā tumhākaṃ santike vissāsaṃ na labhanti maññeti āha  
 Rājā bhikkhusaṅghena saddhiṃ mayā vissāsaṃ kātuṃ vaṭṭati  kathannukho 
 karissāmīti  sammāsambuddhassa ñātidhītaraṃ gehe kātuṃ vaṭṭati  
 evaṃ sante  daharā ca sāmaṇerā ca sammāsambuddhassa ñāti 
 rājāti mama santikaṃ  vissaṭṭhā nibaddhaṃ āgamissantīti cintetvā 
 ekaṃ me dhītaraṃ dentūti sākyānaṃ santikaṃ sāsanaṃ pesesi  katarasakkassa 
 dhītāti pucchitvā āgaccheyyāthāti vatvā dūte āṇāpesi  Dūtā 
  Footnote     khu  jā  catukka         tadaṭṭhakathā        
  
  
 page    
 Gantvā sākiye dārikaṃ yāciṃsu  Te sannipatitvā pakkhantariyo rājā 
 sace na dassāma  vināsessati no na kho pana amhehi kulena 
 sadiso kinnu kho kātabbanti cintayiṃsu  Mahānāmo mama dāsiyā 
 kucchismiṃ jātā vāsabhakhattiyā nāma dhītā rūpasobhaggappattā atthi  
 taṃ dassāmāti vatvā dūte āha sādhu rañño dārikaṃ dassāmāti  
 kassa dhītāti  sammāsambuddhassa cūḷapitu puttassa mahānāmasakkassa 
 dhītā vāsabhakhattiyā nāmāti  Te gantvā rañño ārocayiṃsu  Rājā 
 yadi evaṃ sādhu  sīghaṃ ānetha khattiyā ca nāma bahumāyā dāsīdhītaraṃpi 
 pahiṇeyyuṃ  pitarā saddhiṃ ekabhājane bhuñjantiṃ āneyyāthāti pesesi  
 Te gantvā deva tumhehi saddhiṃ ekato bhuñjantiṃ rājā icchatīti 
 āhaṃsu  Mahānāmo sādhu tātāti taṃ alaṅkārāpetvā attano 
 bhuñjanakāle taṃ   pakkosāpetvā tāya saddhiṃ ekato bhuñjanākāraṃ 
 dassetvā dūtānaṃ niyyādesi  Te taṃ ādāya sāvatthiṃ gantvā taṃ 
 pavattiṃ rañño ārocesuṃ  Rājā tuṭṭhamānaso taṃ pañcannaṃ itthīsatānaṃ 
 jeṭṭhakaṃ katvā aggamahesiṭṭhāne abhisiñci  Sā na cirasseva 
 suvaṇṇavaṇṇaṃ puttaṃ vijāyi  Athassa nāmaggahaṇadivase rājā     
 ayyikāya santikaṃ pesesi sākyarājadhītā vāsabhakhattiyā puttaṃ 
 vijātā  kimassa nāmaṃ karontūti  Taṃ pana sāsanaṃ gahetvā gato 
 amacco thokaṃ badhiradhātuko  So gantvā rañño ayyikāya ārocesi  
 Sā taṃ pavattiṃ sutvā vāsabhakhattiyā puttaṃ avijāyitvāpi sabbaṃ 
  Footnote     Sī  Ma  Yu  tanti natthi      Sī  Yu  etthantare attanoti atthi  
  
  
 page    
 Dhanaṃ abhibhavi  idāni pana rañño ativiya vallabhā bhavissatīti āha  
 Badhirāmacco vallabhāti vacanaṃ dussutaṃ sutvā viḍūḍabhoti sallakkhetvā 
 rājānaṃ upagantvā deva kumārassa viḍūḍabhoti nāmaṃ karothāti āha  
 Rājā porāṇakaṃ no kulasantakaṃ nāmaṃ bhavissatīti cintetvā 
 viḍūḍabhoti nāmaṃ akāsi  Athassa daharakāleyeva rājā satthu piyaṃ 
 karomīti senāpatiṭṭhānaṃ adāsi  So kumāraparihārena vaḍḍhanto 
 sattavassikakāle aññesaṃ kumārānaṃ mātāmahakulato 
 hatthirūpakaassarūpakādīni āhariyamānāni disvā mātaraṃ pucchi amma aññesaṃ 
 mātāmahakulato paṇṇākāro āhariyati  mayhaṃ koci kiñci na peseti 
 kiṃ tvaṃ nimmātāpitikāti  Atha naṃ sā tāta tava sakyarājāno 
 mātāmahā  dūre pana vasanti  tena te na kiñci pesentīti vañcesi  
 Puna soḷasavassikakāle amma mātāmahakulaṃ passitukāmomhīti vatvā 
 alaṃ tāta  kiṃ tattha gantvā karissasīti vāriyamānopi punappunaṃ 
 yāci  Athassa mātā tenahi gacchāti sampaṭicchi  So pitu 
 ārocetvā mahantena parivārena nikkhami  Vāsabhakhattiyā puretarameva 
 paṇṇaṃ pesesi ahaṃ idha sukhaṃ vasāmi  māssa kiñci sāmino antaraṃ 
 dassayiṃsūti  Sākiyā viḍūḍabhassāgamanaṃ ñatvā vandituṃ na sakkāti 
 tassa daharadahare kumāre janapadaṃ pahiṇitvā  tasmiṃ kapilapuraṃ sampatte  
 saṇṭhāgāre sannipatiṃsu  Kumāro tattha gantvā aṭṭhāsi  Atha naṃ 
 ayante tāta mātāmaho  ayaṃ mātuloti vadiṃsu  So sabbe 
 vandamāno vicaritvā ekaṃpi attānaṃ vandantaṃ adisvā kinnu kho 
  
  
 page    
 Maṃ vandantā natthīti pucchi  Sākiyā tāta kaniṭṭhakumārā te 
 janapadaṃ gatāti vatvā tassa mahantaṃ sakkāraṃ kariṃsu  So katipāhaṃ 
 vasitvā mahantena parivārena nagarā nikkhami  Athekā dāsī saṇṭhāgāre 
 tassa nisinnaphalakaṃ   idaṃ vāsabhakhattiyāya dāsiyā puttassa nisinnaphalakanti 
 akkositvā akkositvā khīrodakena dhovati  Eko puriso attano 
 āvudhaṃ pammussitvā nivatto taṃ gaṇhanto viḍūḍabhakumārassa 
 akkosanasaddaṃ sutvā taṃ antaraṃ pucchitvā vāsabhakhattiyā dāsiyā 
 kucchimhi mahānāmasakkassa jātāti ñatvā balakāyassa kathesi  
 vāsabhakhattiyā kira dāsīdhītāti mahākolāhalaṃ ahosi  Taṃ sutvā 
 viḍūḍabho ete tāva mama nisinnaphalakaṃ khīrodakena dhovantu  ahaṃ pana 
 rajje patiṭṭhitakāle etesaṃ galalohitaṃ gahetvā mama nisinnaphalakaṃ 
 dhovissāmīti   cittaṃ ṭhapesi  Tasmiṃ sāvatthiṃ gate  amaccā sabbaṃ pavattiṃ 
 rañño ārocayiṃsu  Rājā mayhaṃ dāsīdhītaraṃ adaṃsūti sākiyānaṃ 
 kujjhitvā vāsabhakhattiyāya ca puttassa ca dinnaparihāraṃ acchinditvā 
 dāsadāsīhi laddhabbamattameva dāpesi  Tato katipāhaccayena satthā 
 rājanivesanaṃ gantvā nisīdi  Rājā āgantvā vanditvā bhante 
 tumhākaṃ kira ñātakehi dāsīdhītā mayhaṃ dinnā  tenassā ahaṃ 
 saputtāya parihāraṃ acchinditvā dāsadāsīhi laddhabbamattameva 
 dāpesinti āha  Satthā ayuttaṃ mahārāja sākiyehi kataṃ  dadantehi 
 nāma samajātikā dātabbā assa taṃ pana mahārāja vadāmi  
  Footnote     porāṇapoṭṭhake tena nisinnaṃ phalakanti dissati      Sī Yu  dhovāpessāmīti  
  
  
 page    
 Vāsabhakhattiyā khattiyarājadhītā khattiyarañño gehe abhisekaṃ labhi  
 viḍūḍabhopi khattiyarājānameva paṭicca jāto mātugottaṃ nāma kiṃ 
 karissati  pitugottameva pamāṇanti  porāṇakapaṇḍitā dalidditthiyā 
 kaṭṭhahārikāya aggamahesiṭṭhānaṃ adaṃsu  tassā ca kucchimhi jātakumāro 
 dvādasayojanikāya bārāṇasiyaṃ rajjaṃ patvā kaṭṭhavāhanarājā nāma 
 jātoti kaṭṭhahāriyajātakaṃ   kathesi  Rājā dhammakathaṃ sutvā pitugottameva 
 kira pamāṇanti tusitvā mātāputtānaṃ pakatiparihārameva dāpesi  
        Bandhulasenāpatissapi kho kusinārāyaṃ mallarājadhītā mallikā nāma 
 bhariyā dīgharattaṃ na vijāyi  Atha naṃ bandhulo attano kulagharameva gacchāti 
 uyyojesi  Sā satthāraṃ disvāva gamissāmīti jetavanaṃ pavisitvā 
 tathāgataṃ vanditvā ṭhitā kahaṃ gacchasīti vuttā sāmiko maṃ bhante 
 kulagharaṃ pesetīti āha  kiṃkāraṇāti  vañjhā kirasmi aputtikāti  
 yadi evaṃ  gamanakiccaṃ natthi  nivattassūti  Sā tuṭṭhamānasā hutvā 
 satthāraṃ vanditvā nivesanaṃ gantvā  kasmā nivattāsīti vutte    
 dasabalena nivattitamhīti āha  Bandhulo diṭṭhaṃ bhavissati dīghadassinā 
 kāraṇanti sampaṭicchi  Sā na cirasseva gabbhaṃ paṭilabhitvā 
 uppannadohaḷā dohaḷo me uppannoti ārocesi  kiṃ dohaḷoti  
 vesālīnagare gaṇarājakulānaṃ abhisekamaṅgalapokkharaṇiyaṃ otaritvā 
 nahātvā pānīyaṃ pātukāmamhi sāmīti  Bandhulo sādhūti vatvā 
 sahassatthāmadhanuṃ gahetvā taṃ rathaṃ āropetvā sāvatthito nikkhamitvā 
  Footnote     khu  jā  eka       tadaṭṭhakathā             Sī  Yu  vuttā  
  
  
 page    
 Rathaṃ pājento mahālilicchavino dinnadvārena vesāliṃ pāvisi  
 Mahālilicchavino ca dvārasamīpeeva nivesanaṃ hoti  So rathassa 
 ummāre paṭighātasaddaṃ sutvāva bandhulassa rathasaddoti ñatvā 
 ajja licchavīnaṃ bhayaṃ uppajjissatīti āha  Pokkharaṇiyā anto ca 
 bahi ca ārakkho   balavā  upari lohajālaṃ patthaṭaṃ  sakuṇānaṃpi 
 okāso natthi  Bandhulasenāpati pana rathā otaritvā ārakkhake 
 manusse vettena paharanto palāpetvā lohajālaṃ chinditvā 
 antopokkharaṇiyā bhariyaṃ nahāpetvā sayaṃpi nahātvā puna taṃ rathaṃ 
 āropetvā nagarā nikkhamitvā āgatamaggeneva pāyāsi  Ārakkhakā 
 licchavīnaṃ ārocesuṃ  Licchavirājāno kujjhitvā pañca rathasatāni 
 āruyha bandhulamallaṃ gaṇhissāmāti nikkhamiṃsu  Taṃ pavattiṃ mahālissa 
 ārocesuṃ  Mahāli mā gamittha  so hi vo sabbe ghātessatīti 
 āha  Tepi mayaṃ gamissāmaevāti vadiṃsu  tenahi rathacakkassa 
 yāva nābhito paṭhaviṃ paviṭṭhaṭṭhānaṃ disvā nivatteyyātha tato 
 anivattantā purato asanisaddaṃ viya suṇissatha  tamhā ṭhānā 
 nivatteyyātha tato anivattantā tumhākaṃ rathadhuresu chiddaṃ passissatha  
 tamhā ṭhānā nivatteyyātheva      purato mā gamitthāti āha  
 Te tassa vacanenānivattitvā taṃ anubandhiṃsuyeva  Mallikā disvā 
 rathā sāmi paññāyantīti āha  tenahi ekasseva rathassa 
 paññāyanakāle āroceyyāsīti  Sā  yadā sabbe eko viya 
  Footnote     Sī  Ma  Yu  ārakkhā     Ma  etthantare tato anivattentāti atthi  
  
  
 page    
 Hutvā paññāyiṃsu  tadā ekameva sāmi rathasīsaṃ paññāyatīti 
 āha  Bandhulo tenahi imā rasmiyo gaṇhāti tassā rasmiyo 
 datvā rathe ṭhitova dhanuṃ āropesi  Rathacakkaṃ yāva nābhito paṭhaviṃ 
 pāvisi  Licchavino taṃ ṭhānaṃ disvā na nivattiṃsu  Itaro thokaṃ gantvā 
 jiyaṃ pothesi  Asanisaddo viya ahosi  Te tatopi na nivattiṃsu  
 anubandhantā gacchanteva    Bandhulo rathe ṭhitakova ekaṃ saraṃ khipi  
 So pañcannaṃ rathasatānaṃ rathasīse chiddaṃ katvā pañca rājasatāni 
 parikarabandhanaṭṭhāne vinivijjhitvā paṭhaviyaṃ pāvisi  Te attano 
 viddhabhāvaṃ ajānitvā tiṭṭha re  tiṭṭha reti vadantā anubandhiṃsuyeva  
 Bandhulo rathaṃ ṭhapetvā tumhe matakā  matakehi saddhiṃ mayhaṃ yuddhaṃ 
 nāma natthīti āha  matakā nāma amhāsadisā na   hontīti  tenahi 
 sabbapacchimassa parikaraṃ mocethāti  Te mocayiṃsu  So muttamatteyeva 
 maritvā pati  Atha ne sabbepi tumhe evarūpā  attano attano 
 gharāni gantvā saṃvidhātabbaṃ saṃvidahitvā  puttadāraṃ anusāsitvā 
 sannāhaṃ mocethāti āha  Te tathā katvā sabbepi jīvitakkhayaṃ 
 pattā  Bandhulopi mallikaṃ sāvatthiṃ ānesi  Sā soḷasakkhattuṃ yamake 
 yamake putte vijāyi  Sabbepi sūrā thāmasampannā ahesuṃ  Sabbasippānaṃ 
 nipphattiṃ pāpuṇiṃsu  Ekekassa purisasahassaṃ parivāro ahosi  Pitarā 
 saddhiṃ rājanivesanaṃ gacchantehi teheva rājaṅgaṇaṃ paripūri  
        Athekadivasaṃ vinicchaye kuṭaṭṭaparājitā manussā bandhulaṃ āgacchantaṃ 
  Footnote     gacchiṃsuyevāti yuttataraṃ bhaveyYu       nasaddo natthi  
  
  
 page    
 Disvā mahāviravaṃ viravantā vinicchayamaccānaṃ kuṭaṭṭakaraṇaṃ tassa ārocesuṃ  
 So vinicchayaṃ gantvā taṃ aṭṭaṃ tīretvā sāmikameva sāmikaṃ akāsi  
 Mahājano mahāsaddena sādhukāraṃ pavattesi  Taṃ sutvā   rājā kiṃ 
 idanti pucchitvā tamatthaṃ sutvā tusitvā sabbepi te amacce 
 harāpetvā bandhulasseva vinicchayaṃ niyyādesi  So tato paṭṭhāya 
 sammā vinicchayi  Tato porāṇakavinicchayikā amaccā lañcaṃ alabhantā 
 appalābhā hutvā bandhulo rajjaṃ patthetīti rājakule paribhindiṃsu  
 Rājā tesaṃ kathaṃ gahetvā cittaṃ niggahetuṃ nāsakkhi  imasmiṃ idheva 
 ghātiyamāne  garahā me uppajjissatīti puna cintetvā payuttapurisehi 
 paccantaṃ paharāpetvā bandhulaṃ pakkosāpetvā paccanto kira 
 kupito  tvaṃ puttehi saddhiṃ gantvā core gaṇhāti pahiṇitvā 
 etthevassa dvattiṃsāya puttehi saha sīsaṃ chinditvā āharathāti 
 tena saddhiṃ aññepi samatthe mahāyodhe pesesi  Tasmiṃ paccantaṃ 
 gacchanteyeva  senāpati kirāgacchatīti payuttacorā palāyiṃsu  So 
 taṃ padesaṃ āvāsāpetvā saṇṭhāpetvā nivatti  Athassa nagarato 
 avidūre ṭhāne te yodhā saddhiṃ puttehi sīsaṃ chindiṃsu  
        Taṃ divasaṃ mallikāya deviyā pañcahi bhikkhusatehi saddhiṃ dve 
 aggasāvakā nimantitā honti  Athassā pubbaṇheyeva sāmikassa 
 te saddhiṃ puttehi sīsaṃ chindantīti paṇṇaṃ āharitvā adaṃsu  Sā taṃ 
 pavattiṃ ñatvā kassaci avatvā paṇṇaṃ ucchaṅge katvā bhikkhusaṅghameva 
  Footnote     Sī  Ma  Yu  taṃ sutvāti natthi  
  
  
 page    
 Parivisi  Athassā paricārikāyo bhikkhūnaṃ bhattaṃ datvā sappicāṭiṃ 
 āharantiyo therānaṃ purato cāṭiṃ bhindiṃsu  Dhammasenāpati bhedanadhammaṃ 
 bhinnaṃ na cintetabbanti āha  Sā ucchaṅgato paṇṇaṃ nīharitvā 
 dvattiṃsāya puttehi saddhiṃ pitu sīsaṃ chindantīti me imaṃ paṇṇaṃ 
 āhariṃsu  ahaṃ idaṃ sutvāpi na cintesiṃ sappicāṭiyā bhinnāya  kiṃ 
 cintessāmi bhanteti āha  Dhammasenāpati 
          animittamanaññātaṃ      maccānaṃ idha jīvitaṃ 
           kasirañca parittañca     tañca dukkhena saṃyuttanti   
 ādīni vatvā dhammaṃ desetvā uṭṭhāyāsanā vihāraṃ agamāsi  Sāpi 
 dvattiṃsasuṇisāyo pakkosāpetvā tumhākaṃ sāmikā niraparādhā 
 attano purimakammaphalaṃ labhiṃsu  tumhe mā socittha mā paridevittha  
 rañño upari manopadosaṃ mā karitthāti ovadi  Rañño carapurisā 
 taṃ kathaṃ sutvā tesaṃ niddosabhāvaṃ rañño kathayiṃsu  Rājā saṃvegappatto 
 tassā nivesanaṃ gantvā mallikañca suṇisāyo cassā khamāpetvā 
 mallikāya varaṃ adāsi  Sā varo gahito me hotūti vatvā  tasmiṃ 
 gate  matakabhattaṃ datvā nahātvā rājānaṃ upasaṅkamitvā deva 
 tumhehi me varo dinno  mayhañca aññena attho natthi  
 dvattiṃsāya ca me suṇisānaṃ mamañca kulagharagamanaṃ anujānāthāti āha  
 Rājā sampaṭicchi  Sayaṃpi dvattiṃsasuṇisā yathāsakāni kulāni pesesi  
 Sā kusinārāyaṃ attano kulagharaṃ agamāsi  Rājāpi bandhulasenāpatino 
  Footnote     khu  su         
  
  
 page    
 Bhāgineyyassa dīghakārāyanassa nāma senāpatiṭṭhānaṃ adāsi  So pana 
 mātulo me iminā māritoti rañño otāraṃ gavesanto vicarati  
 Rājā kira niraparādhassa bandhulassa māritakālato paṭṭhāya vippaṭisārī 
 hutvā cittassādaṃ na labhati rajjasukhaṃ nānubhoti  
        Tadā satthā sākiyānaṃ medaḷupaṃ nāma nigamaṃ nissāya viharati  
 Rājā tattha gantvā ārāmato avidūre  khandhāvāraṃ nivāsetvā 
 mahantena parivārena satthāraṃ vandissāmīti vihāraṃ gantvā pañca 
 rājakakudhabhaṇḍāni dīghakārāyanassa datvā ekakova gandhakuṭiṃ pāvisi  
 Sabbaṃ dhammacetiyasuttaniyāmena   veditabbaṃ  Tasmiṃ gandhakuṭiṃ paviṭṭhe  
 dīghakārāyano tāni rājakakudhabhaṇḍāni gahetvā viḍūḍabhaṃ rājānaṃ 
 katvā rañño ekaṃ assaṃ ekañca upaṭṭhānakārikaṃ mātugāmaṃ 
 ṭhapetvā nivattetvā sāvatthiṃ agamāsi  Rājā satthārā saddhiṃ 
 piyakathaṃ kathetvā nikkhanto senaṃ adisvā taṃ mātugāmaṃ pucchitvā 
 taṃ pavattiṃ sutvā bhāgineyyaṃ ādāya gantvā viḍūḍabhaṃ gahessāmīti 
 rājagahanagaraṃ gacchanto vikāle dvāresu pidahitesu  nagaraṃ patvā 
 ekissā sālāya nipajjitvā vātātapakilanto rattibhāge tattheva 
 kālamakāsi  Vibhātāya rattiyā  deva kosalanarinda anātho jātosīti 
 vilapantiyā tassā itthiyā saddaṃ sutvā rañño ārocesuṃ  So 
 mātulassa mahantena sakkārena sarīrakiccaṃ kāresi  
        Viḍūḍabhopi rajjaṃ labhitvā taṃ veraṃ saritvā sabbepi sākiye 
  Footnote     Ma  Ma         
  
  
 page    
 Māressāmīti mahatiyā senāya nikkhami  Taṃ divasaṃ satthā paccūsakāle 
 lokaṃ olokento ñātasaṅghavināsaṃ disvā ñātisaṅgahaṃ kātuṃ vaṭṭatīti 
 cintetvā pubbaṇhasamaye piṇḍāya caritvā piṇḍapātapaṭikkanto 
 gandhakuṭiyaṃ sīhaseyyaṃ kappetvā sāyaṇhasamaye ākāsena gantvā 
 kapilavatthusāmante kabaracchāye rukkhamūle nisīdi  Tato viḍūḍabhassa 
 rajjasīmāyaṃ mahanto saṇḍacchāyo nigrodharukkho atthi  Viḍūḍabho 
 satthāraṃ disvā upasaṅkamitvā vanditvā bhante kiṃkāraṇā evarūpāya 
 uṇhavelāya imasmiṃ kabaracchāye rukkhamūle nisinnattha  etasmiṃ 
 saṇḍacchāye nigrodhamūle nisīdatha bhanteti vatvā  hotu mahārāja  
 ñātakānaṃ chāyā nāma sītalāti vutte  ñātakānaṃ rakkhaṇatthāya 
 satthā āgato bhavissatīti cintetvā satthāraṃ vanditvā nivattitvā 
 sāvatthimeva paccāgami  Satthāpi uppatitvā jetavanameva gato  
 Rājā sākiyānaṃ dosaṃ saritvā dutiyampi nikkhamitvā tattheva 
 satthāraṃ passitvā puna nivatti  Tatiyavārepi nikkhamitvā tattheva 
 satthāraṃ passitvā nivatti  Catutthavāre pana tasmiṃ nikkhante  satthā 
 sākiyānaṃ pubbakammaṃ oloketvā tesaṃ nadiyaṃ visapakkhipanapāpakammassa 
 appaṭibāhiyabhāvaṃ ñatvā catutthavāre nāgamāsi  Viḍūḍabho sākiye 
 ghātessāmīti mahantena balena nikkhami  
        Sammāsambuddhassa pana ñātakā asattaghātakā nāma marantāpi 
 paresaṃ jīvitaṃ na voropenti  Te cintayiṃsu mayaṃ sikkhitahatthā 
 katupāsanā mahissāsā  na kho pana sakkā amhehi paraṃ jīvitā 
  
  
 page    
 Voropetuṃ  attano kammaṃ dassetvā palāpessāmāti  Te katasannāhā 
 nikkhamitvā yuddhaṃ ārabhiṃsu  Tehi khittā sarā viḍūḍabhassa purisānaṃ 
 antarantarena gacchanti  phalakantarakaṇṇacchiddantarādīhi nikkhamanti  
 Viḍūḍabho disvā nanu bhaṇe sākiyā asattaghātakamhāti vadanti  
 atha ca pana me purise nāsentīti  Atha naṃ eko puriso āha 
 kiṃ sāmi nivattitvā olokesīti  sākiyā me purise nāsentīti  
 tumhākaṃ koci puriso mato nāma natthi  iṅgha ne gaṇāpethāti  
 Gaṇāpento ekassapi khayaṃ na passi  So tato nivattitvā ye 
 ye bhaṇe sākiyamhāti bhaṇanti sabbe māretha mātāmahassa pana 
 me mahānāmasakkassa santike ṭhitānaṃ jīvitaṃ dethāti āha  Sākiyā 
 gahetabbaggahaṇaṃ apassantā ekacce tiṇaṃ ḍaṃsitvā ekacce naḷaṃ 
 gahetvā aṭṭhaṃsu  tumhe sākiyā noti pucchitā  yasmā te marantāpi 
 musāvādaṃ na bhaṇanti tasmā tiṇaṃ ḍaṃsitvā ṭhitā no sāko  
 tiṇanti vadanti  naḷaṃ gahetvā ṭhitā no sāko  naḷoti vadanti  
 Te ca mahānāmassa santike ṭhitā ca jīvitaṃ labhiṃsu  Tesu tiṇaṃ 
 ḍaṃsitvā ṭhitā tiṇasākiyā nāma  naḷaṃ gahetvā ṭhitā naḷasākiyā 
 nāma jātā  Avasese khīrapakepi dārake avissajjetvā ghātāpento 
 lohitanadiṃ pavattetvā tesaṃ galalohitena phalakaṃ dhovāpesi  Evaṃ 
 sākiyavaṃso viḍūḍabhena upacchinno  So mahānāmasakkaṃ gāhāpetvā 
 nivatto pātarāsavelāya pātarāsaṃ karissāmāti ekasmiṃ ṭhāne 
 otaritvā  bhojane upanīte  ekato bhuñjissāmāti ayyakaṃ 
  
  
 page    
 Pakkosāpesi  Khattiyā pana jīvitaṃ cajantāpi dāsīputtena saddhiṃ 
 na bhuñjanti tasmā mahānāmo ekaṃ saraṃ oloketvā kiliṭṭhagattomhi  
 nahāyissāmi tātāti āha  sādhu ayyaka nahāyathāti  
 So ayaṃ maṃ ekato abhuñjantaṃ ghātessati  sayameva me mataṃ 
 seyyoti kese muñcitvā agge gaṇṭhiṃ katvā kesesu pādaṅguṭṭhake 
 pavesetvā udake nimujji  Tassa guṇatejena nāgabhavanaṃ uṇhākāraṃ 
 dassesi  Nāgarājā kinnu khoti upadhārento disvā tassa santikaṃ 
 āgantvā phaṇe nisīdāpetvā nāgabhavanaṃ pavesesi  So dvādasavassāni 
 tattheva vasi  Viḍūḍabhopi mayhaṃ ayyako idāni āgamissatīti 
 āgamayamānova nisīdi tasmiṃ aticirāyante  sare vicināpetvā 
 dīpālokena purisabbhantarānipi oloketvā adisvā gato bhavissatīti 
 pakkāmi  So rattibhāge aciravatiṃ patvā khandhāvāraṃ nivesesi  Ekacce 
 antonadiyaṃ vālikāpuline nipajjiṃsu  ekacce bahi thale  anto 
 nipannesupi pubbe akatapāpakammā atthi  bahi nipannesupi pubbe 
 katapāpakammā atthi tesaṃ nipannaṭṭhānesu kipillikā uṭṭhahiṃsu  Te 
 mayhaṃ nipannaṭṭhāne kipillikā  mayhaṃ nipannaṭṭhāne kipillikāti 
 uṭṭhahitvā  akatapāpakammā uttaritvā thale nipajjiṃsu  katapāpakammā 
 otaritvā vālikāpuline nipajjiṃsu  Tasmiṃ khaṇe mahāmegho uṭṭhahitvā 
 ghanakarakavassaṃ vassi  Nadiyā ogho āgantvā viḍūḍabhaṃ saddhiṃ parisāya 
 samuddameva pāpesi  Sabbe tattha macchakacchapabhakkhā ahesuṃ  
        Mahājano kathaṃ samuṭṭhāpesi sākiyānaṃ maraṇaṃ ayuttaṃ evannāma 
  
  
 page    
 Koṭṭetvā koṭṭetvā sākiyā māretabbāti anucchavikametanati  
 Satthā taṃ kathaṃ sutvā bhikkhave imasmiṃ attabhāve kiñcāpi sākiyānaṃ 
 evaṃ maraṇaṃ ayuttaṃ  pubbe katapāpakammavasena pana yuttameva etehi 
 laddhanti āha  kiṃ pana bhante ete pubbe akaṃsūti  pubbe 
 ekato hutvā nadiyaṃ visaṃ pakkhipiṃsūti  
        Punekadivasaṃ bhikkhū dhammasabhāyaṃ kathaṃ samuṭṭhāpesuṃ viḍūḍabho 
 ettake sākiye māretvā āgacchanto attano manorathe matthakaṃ 
 appatte eva  ettakaṃ janaṃ ādāya samuddamacchakacchapabhakkho jātoti  
 Satthā āgantvā kāya nuttha bhikkhave etarahi kathāya sannisinnāti 
 pucchitvā  imāya nāmāti vutte  bhikkhave imesaṃ sattānaṃ manorathe 
 matthakaṃ appatte eva  maccurājā suttaṃ gāmaṃ ajjhottharanto mahogho 
 viya jīvitindriyaṃ chinditvā caturāpāyasamudde nimujjāpetīti vatvā 
 imaṃ gāthamāha 
           pupphāni heva pacinantaṃ    byāsattamanasaṃ naraṃ 
            suttaṃ gāmaṃ mahoghova     maccu ādāya gacchatīti  
        Tattha byāsattamanasaṃ naranti  sampatte vā asampatte  vā 
 laggamānasaṃ  Idaṃ vuttaṃ hoti  yathā mālākāro pupphārāmaṃ pavisitvā 
 pupphāni pacinissāmīti tato pupphāni aggahetvā aññamaññaṃ vā 
 gacchaṃ paṭṭhento sakale pupphārāme manaṃ pesesi ito ca pupphāni 
 pacinissāmīti tato pupphāni aggahetvā aññattha manaṃ peseti tameva 
 gacchaṃ pacinanto pamādaṃ āpajjati evameva ekacco pupphārāmasadisaṃ 
  
  
 page    
 Pañcakāmaguṇamajjhaṃ otaritvā manoramaṃ rūpaṃ labhitvā manoramānaṃ 
 saddagandharasaphoṭṭhabbānaṃ aññataraṃ paṭṭheti  tesu vā aññataraṃ labhitvā 
 aññataraṃ paṭṭheti  rūpameva vā labhitvā aññataraṃ   paṭṭhento tameva 
 assādeti  saddādīsu vā aññataraṃ  Eseva nayo gomahisadāsī 
 dāsakhettavatthugāmanigamajanapadādīsu  pabbajitānampi pariveṇavihāra 
 pattacīvarādīsūti evaṃ pañcakāmaguṇasaṅkhātāni pupphāni eva pacinantaṃ 
 sampatte vā asampatte vā kāmaguṇe byāsattamanasaṃ naraṃ  
        Suttaṃ gāmanti  gāmassa gehabhittiādīnaṃ supanavasena supanaṃ 
 nāma natthi  sattānaṃ pana suttappamattataṃ upādāya sutto nāma 
 hoti evaṃ suttaṃ gāmaṃ dve tīṇi yojanāni āyatagambhīro mahoghova 
 maccu ādāya gacchati yathā so mahogho itthīpurisagomahisakukkuṭādīsu 
 kañci anavasesetvā sabbantaṃ gāmaṃ samuddaṃ pāpetvā macchakacchapabhakkhaṃ 
 karoti evameva byāsattamanasaṃ naraṃ maraṇamaccu ādāya jīvitindriyamassa 
 chinditvā caturāpāyasamudde nimujjāpetīti  
        Desanāvasāne bahū sotāpattiphalādīni pattā  Mahājanassa 
 sātthikā desanā jātāti  
                        Viḍūḍabhavatthu  
                         
  Footnote     Ma  Yu  aññaṃ  
  
  
 page    
                      Patipūjikāvatthu       
        pupphāni hevāti imaṃ dhammadesanaṃ satthā sāvatthiyaṃ viharanto 
 patipūjikaṃ nāma itthiṃ ārabbha kathesi  
        Vatthu tāvatiṃsadevaloke samuṭṭhitaṃ  Tattha kira mālābhārī nāma 
 devaputto accharāsahassaparivuto uyyānaṃ pāvisi  Pañcasatā devadhītaro 
 rukkhaṃ āruyha pupphāni pātenti  Pañcasatā tāhi pātitāni pupphāni 
 gahetvā devaputtaṃ alaṅkaronti  Tāsu ekā devadhītā rukkhasākhāyameva 
 cutā  Sarīraṃ dīpasikhā viya nibbāyi  Sā sāvatthiyaṃ ekasmiṃ kulagehe 
 paṭisandhiṃ gahetvā jātakāle jātissarā hutvā mālābhāridevaputtassa 
 bhariyamhīti anussarantī vuḍḍhimanvāya gandhamālādipūjaṃ katvā sāmikassa 
 santike abhinibbattiṃ paṭṭhesi  Sā soḷasavassakāle parakulaṃ gatāpi 
 salākabhattapakkhikabhattavassāvāsikādīni datvā ayaṃ me sāmikassa 
 santike nibbattanatthāya paccayo   hotūti vadati  Athassā bhikkhū ayaṃ 
 uṭṭhāya samuṭṭhāya patimeva paṭṭhetīti patipūjikāti nāmaṃ kariṃsu  
 Sāpi nibaddhaṃ āsanasālaṃ paṭijaggati pānīyaṃ upaṭṭhapeti āsanāni 
 paññāpeti  Aññepi manussā salākabhattādīni dātukāmā amma 
 imānipi bhikkhusaṅghassa paṭipādeyyāsīti āharitvā denti  Sāpi etena 
 niyāmena āgacchantī gacchantī ekapadavāre chappaññāsakusaladhamme 
 paṭilabhi  Tassā kucchiyaṃ gabbho samuṭṭhahi  Sā dasamāsaccayena puttaṃ 
  Footnote     saccakārotipi padaṃ  
  
  
 page    
 Vijāyi  Tassa padasā gamanakāle aññampi aññampīti cattāro 
 putte labhi  Sā ekadivasaṃ dānaṃ datvā pūjaṃ katvā dhammaṃ sutvā 
 sikkhāpadāni rakkhitvā divasapariyosāne taṃkhaṇaṃ nibbattena kenaci 
 rogena kālaṃ katvā attano sāmikasseva santike nibbatti  
        Itarāpi ettakaṃ kālaṃ devaputtaṃ alaṅkaronti eva  Devaputto 
 taṃ disvā tvaṃ pāto paṭṭhāya na dissasi  kuhiṃ gatāsīti āha  
 cutāmhi sāmīti  kiṃ vadesīti  evametaṃ sāmīti  kuhiṃ nibbattāsīti  
 sāvatthiyaṃ kulageheti  kittakaṃ kālaṃ tattha ṭhitāsīti  dasamāsaccayena 
 mātukucchito nikkhamitvā soḷasavassakāle patikulaṃ gantvā cattāro 
 putte vijāyitvā dānādīni puññāni katvā tumhe paṭṭhetvā 
 āgantvā tumhākameva santike nibbattamhi   sāmīti  manussānaṃ 
 kittakaṃ āyunti  vassasatamattanti  ettakamevāti  āma sāmīti  
 ettakaṃ āyuṃ gahetvā nibbattā manussā kinnu kho suttappamattā 
 kālaṃ atikkāmenti  udāhu dānādīni puññāni karontīti  kiṃ 
 vadetha sāmi  asaṅkheyyaṃ āyuṃ gahetvā nibbattā viya ajarāmarā 
 viya niccappamattā manussāti  Mālābhāridevaputtassa mahāsaṃvego 
 udapādi vassasatamattaṃ āyuṃ gahetvā nibbattā manussā kira 
 pamattā nipajjitvā niddāyanti  kadā nu kho dukkhā muccissantīti  
        Amhākaṃ pana vassasataṃ tāvatiṃsānaṃ devānaṃ eko rattindivo  
 tāya rattiyā tiṃsa rattiyo māso  tena māsena dvādasamāsiko 
  Footnote     nibbattāmhīti bhavitabbaṃ  
  
  
 page    
 Saṃvaccharo  tena saṃvaccharena dibbaṃ vassasahassaṃ āyuppamāṇaṃ  Taṃ 
 manussagaṇanāya tisso vassakoṭiyo saṭṭhī ca vassasatasahassāni 
 tasmā tassa devaputtassa ekadivasopi nātikkanto muhuttasadisova 
 kālo ahosi  Evaṃ appāyukānaṃ pamādo nāma ativiya ayuttoti  
        Punadivase bhikkhū gāmaṃ paviṭṭhā āsanasālaṃ appaṭijaggitaṃ 
 āsanāni appaññattāni pānīyaṃ anupaṭṭhapitaṃ disvā kahaṃ patipūjikāti 
 āhaṃsu  bhante kahaṃ tumhe taṃ dakkhissatha  hīyo ayyesu bhuñjitvā 
 gatesu  sāyaṇhasamaye matāti  Taṃ sutvā puthujjanabhikkhū etissā 
 upakāraṃ sarantā assūni sandhāretuṃ nāsakkhiṃsu  khīṇāsavānaṃ dhammasaṃvego 
 udapādi  Te bhattakiccaṃ katvā vihāraṃ gantvā satthāraṃ vanditvā 
 pucchiṃsu bhante patipūjikā nāma upāsikā uṭṭhāya samuṭṭhāya 
 nānappakārāni puññāni katvā sāmikameva paṭṭhesi  sā idāni 
 matā  kahaṃ nu kho nibbattāti  attano sāmikasseva santike 
 bhikkhaveti  natthi bhante sāmikassa santiketi  na sā bhikkhave 
 etaṃ sāmikaṃ paṭṭhesi  tāvatiṃsabhavane tassā mālābhāridevaputto 
 nāma sāmiko  sā tassa pupphapilandhanaṭṭhānato cavitvā puna gantvā 
 tasseva santike nibbattāti  evaṃ kira bhanteti  āma bhikkhaveti  
 aho parittaṃ bhante sattānaṃ jīvitaṃ  pātova amhe parivisitvā 
 sāyaṃ uppannabyādhinā matāti  Satthā āma bhikkhave parittaṃ sattānaṃ 
 jīvitaṃ nāma  tenevime satte vatthukāmehi ceva kilesakāmehi ca 
 atitte eva antako attano vase vattetvā kandante paridevante 
  
  
 page    
 Gahetvā gacchatīti vatvā imaṃ gāthamāha 
         pupphāni heva pacinantaṃ       byāsattamanasaṃ naraṃ 
          atittaṃyeva kāmesu         antako kurute vasanti  
        Tattha pupphāni heva pacinantanti  pupphārāme mālākāro 
 nānāpupphāni viya attabhāvappaṭibaddhāni ceva upakaraṇappaṭibaddhāni ca 
 kāmaguṇapupphāni ocinantameva  Byāsattamanasaṃ naranti  asampattesu 
 patthanāvasena sampattesu gedhavasena vividhenākārena āsattacittaṃ  
 Atittaṃyeva kāmesūti  vatthukāmakilesakāmesu pariyesanenapi paṭilābhenapi 
 paribhogenapi nidhānenapi atittaṃ eva samānaṃ  Antako kurute vasanti 
 maraṇasaṅkhāto antako kandantaṃ paridevantaṃ gahetvā gacchanto 
 attano vasaṃ pāpetīti attho  
        Desanāvasāne bahū sotāpattiphalādīni pāpuṇiṃsu  Desanā 
 mahājanassa sātthikā jātāti  
                       Patipūjikāvatthu  
                         
  
  
 page    
                  Maccharikosiyaseṭṭhivatthu         
        yathāpi bhamaro pupphanti imaṃ dhammadesanaṃ satthā sāvatthiyaṃ 
 viharanto maccharikosiyaseṭṭhiṃ ārabbha kathesi  
        Vatthu rājagahe samuṭṭhitaṃ  Rājagahanagarassa kira avidūre sakkaraṃ 
 nāma nigamo ahosi  tattheko maccharī kosiyo nāma seṭṭhī 
 asītikoṭivibhavo paṭivasati  So tiṇaggena telabindumpi paresaṃ naṃ deti  
 Na attanā  paribhuñjati  Itissa taṃ vibhavajātaṃ neva puttadārādīnaṃ 
 na samaṇabrāhmaṇānaṃ atthaṃ anubhoti rakkhasapariggahitā pokkharaṇī 
 viya aparibhogaṃ tiṭṭhatīti  
        Satthā ekadivasaṃ paccūsasamaye mahākaruṇāsamāpattito vuṭṭhāya 
 sakalalokadhātuyaṃ bodhaneyyabandhave olokento pañcacattāḷīsayojanamatthake 
 vasantassa seṭṭhino sapajāpatikassa sotāpattiphalassa 
 upanissayaṃ addasa  Tato purimadivase pana so rājānaṃ  upaṭṭhātuṃ 
 rājagehaṃ gantvā rājupaṭṭhānaṃ katvā āgacchanto ekaṃ chātajjhattaṃ 
 janapadamanussaṃ kummāsapūvaṃ kapallapūvaṃ khādantaṃ disvā tattha pipāsaṃ 
 uppādetvā attano gharaṃ gantvā cintesi sacāhaṃ kapallapūvaṃ 
 khāditukāmomhīti vakkhāmi  bahū mayā saddhiṃ khāditukāmā bhavissanti  
 evaṃ me bahūni tilataṇḍulasappiphāṇitādīni parikkhayaṃ gamissanti  
 na kassaci kathessāmīti taṇhaṃ adhivāsento carati  So gacchante 
  Footnote     Sī  Ma  macchariyakosiyaseṭṭhivatthu  
  
  
 page    
 Gacchante kāle  uppaṇḍuppaṇḍukajāto dhamanisanthatagatto jāto  tato 
 taṇhaṃ adhivāsetuṃ asakkonto gabbhaṃ pavisitvā mañcakaṃ upaguyhitvā 
 nipajji  Evaṃ gatopi dhanahānibhayena kassaci kiñci na kathesi  
        Atha naṃ bhariyā upasaṅkamitvā piṭṭhiṃ parimajjitvā kinte sāmi 
 aphāsukanti pucchi  na me kiñci aphāsukaṃ atthīti  kinnu kho 
 te rājā kupitoti  rājāpi me na kuppatīti  atha kinte 
 puttadhītāhi vā dāsakammakarādīhi vā kiñci amanāpaṃ kataṃ atthīti  
 evarūpaṃpi natthīti  kismiṃ pana te taṇhā atthīti  Evaṃ vuttepi  
 dhanahānibhayena kiñci avatvā nissaddova nipajji  Atha naṃ bhariyā 
 kathehi sāmi  kismiṃ te taṇhāti āha  So vacanaṃ parigilanto 
 viya atthi me taṇhāti āha  kiṃ taṇhā sāmīti  kapallapūvaṃ 
 khāditukāmomhīti  atha kimatthaṃ me na kathesi  kiṃ tvaṃ daliddosi  
 idāni sakalasakkaranigamavāsīnaṃ pahonake kapallapūve pacissāmīti  
 kinte etehi  attano kammaṃ katvā khādissantīti  tenahi 
 ekaracchavāsīnaṃ pahonake kapallapūve pacissāmīti  jānāmahaṃ tava 
 mahaddhanabhāvanti  imasmiṃ gehasāmante sabbesaṃ pahonakaṃ katvā 
 pacāmīti  jānāmahaṃ tava mahajjhāsayabhāvanti  tenahi te 
 puttadāramattasseva pahonakaṃ katvā pacāmīti  kinte etehīti  kiṃ 
 pana tuyhañca mayhañca pahonakaṃ katvā pacāmīti  tvaṃ kiṃ karissasīti  
 tenahi ekakasseva te pahonakaṃ katvā pacāmīti  imasmiṃ ṭhāne 
 paccamāne  bahū paccāsiṃsanti  sakalataṇḍule ṭhapetvā bhinnataṇḍule ca 
  
  
 page    
 Uddhanakapallāni ca ādāya thokaṃ khīrasappimadhuphāṇitañca gahetvā 
 sattabhūmikassa pāsādassa uparimatalaṃ āruyha paca  tatthāhaṃ ekakova 
 nisīditvā khādissāmīti  Sā sādhūti paṭissuṇitvā gahetabbaṃ 
 gāhāpetvā pāsādaṃ āruyha dāsiyo vissajjetvā seṭṭhiṃ 
 pakkosāpesi  So ādito paṭṭhāya dvārāni pidahanto sabbadvāresu 
 sūcighaṭikāni datvā sattamaṃ talaṃ abhiruhitvā tatthapi dvāraṃ pidahitvā 
 nisīdi  Bhariyāpissa uddhane aggiṃ jāletvā kapallaṃ āropetvā 
 pūve pacituṃ ārabhi  
        Atha satthā pātova mahāmoggallānattheraṃ āmantesi 
 eso moggallāna rājagahassa avidūre sakkaranigame macchariseṭṭhī 
 kapallapūve khādissāmīti aññesaṃ dassanabhayena sattabhūmike pāsāde 
 kapallapūve pācāpeti  tvaṃ tattha gantvā seṭṭhiṃ dametvā nibbisevanaṃ 
 katvā ubhopi jāyapatike pūve ca khīrasappimadhuphāṇitāni ca gāhāpetvā 
 attano balena jetavanaṃ ānehi ajjāhaṃ pañcahi bhikkhusatehi 
 saddhiṃ vihāreyeva nisīdissāmi  pūveheva bhattakiccaṃ karissāmīti āha  
 Theropi sādhu bhanteti satthu vacanaṃ sampaṭicchitvā tāvadeva iddhibalena 
 taṃ nigamaṃ gantvā tassa pāsādassa sīhapañjaradvāre sunivattho 
 supāruto ākāse eva maṇirūpakaṃ viya aṭṭhāsi  Mahāseṭṭhino theraṃ 
 disvāva hadayamaṃsaṃ kampi  So ahaṃ evarūpānaṃyeva bhayena imaṃ ṭhānaṃ 
 āgato  ayañca āgantvā vātapānadvāre ṭhitoti gahetabbaggahaṇaṃ 
 apassanto aggimhi pakkhittaloṇasakkharā viya rosento 
  
  
 page    
 Taṭataṭāyanto evamāha samaṇa ākāse ṭhatvā kiṃ labhissasi  
 ākāse apade padaṃ dassetvā caṅkamantopi neva labhissasīti  
 Thero tasmiṃeva ṭhāne aparāparaṃ caṅkami  Seṭṭhī caṅkamanto 
 kiṃ labhissasi  ākāse pallaṅkena nisīdantopi na labhissasiyevāti 
 āha  Thero pallaṅkaṃ ābhujitvā nisīdi  Atha naṃ ākāse 
 nisinno kiṃ labhissasi  āgantvā vātapānaummāre ṭhitopi na 
 labhissasīti āha  Thero ummāre aṭṭhāsiṃ  Atha naṃ ummāre ṭhito 
 kiṃ labhissasi  dhūmāyantopi na labhissasiyevāti āha  Theropi 
 dhūmāyi  Sakalapāsādo ekadhūmo ahosi  Seṭṭhino akkhīnaṃ sūciyā 
 vijjhanakālo viya ahosi  Gehajjhāyanabhayena taṃ pajjalantopi 
 na labhissasīti avatvā ayaṃ samaṇo suṭṭhu laggo aladdhā na 
 gamissati  ekamassa pūvaṃ dāpessāmīti bhariyaṃ āha bhadde ekaṃ 
 khuddakapūvaṃ pacitvā samaṇassa datvā uyyojehi nanti  Sā thokaṃeva 
 piṭṭhaṃ kapallapātiyaṃ pakkhipi  Mahāpūvo hutvā sakalapātiṃ 
 pūretvā uddhumāto aṭṭhāsi  Seṭṭhī taṃ disvā bahuṃ tayā piṭṭhaṃ 
 gahitaṃ bhavissatīti  sayameva dabbikaṇṇena thokaṃ piṭṭhaṃ gahetvā 
 pakkhipi  Pūvo purimapūvato mahantataro jāto  Evaṃ yaṃ yaṃ pacati  
 so so mahantamahantova hoti  So nibbinno bhariyaṃ āha 
 bhadde imassa ekaṃ pūvaṃ dehīti  Tassā pacchito ekaṃ gaṇhantiyā  
 sabbe ekābaddhā alliyiṃsu  Sā seṭṭhiṃ āha sāmi sabbe pūvā 
 ekābaddhā  visuṃ kātuṃ na sakkomīti  ahaṃ karissāmīti sopi 
  
  
 page    
 Kātuṃ nāsakkhi  Ubhopi janā koṭiyaṃ gahetvā kaḍḍhantāpi viyojetuṃ 
 nāsakkhiṃsueva  Athassa pūvehi saddhiṃ vāyamantasseva sarīrato 
 sedā mucciṃsu  pipāsā upacchijji  Tato bhariyaṃ āha bhadde na 
 me pūvehi attho  samaṇassa dehīti  Sā pacchiṃ ādāya theraṃ 
 upasaṅkami  Thero ubhinnaṃpi dhammaṃ desesi  tiṇṇaṃ ratanānaṃ guṇaṃ 
 kathesi  atthi dinnaṃ  atthi yiṭṭhanti dinnadānādīnaṃ phalaṃ gagaṇatale 
 candaṃ viya dassesi  Taṃ sutvā pasannacitto seṭṭhī bhante āgantvā 
 imasmiṃ pallaṅke nisīditvā paribhuñjathāti āha  Thero mahāseṭṭhi 
 sammāsambuddho pūve khādissāmīti pañcahi bhikkhusatehi saddhiṃ 
 vihāre nisinno tumhākaṃ ruciyā sati  seṭṭhi bhariyaṃ pūve ca 
 khīrādīni ca gaṇhāpetha  satthu santikaṃ gamissāmāti āha  kahaṃ 
 pana bhante etarahi satthāti  ito pañcacattāḷīsayojanamatthake 
 jetavanavihāre seṭṭhīti  bhante kālaṃ anatikkamitvā ettakaṃ 
 addhānaṃ kathaṃ gamissāmāti  mahāseṭṭhi tumhākaṃ ruciyā sati  
 ahaṃ vo attano balena   nessāmi tumhākaṃ pāsāde sopāṇasīsaṃ 
 attano ṭhāne eva bhavissati  sopāṇapariyosānaṃ pana jetavanadvārakoṭṭhake 
 bhavissati  uparipāsādā heṭṭhāotaraṇakālamatteneva   
 jetavanaṃ nessāmīti  So sādhu bhanteti sampaṭicchi  Thero sopāṇasīsaṃ 
 tattheva katvā sopāṇapādamūlaṃ jetavanadvārakoṭṭhake hotūti adhiṭṭhāsi  
 Tatheva ahosi  Thero seṭṭhiñca bhariyañca uparipāsādā 
  Footnote     Sī  Yu  iddhibalena       Sī  Yu  heṭṭhāpāsādaṃ  
  
  
 page    
 Heṭṭhāotaraṇakālato khippataraṃ jetavanaṃ sampāpesi  Te ubhopi satthāraṃ 
 upasaṅkamitvā kālaṃ ārocesuṃ  Satthā bhattaggaṃ pavisitvā 
 paññattabuddhāsane nisīdi saddhiṃ bhikkhusaṅghena  Mahāseṭṭhī buddhappamukhassa 
 bhikkhusaṅghassa dakkhiṇodakaṃ adāsi  Bhariyā tathāgatassa patte pūvaṃ 
 patiṭṭhāpesi  Mahāseṭṭhīpi bhariyāya saddhiṃ yāvadatthaṃ pūvaṃ khādi  
 Pūvānaṃ pariyosānameva na paññāyati  Sakalavihāre bhikkhūnañca 
 vighāsādānañca dinnesupi  pariyanto na paññāyateva  bhante 
 pūvā parikkhayaṃ na gacchantīti bhagavato ārocesuṃ  tenahi 
 jetavanadvārakoṭṭhake chaḍḍethāti āha  Te dvārakoṭṭhakassa avidūre 
 pabbhāraṭṭhāne chaḍḍayiṃsu  Ajjāpi taṃ ṭhānaṃ kapallapūvapabbhārantveva 
 paññāyati  Mahāseṭṭhī saha bhariyāya bhagavantaṃ upasaṅkamitvā 
 ekamantaṃ aṭṭhāsi  Bhagavā anumodanaṃ akāsi  Anumodanāvasāne ubhopi 
 sotāpattiphale patiṭṭhāya satthāraṃ vanditvā dvārakoṭṭhake sopāṇaṃ 
 āruyha attano pāsādeyeva patiṭṭhahiṃsu  Tato paṭṭhāya seṭṭhī 
 asītikoṭidhanaṃ buddhasāsaneyeva vikkiri  
        Punadivase sāyaṇhasamaye dhammasabhāyaṃ sannipatitā bhikkhū 
 passathāvuso mahāmoggallānattherassa ānubhāvaṃ  anupahacca nāma saddhaṃ 
 anupahacca bhoge macchariseṭṭhiṃ muhuttena damitvā nibbisevanaṃ katvā 
 pūve gāhāpetvā jetavanaṃ ānetvā satthu sammukhaṃ katvā 
 sotāpattiphale patiṭṭhāpesi  aho mahānubhāvo theroti therassa guṇakathaṃ 
 kathentā nisīdiṃsu  Satthā dibbāya sotadhātuyā bhikkhūnaṃ kathaṃ sutvā 
  
  
 page    
 Āgantvā kāya nuttha bhikkhave etarahi kathāya sannisinnāti 
 pucchitvā  imāya nāmāti vutte  bhikkhave kuladamakena nāma 
 bhikkhunā anupahacca saddhaṃ anupahacca bhoge kulaṃ akilametvā aviheṭhetvā 
 pupphato reṇuṃ gaṇhantena bhamarena viya upasaṅkamitvā 
 buddhaguṇaṃ jānāpetabbaṃ  tādiso mama putto moggallānoti theraṃ 
 pasaṃsitvā imaṃ gāthamāha 
          yathāpi bhamaro pupphaṃ     vaṇṇagandhaṃ aheṭhayaṃ 
           paleti rasamādāya      evaṃ gāme munī careti  
        Tattha bhamaroti  yākāci madhukarajāti  Pupphanti  pupphārāme 
 caranto pupphañca vaṇṇañca gandhañca aheṭhento avināsento 
 caratīti attho  Paletīti  evaṃ caritvā yāvadatthaṃ rasaṃ pivitvā 
 aparampi madhukaraṇatthāya ādāya paleti  So ekaṃ   vanagahanaṃ 
 ajjhogāhetvā ekasmiṃ rukkhasusire taṃ rajamissakaṃ rasaṃ ṭhapetvā 
 anupubbena madhurasaṃ madhuṃ karoti na tassa pupphārāme caritappaccayā 
 pupphaṃ vaṇṇagandhaṃ vāssa vigacchati  athakho sabbaṃ pākatikameva 
 hoti  Evaṃ gāme munī careti  evaṃ sekhāsekhabhedo anāgāriyamuni 
 kulapaṭipāṭiyā gāme bhikkhaṃ gaṇhanto caratīti attho  Na hi 
 tassa gāme caraṇappaccayā kulānaṃ saddhāhāni vā bhogahāni vā 
 hoti  saddhāpi bhogāpi pākatikāva honti evaṃ caritvā ca pana 
 nikkhamitvā sekhamuni tāva bahigāme udakaphāsukaṭṭhāne saṅghāṭiṃ 
  Footnote     Sī  Yu  evaṃ  
  
  
 page    
 Paññāpetvā nisinno akkhabhañjanavaṇapaṭicchādanaputtamaṃsupamāvasena 
 paccavekkhanto piṇḍapātaṃ paribhuñjitvā tathārūpaṃ vanasaṇḍaṃ anupavisitvā 
 ajjhattikakammaṭṭhānaṃ sammasanto cattāro magge cattāri ca 
 phalāni hatthagatāneva karoti  asekhamuni pana diṭṭhadhammasukhavihāramanuyuñjati  
 Ayamassa bhamarena saddhiṃ madhukaraṇasarikkhatā veditabbā  
 idha pana khīṇāsavo adhippeto  
        Desanāvasāne bahū sotāpattiphalādīni pāpuṇiṃsu  Satthā imaṃ 
 dhammadesanaṃ vatvā uttariṃpi therassa guṇaṃ pakāsetuṃ na bhikkhave 
 idāneva moggallānena macchariseṭṭhī damito  pubbepi naṃ dametvā 
 kammaphalasambandhaṃ jānāpesievāti imamatthaṃ pakāsento atītaṃ 
 āharitvā 
          ubho khañjā  ubho kuṇī        ubho visamacakkhukā  
           ubhinnaṃ pīḷakā sīse         nāhaṃ jānāmi illisanti 
 imaṃ illīsajātakaṃ   kathesīti  
                    Maccharikosiyaseṭṭhivatthu  
                        
  Footnote     Sī  Yu  jātā       khu  jā  eka        tadaṭṭhakathā        
  
  
 page    
                     Pāṭikājīvakavatthu       
      na paresaṃ vilomānīti imaṃ dhammadesanaṃ satthā sāvatthiyaṃ 
 viharanto pāṭikaṃ nāma ājīvakaṃ ārabbha kathesi  
        Sāvatthiyaṃ kira ekā gahapatānī puttaṭṭhāne ṭhapetvā pāṭikaṃ 
 nāma ājīvakaṃ paṭijaggati  Tassānantaragharesu manussā satthu dhammadesanaṃ 
 sutvā āgantvā aho acchariyā buddhānaṃ dhammadesanāti 
 nānappakārehi buddhaguṇe vaṇṇenti  Sā buddhānaṃ guṇakathaṃ sutvā 
 vihāraṃ gantvā dhammaṃ sotukāmā tamatthaṃ ājīvakassa kathetvā 
 gacchissāmahaṃ buddhassa santikaṃ ayyāti āha  So mā gacchāhīti 
 nivāretvā taṃ punappunaṃ yācamānampi nivāresi eva  Sā ayaṃ 
 mama vihāraṃ gantvā dhammaṃ  sotuṃ na deti  satthāraṃ nimantetvā idheva 
 dhammaṃ suṇissāmīti sāyaṇhasamaye puttaṃ pakkositvā gaccha  
 svātanāya satthāraṃ nimantehīti pesesi  So gacchanto paṭhamataraṃ 
 ājīvakassa vasanaṭṭhānaṃ gantvā taṃ vanditvā nisīdi  Atha naṃ so 
 kahaṃ gacchasīti āha  mātu vacanena satthāraṃ nimantetuṃ gacchāmīti  
 mā tassa santikaṃ gacchāhīti  alaṃ ayya      gacchissāmahanti  
 etassa katasakkāraṃ ubhopi khādissāma  mā gacchāti  alaṃ 
 ayya  mātā me tajjessatīti  tenahi gaccha  gantvā ca pana 
 nimantetvā amhākaṃ gehaṃ asukaṭṭhāne vā asukavīthiyaṃ vā 
 asukamaggena vā gantabbanti mā ācikkha  santike ṭhito viya aññena 
  Footnote     Sī  Ma  Yu  etthantare mama mātu bhāyāmīti atthi  
  
  
 page    
 Maggena gacchanto viya palāyitvā ehīti  So ājīvakassa kathaṃ 
 sutvā satthu santikaṃ gantvā nimantetvā ājīvakena vuttaniyāmeneva 
 sabbaṃ katvā tassa santikaṃ gantvā kinte katanti puṭṭho 
 sabbaṃ kataṃ ayyāti āha  bhaddakante kataṃ  tassa katasakkāraṃ 
 ubhopi khādissāmāti vatvā punadivase ājīvako pātova taṃ 
 gehaṃ agamāsi  Taṃ gahetvā pacchāgabbhe nisīdāpesuṃ  
 Paṭivissakamanussā taṃ gehaṃ allagomayena upalimpitvā lājapañcamāni 
 pupphāni vikkiritvā satthu nisīdanatthāya mahārahaṃ āsanaṃ paññāpesuṃ  
 Buddhehi saddhiṃ aparicitamanussā hi āsanapaññattiṃ na jānanti  
 Buddhānañca maggadesakena kiccaṃ nāma natthi bodhimūle dasasahassīlokadhātuṃ 
 kampetvā sambodhiṃ pattadivaseyeva hi nesaṃ ayaṃ maggo 
 nirayaṃ gacchati  ayaṃ tiracchānayoniṃ  ayaṃ pettivisayaṃ   ayaṃ manussalokaṃ  
 ayaṃ devalokaṃ  ayaṃ amatamahānibbānanti sabbe maggā āvibhūtā  
 gāmanigamādīnaṃ magge vattabbameva natthi tasmā satthā pātova 
 pattacīvaramādāya mahāupāsikāya gehadvāraṃ gato  Sā gehā 
 nikkhamitvā satthāraṃ pañcapatiṭṭhitena vanditvā antoghare pavesetvā 
 āsane nisīdāpetvā dakkhiṇodakaṃ datvā paṇītena khādanīyena 
 bhojanīyena parivisi  Upāsikā katabhattakiccassa satthuno anumodanaṃ 
 kāretukāmā pattaṃ gaṇhi  Satthā madhurassarena anumodanadhammakathaṃ 
 ārabhi  Upāsikā sādhu sādhūti sādhukāraṃ dadamānā dhammaṃ suṇi  
 Ājīvako pacchāgabbhe nisinnova tassā sādhukāraṃ datvā dhammaṃ 
  
  
 page    
 Suṇantiyā saddaṃ sutvā sandhāretuṃ nāsakkhi  na idāneva sā 
 mayhanti nikkhamitvā naṭṭhāsi kāḷakaṇṇi  etassa etaṃ sakkāraṃ 
 karohīti nānappakārena upāsikañca satthārañca akkosanto 
 palāyi  Upāsikā tassa kathāya lajjitā aññathattaṃ gataṃ cittaṃ 
 desanānusārena pesetuṃ nāsakkhi  Atha naṃ satthā kiṃ upāsike cittaṃ 
 desanānugataṃ     kātuṃ na sakkosīti  bhante etassa me kathāya 
 cittaṃ aññathattaṃ upagatanti  Satthā evarūpassa visabhāgajanassa 
 kathitaṃ kathaṃ nāma āvajjituṃ na vaṭṭati  evarūpaṃ asamannāharitvā 
 attano katākatameva oloketuṃ vaṭṭatīti vatvā imaṃ gāthamāha 
         na paresaṃ vilomāni       na paresaṃ katākataṃ  
          attanova avekkheyya     katāni akatāni cāti  
        Tattha na paresaṃ vilomānīti  paresaṃ vilomāni pharusāni 
 mammacchedavacanāni na manasikātabbāni  Na paresaṃ katākatanti  
 asuko upāsako assaddho appasanno  nāpissa gehe 
 kaṭacchubhikkhādīni dīyanti  na salākabhattādīni  na cīvarādippaccayadānaṃ 
 etassa atthi tathā asukā upāsikā assaddhā appasannā  
 nāpissā gehe kaṭacchubhikkhādīni dīyanti  na salākabhattādīni  na 
 cīvarādippaccayadānaṃ etissā atthi tathā asuko bhikkhu assaddho 
 appasanno  nāpi upajjhāyavattaṃ karoti  na ācariyavattaṃ  na 
 āgantukavattaṃ  na gamikavattaṃ  na cetiyaṅgaṇavattaṃ  na 
  Footnote     Sī  Ma  Yu  etthantare ñāṇanti atthi  
  
  
 page    
 Uposathāgāravattaṃ  na bhojanasālāya vattaṃ  na jantāgharavattādīni nāpissa 
 kiñci dhūtaṅgaṃ atthi  na bhāvanārāmatāya ussāhamattampīti evaṃ 
 paresaṃ katākataṃ nāma na oloketabbaṃ  Attano va avekkheyyāti  
 kathambhūtassa me rattindivā vītipatantīti pabbajitena abhiṇhaṃ 
 paccavekkhitabbanti imaṃ ovādaṃ   anussaranto saddhāpabbajito kulaputto 
 kinnu kho ahaṃ aniccaṃ dukkhaṃ anattāti tilakkhaṇaṃ āropetvā 
 yogakkhemaṃ kātuṃ nāsakkhinti evaṃ attano katākatāni olokeyyāti  
        Desanāvasāne upāsikā sotāpattiphale patiṭṭhitā  Desanā 
 mahājanassa sātthikā jātāti  
                      Pāṭikājīvakavatthu  
                          
                    Chattapāṇiupāsakavatthu       
        yathāpi ruciraṃ pupphanti imaṃ dhammadesanaṃ satthā sāvatthiyaṃ 
 viharanto chattapāṇiupāsakaṃ ārabbha kathesi  
        Sāvatthiyaṃ hi chattapāṇi nāma upāsako   tipiṭakadharo anāgāmī  
 So pātova uposathiko hutvā satthu upaṭṭhānaṃ  agamāsi  
 Anāgāmiariyasāvakānaṃ hi samādānavasena uposathakammaṃ nāma natthi  
 Maggeneva tesaṃ brahmacariyañca ekabhattikañca āgataṃ  Tenevāha   
  Footnote     aṅ  dasaka            ito paraṃ ahosīti padena bhavitabbaṃ  
     Ma  Ma         
  
  
 page    
 ghaṭikāro kho mahārāja  kumbhakāro ekabhattiko brahmacārī 
 sīlavā kalyāṇadhammoti  Evaṃ anāgāmino pakatiyāva ekabhattikā 
 ca brahmacārino ca honti  Sopi tatheva uposathiko hutvā satthāraṃ 
 upasaṅkamitvā vanditvā dhammakathaṃ suṇanto nisīdi  Tasmiṃ samaye 
 rājā pasenadikosalo satthu upaṭṭhānaṃ agamāsi  Upāsako taṃ 
 āgacchantaṃ disvā uṭṭhātabbaṃ nu kho  noti cintetvā ahaṃ 
 aggarājassa santike nisinno  tassa me padesarājānaṃ disvā 
 uṭṭhātuṃ na yuttaṃ rājā kho pana me anuṭṭhahantassa kujjhissati  
 etasmiṃ kujjhantepi  neva uṭṭhahissāmi rājānaṃ disvā uṭṭhahantena 
 hi rājā garukato hoti  no satthā neva uṭṭhahissāmīti na 
 uṭṭhahi  Paṇḍitapurisā ca nāma garutarānaṃ santike nisīditvā 
 anuṭṭhahantaṃ disvā na kujjhanti  Rājā pana taṃ anuṭṭhahantaṃ 
 disvā kupitamānaso satthāraṃ vanditvā ekamantaṃ nisīdi  Satthā   
 kupitabhāvaṃ ñatvā mahārāja ayaṃ chattapāṇi upāsako paṇḍito 
 diṭṭhadhammo tipiṭakadharo atthānatthakusaloti upāsakassa guṇakathaṃ 
 kathesi  Rañño tassa guṇakathaṃ suṇantasseva cittaṃ mudukaṃ jātaṃ  
       Athekadivasaṃ rājā uparipāsāde ṭhito chattapāṇiupāsakaṃ 
 katabhattakiccaṃ chattamādāya upāhanaṃ āruyha rājaṅgaṇena gacchantaṃ 
 disvā pakkosāpesi  So chattupāhanā apanetvā rājānaṃ 
 upasaṅkamitvā vanditvā ekamantaṃ aṭṭhāsi  Atha naṃ rājā āha bho 
  Footnote     ito paraṃ tassāti padena bhavitabbaṃ  
  
  
 page    
 Upāsaka kinte chattupāhanaṃ apanītanti  rājā pakkosatīti sutvā 
 āgatomhīti  ajja amhākaṃ rājabhāvo tumhehi ñāto bhavissatīti  
 sadāpi mayaṃ tumhākaṃ rājabhāvaṃ jānāmāti  evaṃ  kasmā purimadivase 
 satthu santike nisinno maṃ disvā na uṭṭhahīti  mahārāja aggarājassa 
 santike nisinno padesarājānaṃ disvā uṭṭhahanto satthari 
 agāravo bhaveyyaṃ tasmā na uṭṭhahinti  hotu bho  tiṭṭhatetaṃ  
 tumhe kira diṭṭhadhammikasamparāyikānaṃ atthānatthānaṃ kusalā 
 tipiṭakadharā amhākaṃ antepure dhammaṃ vācethāti  na sakkā devāti  
 kiṃkāraṇāti  rājagehaṃ nāma mahāsāvajjaṃ  duyuttasuyuttakāni 
 garukānettha devāti  mā evaṃ vadetha  purimadivase maṃ disvā na 
 uṭṭhitomhīti mā kukkuccaṃ karothāti  deva gihīnaṃ vicaraṇaṭṭhānaṃ nāma 
 sāvajjaṃ  ekaṃ pabbajitaṃ pakkosāpetvā dhammaṃ vācethāti  Rājā 
 sādhu bho  gacchatha tumheti taṃ uyyojetvā satthu santikaṃ gantvā 
 satthāraṃ yāci bhante mallikā ca devī vāsabhakhattiyā ca dhammaṃ 
 pariyāpuṇissāmāti vadanti pañcahi bhikkhusatehi saddhiṃ nibaddhaṃ mama 
 gehaṃ gantvā tāsaṃ dhammaṃ uddisathāti  buddhānaṃ nibaddhaṃ 
 ekaṭṭhānagamanaṃ nāma natthi mahārājāti  tenahi bhante aññaṃ bhikkhuṃ 
 dethāti  Satthā ānandattherassa bhāramakāsi  Thero nibaddhaṃ gantvā 
 tāsaṃ uddesaṃ uddisati  Tāsu mallikā sakkaccaṃ gahetvā sajjhāyitvā 
 uddesaṃ   paṭicchāpesi  Vāsabhakhattiyā pana neva sakkaccaṃ 
  Footnote     Sī  Ma  Yu  ācariyaṃ  
  
  
 page    
 Gaṇhāti na sajjhāyati na uddesaṃ paṭicchāpetuṃ sakkoti  
        Athekadivasaṃ satthā theraṃ pucchi kiṃ ānanda upāsikā dhammaṃ 
 pariyāpuṇantīti  āma bhanteti  kā sakkaccaṃ gaṇhātīti  
 mallikā bhante sakkaccaṃ gaṇhāti sakkaccaṃ sajjhāyati sakkaccaṃ 
 uddesaṃ paṭicchāpetuṃ sakkoti  tumhākaṃ pana ñātidhītā neva sakkaccaṃ 
 gaṇhāti na sajjhāyati na uddesaṃ paṭicchāpetuṃ sakkotīti  Satthā 
 therassa vacanaṃ sutvā ānanda mayā kathitadhammo nāma sakkaccaṃ 
 assuṇantassa aggaṇhantassa asajjhāyantassa adesentassa 
 vaṇṇasampannaṃ agandhakaṃ pupphaṃ viya aphalo hoti  sakkaccaṃ pana 
 savanādīni karontassa mahapphalo hoti mahānisaṃsoti vatvā imā 
 dve gāthā abhāsi 
           yathāpi ruciraṃ pupphaṃ       vaṇṇavantaṃ agandhakaṃ  
            evaṃ subhāsitā vācā    aphalā hoti akubbato 
            yathāpi ruciraṃ pupphaṃ       vaṇṇavantaṃ sagandhakaṃ  
            evaṃ subhāsitā vācā    saphalā hoti sukubbatoti  
        Tattha ruciranti sobhanaṃ  Vaṇṇavantanti  vaṇṇasaṇṭhānasampannaṃ  
 Agandhakanti  gandharahitaṃ pālibhaddakagirikaṇṇikajayakusumādibhedaṃ  
 Evaṃ subhāsitā vācāti  subhāsitā vācā nāma tepiṭakaṃ 
 buddhavacanaṃ  taṃ vaṇṇasaṇṭhānasampannaagandhakapupphasadisaṃ  Yathā pana 
 agandhakaṃ pupphaṃ yo naṃ dhāreti  tassa sarīre gandho na pharati evaṃ 
 etaṃpi  yo naṃ sakkaccaṃ savanādīhi na samācarati  tassa sakkaccaṃ 
  
  
 page    
 Asamācarantassa  yaṃ tattha kattabbaṃ  taṃ akubbato sutagandhaṃ dhāraṇagandhaṃ 
 paṭipattigandhañca na āvahati aphalaṃ hoti tena vuttaṃ evaṃ subhāsitā 
 vācā aphalā hoti akubbatoti  Sagandhakanti  Campakanīluppalādibhedaṃ  
 Evanti  yathā taṃ pupphaṃ dhārentassa sarīre gandho pharati 
 evaṃ tepiṭakabuddhavacanasaṅkhātā subhāsitā vācāpi sukubbato  yo 
 sakkaccaṃ savanādīhi tattha kattabbaṃ karoti  assa puggalassa saphalā 
 hoti sutagandhadhāraṇagandhapaṭipattigandhānaṃ āvahanato mahapphalā 
 hoti mahānisaṃsāti attho  
        Desanāvasāne bahū sotāpattiphalādīni pattā  Desanā 
 mahājanassa sātthikā jātāti  
                     Chattapāṇiupāsakavatthu  
                         
                       Visākhāvatthu       
        yathāpi puppharāsimhāti imaṃ dhammadesanaṃ satthā sāvatthiṃ 
 upanissāya pubbārāme viharanto visākhaṃ upāsikaṃ ārabbha kathesi  
        Sā kira aṅgaraṭṭhe bhaddiyanagare meṇḍakaseṭṭhiputtassa 
 dhanañjayaseṭṭhino aggamahesiyā sumanādeviyā kucchismiṃ nibbatti  Tassā 
 sattavassikakāle satthā selabrāhmaṇādīnaṃ bodhaneyyabandhavānaṃ 
 upanissayasampattiṃ disvā mahābhikkhusaṅghaparivāro cārikaṃ caramāno 
  
  
 page    
 Taṃ nagaraṃ pāpuṇi  Tasmiñca samaye meṇḍako gahapati tasmiṃ nagare 
 pañcannaṃ mahāpuññānaṃ jeṭṭhako hutvā seṭṭhiṭṭhānaṃ kāreti  
 Pañca mahāpuññā nāma meṇḍako seṭṭhī  candapadumā nāma 
 tasseva jeṭṭhakabhariyā  tasseva jeṭṭhakaputto dhanañjayo nāma  tassa 
 bhariyā sumanādevī nāma  meṇḍakaseṭṭhissa dāso puṇṇo nāmāti  
 Na kevalañca meṇḍakaseṭṭhīyeva  bimbisārarañño pana vijite 
 pañca amitabhogā nāma ahesuṃ jotiyo  jaṭilo  meṇḍako  
 puṇṇako  kākavalliyoti  Tesu ayaṃ meṇḍakaseṭṭhī dasabalassa 
 attano nagaraṃ sampattabhāvaṃ ñatvā puttassa dhanañjayaseṭṭhino 
 dhītaraṃ visākhaṃ dārikaṃ pakkosāpetvā āha amma tuyhaṃpi maṅgalaṃ  
 amhākaṃpi maṅgalaṃ tava parivārehi pañcahi dārikāsatehi saddhiṃ 
 pañca rathasatāni āruyha pañcahi dāsīsatehi parivutā dasabalassa 
 paccuggamanaṃ karohīti  Sā sādhūti paṭissuṇitvā tathā akāsi  
 Kāraṇākāraṇesu pana kusalattā yāvatikā yānassa bhūmi  yānena 
 gantvā yānā paccorohitvā pattikāva satthāraṃ upasaṅkamitvā 
 vanditvā ekamantaṃ aṭṭhāsi  Athassā pubbacariyavasena satthā dhammaṃ 
 desesi  Sā desanāvasāne pañcahi dārikāsatehi saddhiṃ 
 sotāpattiphale patiṭṭhahi  Meṇḍakaseṭṭhīpi kho satthāraṃ upasaṅkamitvā 
 dhammakathaṃ sutvā sotāpattiphale patiṭṭhāya svātanāya nimantetvā 
 punadivase attano nivesane paṇītena khādanīyena bhojanīyena buddhappamukhaṃ 
 bhikkhusaṅghaṃ parivisitvā eteneva upāyena aḍḍhamāsaṃ mahādānaṃ 
  
  
 page    
 Adāsi  Satthā bhaddiyanagare yathābhirantaṃ viharitvā pakkāmi  
        Tena kho pana samayena bimbisāro ca pasenadikosalo ca 
 aññamaññaṃ bhaginīpatikā honti  Athekadivasaṃ kosalarājā cintesi 
 bimbisārassa vijite pañca amitabhogā mahāpuññā vasanti  mayhaṃ 
 vijite ekopi tādiso natthi yannūnāhaṃ bimbisārassa santikaṃ 
 gantvā ekaṃ mahāpuññaṃ yāceyyanti  So tattha gantvā raññā 
 katapaṭisanthāro kiṃkāraṇā āgatosīti puṭṭho tumhākaṃ vijite 
 pañca amitabhogā mahāpuññā vasanti  tato ekaṃ gahetvā gamissāmīti 
 āgatomhi  tesu me ekaṃ dethāti āha  mahākulāni amhehi 
 cāletuṃ na sakkāti  ahaṃ aladdhā na gamissāmīti  Rājā amaccehi 
 saddhiṃ mantetvā jotiyādīnaṃ mahākulānaṃ cālanaṃ nāma paṭhaviyā 
 cālanasadisaṃ  meṇḍakamahāseṭṭhissa putto dhanañjayaseṭṭhī nāma 
 atthi  tena saddhiṃ mantetvāva paṭivacanaṃ te dassāmīti vatvā taṃ 
 pakkosāpetvā tāta kosalarājā ekaṃ dhanaseṭṭhiṃ gahetvā 
 gamissāmīti vadati  tvaṃ tena saddhiṃ gacchāhīti  tumhesu pahiṇantesu  
 gamissāmi devāti  tenahi parivacchaṃ katvā gaccha tātāti  So 
 attano kattabbayuttakaṃ akāsi  Rājāpissa mahantaṃ sakkāraṃ katvā 
 imaṃ ādāya gacchathāti pasenadikosalarājānaṃ uyyojesi  So taṃ 
 ādāya sabbattha ekarattivāsena gacchanto ekaṃ phāsukaṭṭhānaṃ 
 patvā nivāsaṃ gaṇhi  Atha naṃ dhanañjayaseṭṭhī pucchi idaṃ kassa 
 vijitanti  mayhaṃ seṭṭhīti  kīvadūro ito sāvatthīti  
  
  
 page    
 sattayojanamatthaketi  antonagaraṃ sambādhaṃ  amhākaṃ parijano mahanto  
 sace rocetha  idheva vaseyyāma devāti  Rājā sādhūti sampaṭicchitvā 
 tasmiṃ ṭhāne nagaraṃ māpetvā tassa datvā agamāsi  Tasmiṃ 
 padese sāyaṃ vasanaṭṭhānassa gahitattā nagarassa sāketantveva 
 nāmaṃ ahosi  
        Sāvatthiyampi kho migāraseṭṭhino putto puṇṇavaḍḍhanakumāro 
 nāma vayappatto ahosi  Atha naṃ mātāpitaro vadiṃsu tāta tava 
 ruccanaṭṭhāne ekaṃ dārikaṃ upadhārehīti  mayhaṃ evarūpāya bhariyāya 
 kiccaṃ natthīti  putta mā evaṃ kari  kulaṃ nāma aputtakaṃ na 
 tiṭṭhatīti  So punappunaṃ vuccamāno tenahi pañcakalyāṇasamannāgataṃ 
 dārikaṃ labhamāno tumhākaṃ vacanaṃ karissāmīti āha  kāni 
 panetāni pañca kalyāṇāni nāma tātāti  kesakalyāṇaṃ maṃsakalyāṇaṃ 
 aṭṭhikalyāṇaṃ chavikalyāṇaṃ vayakalyāṇanti  
        Mahāpuññāya hi itthiyā kesā morakalāpasadisā hutvā 
 muñcitvā vissaṭṭhā nivāsanantaṃ paharitvā nivattitvā uddhaggā 
 tiṭṭhanti  idaṃ kesakalyāṇaṃ nāma  Dantāvaraṇaṃ bimbaphalasadisaṃ 
 vaṇṇasampannaṃ samaṃ suphussitaṃ hoti  idaṃ maṃsakalyāṇaṃ nāma  Dantā 
 sukkā samā  avivarā ussāpetvā ṭhapitavajirapantī viya 
 samucchinnasaṅkhapantī viya ca sobhanti  idaṃ aṭṭhikalyāṇaṃ nāma  Kāḷiyā 
 vaṇṇakādīhi avilittoeva chavivaṇṇo siniddho nīluppaladāmasadiso 
 hoti  odātāya kaṇṇikārapupphadāmasadiso hoti idaṃ chavikalyāṇaṃ 
  
  
 page    
 Nāma  Dasakkhattuṃ vijātāpi kho pana sakiṃ vijātā viya 
 avigatayobbanāva hoti  idaṃ vayakalyāṇaṃ nāmāti  
        Athassa mātāpitaro aṭṭhuttarasatabrāhmaṇe nimantetvā 
 bhojetvā pañcakalyāṇasamannāgatā itthiyo nāma hontīti 
 pucchiṃsu  āma hontīti  tenahi evarūpaṃ dārikaṃ pariyesituṃ aṭṭha 
 janā gacchantūti bahudhanaṃ datvā āgatakāle ca vo kātabbaṃ 
 jānissāma  gacchatha  evarūpaṃpi dārikaṃ pariyesatha  diṭṭhakāle ca imaṃ 
 pilandheyyāthāti satasahassagghanikaṃ suvaṇṇamālaṃ datvā uyyojesuṃ  
 Te mahantamahantāni nagarāni gantvā pariyesamānā 
 pañcakalyāṇasamannāgataṃ dārikaṃ adisvā nivattitvā āgacchantā 
 vivaṭanakkhattadivase sāketaṃ anuppattā ajja amhākaṃ kammaṃ nippajjissatīti 
 cintayiṃsu  Tasmiṃ pana nagare anusaṃvaccharaṃ vivaṭanakkhattaṃ nāma hoti  
 Tadā bahianikkhamanakulānipi parivārena saddhiṃ gehā nikkhamitvā 
 appaṭicchannena sarīrena padasāva nadītīraṃ gacchanti  Tasmiṃ divase 
 khattiyamahāsālādīnaṃ puttāpi attano samānajātikaṃ manāpaṃ 
 kuladārikaṃ disvā mālāgulena parikkhipissāmāti taṃ taṃ maggaṃ nissāya 
 tiṭṭhanti  Tepi brāhmaṇā  nadītīre ekaṃ sālaṃ pavisitvā aṭṭhaṃsu  Tasmiṃ 
 khaṇe visākhā paṇṇarasasoḷasavassuddesikā hutvā sabbābharaṇappaṭimaṇḍitā 
 pañcahi kumārīsatehi parivutā nadiṃ gantvā nahāyissāmīti 
 taṃ padesaṃ pattā  Athakho megho uṭṭhahitvā pāvassi  Pañcasatā 
 kumāriyo vegena gantvā sālaṃ pavisiṃsu  Brāhmaṇā olokentā 
  
  
 page    
 Tāsu ekaṃpi pañcakalyāṇasamannāgataṃ na passiṃsu  Visākhā 
 pakatigamaneneva sālaṃ pāvisi  Vatthābharaṇāni temiṃsu  Brāhmaṇā tassā 
 cattāri kalyāṇāni disvā dante passitukāmā alasajātikā 
 amhākaṃ dhītā  etissā sāmiko kañjikamattampi na labhissati 
 maññeti aññamaññaṃ kathayiṃsu  Atha ne visākhā āha kaṃ vadetha 
 tumheti  taṃ kathema ammāti  Madhuro kira tassā saddo 
 kaṃsatālassaro viya niccharati  Atha ne puna madhurasaddena kiṃkāraṇā 
 kathethāti pucchi  tava parivāritthiyo vatthālaṅkāre atemetvā 
 vegena sālaṃ paviṭṭhā  tuyhaṃ ettakaṃ ṭhānaṃ vegena āgamanamattampi 
 natthi  vatthābharaṇāni temetvā āgatāsi tasmā kathemāti  tātā 
 mā evaṃ vadetha  ahaṃ etāhi balavatarā  kāraṇaṃ pana sallakkhetvā 
 javena nāgatamhīti  kiṃ ammāti  tātā cattāro janā javamānā 
 na sobhanti  aparampi ekaṃ kāraṇaṃ atthīti  katame cattāro 
 javamānā na sobhanti ammāti  tātā abhisitto rājā tāva 
 sabbābharaṇappaṭimaṇḍito kacchaṃ bandhitvā rājaṅgaṇe javamāno 
 na sobhati  kiṃ ayaṃ rājā  gahapatiko viya dhāvatīti aññadatthu 
 garahaṃ labhati  saṇikaṃ gacchantova sobhati rañño maṅgalahatthīpi 
 alaṅkato javamāno na sobhati  vāraṇalīḷhāya gacchantova sobhati 
 pabbajito javamāno na sobhati  kiṃ ayaṃ samaṇo gihī viya dhāvatīti 
 kevalaṃ garahameva labhati  samitagamanena pana sobhati itthī javamānā 
 na sobhati  kiṃ esā itthī puriso viya dhāvatīti garahitabbāva 
  
  
 page    
 Hoti  pakatigamanena sobhati    ime cattāro javamānā na sobhanti 
 tātāti  katamaṃ panekaṃ aparaṃ kāraṇaṃ ammāti  tātā mātāpitaro 
 nāma dhītaraṃ aṅgappaccaṅgāni saṇṭhapetvā posenti  mayaṃ 
 hi vikkīṇiyabhaṇḍaṃ nāma  amhe parakulaṃ pesanatthāya posenti  
 sace javamānānaṃ nivatthadussakaṇṇe vā akkamitvā bhūmiyaṃ vā 
 pakkhalitvā patitakāle hattho vā pādo vā bhijjeyya  kulasseva 
 bhāro bhaveyyāma  pasādhanabhaṇḍaṃ pana temetvā sukkhissati imaṃ 
 kāraṇaṃ sallakkhetvā na dhāvitamhi tātāti  Brāhmaṇā tassā 
 kathanakāle dantasampattiṃ disvā evarūpā no sampatti na 
 diṭṭhapubbāti tassā sādhukāraṃ datvā amma tuyhevesā anucchavikāti 
 vatvā taṃ suvaṇṇamālaṃ pilandhayiṃsu  Atha ne pucchi kataranagarato 
 āgatattha tātāti  sāvatthito ammāti  seṭṭhikulaṃ kataraṃ 
 nāmāti  migāraseṭṭhī nāma ammāti  ayyaputto ko nāmāti  
 puṇṇavaḍḍhanakumāro nāma ammāti  Sā samānajātikaṃ no kulanti 
 adhivāsetvā pitu sāsanaṃ pahiṇi amhākaṃ rathaṃ pesentūti  Kiñcāpi 
 hi sā āgamanakāle padasā āgatā  suvaṇṇamālāya pana 
 pilandhanakālato paṭṭhāya tathā gantuṃ na labhati  issaradārikā rathādīhi 
 gacchanti  itarā pakatiyānakaṃ abhiruhanti  chattaṃ vā tālapaṇṇaṃ vā 
 upari karonti  tasmiṃpi asati  nivatthasāṭakassa dasantaṃ ukkhipitvā 
 aṃse khipantieva  Tassā pana pitā pañca rathasatāni pesesi  
  Footnote     Sī  Ma  Yu  pakatigamanena sobhatīti natthi  
  
  
 page    
 Sā saparivārā rathaṃ āruyha gatā  Brāhmaṇāpi ekatova agamaṃsu  
 Atha ne seṭṭhī pucchi kuto āgatatthāti  sāvatthito mahāseṭṭhīti  
 seṭṭhī kataro nāmāti  migāraseṭṭhī nāmāti  putto ko 
 nāmāti  puṇṇavaḍḍhanakumāro nāmāti  dhanaṃ kittakanti  cattāḷīsa 
 koṭiyo mahāseṭṭhīti  dhanaṃ tāva  amhākaṃ dhanaṃ upādāya kākaṇikamattaṃ  
 dārikāya pana ārakkhamattāya laddhakālato paṭṭhāya kiṃ 
 aññena kāraṇenāti adhivāsesi  So tesaṃ sakkāraṃ katvā ekāhaṃ 
 dvīhaṃ vasāpetvā uyyojesi  Te sāvatthiṃ gantvā     laddhā no 
 dārikāti ārocayiṃsu  kassa dhītāti  dhanañjayaseṭṭhinoti  So 
 mahākulassa me dārikā laddhā  khippameva naṃ ānetuṃ vaṭṭatīti 
 tattha gamanatthaṃ rañño ārocesi  Rājā mahākulaṃ etaṃ mayā 
 bimbisārassa santikā ānetvā sākete nivesitaṃ  tassa sammānaṃ 
 kātuṃ vaṭṭatīti  ahaṃpi gamissāmīti āha  So sādhu devāti vatvā 
 dhanañjayaseṭṭhino sāsanaṃ pesesi mayi āgacchante  rājāpi 
 āgamissati  mahantaṃ rājabalaṃ  ettakassa janassa  kātabbayuttakaṃ 
 kātuṃ sakkhissasi na sakkhissasīti  Itaropi sacepi dasa rājāno 
 āgacchanti  āgacchantūti paṭisāsanaṃ pesesi  Migāraseṭṭhī tāvamahante 
 nagare gehagopakamattaṃ ṭhapetvā sesajanaṃ ādāya gantvā 
 aḍḍhayojanamagge  ṭhatvā āgatamhāti sāsanaṃ pahiṇi  Dhanañjayaseṭṭhī 
 bahupaṇṇākāraṃ pesetvā dhītarā saddhiṃ mantesi amma sasuro kira 
  Footnote     Sī  Yu  etthantare migāraseṭṭhissāti atthi  
  
  
 page    
 Te kosalaraññā saddhiṃ āgato  tassa kataraṃ gehaṃ paṭijaggitabbaṃ  
 rañño kataraṃ  uparājādīnaṃ katarānīti  Paṇḍitā seṭṭhidhītā 
 vajiraggatikhiṇaññāṇā kappasatasahassaṃ patthitappatthanā abhinīhārasampannā 
 sasurassa me asukaṃ gehaṃ paṭijaggatha  rañño asukaṃ  uparājādīnaṃ 
 asukānīti saṃvidahitvā dāsakammakare pakkosāpetvā ettakā 
 rañño kattabbakiccaṃ karotha  ettakā uparājādīnaṃ  hatthiassādayopi 
 tumheyeva paṭijaggatha assabandhādayopi āgantvā maṅgalacchaṇaṃ 
 anubhavissantīti saṃvidahi  Kiṃkāraṇā  mayaṃ visākhāya maṅgalaṭṭhānaṃ 
 gantvā na kiñci labhimha  assarakkhaṇādīni karontā sukhaṃ na 
 vicarimhāti keci vattuṃ mā labhiṃsu  Taṃdivasameva visākhāya pitā 
 pañcasate suvaṇṇakāre pakkosāpetvā dhītu me mahālatāpasādhanaṃ 
 nāma karothāti rattasuvaṇṇassa nikkhasahassaṃ tadanurūpāni ca 
 rajatamaṇimuttāpavāḷavajirādīni dāpesi  Rājā katipāhaṃ vasitvā 
 dhanañjayaseṭṭhissa sāsanaṃ pahiṇi na sakkā seṭṭhinā amhākaṃ bharaṇaposanaṃ 
 kātuṃ  dārikāya gamanakālaṃ jānātūti  Sopi rañño sāsanaṃ pesesi 
 idāni vassakālo āgato  na sakkā cātummāsaṃ vicarituṃ tumhākaṃ 
 balakāyassa yaṃ yaṃ laddhuṃ vaṭṭati  sabbantaṃ mama bhāro mayā 
 pesitakāle devo gamissatīti  Tato paṭṭhāya sāketanagaraṃ niccanakkhattaṃ 
 viya ahosi  Rājānaṃ ādiṃ katvā sabbesaṃ mālāgandhavatthādīni 
 paṭiyattāneva honti  Te te janā cintayiṃsu seṭṭhī amhākameva 
 sakkāraṃ karotīti  Evaṃ tayo māsā atikkantā pasādhanaṃ pana na tāva 
  
  
 page    
 Niṭṭhāti  Kammādhiṭṭhāyikā āgantvā seṭṭhino ārocesuṃ aññaṃ 
 asantaṃ nāma natthi  balakāyassa pana bhattapacanadārūni nappahontīti  
 gacchatha tātā  imasmiṃ nagare parijiṇṇahatthisālādayo ceva 
 jiṇṇakāni ca gehāni gahetvā pacathāti  Evaṃ pacantānaṃpi  aḍḍhamāso 
 atikkanto  Tato punapi dārūni natthīti ārocayiṃsu  imasmiṃ 
 kāle na sakkā dārūni laddhuṃ  dussakoṭṭhāgārāni vivaritvā 
 thūlasāṭakehi vaṭṭiyo katvā telacāṭīsu temetvā bhattaṃ pacathāti  
 Te aḍḍhamāsaṃ tathā akaṃsu  Evaṃ cattāro māsā atikkantā  
 Pasādhanampi niṭṭhitaṃ  
        Tasmiṃ pilandhane catasso vajiranāḷiyo upayogaṃ agamaṃsu  
 muttānaṃ ekādasa nāḷiyo  pavāḷassa bāvīsati nāḷiyo  maṇīnaṃ 
 tettiṃsa nāḷiyo  Iti etehi ca aññehi ca ratanehi niṭṭhānaṃ 
 agamāsi    Asuttamayaṃ pasādhanaṃ  rajatena suttakiccaṃ kariṃsu  taṃ sīse 
 paṭimukkaṃ pādappiṭṭhiṃ gacchati  Tasmiṃ tasmiṃ ṭhāne muddikā yojetvā 
 katā suvaṇṇamayā gaṇṭhikā honti  rajatamayā pāsakā  matthakamajjhe 
 ekā muddikā  dvīsu kaṇṇappiṭṭhīsu dve  galavāṭake 
 ekā  dvīsu jannukesu   dve  dvīsu kapparesu dve  dvīsu kaṭippadesesu 
 dveti  Tasmiṃ kho pana pasādhane ekaṃ moraṃ kariṃsu  Tassa dakkhiṇapasse   
 suvaṇṇamayāni pañca pattasatāni ahesuṃ  vāmapasse   pañca 
 pattasatāni  tuṇḍaṃ pavāḷamayaṃ  akkhīni maṇimayāni  tathā gīvā ca piñchāni 
  Footnote     Sī  Yu  tasmiṃ  pe  agamāsīti natthi       Ma  jattūsu  
     Sī  Ma  Yu     pakkhe  
  
  
 page    
 Ca  pattanāḷiyo rajatamayā  tathā jaṅghā  So visākhāya matthakamajjhe 
 pabbatakūṭe ṭhatvā naccanamayūro viya khāyati  Pattanāḷisahassassa 
 saddo dibbasaṅgītaṃ viya pañcaṅgikaturiyaghoso viya ca pavattati  
 Santikaṃ upagatāyeva tassa amorabhāvaṃ jānanti  Pasādhanaṃ navakoṭiagghanakaṃ 
 ahosi  Satasahassaṃ hatthakammamūlaṃ dīyittha  
        kissa pana nissandena tāyetaṃ pasādhanaṃ laddhanti  Sā kira 
 kassapasammāsambuddhakāle vīsatiyā bhikkhusahassānaṃ cīvarasāṭakaṃ 
 datvā suttampi sūciyopi rajanampi attano santakameva adāsi  
 Tassa cīvaradānassa nissandena imaṃ pasādhanaṃ labhi  Itthīnaṃ hi 
 cīvaradānaṃ mahālatāpasādhanena matthakaṃ pappoti  purisānaṃ 
 iddhimayapattacīvarenāti  
        Evaṃ mahāseṭṭhī catūhi māsehi dhītu parivacchaṃ katvā tassā 
 deyyadhammaṃ dadamāno kahāpaṇapūrāni pañca sakaṭasatāni adāsi  
 suvaṇṇabhājanapūrāni pañca sakaṭasatāni rajatabhājanapūrāni pañca 
 tambabhājanapūrāni pañca kaṃsabhājanapūrāni pañca suttavatthakoseyyavatthapūrāni 
 pañca sappipūrāni pañca telapūrāni pañca phāṇitapūrāni 
 pañca sālitaṇḍulapūrāni pañca naṅgalaphālādiupakaraṇapūrāni pañca 
 sakaṭasatāni adāsi  Evaṃ kirassa ahosi mama dhītāya gataṭṭhāne 
 asukena nāma me atthoti mā parassa gehadvāraṃ pahiṇīti 
 tasmā sabbupakaraṇāni dāpesi  Ekekasmiṃ rathe sabbālaṅkārappaṭimaṇḍitā 
 tisso tisso vaṇṇadāsiyo ṭhapetvā pañca rathasatāni 
  
  
 page    
 Adāsi  ettakā nahāpentiyo bhojentiyo alaṅkarontiyo vicarathāti 
 diyaḍḍhasahassaparicārikāyo adāsi  Athassa etadahosi mama dhītu 
 gāvo dassāmīti  So purise āṇāpesi gacchatha bhaṇe  cūḷavajassa 
 dvāraṃ vivaritvā tīsu gāvutesu tisso bheriyo gahetvā tiṭṭhatha  
 puthulato usabhamatte ṭhāne ubhosu passesu tiṭṭhatha  gāvīnaṃ tato 
 paraṃ gantuṃ mā detha  evaṃ ṭhitakāle bherisaññaṃ kareyyāthāti  Te 
 tathā akaṃsu  Te gāvīnaṃ vajato nikkhamitvā gāvutaṃ gatakāle bherisaññaṃ 
 akaṃsu  puna aḍḍhayojanaṃ gatakāle bherisaññaṃ akaṃsu  puna tigāvutaṃ 
 gatakāle puthulato gamanañca nivāresuṃ  Evaṃ dīghato tigāvute puthulato 
 usabhamatte ṭhāne gāviyo aññamaññaṃ nighaṃsantiyo aṭṭhaṃsu  Mahāseṭṭhī 
 mama dhītu ettakā gāvo alaṃ  dvāraṃ pidahathāti vajadvāraṃ 
 pidahāpesi  Tasmiṃ pidahite  visākhāya puññaphalena balavagāvo ca 
 dhenuyo ca uppatitvā nikkhamiṃsu  Manussānaṃ nivārentānameva  
 saṭṭhisahassā balavagāvo ca saṭṭhisahassā dhenuyo ca nikkhantā  tattakā 
 balavavacchā  tāsaṃ dhenūnaṃ usabhā anubandhā   ahesuṃ  kissa pana 
 nissandena evaṃ gāvo gatāti  Nivārentānaṃ nivārentānaṃ 
 dinnadānassa phalena  Sā kira kassapasammāsambuddhakāle kikissa rañño 
 sattannaṃ dhītānaṃ kaniṭṭhā saṅghadāsī nāma hutvā vīsatiyā 
 bhikkhusahassānaṃ pañcagorasadānaṃ dadamānā  daharānañca sāmaṇerānañca 
 pattaṃ pidahitvā alaṃ alanti nivārentānaṃpi  idaṃ madhuraṃ  idaṃ 
  Footnote     Sī  Yu  anubandhāti natthi  
  
  
 page    
 Manāpanti adāsi  Evaṃ tassa nissandena tā vāriyamānāpi gāvo 
 nikkhamiṃsu  Seṭṭhinā ettakassa dhanassa dinnakāle seṭṭhibhariyā āha 
 tumhehi mayhaṃ dhītu sabbaṃ saṃvidahitaṃ  veyyāvaccakarā pana dāsadāsiyo 
 na saṃvidahitā  kiṃkāraṇāti  mama dhītari sasinehanissinehānaṃ 
 jānanatthaṃ  ahaṃ hi tāya saddhiṃ agacchamānake gīvāyaṃ gahetvā na 
 pahiṇāmi  yānaṃ āruyha gamanakāleyeva pana etāya saddhiṃ gantukāmā 
 gacchantu  mā agantukāmāti vakkhāmīti  
      Atha sve mama dhītā gamissatīti gabbhe nisinno dhītaraṃ samīpe 
 nisīdāpetvā amma patikule vasantiyā nāma imañca imañca 
 ācāraṃ rakkhituṃ vaṭṭatīti ovādaṃ adāsi  Ayampi migāraseṭṭhī 
 anantaragabbhe nisinno dhanañjayaseṭṭhino ovādaṃ assosi  Sopi 
 seṭṭhī dhītaraṃ evaṃ ovadi amma sasurakule vasantiyā nāma antoaggi 
 bahi na nīharitabbo  bahiaggi anto na pavesetabbo  dadantasseva 
 dātabbaṃ  adadantassa na dātabbaṃ  dadantassāpi adadantassāpi 
 dātabbaṃ  sukhaṃ nisīditabbaṃ  sukhaṃ bhuñjitabbaṃ  sukhaṃ nipajjitabbaṃ  aggi 
 paricaritabbo  antodevatā namassitabbāti imaṃ dasavidhaṃ ovādaṃ 
 datvā punadivase sabbā seniyo sannipātetvā rājasenāya majjhe 
 aṭṭha kuṭumbike pāṭibhoge gahetvā sace me gataṭṭhāne dhītu 
 doso uppajjati  tumhehi sodhetabboti vatvā navakoṭiagghanakena 
 mahālatāpasādhanena dhītaraṃ pasādhetvā nahānacuṇṇamūlakaṃ 
 catuppaṇṇāsakoṭidhanaṃ datvā yānaṃ āropetvā sāketassa sāmantā 
  
  
 page    
 Attano santakesu anurādhapuramattesu cuddasasu bhuttagāmesu 
 bheriñcārāpesi mama dhītarā saddhiṃ gantukāmā gacchantūti  Saddaṃ sutvāva 
 amhākaṃ ayyāya gamanakāle kiṃ amhākaṃ idhāti cuddasagāmā   
 kiñci asesetvā nikkhamiṃsu  Dhanañjayaseṭṭhīpi rañño ca migāraseṭṭhino 
 ca sakkāraṃ katvā thokaṃ anugantvā tehi saddhiṃ dhītaraṃ uyyojesi  
        Migāraseṭṭhī sabbapacchato yānake nisīditvā gacchanto balakāyaṃ 
 disvā ke nāmeteti pucchi  suṇisāya vo veyyāvaccakarā 
 dāsīdāsāti  ettake ko posessati  pothetvā te palāpetha  
 apalāyante ito nikkaḍḍhathāti  Visākhā pana apetha  mā vāretha  
 balameva balassa bhattaṃ dassatīti āha  Seṭṭhī  evaṃ vuttepi  amma 
 natthi amhākaṃ etehi attho  ko ete posessatīti leḍḍudaṇḍādīhi 
 pothāpetvā palāpetvā sesake alaṃ amhākaṃ 
 ettakehīti gahetvā pāyāsi  
        Atha visākhā sāvatthīnagaradvāraṃ sampattakāle cintesi 
 paṭicchannayānasmiṃ nu kho nisīditvā pavisissāmi  udāhu rathe ṭhatvāti  
 Athassā etadahosi paṭicchannayānena me pavisantiyā  mahālatāpasādhanassa 
 viseso na paññāyissatīti  Sā sakalanagarassa attānaṃ 
 dassentī rathe ṭhatvā nagaraṃ pāvisi  Sāvatthīvāsino visākhāya 
 sampattiṃ disvā esā kira visākhā nāma  evarūpā ayaṃ sampatti 
 etissāva anucchavikāti āhaṃsu  Iti sā mahāsampattiyā seṭṭhino 
  Footnote     sabbattha cuddasagāmeti dissati  ayañca upacāravohāro nāMa  
  
  
 page    
 Gehaṃ pāvisi  Āgatadivase   cassā sakalanagaravāsino amhākaṃ 
 dhanañjayaseṭṭhī attano nagaraṃ sampattānaṃ mahāsakkāraṃ akāsīti 
 yathābalaṃ paṇṇākāraṃ pahiṇiṃsu  Visākhā pahitappahitaṃ paṇṇākāraṃ 
 tasmiṃyeva nagare aññamaññesu kulesu sabbatthakameva dāpesi  Iti 
 sā idaṃ mayhaṃ mātu detha  idaṃ mayhaṃ pitu detha  idaṃ mayhaṃ bhātu 
 detha  idaṃ mayhaṃ bhaginiyā dethāti tesaṃ tesaṃ vayānurūpaṃ piyavacanaṃ vatvā 
 paṇṇākāraṃ pesentī  sakalanagaravāsino ñātake viya akāsi  
        Athassā rattibhāgasamanantare ājaññavaḷavāya gabbhavuṭṭhānaṃ 
 ahosi  Sā dāsīhi     daṇḍadīpake gāhāpetvā tattha gantvā 
 vaḷavaṃ uṇhodakena nahāpetvā telena makkhāpetvā attano 
 vasanaṭṭhānameva agamāsi  
        Migāraseṭṭhī puttassa āvāhamaṅgalaṃ karonto dhuravihāre 
 vasantaṃpi tathāgataṃ amanasikatvā dīgharattaṃ naggasamaṇesu patiṭṭhitena 
 pemena codiyamāno mayhaṃ ayyānaṃpi sakkāraṃ karissāmīti ekadivasaṃ 
 anekasatesu navabhājanesu nirudakapāyāsaṃ pacāpetvā pañcasate acelake 
 nimantāpetvā antogehaṃ pavesetvā āgacchatu me suṇisā  
 arahanto vandatūti visākhāya sāsanaṃ pahiṇi  Sā arahantoti vacanaṃ 
 sutvā sotāpannā ariyasāvikā haṭṭhatuṭṭhā hutvā tesaṃ bhojanaṭṭhānaṃ 
 āgantvā te oloketvā evarūpā hirottappavirahitā arahanto 
 nāma na honti  kasmā maṃ sasuro pakkosāpesīti seṭṭhiṃ garahitvā 
  Footnote     Sī  Ma  Yu  gatadivase      Sī  Yu  etthantare saddhinti atthi  
  
  
 page    
 Attano vasanaṭṭhānameva gatā  Acelakā taṃ disvā sabbe 
 ekappahāreneva seṭṭhiṃ garahiṃsu kiṃ tvaṃ gahapati aññaṃ nālattha  samaṇassa 
 gotamassa sāvikaṃ mahākāḷakaṇṇiṃ idha pavesesi  vegena taṃ imasmā 
 gehā nikkaḍḍhāpehīti  So na sakkā mayā imesaṃ vacanamatteneva 
 nikkaḍḍhāpetuṃ  mahākulassa sā dhītāti cintetvā ayyā daharā nāma 
 jānitvā vā ajānitvā vā kareyya tumhe tuṇhī hothāti te 
 uyyojetvā mahārahe āsane nisīditvā suvaṇṇapātiyaṃ appodakaṃ 
 madhupāyāsaṃ paribhuñjati  Tasmiṃ samaye eko piṇḍacārikatthero 
 piṇḍāya caranto taṃ nivesanaṃ pāvisi  Visākhā sasuraṃ vījamānā ṭhitā 
 taṃ disvā sasurassa ācikkhituṃ ayuttanti  yathā so theraṃ passati 
 evaṃ apagantvā aṭṭhāsi  So pana bālo theraṃ disvāpi apassanto 
 viya hutvā adhomukho bhuñjateva  Visākhā theraṃ disvāpi me sasuro 
 saññaṃ na karotīti ñatvā aticchatha bhante  mayhaṃ sasuro purāṇaṃ 
 khādatīti āha  So niggaṇṭhehi kathitakāle adhivāsetvāpi     purāṇaṃ 
 khādatīti vuttakkhaṇeyeva hatthaṃ apanetvā imaṃ pāyāsaṃ ito haratha  
 etaṃ imasmā gehā nikkaḍḍhatha  ayaṃ maṃ evarūpe maṅgalakāle 
 asucikhādakaṃ nāma karotīti āha  Tasmiṃ kho pana nivesane sabbe 
 dāsakammakarā visākhāya santakāva upagantuṃ na visahanti    Ko naṃ hatthe 
 vā pāde vā gaṇhissati  mukhena kathetuṃ samatthopi natthi  Visākhā 
 sasurassa kathaṃ sutvā āha tāta na ettakeneva mayaṃ nikkhamāma  nāhaṃ 
  Footnote     Sī  Yu  etthantare nisinnoti atthi  
     Sī  Yu  upagantuṃ na visahantīti natthi  
  
  
 page    
 Tumhehi udakatitthato kumbhadāsī viya ānītā  dharamānakamātāpitūnaṃ 
 dhītaro nāma na ettakeneva nikkhamanti eteneva me kāraṇena pitā 
 idhāgamanakāle aṭṭha kuṭumbike pakkosāpetvā sace me dhītu doso 
 uppajjati  sodheyyāthāti vatvā maṃ tesaṃ hatthe ṭhapesi  te 
 pakkosāpetvā mayhaṃ dosaṃ sodhāpethāti  Seṭṭhī kalyāṇaṃ esā kathetīti 
 aṭṭha kuṭumbike pakkosāpetvā ayaṃ dārikā maṅgalakāle nisīditvā 
 suvaṇṇapātiyaṃ nirudakapāyāsaṃ paribhuñjantaṃ maṃ asucikhādakoti vadati  
 imissā dosaṃ āropetvā imaṃ ito nikkaḍḍhathāti  evaṃ kira 
 ammāti  nāhaṃ evaṃ vadāmi  ekasmiṃ pana piṇḍacārikatthere 
 gharadvāre ṭhite  sasuro me appodakaṃ madhupāyāsaṃ paribhuñjanto taṃ na 
 manasikaroti  ahaṃ mayhaṃ sasuro imasmiṃ attabhāve puññaṃ na karoti 
 purāṇapuññameva khādatīti cintetvā aticchatha bhante  mayhaṃ sasuro 
 purāṇaṃ khādatīti avacaṃ ettha me ko dosoti  ayya idha doso natthi  
 amhākaṃ dhītā yuttaṃ katheti  tvaṃ kasmā kujjhasīti  ayyā esa tāva 
 doso mā hotu  ayaṃ pana ekadivasaṃ majjhimayāme dāsadāsīhi parivutā 
 pacchāgehaṃ agamāsīti  evaṃ kira ammāti  tātā nāhaṃ aññena 
 kāraṇena gatā  imasmiṃ pana gehe ājānīyavaḷavāya vijātāya  
 saññaṃpi akatvā nisīdituṃ ayuttanti daṇḍadīpake gāhāpetvā 
 dāsīhi saddhiṃ gantvā vaḷavāya vijātāya parihāraṃ kārāpesiṃ  ettha 
 me ko dosoti  ayya amhākaṃ dhītā tava gehe dāsīhipi 
 akattabbakammaṃ karoti  tvaṃ ettha kiṃ dosaṃ passasīti  ayyā idhāpi 
  
  
 page    
 Tāva doso mā hotu  imissā pana pitā idhāgamanakāle imaṃ 
 ovadanto guyhappaṭicchanne dasa ovāde adāsi  tesaṃ atthaṃ na 
 jānāmi  tesaṃ me atthaṃ kathetu imissā pana pitā antoaggi 
 bahi na nīharitabboti āha  sakkā nu kho amhehi ubhato paṭivissakagehānaṃ 
 aggiṃ adatvā vasitunti  evaṃ kira ammāti  tātā mayhaṃ 
 pitā na etaṃ sandhāya kathesi  idaṃ pana sandhāya kathesi amma tava 
 sassusasurasāmikānaṃ aguṇaṃ disvā bahi tasmiṃ tasmiṃ gehe ṭhatvā mā 
 kathesīti  evarūpena hi agginā sadiso aggi  nāma natthīti  ayyā 
 etaṃ tāva hotu  imissā pana pitā bāhirato aggi na anto 
 pavesetabboti āha  kiṃ sakkā amhehi antoaggimhi nibbute  
 bāhirato aggiṃ anāharitunti  evaṃ kira ammāti  tātā mayhaṃ pitā 
 na etaṃ sandhāya kathesi  idaṃ pana sandhāya kathesi sace te 
 paṭivissakagehesu itthiyo vā purisā vā sassusasurasāmikānaṃ aguṇaṃ kathenti  
 tehi kathitaṃ āharitvā asuko nāma tumhākaṃ evaṃ aguṇaṃ kathetīti puna 
 mā katheyyāsīti  etena hi agginā sadiso aggi nāma natthīti  Evaṃ 
 imasmiṃ kāraṇe sā niddosā ahosi  Yathā ca ettha  evaṃ 
 sesesupi  Tesu pana ayaṃ adhippāyo  yaṃpi hi tassā pitarā amma ye 
 dadanti  tesaṃyeva dātabbanti vuttaṃ  taṃ yācitaṃ upakaraṇaṃ gahetvā ye 
 paṭidenti  tesaṃyeva dātabbanti sandhāya vuttaṃ  ye na denti  tesaṃ 
 na dātabbanti idaṃpi ye yācitakaṃ gahetvā na paṭidenti  tesaṃ na 
 dātabbanti sandhāya vuttaṃ  dadantassāpi adadantassāpi dātabbanti 
  
  
 page    
 Idaṃ pana daliddesu ñātimittesu sampattesu  te paṭidātuṃ sakkontu 
 vā mā vā  tesaṃ dātumeva vaṭṭatīti sandhāya vuttaṃ  sukhaṃ nisīditabbanti 
 idaṃpi sassusasurasāmike disvā vuṭṭhātabbaṭṭhāne nisīdituṃ na 
 vaṭṭatīti sandhāya vuttaṃ  sukhaṃ bhuñjitabbanti idaṃ pana sassusasurasāmikehi 
 puretaraṃ abhuñjitvā te parivisitvā sabbehi laddhāladdhaṃ 
 ñatvā pacchā sayaṃ bhuñjituṃ vaṭṭatīti sandhāya vuttaṃ  sukhaṃ 
 nipajjitabbanti idaṃpi sassusasurasāmikehi puretaraṃ sayanaṃ āruyha na 
 nipajjitabbaṃ  tesaṃ kattabbayuttakaṃ vattappaṭivattaṃ katvā pacchā sayaṃ 
 nipajjituṃ yuttanti idaṃ sandhāya vuttaṃ  aggi paricaritabboti idaṃ pana 
 sassuṃpi sasuraṃpi sāmikaṃpi aggikkhandhaṃ viya uragarājānaṃ viya ca 
 katvā passituṃ vaṭṭatīti sandhāya vuttaṃ  antodevatā namassitabbāti 
 idaṃpi sassuñca sasurañca sāmikañca devataṃ viya katvā daṭṭhuṃ vaṭṭatīti 
 sandhāya vuttaṃ  Evaṃ seṭṭhī imesaṃ dasannaṃ ovādānaṃ atthaṃ sutvā 
 paṭivacanaṃ apassanto adhomukho nisīdi  
        Atha naṃ kuṭumbikā kiṃ seṭṭhi aññopi amhākaṃ dhītu doso 
 atthīti pucchiṃsu  natthi ayyāti  atha kasmā naṃ niddosaṃ akāraṇena 
 gehā nikkaḍḍhāpesīti  Evaṃ vutte  visākhā āha tātā kiñcāpi 
 mayhaṃ sasurassa vacanena paṭhamameva gamanaṃ na yuttaṃ  pitā pana me 
 āgamanakāle mama dosasodhanatthāya   maṃ tumhākaṃ hatthe ṭhapesi  tumhehi 
 ca me niddosabhāvo ñāto  idāni mayhaṃ gantuṃ yuttanti dāsīdāse 
  Footnote     Sī  Yu  dosādosasodhanatthāYu  
  
  
 page    
 yānādīni sajjāpethāti āṇāpesi  Atha naṃ seṭṭhī te kuṭumbike 
 gahetvā amma mayā ajānitvā kathitaṃ  khamāhi meti āha  tāta 
 tumhākaṃ khamitabbaṃ tāva khamāmi  ahaṃ pana buddhasāsane aveccappasannassa 
 kulassa dhītā  na mayaṃ vinā bhikkhusaṅghena vattāma  sace 
 mama ruciyā bhikkhusaṅghaṃ paṭijaggituṃ labhāmi  vasissāmīti  amma tvaṃ 
 yathāruciyā tava samaṇe paṭijaggāhīti āha  Visākhā dasabalaṃ 
 nimantāpetvā punadivase nivesanaṃ pavesesi  Naggasamaṇāpi satthu 
 migāraseṭṭhino gehagamanabhāvaṃ sutvā gantvā gehaṃ parivāretvā nisīdiṃsu  
 Visākhā dakkhiṇodakaṃ datvā sabbo sakkāro paṭiyādito  sasuro 
 me āgantvā dasabalaṃ parivisatūti sāsanaṃ pesesi  Atha naṃ āgantukāmaṃ 
 ājīvakā mā kho tvaṃ gahapati samaṇassa gotamassa santikaṃ gacchāti 
 nivāresuṃ  So suṇisā me sayameva parivisatūti pahiṇi  Sā buddhappamukhaṃ 
 bhikkhusaṅghaṃ parivisitvā  niṭṭhite bhattakicce  puna sāsanaṃ pesesi 
 sasuro me  āgantvā dhammakathaṃ suṇātūti  Atha naṃ idāni agamanaṃ 
 nāma ativiya ayuttanti dhammaṃ sotukāmatāya gacchantaṃ puna te āhaṃsu 
 tenahi samaṇassa gotamassa dhammaṃ suṇanto bahisāṇiyaṃ nisīditvā 
 suṇāhīti puretaramevassa gantvā sāṇiṃ parikkhipiṃsu  So gantvā 
 bahisāṇiyaṃ nisīdi  Satthā tvaṃ bahisāṇiyaṃ vā nisīda parakuḍḍe vā 
 parasele vā paracakkavāḷe vā pana nisīda  ahaṃ buddho nāma 
 sakkomi taṃ mama saddaṃ sāvetunti mahājambukkhandhe gahetvā cālento 
 viya amatavassaṃ vassanto viya ca dhammaṃ desetuṃ anupubbīkathaṃ ārabhi  
  
  
 page    
 Sammāsambuddhe pana dhammaṃ desente  purato ṭhitāpi pacchato ṭhitāpi 
 cakkavāḷasataṃ cakkavāḷasahassaṃ atikkamitvā ṭhitāpi akaniṭṭhabhavane 
 ṭhitāpi satthā maññeva oloketi  mayhameva dhammaṃ desetīti 
 vadanti  Satthā hi taṃ taṃ olokento viya tena tena saddhiṃ 
 sallapanto viya ca hoti  Candupamā kira buddhā  yathā cando 
 gagaṇamajjhe ṭhito mayhaṃ upari cando  mayhaṃ upari candoti 
 sabbasattānaṃ khāyati evameva yattha katthaci ṭhitānaṃ abhimukhe ṭhitā 
 viya khāyanti  Idaṃ kira tesaṃ alaṅkatasīsaṃ chinditvā suañjanaakkhīni 
 uppāṭetvā hadayamaṃsaṃ ubbattetvā parassa dāsatthāya jālisadise 
 putte kaṇhājināsadisā dhītaro maddīsadisā pajāpatiyo pariccajitvā 
 dinnadānassa phalaṃ  Migāraseṭṭhīpi  tathāgate dhammadesanaṃ vinivattente 
 vinivattente  bahisāṇiyaṃ nisinnova sahassanayappaṭimaṇḍite sotāpattiphale 
 patiṭṭhāya acalasaddhāya samannāgato tīsu ratanesu nikkaṅkho 
 hutvā sāṇikaṇṇaṃ ukkhipitvā āgantvā suṇisāya thanaṃ  mukhena 
 gahetvā tvaṃ me ajjato paṭṭhāya mātāti taṃ mātiṭṭhāne ṭhapesi  
 Tato paṭṭhāya migāramātā nāma jātā  Pacchābhāge puttaṃ labhitvā 
 migārotissa nāmaṃ akāsi  Mahāseṭṭhī suṇisāya thanaṃ vissajjetvā 
 gantvā bhagavato pādesu patitvā pāde pāṇīhi ca parisambāhanto 
 mukhena ca paricumbanto migāro ahaṃ bhanteti tikkhattuṃ nāmaṃ 
 sāvetvā ahaṃ bhante ettakaṃ kālaṃ ettha dinnaṃ mahapphalanti na 
 jānāmi  idāni me suṇisaṃ nissāya ñātaṃ  sabbā apāyadukkhā 
  
  
 page    
 Muttomhi  suṇisā me imaṃ gehaṃ āgacchantī mama atthāya hitāya 
 sukhāya āgatāti vatvā imaṃ gāthamāha 
          sohaṃ ajja pajānāmi        yattha dinnaṃ mahapphalaṃ  
           atthāya vata me bhaddā      suṇisā gharamāgatāti  
        Visākhā punadivasatthāyapi satthāraṃ nimantesi  Punadivasepi sassu 
 sotāpattiphalaṃ pattā  Tato paṭṭhāya taṃ gehaṃ sāsanassa vivaṭadvāraṃ 
 ahosi  Tato seṭṭhī cintesi bahūpakārā me suṇisā  paṇṇākāramassā 
 karissāmi  etissā hi bhāriyaṃ pasādhanaṃ  niccakālaṃ pasādhituṃ na 
 sakkā  sallahukamassā divā ca ratto ca sabbiriyāpathesu pasādhanayoggaṃ 
 pasādhanaṃ kāressāmīti satasahassagghanikaṃ ghanamaṭṭhakaṃ nāma pasādhanaṃ 
 kāretvā  tasmiṃ niṭṭhite  buddhappamukhaṃ bhikkhusaṅghaṃ nimantetvā sakkaccaṃ 
 bhojetvā visākhaṃ soḷasahi gandhodakaghaṭehi nahāpetvā satthu sammukhe 
 ṭhapetvā satthāraṃ vandāpesi  Satthā anumodanaṃ katvā vihārameva gato  
        Visākhāpi tato paṭṭhāya dānādīni puññāni karontī satthu 
 santikā aṭṭha vare labhitvā gagaṇatale candalekhā viya paññāyamānā 
 puttadhītāhi vuḍḍhiṃ pāpuṇi  Tassā kira dasa puttā dasa dhītaro ahesuṃ  
 tesu ekekassa dasa dasa puttā ca dhītaro ca ahesuṃ  tesupi ekekassa 
 dasa dasa puttā ca dhītaro cāti  evamassā puttanattapanattasantānavasena 
 pavattāni vīsādhikāni cattāri satāni aṭṭha ca pāṇasahassāni 
 ahesuṃ    Sayaṃ vīsavassasataṃ aṭṭhāsi  sīse ekaṃpi palitaṃ nāma 
  Footnote     Ma  Yu  visākhā vīsatiputtā         nattā ca caturo satā 
           panattā aṭṭhasahassā        jambudīpesu pākaṭāti  
  
  
 page    
 Nāhosi  niccaṃ soḷasavassuddesikā viya ahosi  Taṃ puttanattaparivāraṃ 
 vihāraṃ gacchantiṃ disvā katamā ettha visākhāti paṭipucchitāro     
 honti  Ye naṃ gacchantiṃ passanti idāni thokaṃ gacchatu  gacchamānāva 
 no ayyā sobhatīti cintenti  Ye naṃ ṭhitaṃ nisinnaṃ nipannaṃ passanti 
 idāni thokaṃ nipajjatu  nipannāva no ayyā sobhatīti cintenti  
 Iti sā catūsu iriyāpathesu asukairiyāpathe nāma na sobhatīti na 
 vattabbā ahosi  Pañcannaṃ kho pana hatthīnaṃ thāmaṃ dhāreti  Rājā 
 visākhā kira pañcannaṃ hatthīnaṃ thāmaṃ dhāretīti sutvā tassā vihāraṃ 
 gantvā dhammaṃ sutvā āgamanavelāya thāmaṃ vīmaṃsitukāmo hatthiṃ 
 vissajjāpesi  So soṇḍaṃ ukkhipitvā visākhābhimukho agamāsi  Tassā 
 parivāritthiyo pañcasatā ekaccā palāyiṃsu  ekaccā naṃ apariccajitvā  
 kimidanti vutte  rājā kira te ayye thāmaṃ vīmaṃsitukāmo hatthiṃ 
 vissajjāpesīti vadiṃsu  Visākhā imaṃ disvā kiṃ palāyitena  kathannu kho 
 taṃ gaṇhissāmīti cintetvā sace taṃ daḷhaṃ gaṇhissāmi  vinasseyyāti 
 dvīhi aṅgulīhi soṇḍāya gahetvā paṭippaṇāmesi  Hatthī attānaṃ 
 saṇṭhātuṃ nāsakkhi  rājaṅgaṇe ukkuṭiko hutvā pati  Mahājano 
 sādhukāraṃ adāsi  Sā saparivārā sotthinā gehaṃ agamāsi  
      Tena kho pana samayena sāvatthiyaṃ visākhā migāramātā bahuputtā 
 hoti bahunattā arogaputtā aroganattā abhimaṅgalasammatā  
 Tāvatakesu puttanattasahassesu ekopi antarā maraṇappatto nāma 
  Footnote     Sī  Yu  etthantare nāti atthi  
  
  
 page    
 Nāhosi  Sāvatthīvāsino maṅgalesu chaṇesu visākhaṃ paṭhamaṃ nimantetvā 
 bhojenti  Athekasmiṃ ussavadivase mahājane maṇḍitappasādhite dhammassavanāya 
 vihāraṃ gacchante  visākhāpi nimantitaṭṭhāne bhuñjitvā 
 mahālatāpasādhanaṃ pasādhetvā mahājanena saddhiṃ vihāraṃ gantvā 
 ābharaṇāni muñcitvā dāsiyā adāsi  yaṃ sandhāya vuttaṃ   tena 
 kho pana samayena sāvatthiyaṃ ussavo hoti  manussā alaṅkatapaṭiyattā 
 ārāmaṃ gacchanti  Visākhāpi migāramātā alaṅkatapaṭiyattā vihāraṃ 
 gacchati  Athakho visākhā migāramātā ābharaṇāni muñcitvā 
 uttarāsaṅge bhaṇḍikaṃ bandhitvā dāsiyā adāsi handa je imaṃ bhaṇḍikaṃ 
 gaṇhāhīti  Sā kira vihāraṃ gacchantī evarūpaṃ mahagghaṃ pasādhanaṃ sīse 
 paṭimukkaṃ yāvapādappiṭṭhiṃ alaṅkāraṃ alaṅkaritvā vihāraṃ pavisituṃ 
 ayuttanti taṃ muñcitvā bhaṇḍikaṃ katvā attano puññeneva nibbattāya 
 pañcahatthitthāmadharāya dāsiyā hatthe adāsi  Sā eva taṃ gaṇhituṃ 
 sakkoti  tena taṃ āha amma imaṃ pasādhanaṃ gaṇha  satthu 
 santikā nivattanakāle pasādhessāmi nanti  Taṃ pana datvā ghanamaṭṭhakaṃ 
 pasādhanaṃ pasādhetvā satthāraṃ upasaṅkamitvā dhammaṃ assosi  
 Dhammassavanāvasāne bhagavantaṃ vanditvā uṭṭhāyāsanā pakkāmi  Sāpissā 
 dāsī taṃ pasādhanaṃ pammuṭṭhā  Dhammaṃ sutvā pana pakkantāya parisāya  
 sace kiñci pammuṭṭhaṃ hoti  taṃ ānandatthero paṭisāmeti  Iti so 
 taṃ divasaṃ mahālatāpasādhanaṃ disvā satthu ārocesi bhante visākhā 
  Footnote     mahāvibhaṅga         
  
  
 page    
 Pasādhanaṃ pammussitvā gatāti  ekamante ṭhapehi ānandāti  Thero 
 taṃ ukkhipitvā sopāṇapasse laggetvā ṭhapesi  Visākhāpi suppiyāya 
 saddhiṃ āgantukagamikagilānādīnaṃ kattabbayuttakaṃ jānissāmīti antovihāre 
 vicari  Tā pana upāsikāyo antovihāre disvā sappimadhutelādīhi 
 atthikā pakatiyāva daharā ca sāmaṇerā ca thālakādīni 
 gahetvā upasaṅkamanti  Tasmiṃpi divase tatheva kariṃsu  Athekaṃ gilānaṃ 
 disvā suppiyā kenattho ayyassāti pucchitvā  paṭicchādanīyenāti 
 vutte  hotu ayya  pesessāmīti dutiyadivase kappiyamaṃsaṃ alabhantī 
 attano ūrumaṃsena kattabbakiccaṃ katvā puna satthari pasādena 
 pākatikasarīrāva ahosi  Visākhāpi gilāne dahare ca sāmaṇere ca 
 oloketvā aññena dvārena nikkhamitvā vihārupacāre ṭhitā 
 amma pasādhanaṃ āhara  pasādhessāmīti āha  Tasmiṃ khaṇe sā dāsī 
 pammussitvā nikkhantabhāvaṃ ñatvā ayye pammuṭṭhamhīti āha  
 tenahi gantvā gaṇhitvā ehi sace pana mayhaṃ ayyena 
 ānandattherena ukkhipitvā aññasmiṃ ṭhāne ṭhapitaṃ hoti  mā āhareyyāsi  
 ayyasseva taṃ mayā pariccattanti  Jānāti kira sā manussānaṃ 
 pammuṭṭhabhaṇḍakaṃ thero paṭisāmetīti tasmā evamāha  Theropi taṃ 
 dāsiṃ disvāva kimatthaṃ āgatāsīti pucchitvā  ayyāya me pasādhanaṃ 
 pammussitvā āgatamhīti vutte  etasmiṃ me sopāṇapasse ṭhapitaṃ  
 gaṇhāhīti āha  Sā ayya tumhākaṃ hatthena āmaṭṭhabhaṇḍakaṃ 
 mayhaṃ ayyāya anāharaṇīyaṃ katanti vatvā tucchahatthāva gantvā 
  
  
 page    
 kiṃ ammāti visākhāya puṭṭhā tamatthaṃ ārocesi  amma nāhaṃ mama 
 ayyena āmaṭṭhabhaṇḍakaṃ pilandhissāmi  pariccattaṃ mayā  ayyānaṃ pana 
 paṭijaggituṃ dukkhaṃ  taṃ vissajjetvā kappiyabhaṇḍaṃ upanessāmi  gaccha taṃ 
 āharāhīti  Sā gantvā āhari  Visākhā taṃ apilandhitvā kammāre 
 pakkosāpetvā agghāpesi  Tehi nava koṭiyo agghati  kārāpaṇiyaṃ 
 pana satasahassanti vutte  pasādhanaṃ yāne ṭhapetvā tenahi taṃ 
 vikkīṇathāti āha  Tattakaṃ dhanaṃ datvā gaṇhituṃ na koci sakkhissati  taṃ 
 hi pasādhanaṃ pasādhetuṃ anucchavikā itthiyo dullabhā  Paṭhavīmaṇḍalasmiṃ 
 hi tissova itthiyo mahālatāpasādhanaṃ labhiṃsu visākhā mahāupāsikā  
 bandhulamallasenāpatissa bhariyā mallikā  bārāṇasīseṭṭhino dhītāti 
 tasmā visākhā sayameva tassa mūlaṃ datvā satasahassādhikā navakoṭiyo 
 sakaṭe āropetvā vihāraṃ netvā satthāraṃ vanditvā bhante mayhaṃ 
 ayyena ānandattherena mama pasādhanaṃ hatthena āmaṭṭhaṃ  
 tenāmaṭṭhakālato paṭṭhāya na sakkā mayā pilandhituṃ  taṃ pana vissajjetvā 
 kappiyaṃ upanessāmīti vikkīṇāpentī aññaṃ gaṇhituṃ samatthaṃ adisvā 
 ahamevassa mūlaṃ gāhāpetvā āgatā  catūsu paccayesu katarappaccaye 
 upanemi bhanteti  pācīnadvāre saṅghassa vasanaṭṭhānaṃ kātuṃ te 
 yuttaṃ visākheti  yuttaṃ bhanteti visākhā tuṭṭhamānasā navakoṭīhi 
 bhūmimeva gaṇhi  aparāhi navakoṭīhi vihāraṃ kātuṃ ārabhi  
        Athekadivasaṃ satthā paccūsasamaye lokaṃ volokento devalokā 
 cavitvā bhaddiyanagare seṭṭhikule nibbattassa bhaddiyassa nāma 
  
  
 page    
 Seṭṭhiputtassa upanissayasampattiṃ disvā anāthapiṇḍikassa gehe bhattakiccaṃ 
 katvā uttaradvārābhimukho ahosi  Pakatiyāpi satthā visākhāya gehe 
 bhikkhaṃ gaṇhitvā dakkhiṇadvārena nikkhamitvā jetavane vasati  
 anāthapiṇḍikassa gehe bhikkhaṃ gaṇhitvā pācīnadvārena nikkhamitvā 
 pubbārāme vasati  Uttaradvāraṃ sandhāya gacchantaṃyeva bhagavantaṃ disvā 
 cārikaṃ pakkamissatīti jānanti  Visākhāpi taṃdivasaṃ satthā 
 uttaradvārābhimukho gatoti sutvāva vegena gantvā vanditvā āha 
 cārikaṃ gantukāmattha bhanteti  āma visākheti   bhante ettakaṃ 
 dhanaṃ pariccajitvā tumhākaṃ vihāraṃ kāremi  nivattatha bhanteti  
 anivattagamanaṃ idaṃ visākheti  Sā addhā hetusampannaṃ kañci passati 
 bhagavāti cintetvā tenahi bhante mayhaṃ katākatavijānanakaṃ ekaṃ 
 bhikkhuṃ nivattāpetvā gacchathāti āha  yaṃ rocesi  tassa pattaṃ gaṇha 
 visākheti  Sā kiñcāpi ānandattheraṃ piyāyati  mahāmoggallānatthero 
 iddhimā  etaṃ me nissāya kammaṃ lahuṃ nippajjissatīti pana 
 cintetvā therassa pattaṃ gaṇhi  Thero satthāraṃ olokesi  Satthā 
 tava parivāre pañcasate bhikkhū gahetvā nivatta moggallānāti  
 So tathā akāsi  Tassānubhāvena paññāsasaṭṭhiyojanānipi rukkhatthāya 
 ca pāsāṇatthāya ca gatā manussā mahante mahante rukkhe ca 
 pāsāṇe ca gahetvā taṃdivasameva āgacchanti  neva sakaṭe 
 rukkhapāsāṇe āropentā kilamanti  na akkho bhañjati  na cirasseva 
 dvebhūmikaṃ pāsādaṃ kariṃsu  heṭṭhābhūmiyaṃ pañca gabbhasatāni uparibhūmiyaṃ 
  
  
 page    
 Pañca gabbhasatānīti gabbhasahassapaṭimaṇḍito pāsādo ahosi  
 Satthā navahi māsehi cārikaṃ caritvā puna sāvatthiṃ agamāsi  Visākhāyapi 
 pāsāde kammaṃ navahi eva māsehi niṭṭhitaṃ  Pāsādakūṭaṃ 
 ghanakoṭimarattasuvaṇṇeneva saṭṭhiudakaghaṭaggaṇhanakaṃ kāresi  satthā 
 jetavanamahāvihāraṃ gacchatīti sutvā paccuggamanaṃ katvā satthāraṃ attano vihāraṃ 
 netvā paṭiññaṃ gaṇhi bhante imaṃ cātummāsaṃ bhikkhusaṅghaṃ gahetvā 
 idheva vasatha  pāsādamahaṃ karissāmīti  Satthā adhivāsesi  Sā tato 
 paṭṭhāya buddhappamukhassa bhikkhusaṅghassa vihāreyeva dānaṃ deti  Athassā 
 ekā sahāyikā sahassagghanikaṃ ekaṃ vatthaṃ ādāya āgantvā 
 sahāyike ahaṃ imaṃ vatthaṃ tava pāsāde bhummattharaṇasaṅkhepena 
 attharitukāmā  attharaṇaṭṭhānaṃ me ācikkhathāti āha  sahāyike 
 sace tyāhaṃ okāso natthīti vakkhāmi  tvaṃ me okāsaṃ adātukāmāti 
 maññissasi  sayameva pāsādassa dve bhūmiyo gabbhasahassañca 
 oloketvā attharaṇaṭṭhānaṃ jānāhīti  Sā sahassagghanikaṃ vatthaṃ 
 gahetvā tattha tattha vicarantī tato appataramūlaṃ vatthaṃ adisvā 
 nāhaṃ imasmiṃ pāsāde puññabhāgaṃ labhāmīti domanassappattā 
 ekasmiṃ ṭhāne rodantī aṭṭhāsi  Atha naṃ ānandatthero disvā 
 kasmā rodasīti pucchi  Sā tamatthaṃ ārocesi  Thero mā cintayi  
 ahaṃ te attharaṇaṭṭhānaṃ ācikkhissāmīti vatvā sopāṇe pādapuñchanakaṃ 
 katvā attharāhi  bhikkhū pāde dhovitvā paṭhamaṃ tattha pādaṃ 
 puñchitvā anto pavisissanti  evante mahapphalaṃ bhavissatīti āha  
  
  
 page    
 Visākhāya kiretaṃ asallakkhitaṭṭhānaṃ  Visākhā cattāro māse antovihāre 
 buddhappamukhassa bhikkhusaṅghassa dānaṃ adāsi  Osānadivase 
 bhikkhusaṅghassa cīvarasāṭake adāsi  Saṅghanavakena  laddhacīvarasāṭakā sahassaṃ 
 agghiṃsu  Sabbesaṃ pattāni   pūretvā bhesajjaṃ adāsi  Dānapariccāge 
 nava koṭiyo agamaṃsu  Iti vihārassa bhūmiggahaṇe nava koṭiyo  
 vihārakārāpane nava  vihāramahe navāti sabbāpi sattavīsati koṭiyo 
 buddhasāsane pariccaji  Itthībhāve ṭhatvā micchādiṭṭhikassa gehe 
 vasamānāya evarūpo pariccāgo nāma aññissā natthi  
        Sā vihāramahassa niṭṭhitadivase vaḍḍhamānakacchāyāya 
 puttanattaparivutā yaṃ yaṃ mayā pubbe patthitaṃ  sabbameva matthakaṃ pattanti 
 pāsādaṃ anupariyāyantī pañcahi gāthāhi madhurasaddena imaṃ udānaṃ 
 udānesi 
          kadāhaṃ navappāsādaṃ        sudhāmattikalepanaṃ 
           vihāradānaṃ dassāmi         saṅkappo mayha pūrito  
          kadāhaṃ Mañcapīṭhañca          bhisibimbohanāni ca 
           senāsanabhaṇḍaṃ dassāmi       saṅkappo mayha pūrito  
          kadāhaṃ Salākabhattaṃ          sucimaṃsūpasecanaṃ 
           bhojanadānaṃ dassāmi         saṅkappo mayha pūrito  
          kadāhaṃ Kāsikavatthaṃ          khomakappāsikāni ca 
           cīvaradānaṃ dassāmi          saṅkappo mayha pūrito  
  Footnote     patte        Sī  Ma  Yu  pāsādaṃ rammaṃ  
  
  
 page    
          kadāhaṃ Sappinavanītaṃ          madhutelañca phāṇitaṃ 
           bhesajjadānaṃ dassāmi        saṅkappo mayha pūritoti  
        Bhikkhū tassā saddaṃ sutvā satthu ārocayiṃsu bhante amhehi 
 ettake addhāne visākhāya gāyanaṃ nāma na diṭṭhapubbaṃ  sā ajja 
 puttanattaparivutā gāyamānā pāsādaṃ anupariyāyati  kinnu khvassā pittaṃ 
 kupitaṃ  udāhu ummattikā jātāti  Satthā na bhikkhave mayhaṃ dhītā 
 gāyati  attano panassā ajjhāsayo paripuṇṇo  sā patthitappatthanā 
 me matthakaṃ pattāti tuṭṭhamānasā udānaṃ udānentī vicaratīti 
 vatvā  kadā pana bhante tāya patthanā patthitāti vutte  suṇissatha 
 bhikkhaveti  suṇissāma bhanteti vutte  atītaṃ āhari  
        bhikkhave ito kappasatasahassamatthake padumuttaro nāma buddho 
 loke nibbatti  tassa vassasatasahassaṃ āyu ahosi  khīṇāsavānaṃ 
 satasahassaṃ parivāro  nagaraṃ haṃsavatī nāma  pitā sunando nāma rājā  
 mātā sujātā nāma devī  Tassa satthu aggupaṭṭhāyikā upāsikā 
 aṭṭha vare yācitvā mātiṭṭhāne ṭhatvā satthāraṃ catūhi paccayehi 
 paṭijaggantī sāyaṃ pātaṃ upaṭṭhānaṃ gacchati  Tassā ekā sahāyikā 
 tāya saddhiṃ nibaddhaṃ vihāraṃ gacchati  Sā tassā satthārā saddhiṃ 
 vissāsena kathanañca vallabhabhāvañca disvā kinnu kho katvā evaṃ 
 buddhānaṃ vallabhā hotīti cintetvā satthāraṃ pucchi bhante esā itthī 
 tumhākaṃ kiṃ hotīti  upaṭṭhāyikānaṃ aggāti  bhante kiṃ katvā 
 upaṭṭhāyikānaṃ aggā hotīti  kappasatasahassaṃ patthanaṃ paṭṭhetvāti  
  
  
 page    
 idāni paṭṭhetvā laddhuṃ sakkā bhanteti  āma sakkāti  tenahi 
 bhante bhikkhusatasahassena saddhiṃ sattāhaṃ mayhaṃ bhikkhaṃ gaṇhathāti 
 āha  Satthā adhivāsesi  Sā sattāhaṃ dānaṃ datvā osānadivase 
 cīvarasāṭake datvā satthāraṃ vanditvā pādamūle nipajjitvā bhante 
 nāhaṃ imassa dānassa phalena devissariyādīnaṃ aññataraṃ paṭṭhemi  
 tumhādisassa buddhassa santike aṭṭha vare labhitvā mātiṭṭhāne 
 ṭhatvā catūhi paccayehi paṭijaggituṃ samatthānaṃ aggā bhaveyyanti 
 patthanaṃ paṭṭhesi  Satthā samijjhissati nu kho imissā patthanāti 
 anāgataṃ āvajjento kappasatasahassaṃ oloketvā kappasatasahassa 
 pariyosāne gotamo nāma buddho uppajjissati  tadā tvaṃ visākhā 
 nāma upāsikā hutvā tassa santike aṭṭha vare labhitvā mātiṭṭhāne 
 ṭhatvā catūhi paccayehi paṭijaggantīnaṃ upaṭṭhāyikānaṃ aggā bhavissasīti 
 āha  Tassā sā sampatti sveva laddhabbā viya ahosi  Sā 
 yāvatāyukaṃ puññaṃ katvā tato cutā devaloke nibbattitvā 
 devamanussesu saṃsarantī kassapasammāsambuddhakāle kikissa kāsīrañño 
 sattannaṃ dhītānaṃ kaniṭṭhā saṅghadāsī nāma hutvā parakulaṃ agantvā 
 tāhi bhaginīhi saddhiṃ dīgharattaṃ dānādīni puññāni katvā kassapa 
 sammāsambuddhapādamūlepi anāgate tumhādisassa buddhassa santike 
 aṭṭha vare labhitvā mātiṭṭhāne ṭhatvā catuppaccayadāyikānaṃ aggā 
 bhaveyyanti patthanaṃ akāsi tato paṭṭhāya pana devamanussesu saṃsarantī 
 imasmiṃ attabhāve meṇḍakaseṭṭhiputtassa dhanañjayaseṭṭhino dhītā 
  
  
 page    
 Hutvā nibbatti  mayhaṃ sāsane bahūni puññāni akāsi  
        iti kho bhikkhave na mayhaṃ dhītā gāyati  patthitappatthanāya pana 
 nipphattiṃ disvā udānaṃ udānetīti vatvā satthā dhammaṃ desento 
 bhikkhave yathā nāma cheko mālākāro nānāpupphānaṃ mahantaṃ rāsiṃ 
 katvā nānappakāre mālāguṇe karoti evameva visākhāya 
 nānappakārāni kusalāni kātuṃ cittaṃ namatīti vatvā imaṃ gāthamāha 
         yathāpi puppharāsimhā      kayirā mālāguṇe bahū  
          evaṃ jātena maccena     kattabbaṃ kusalaṃ bahunti  
        Tattha puppharāsimhāti  nānappakārānaṃ pupphānaṃ rāsimhā  
 Kayirāti  kareyya  Mālāguṇe bahūti  ekato vaṇṭikamālādibhedā 
 nānappakārā mālāvikatiyo  Maccenāti  maritabbasabhāvatāya maccoti 
 laddhanāmena sattena cīvaradānādibhedaṃ bahuṃ kusalaṃ kattabbaṃ  Tattha 
 puppharāsiggahaṇaṃ bahupupphadassanatthaṃ  Sace hi appāni pupphāni honti  
 mālākāro ca cheko neva bahū mālāguṇe kātuṃ sakkoti accheko pana 
 appesupi bahūsupi pupphesu vijjamānesu na sakkotiyeva bahūsu pana 
 pupphesu sati  cheko mālākāro dakkho kusalo bahū mālāguṇe 
 karoti evameva sace ekaccassa saddhā mandā hoti   bhogā ca bahū 
 saṃvijjanti  neva sakkoti bahūni kusalāni kātuṃ  mandāya ca pana 
 saddhāya mandesu ca bhogesu  na sakkoti uḷārāya ca pana saddhāya 
 mandesu ca bhogesu  na sakkotiyeva uḷārāya ca pana saddhāya 
 uḷāresu ca bhogesu sati  sakkoti tathārūpāva visākhā upāsikā  taṃ 
  
  
 page    
 Sandhāyetaṃ vuttaṃ 
           yathāpi puppharāsimhā         kayirā mālāguṇe  bahū 
            evaṃ jātena maccena        kattabbaṃ kusalaṃ bahunti  
        Desanāvasāne bahū sotāpannādayo ahesuṃ  Mahājanasla 
 sātthikā desanā jātāti  
                        Visākhāvatthu  
                        
                   Ānandattherapañhavatthu       
        na pupphagandho paṭivātametīti imaṃ dhammadesanaṃ satthā 
 sāvatthiyaṃ viharanto ānandattherassa pañhaṃ vissajjento kathesi  
        Thero kira sāyaṇhasamaye paṭisallīno cintesi bhagavatā 
 mūlagandho sāragandho pupphagandhoti tayo uttamagandhā vuttā  tesaṃ 
 anuvātameva gandho gacchati no paṭivātaṃ atthi nu kho taṃ gandhajātaṃ yassa 
 paṭivātaṃpi gandho gacchatīti  Athassa etadahosi kiṃ mayhaṃ attanā 
 vinicchitena  satthāraṃyeva pucchissāmīti  So satthāraṃ upasaṅkamitvā 
 pucchi  Tena vuttaṃ   athakho āyasmā ānando sāyaṇhasamayaṃ 
 paṭisallānā vuṭṭhito    yena bhagavā  tenupasaṅkami upasaṅkamitvā   
  Footnote     aṅ  tika            sāyaṇhasamayaṃ paṭisallānā vuṭṭhitoti ime pāliyaṃ na 
  dissanti        etthantare ca bhagavantaṃ abhivādetvā ekamantaṃ nisīdi  
  ekamantaṃ nisinno kho āyasmā ānandoti dissati  
  
  
 page    
 Bhagavantaṃ etadavoca tīṇimāni bhante gandhajātāni  yesaṃ anuvātameva 
 gandho gacchati no paṭivātaṃ  Katamāni tīṇi  mūlagandho  sāragandho  
 pupphagandhoti    Imāni kho bhante tīṇi gandhajātāni  yesaṃ anuvātameva 
 gandho gacchati no paṭivātaṃ  Atthi nu kho bhante kiñci gandhajātaṃ  
 yassa anuvātaṃpi gandho gacchati  paṭivātaṃpi gandho gacchati  anuvātap 
 paṭivātaṃpi gandho gacchatīti  Athassa bhagavā pañhaṃ vissajjento 
 atthānanda gandhajātaṃ  yassa anuvātaṃpi gandho gacchati  paṭivātaṃpi 
 gandho gacchati  anuvātappaṭivātaṃpi gandho gacchatīti  katamaṃ pana 
 taṃ bhante gandhajātaṃ  yassa anuvātaṃpi gandho gacchati  paṭivātaṃpi 
 gandho gacchati  anuvātappaṭivātaṃpi gandho gacchatīti  idhānanda yasmiṃ 
 gāme vā nigame vā itthī vā puriso vā buddhaṃ saraṇaṃ gato hoti  dhammaṃ 
 saraṇaṃ gato hoti  saṅghaṃ saraṇaṃ gato hoti pāṇātipātā paṭivirato 
 hoti  adinnādānā paṭivirato hoti  kāmesu micchācārā paṭivirato 
 hoti  musāvādā paṭivirato hoti  surāmerayamajjapamādaṭṭhānā 
 paṭivirato hoti sīlavā hoti kalyāṇadhammo vigatamalamaccherena 
 cetasā agāraṃ ajjhāvasati muttacāgo payatapāṇi vossaggarato 
 yācayogo dānasaṃvibhāgarato  tassa disāsu samaṇabrāhmaṇā vaṇṇaṃ 
 bhāsanti asukasmiṃ nāma gāme vā nigame vā itthī vā puriso vā 
 buddhaṃ saraṇaṃ gato hoti   pe  Dānasaṃvibhāgaratoti  Devatāpissa 
 vaṇṇaṃ bhāsanti asukasmiṃ nāma gāme vā nigame vā itthī vā puriso 
  Footnote     itisaddo  natthi  ña  va  
  
  
 page    
 Vā buddhaṃ saraṇaṃ gato hoti   pe  Dānasaṃvibhāgaratoti  Idaṃ kho taṃ 
 ānanda gandhajātaṃ  yassa anuvātaṃpi gandho  gacchati  paṭivātaṃpi gandho 
 gacchati  anuvātappaṭivātaṃpi gandho gacchatīti vatvā imā gāthā 
 abhāsi   
                na pupphagandho  paṭivātameti  
                 na candanaṃ tagaramallikā vā 
                 satañca gandho paṭivātameti  
                 Sabbā disā sappuriso pavāyati  
          Candanaṃ tagaraṃ vāpi        uppalaṃ atha vassikī 
          etesaṃ gandhajātānaṃ      sīlagandho anuttaroti    
        Tattha na pupphagandhoti  tāvatiṃsabhavane pāricchattakarukkho 
 āyāmato ca vitthārato ca yojanasatiko  tassa pupphānaṃ ābhā 
 paññāsayojanāni gacchati  gandho yojanasataṃ  sopi anuvātameva gacchati  
 paṭivātaṃ pana aḍḍhaṅgulaṃpi gantuṃ na sakkoti  evarūpopi na pupphagandho 
 paṭivātameti  Candananti  candanagandho  Tagaramallikā vāti  imesaṃpi 
 gandho eva adhippeto  Sāragandhānaṃ aggassa hi lohitacandanassāpi 
 tagaramallikāyapi anuvātameva yāti no paṭivātaṃ  Satañca gandhoti  
 sappurisānaṃ pana buddhappaccekabuddhasāvakānaṃ sīlagandho paṭivātameti  
 Kiṃkāraṇā  sabbā disā sappuriso pavāyatīti  yasmā sappuriso 
  Footnote     vatvā imā gāthā abhāsīti na dissanti  ña  va     candanaṃ  pe  anuttaroti 
  na dissati  ña  va  
  
  
 page    
 Sīlagandhena sabbā disā ajjhottharitvā gacchati tasmā tassa 
 gandho paṭivātametīti vattabbo tena vuttaṃ paṭivātametīti  Vassikīti  
 jātisumanā  Etesanti  imesaṃ candanādīnaṃ gandhajātānaṃ gandhato 
 sīlavantānaṃ sappurisānaṃ sīlagandhova anuttaro asadiso appaṭibhāgoti  
        Desanāvasāne bahū sotāpattiphalādīni pattā  Desanā 
 mahājanassa sātthikā jātāti  
                    Ānandattherapañhavatthu  
                       
              Mahākassapattherapiṇḍapātadānavatthu          
        appamatto ayaṃ gandhoti imaṃ dhammadesanaṃ satthā veḷuvane 
 viharanto mahākassapattherassa piṇḍapātadānaṃ ārabbha kathesi  
        Ekasmiṃ hi divase thero sattāhaccayena nirodhā vuṭṭhāya 
 rājagahe sapadānaṃ piṇḍāya carissāmīti nikkhami  Tasmiṃ samaye 
 sakkassa devarañño paricārikā kakuṭapādiniyo pañcasatā accharāyo 
 therassa piṇḍapātaṃ dassāmāti ussāhajātā pañca piṇḍapātasatāni 
 sajjetvā ādāya antarāmagge ṭhatvā bhante imaṃ piṇḍapātaṃ 
 gaṇhatha  saṅgahaṃ no karothāti vadiṃsu  gacchatha tumhe ahaṃ 
 duggatānaṃ saṅgahaṃ karissāmīti  bhante mā no nāsetha  saṅgahaṃ no 
  Footnote     mahākassapattherapiṇḍapātadinnavatthūti sabbattha dissati  
  
  
 page    
 Karothāti  Thero ñatvā puna paṭikkhipitvā apagantuṃ anicchamānā 
 yācantiyo attano pamāṇaṃ na jānātha  apagacchathāti accharaṃ pahari  
 Tā therassa accharasaddaṃ sutvā santhambhitvā ṭhātuṃ asakkontiyo 
 palāyitvā devalokameva gantvā sakkena kahaṃ gatatthāti puṭṭhā 
 samāpattivuṭṭhitassa mahākassapattherassa piṇḍapātaṃ dassāmāti 
 gatamhā devāti  dinno pana voti  gaṇhituṃ na icchatīti  kiṃ 
 kathesīti  duggatānaṃ saṅgahaṃ karissāmīti āha devāti  tumhe 
 kenākārena gatāti  imināva devāti  Sakko tumhādisiyo 
 therassa piṇḍapātaṃ kiṃ dassantīti sayaṃ dātukāmo hutvā jarājiṇṇo 
 mahallako khaṇḍadanto palitakeso obhaggasarīro mahallakatantavāyo 
 hutvā sujampi devadhītaraṃ tathārūpameva mahallikaṃ katvā ekaṃ pesakāravīthiṃ 
 māpetvā tantaṃ pasārento acchi  
        Theropi duggatānaṃ saṅgahaṃ karissāmīti nagarābhimukho gacchanto 
 bahinagare eva taṃ vīthiṃ disvā olokento dve jane addasa  Tasmiṃ 
 khaṇe sakko tantaṃ pasāreti  sujātā tasaraṃ vaṭṭeti  Thero cintesi 
 ime mahallakakālepi kammaṃ karonti  imasmiṃ nagare imehi duggatataro 
 natthi maññe  imehi dinnaṃ uḷuṅkamattampi gahetvā imesaṃ saṅgahaṃ 
 karissāmīti  So tesaṃ gehābhimukhova ahosi  Sakko taṃ āgacchantaṃ 
 disvā sujaṃ āha bhadde mayhaṃ ayyo ito āgacchati  taṃ apassantī 
 viya hutvā nisīda  khaṇena naṃ vañcetvā piṇḍapātaṃ dassāmāti  
 Thero āgantvā gehadvāre aṭṭhāsi  Tepi apassantā viya attano 
  
  
 page    
 Kammameva karontā thokaṃ āgamiṃsu  Atha sakko gehadvāre eko 
 thero viya ṭhito  upadhārehi tāvāti āha  gantvā upadhāretha sāmīti  
 So gehā nikkhamitvā  theraṃ pañcappatiṭṭhitena vanditvā  ubhohi 
 hatthehi jannukāni olambitvā nitthunanto uṭṭhāya  kataratthero nu 
 kho ayyoti thokaṃ osakkitvā  akkhīni me dhūmāyantīti  Vatvā  
 nalāṭe hatthaṃ ṭhapetvā uddhaṃ oloketvā  aho dukkhaṃ  ayyo 
 no mahākassapatthero cirassaṃ me kuṭidvāraṃ āgato  atthi nu kho 
 kiñci geheti āha  Sujātā thokaṃ ākulā viya hutvā atthi sāmīti 
 paṭivacanaṃ adāsi  Sakko bhante lūkhaṃ vā paṇītaṃ vāti acintetvā 
 saṅgahaṃ no karothāti pattaṃ gaṇhi  Thero etehi dinnaṃ sākaṃ vā 
 hotu kuṇḍakamuṭṭhi vā  saṅgahaṃ nesaṃ karissāmīti pattaṃ adāsi  So 
 antogehaṃ pavisitvā ghaṭiodanaṃ nāma ghaṭito uddharitvā pattaṃ pūretvā 
 therassa hatthe ṭhapesi  So ahosi piṇḍapāto anekasūpabyañjano 
 sakalarājagahanagaraṃ gandhena ajjhotthari  Tadā thero cintesi ayaṃ 
 puriso appesakkho  piṇḍapāto mahesakkho sakkassa bhojanasadiso  
 ko nu kho esoti  Atha naṃ sakkoti ñatvā āha bhāriyaṃ te kammaṃ kataṃ 
 duggatānaṃ sampattiṃ vilumpantena  ajja mayhaṃ dānaṃ datvā kocideva 
 duggato senāpatiṭṭhānaṃ vā seṭṭhiṭṭhānaṃ vā labheyyāti  mayā 
 duggatataro natthi bhanteti  kiṃkāraṇā tvaṃ duggato devaloke rajjasiriṃ 
 anubhavantoti  bhante evannāmetaṃ mayā pana  anuppanne buddhe  
 kalyāṇakammaṃ kataṃ  buddhuppāde vattamāne  kalyāṇakammaṃ katvā 
  
  
 page    
 cūḷarathadevaputto Mahārathadevaputto anekavaṇṇadevaputtoti ime tayo 
 samānadevaputtā mama āsannaṭṭhāne nibbattā mayā tejavantatarā 
 ahañhi  tesu devaputtesu nakkhattaṃ kīḷissāmāti pariccārikāyo 
 gahetvā antaravīthiṃ otiṇṇesu  palāyitvā gehaṃ pavisāmi tesaṃ hi 
 sarīrato tejo mama sarīraṃ ottharati  mama sarīrato tejo tesaṃ sarīraṃ na 
 ottharati  ko mayā duggatataro bhanteti  evaṃ santepi  ito paṭṭhāya 
 mayhaṃ mā evaṃ vañcetvā dānaṃ adāsīti  vañcetvā tumhākaṃ dāne 
 dinne  mayhaṃ kusalaṃ atthi natthīti  atthi āvusoti  evaṃ sante  
 kusalakammakaraṇaṃ nāma mayhaṃ bhāro bhanteti  So evaṃ vatvā theraṃ 
 vanditvā sujaṃ ādāya theraṃ padakkhiṇaṃ katvā vehāsaṃ abbhuggantvā 
          aho dānaṃ paramadānaṃ         kassape supatiṭṭhitanti 
 udānaṃ udānesi  
        Tena vuttaṃ   ekaṃ samayaṃ bhagavā rājagahe viharati veḷuvane 
 kalandakanivāpe  Tena kho pana samayena āyasmā mahākassapo 
 pipphaliguhāyaṃ viharati  sattāhaṃ ekapallaṅkena nisinno hoti   aññataraṃ 
 samādhiṃ samāpajjitvā  Athakho āyasmā mahākassapo tassa sattāhassa 
 accayena tamhā samādhimhā vuṭṭhāsi  Athakho āyasmato 
 mahākassapassa tamhā samādhimhā vuṭṭhitassa etadahosi yannūnāhaṃ 
 rājagahaṃ piṇḍāya paviseyyanti  Tena kho pana samayena pañcamattāni 
 devatāsatāni ussukkaṃ āpannāni honti āyasmato mahākassapassa 
  Footnote     khu  u             pāliyaṃ hotisaddo natthi  
  
  
 page    
 Piṇḍapātappaṭilābhāya  Athakho āyasmā mahākassapo tāni pañcamattāni 
 devatāsatāni paṭikkhipitvā pubbaṇhasamayaṃ nivāsetvā 
 pattacīvaramādāya rājagahaṃ piṇḍāya pāvisi  Tena kho pana samayena 
 sakko devānamindo āyasmato mahākassapassa piṇḍapātaṃ 
 dātukāmo hoti pesakārakavaṇṇaṃ abhinimminitvā tantaṃ vāyamāno    
 sujātā asurakaññā tasaraṃ vaṭṭeti    Athakho āyasmā mahākassapo    
 yena sakkassa devānamindassa nivesanaṃ  tenupasaṅkami addasā kho 
 sakko devānamindo āyasmantaṃ mahākassapaṃ dūratova āgacchantaṃ 
 disvā   gharā nikkhamitvā paccuggantvā hatthato pattaṃ gahetvā 
 gharaṃ pavisitvā ghaṭiodanaṃ   uddharitvā pattaṃ pūretvā āyasmato 
 mahākassapassa adāsi  So ahosi piṇḍapāto anekasūpo 
 anekabyañjano  Athakho āyasmato mahākassapassa etadahosi ko nu kho 
 ayaṃ satto  yassāyaṃ evarūpo iddhānubhāvoti  Athakho āyasmato 
 mahākassapassa etadahosi sakko kho   ayaṃ devānamindoti  Viditvā   
 sakkaṃ devānamindaṃ etadavoca kataṃ kho te idaṃ kosiya  mā punapi 
 evarūpamakāsīti  amhākaṃpi bhante kassapa puññenattho    amhākaṃpi 
 puññena karaṇīyanti  Athakho sakko devānamindo āyasmantaṃ mahākassapaṃ 
 abhivādetvā padakkhiṇaṃ katvā vehāsaṃ abbhuggantvā ākāse 
 antalikkhe tikkhattuṃ udānaṃ udānesi 
  Footnote     vinātīti dissati     pūretīti     etthantare ca rājagahe sapadānaṃ piṇḍāya 
  caramānoti       disvānāti       ghaṭiyā odananti dissati       sakko nu khoti  
     iti viditvāti     puññena atthoti  ña  va  
  
  
 page    
          aho dānaṃ paramadānaṃ       kassape supatiṭṭhitaṃ  
           aho dānaṃ paramadānaṃ       kassape supatiṭṭhitaṃ  
           aho dānaṃ paramadānaṃ       kassape supatiṭṭhitanti    
        Bhagavā vihāre ṭhito eva tassa saddaṃ sutvā bhikkhū āmantetvā 
 passatha bhikkhave sakkaṃ devānamindaṃ udānaṃ udānetvā ākāsena 
 gacchantanti āha  kiṃ pana tena kataṃ bhanteti  vañcetvā tena 
 mayhaṃ puttassa kassapassa piṇḍapāto dinno  taṃ datvā tuṭṭhamānaso 
 udānaṃ udānento gacchatīti  therassa piṇḍapātaṃ dātuṃ vaṭṭatīti 
 kathantena bhante ñātanti  bhikkhave mama puttasadisannāma piṇḍapātikaṃ 
 devāpi manussāpi pihayantīti vatvā sayaṃpi udānaṃ udānesi  
        Sutte pana ettakameva āgataṃ assosi kho bhagavā dibbāya 
 sotadhātuyā visuddhāya atikkantamānusikāya sakkassa devānamindassa 
 vehāsaṃ abbhuggantvā ākāse antalikkhe tikkhattuṃ udānaṃ 
 udānentassa 
          aho dānaṃ paramadānaṃ       kassape supatiṭṭhitaṃ  
           aho dānaṃ paramadānaṃ       kassape supatiṭṭhitanti  
 Athakho bhagavā etamatthaṃ viditvā tāyaṃ velāyaṃ imaṃ udānaṃ udānesi 
                piṇḍapātikassa bhikkhuno 
                 attabharassa anaññaposino 
                 devā pihayanti tādino 
                 upasantassa sadā satīmatoti  
  Footnote     ime visamasamapādā na dissanti  ña  va  
  
  
 page    
 Imañca udānaṃ udānetvā bhikkhave sakko devānamindo 
 mama puttassa sīlagandhena āgantvā piṇḍapātaṃ adāsīti vatvā 
 imaṃ gāthamāha 
          appamatto ayaṃ gandho       yvāyaṃ tagaracandanī  
           yo ca sīlavataṃ gandho        vāti devesu uttamoti  
        Tattha appamattoti  parittappamāṇo  Yo ca sīlavatanti  
 yo pana sīlavantānaṃ sīlagandho  so tagare viya lohitacandane viya ca 
 parittako na hoti ativiya uḷāro vipphārito  teneva kāraṇena 
 vāti devesu uttamo varo seṭṭho hutvā devesu ca manussesu ca 
 sabbatthakameva vāti ottharanto gacchatīti  
        Desanāvasāne bahū sotāpattiphalādīni pattā  Desanā 
 mahājanassa sātthikā jātāti  
                Mahākassapattherapiṇḍapātadānavatthu  
                       
                  Godhikattheraparinibbānavatthu       
        tesaṃ sampannasīlānanti imaṃ dhammadesanaṃ satthā rājagahaṃ 
 upanissāya veḷuvane viharanto godhikattherassa parinibbānaṃ ārabbha 
 kathesi  
        So hi āyasmā isigilipasse kālasilāyaṃ viharanto appamatto 
  
  
 page    
 Ātāpi pahitatto sāmāyikaṃ cetovimuttiṃ phusitvā ekassa anusāyikassa 
 rogassa vasena tato parihāyi  So dutiyampi tatiyampi chakkhattuṃ 
 jhānaṃ nibbattetvā parihīno sattame vāre uppādetvā cintesi 
 ahaṃ chakkhattuṃ jhānā parihīno  parihīnajjhānassa kho pana aniyatā 
 gati  idāneva satthaṃ āharissāmīti kesoropanasatthaṃ gahetvā galanāliṃ 
 chindituṃ mañcake nipajji  Māro tassa cittaṃ ñatvā ayaṃ bhikkhu 
 satthaṃ āharitukāmo  satthaṃ āharantā kho pana jīvite nirapekkhā 
 honti  te vipassanaṃ paṭṭhapetvā arahattaṃpi pāpuṇanti  sacāhaṃ etaṃ 
 vāressāmi  na me vacanaṃ karissati  satthāraṃ vārāpessāmīti 
 aññātakavesena satthāraṃ upasaṅkamitvā evamāha 
          mahāvīra mahāpuñña          iddhiyā yasasā jala 
           sabbaverabhayātīta           pāde vandāmi cakkhuma  
           Sāvako te mahāvīra        maraṇaṃ maraṇābhibhū 
           ākaṅkhati cetayati          taṃ nisedha jutindhara  
           Kathaṃ hi bhagavā tuyhaṃ         sāvako sāsane rato 
           appattamānaso sekho       kālaṃ kayirā janesutāti    
        Tasmiṃ khaṇe therena satthaṃ āharitaṃ hoti  Satthā māro 
 ayanti viditvā imaṃ gāthamāha 
        evaṃ hi dhīrā kubbanti         nāvakaṅkhanti jīvitaṃ  
         samūlaṃ taṇhaṃ abbuyha           godhiko parinibbutoti  
  Footnote     saṃ  sa         
  
  
 page    
 Athakho bhagavā sambahulehi bhikkhūhi saddhiṃ therassa satthaṃ āharitvā 
 nipannaṭṭhānaṃ agamāsi  Tasmiṃ khaṇe māro pāpimā kattha nu kho 
 imassa paṭisandhiviññāṇaṃ patiṭṭhitanti dhūmarāsi viya timirapuñjo viya ca 
 hutvā sabbadisāsu therassa viññāṇaṃ samanvesati    Taṃ bhagavā 
 dhūmatimirabhāvaṃ bhikkhūnaṃ dassetvā eso kho bhikkhave māro pāpimā 
 godhikassa kulaputtassa viññāṇaṃ samanvesati kattha godhikassa kulaputtassa 
 viññāṇaṃ patiṭṭhitanti  appatiṭṭhiteneva bhikkhave viññāṇena godhiko 
 kulaputto parinibbutoti āha  Māropi tassa viññāṇaṭṭhānaṃ daṭṭhuṃ 
 asakkonto kumāravaṇṇo   hutvā beluvapaṇḍuvīṇaṃ ādāya satthāraṃ 
 upasaṅkamitvā pucchi 
          uddhaṃ adho ca tiriyaṃ           disāsu ca vidisāsu ca   
           anvesaṃ nādhigacchāmi          godhiko so kuhiṃ gatoti  
 Atha naṃ satthā āha 
          yo   dhīro dhītisampanno      jhāyī jhānarato sadā 
           ahorattaṃ anuyuñjaṃ            jīvitaṃ anikāmayaṃ 
           jitvāna maccuno senaṃ         anāgantvā punabbhavaṃ 
           samūlaṃ taṇhaṃ abbuyha           godhiko parinibbutoti  
 Evaṃ vutte      
  Footnote     Sī  Yu  samannesati     Sī  Yu  kumāravaṇṇī  Ma  kumāravaṇṇaṃ  
     Sī  Ma  Yu  disā 
  anudisāsvahaṃ       Sī  Yu  so     Sī  Yu  etthantare māro pāpimā bhagavantaṃ 
  gāthāya ajjhabhāsīti atthi  
  
  
 page    
          tassa sokaparetassa          vīṇā kacchā abhassatha 
           tato so dummano yakkho      tatthevantaradhāyathāti  
        Satthāpi kinte pāpima godhikassa kulaputtassa nibbattaṭṭhānena  
 tassa hi nibbattaṭṭhānaṃ tumhādisānaṃ satampi sahassampi 
 daṭṭhuṃ na sakkotīti vatvā imaṃ gāthamāha 
          tesaṃ sampannasīlānaṃ          appamādavihārinaṃ 
           sammadaññā vimuttānaṃ         māro maggaṃ na vindatīti  
        Tattha tesanti  yathā appatiṭṭhitena viññāṇena godhiko 
 kulaputto parinibbuto  ye ca evaṃ parinibbāyanti  tesaṃ  
 Sampannasīlānanti  paripuṇṇasīlānaṃ  Appamādavihārinanti  
 satiavippavāsasaṅkhātena appamādena viharantānaṃ  Sammadaññā vimuttānanti  
 hetunā nayena kāraṇena jānitvā tadaṅgavimuttiyā vikkhambhanavimuttiyā 
 samucchedavimuttiyā paṭipassaddhivimuttiyā nissaraṇavimuttiyāti 
 imāhi pañcahi vimuttīhi vimuttānaṃ  Māro maggaṃ na vindatīti  
 evarūpānaṃ mahākhīṇāsavānaṃ sabbatthāmena maggantopi māro gatamaggaṃ 
 na vindati na paṭilabhati na passatīti  
        Desanāvasāne bahū sotāpattiphalādīni pattā  Desanā 
 mahājanassa sātthikā jātāti  
                   Godhikattheraparinibbānavatthu  
                     
  
  
 page    
                       Garahadinnavatthu       
        yathā saṅkāradhānasminti imaṃ dhammadesanaṃ satthā jetavane 
 viharanto garahadinnaṃ nāma niggaṇṭhasāvakaṃ ārabbha kathesi  
        Sāvatthiyaṃ hi sirigutto ca garahadinno ca dve sahāyakā 
 ahesuṃ  Tesu sirigutto upāsako  Garahadinno niggaṇṭhasāvako  Taṃ 
 niggaṇṭhā abhikkhaṇaṃ evaṃ vadanti tava sahāyakaṃ siriguttaṃ kiṃ tvaṃ 
 samaṇaṃ gotamaṃ upasaṅkamasi  tassa  santike kiṃ labhissasīti vatvā  
 yathā amhe upasaṅkamitvā amhākaṃ deyyadhammaṃ dassati  kiṃ evaṃ 
 ovadituṃ na vaṭṭatīti  Garahadinno tesaṃ vacanaṃ sutvā abhikkhaṇaṃ 
 gantvā ṭhitanisinnaṭṭhānādīsu siriguttaṃ evaṃ vadesi samma kinte 
 samaṇena gotamena  taṃ upasaṅkamitvā kiṃ labhissasi  kinte mama ayye 
 upasaṅkamitvā tesaṃ dānaṃ dātuṃ na vaṭṭatīti  Sirigutto tassa kathaṃ 
 sutvāpi bahudivase tuṇhī hutvā nibbijjitvā ekadivasaṃ samma tvaṃ 
 abhikkhaṇaṃ āgantvā maṃ ṭhitaṭṭhānādīsu evaṃ vadesi samaṇaṃ gotamaṃ 
 upasaṅkamitvā kiṃ labhissasi  mama ayye upasaṅkamitvā tesaṃ dānaṃ 
 dehīti  kathehi tāva me  tava ayyā kiṃ jānantīti  aho sāmi 
 mā evaṃ vadi  mama ayyānaṃ aññātannāma natthi  sabbaṃ 
 atītānāgatappaccuppannaṃ sabbaṃ  kāyavacīmanokammaṃ idaṃ bhavissati idaṃ na 
 bhavissatīti sabbaṃ bhabbābhabbaṃ jānantīti  jānantīti vadesīti  āma 
 vademīti  yadi evaṃ  bhāriyante kataṃ ettakaṃ kālaṃ mayhaṃ etamatthaṃ 
 anācikkhantena  ajja mayā ayyānaṃ ñāṇānubhāvo ñāto  gaccha 
  
  
 page    
 Samma ayye mama vacanena nimantehīti  So niggaṇṭhānaṃ santikaṃ 
 gantvā te vanditvā mayhaṃ sahāyako sirigutto svātanāya tumhe 
 nimantetīti āha  siriguttena sāmaṃ tvaṃ vuttoti  āma ayyāti  Te 
 haṭṭhatuṭṭhā hutvā nipphannaṃ no kiccaṃ  siriguttassa amhesu 
 pasannakālato paṭṭhāya kā nāma sampatti amhākaṃ na bhavissatīti vadiṃsu  
 Siriguttassāpi mahantaṃ nivesanaṃ  So tasmiṃ dvinnaṃ gehānaṃ antare ubhato 
 dīghaṃ āvāṭaṃ khanāpetvā gūthakalalassa pūrāpesi  bahiāvāṭe dvīsu 
 pariyantesu khānuke koṭṭāpetvā tesu rajjuyo bandhāpetvā 
 āsanānaṃ uparimapāde āvāṭassa purimapasse ṭhapāpetvā pacchimapāde 
 rajjukesu ṭhapāpesi evaṃ nisinnakāleyeva avaṃsirā patissantīti 
 maññamāno  yathā āvāṭo na paññāyati evaṃ āsanānaṃ upari 
 paccattharaṇāni dāpesi  mahantamahantā cāṭiyo dhovāpetvā 
 kadalipaṇṇehi ca pilotikāhi ca mukhāni bandhāpetvā tā tucchā eva 
 gehassa pacchābhāge bahiyāgubhattasitthasappiphāṇitapūvacuṇṇamakkhitā 
 katvā ṭhapāpesi  Garahadinno pātova tassa gharaṃ vegena gantvā 
 ayyānaṃ sakkāro sajjitoti pucchi  āma samma sajjitoti  kahaṃ 
 panesoti  etāsu ettakāsu cāṭīsu yāgu  ettakāsu bhattaṃ  
 ettakāsu  sappiphāṇitapūvādīni  āsanāni paññattānīti  So sādhūti 
 vatvā gato  Tassa gatakāle pañcasatā niggaṇṭhā āgamiṃsu  Sirigutto 
 gehā nikkhamitvā pañcappatiṭṭhitena niggaṇṭhe vanditvā tesaṃ purato 
 añjaliṃ paggayha ṭhito cintesi tumhe kira atītādibhedaṃ sabbaṃ 
  
  
 page    
 Jānātha  evaṃ tumhākaṃ upaṭṭhākena mayhaṃ kathitaṃ sace sabbaṃ tumhe 
 jānātha  mayhaṃ  gehaṃ mā pavisatha mama gehaṃ paviṭṭhānaṃ hi vo neva yāgu 
 atthi na bhattādīni sace ajānitvā pavisissatha  gūthaāvāṭe vo pātetvā 
 pothessāmīti evaṃ cintetvā purisānaṃ saññaṃ adāsi etesaṃ 
 nisīdanabhāvaṃ ñatvā pacchimapasse ṭhatvā āsanānaṃ upari paccattharaṇāni 
 apaneyyātha  mā tāni asucinā makkhiyiṃsūti  Atha niggaṇṭhe ito etha 
 bhanteti āha  Niggaṇṭhā pavisitvā pattharitāsanesu nisīdituṃ ārabhiṃsu  Atha 
 ne manussā vadiṃsu āgametha bhante  mā tāva nisīdathāti  kiṃkāraṇāti  
 amhākaṃ gehaṃ paviṭṭhānaṃ ayyānaṃ vattaṃ ñatvā nisīdituṃ vaṭṭatīti  kiṃ 
 kātuṃ vaṭṭati āvusoti  attano attano pattāsanamūlesu ṭhatvā 
 sabbehi ekappahāreneva nisīdituṃ vaṭṭatīti  Idaṃ kira so ekasmiṃ 
 āvāṭe patite  mā avasesā nisīdiṃsūti kāresi  Te sādhūti vatvā 
 imehi kathitakathaṃ amhehi kātuṃ vaṭṭatīti cintayiṃsu  Atha sabbe attano 
 attano pattāsanamūle paṭipāṭiyā aṭṭhaṃsu  Atha ne bhante khippaṃ 
 ekappahāreneva nisīdathāti vatvā tesaṃ nisīdanabhāvaṃ ñatvā āsanānaṃ 
 upari paccattharaṇāni nīhariṃsu  Niggaṇṭhā ekappahāreneva nisinnā  
 rajjūnaṃ upari ṭhapitā āsanapādā bhaṭṭhā  Niggaṇṭhā avaṃsirā āvāṭe 
 patiṃsu  Sirigutto  tesu patitesu  dvāraṃ pidahitvā uttiṇṇuttiṇṇe 
 atītānāgatappaccuppannaṃ kasmā na jānāthāti  daṇḍehi pothāpetvā 
 ettakaṃ etesaṃ vaṭṭissatīti dvāraṃ vivarāpesi  Te nikkhamitvā 
 palāyituṃ ārabhiṃsu  Gamanamagge pana tesaṃ suddhāparikammakataṃ bhūmiṃ picchilaṃ 
  
  
 page    
 Kārāpesi  Te tattha asaṇṭhahitvā patite patite puna pothāpetvā 
 alaṃ ettakaṃ tumhākanti uyyojesi  Te nāsitamhā tayā  nāsitamhā 
 tayāti kandantā upaṭṭhākassa gehadvāraṃ agamaṃsu  Garahadinno 
 tesaṃ taṃ vippakāraṃ disvā kuddho nāsitamhi siriguttena  hatthaṃ 
 pasāretvā vandantānaṃ cha devaloke yathāruciyā dātuṃ samatthe nāma 
 puññakkhettabhūte mama ayye pothāpetvā byasanaṃ pāpesīti 
 rājakulaṃ gantvā tassa kahāpaṇasahassaṃ daṇḍaṃ kāresi  Athassa rājā 
 sāsanaṃ pesesi  So gantvā rājānaṃ vanditvā deva upaparikkhitvā 
 daṇḍaṃ gaṇhissatha  mā anupaparikkhitvāti āha  upaparikkhitvā 
 gaṇhissāmīti  sādhu deva  tenahi gaṇhāhīti  tenahi bhaṇāhīti  deva 
 mayhaṃ sahāyako niggaṇṭhasāvako maṃ upasaṅkamitvā ṭhitanisinnaṭṭhānādīsu 
 abhiṇhaṃ evaṃ vadesi samma kinte samaṇena gotamena  taṃ upasaṅkamitvā 
 kiṃ labhissatīti idaṃ ādiṃ katvā sirigutto sabbaṃ taṃ pavattiṃ ārocetvā 
 deva sace imasmiṃ kāraṇe daṇḍaṃ gahetuṃ yuttaṃ  gaṇhathāti  Rājā 
 garahadinnaṃ oloketvā saccaṃ kira te evaṃ vuttanti āha  saccaṃ 
 devāti  tvaṃ ettakampi ajānante satthāroti gahetvā vicaranto 
 sabbaṃ jānantīti kiṃkāraṇā tathāgatasāvakassa kathesi  tayā āropitadaṇḍo 
 tuyhameva hotūti  Evaṃ sveva daṇḍaṃ pāpito  tasseva kulupakā 
 pothetvā nīhaṭā  
        So taṃ kujjhitvā tato paṭṭhāya aḍḍhamāsamattaṃ siriguttena 
 saddhiṃ akathetvā cintesi evaṃ vicarituṃ mayhaṃ ayuttaṃ    etassa 
  Footnote     Sī  Yu  nāgghati  
  
  
 page    
 Kulupakānaṃpi mayā byasanaṃ kātuṃ vaṭṭatīti siriguttaṃ upasaṅkamitvā āha 
 sahāya siriguttāti  kiṃ sammāti  ñātisuhajjānaṃ nāma kalahopi 
 hoti vivādopi  tvaṃ kiñci na kathesi  kasmā evaṃ karosīti  samma 
 tava mayā saddhiṃ akathanato na kathemi  yaṃ kataṃ  katameva taṃ na mayaṃ mettiṃ 
 bhindissāmāti  
        Tato paṭṭhāya ubhopi ekaṭṭhāne tiṭṭhanti nisīdanti  Athekadivasaṃ 
 sirigutto garahadinnaṃ āha kinte niggaṇṭhehi  te upasaṅkamitvā 
 kiṃ labhissasi  mama satthāraṃ upasaṅkamituṃ vā ayyānaṃ dānaṃ dātuṃ vā 
 kinte na vaṭṭatīti  Sopi etameva paccāsiṃsati  tenassa kaṇḍuvaṇaṭṭhāne 
 nakhena vilekhitaṃ viya ahosi  Sopi siriguttaṃ tava satthā kiṃ 
 jānātīti pucchi  ambho mā evaṃ vada  satthu me ajānitabbaṃ nāma 
 natthi atītādibhedaṃ sabbaṃ jānāti  soḷasahākārehi sattānaṃ cittaṃ 
 paricchindatīti  evaṃ na jānāmi  kasmā mayhaṃ ettakaṃ kālaṃ na kathesi 
 tenahi gaccha  satthāraṃ svātanāya nimantehi  bhojessāmi  pañcahi 
 bhikkhusatehi saddhiṃ mama bhikkhaṃ gaṇhituṃ vadehīti  Sirigutto satthāraṃ 
 upasaṅkamitvā vanditvā evamāha bhante mama sahāyako garahadinno 
 tumhe nimantāpeti  pañcahi kira bhikkhusatehi saddhiṃ sve tassa bhikkhaṃ 
 gaṇhatha purimadivase kho pana tassa kulupakānaṃ mayā idaṃ nāma kataṃ  mayā 
 katassa paṭikkaraṇaṃpi na jānāmi  tumhākaṃ suddhacittena bhikkhaṃ dātukāmataṃpi 
 na jānāmi  āvajjetvā  yuttañce  adhivāsetha  no ce mā 
 adhivāsayitthāti  Satthā kiṃ nu kho so amhākaṃ dātukāmoti 
  
  
 page    
 Āvajjetvā addasa dvinnaṃ gehānaṃ antare mahantaṃ āvāṭaṃ 
 khanāpetvā asītisakaṭamattāni khadīradārūni āharāpetvā pūretvā 
 aggiṃ datvā amhe aṅgāraāvāṭe pātetvā niggaṇhitukāmoti  
 puna āvajjesi kinnu kho tattha gatappaccayā attho atthi natthīti  
 tato idaṃ addasa ahaṃ aṅgāraāvāṭe pādaṃ pasāressāmi  taṃ 
 paṭicchādetvā ṭhapitakilañjaṃ antaradhāyissati  aṅgārakāsuṃ bhinditvā 
 cakkamattaṃ mahāpadumaṃ uṭṭhahissati  athāhaṃ padumakaṇṇikaṃ akkamanto 
 gantvā āsane nisīdissāmi  pañcasatāpi bhikkhū tatheva gantvā 
 nisīdissanti mahājano sannipatissati  ahaṃ tasmiṃ samāgame dvīhi 
 gāthāhi anumodanaṃ karissāmi  anumodanāpariyosāne caturāsītiyā 
 pāṇasahassānaṃ dhammābhisamayo bhavissati  sirigutto ca garahadinno ca 
 sotāpannā bhavissanti  attano dhanarāsiṃ sāsane vikkirissanti imaṃ 
 kulaputtaṃ nissāya mayā gantuṃ vaṭṭatīti bhikkhaṃ adhivāsesi  Sirigutto 
 satthu adhivāsanaṃ viditvā garahadinnassa ārocetvā lokajeṭṭhassa 
 sakkāraṃ karohīti āha  Garahadinno idānissa kattabbayuttakaṃ 
 jānissāmīti dvinnaṃ gehānaṃ antare mahantaṃ āvāṭaṃ khanāpetvā 
 asītisakaṭāni   khadīradārūni āharāpetvā     aggiṃ datvā sabbarattiṃ 
 dhūmāpetvā khadīraṅgārarāsiṃ kāretvā āvāṭamatthake rukkhapadarāni 
 ṭhapetvā kilañjena paṭicchādetvā gomayena limpāpetvā ekena 
 passena dubbaladaṇḍake attharitvā gamanamaggaṃ kāresi evaṃ 
  Footnote     Sī  Yu  asītisakaṭamattāni      Sī  Yu  etthantare pūretvāti atthi  
  
  
 page    
 Akkantakkantakāle daṇḍakesu bhaggesu  parivattitvā aṅgārakāsuyaṃ patissantīti 
 maññamāno  gehapacchābhāge siriguttena ṭhapitaniyāmeneva cāṭiyo 
 ṭhapāpesi  āsanānipi tatheva paññāpesi  Sirigutto pātova tassa 
 gehaṃ gantvā kato te samma sakkāroti āha  āma sammāti  
 kahaṃ panesoti  ehi  passāmāti sabbaṃ siriguttena dassitaniyāmeneva 
 dassesi  Sirigutto sādhu sammāti āha  Mahājano sannipati  
 Micchādiṭṭhikena hi nimantite satthari  mahanto sannipāto hoti  
 Micchādiṭṭhikāpi samaṇassa gotamassa vippakāraṃ passissāmāti sannipatanti  
 Sammādiṭṭhikāpi ajja satthā mahādhammadesanaṃ desessati  buddhavisayaṃ 
 buddhalīḷhaṃ upadhāressāmāti sannipatanti  Punadivase satthā pañcahi 
 bhikkhusatehi saddhiṃ garahadinnassa gehadvāraṃ agamāsi  So gehā 
 nikkhamitvā pañcapatiṭṭhitena vanditvā purato añjaliṃ paggayha ṭhito 
 cintesi bhante tumhe kira atītādibhedaṃ sabbaṃ jānātha  sattānaṃ 
 soḷasahākārehi cittaṃ paricchindathāti evaṃ tumhākaṃ upaṭṭhākena mayhaṃ 
 kathitaṃ sace jānātha    mayhaṃ gehaṃ mā pavisatha  paviṭṭhānaṃ hi vo neva 
 yāgu atthi na bhattādīni  sabbe kho pana tumhe aṅgārakāsuyaṃ pātetvā 
 niggaṇhissāmīti evaṃ cintetvā satthu pattaṃ gahetvā ito etu 
 bhagavāti vatvā bhante amhākaṃ gehaṃ āgatānaṃ vattaṃ ñatvā āgantuṃ 
 vaṭṭatīti āha  kiṃ kātuṃ vaṭṭati āvusoti  ekekassa pavisitvā 
 purato gantvā nisinnakāle pacchā aññena āgantuṃ vaṭṭatīti  
  Footnote     Sī  Ma  sace na jānātha  
  
  
 page    
 Evaṃ kirassa ahosi purato gacchantaṃ aṅgārakāsuyaṃ patitaṃ disvā 
 avasesā nāgacchissanti  ekekameva pātetvā niggaṇhissāmīti  
 Satthā sādhūti vatvā ekakova pāvisi  Garahadinno aṅgārakāsuṃ 
 patvā apasakkitvā ṭhito purato yātha bhanteti āha  Atha satthā 
 aṅgārakāsumatthake pādaṃ pasāresi  kilañjaṃ antaradhāyi  aṅgārakāsuṃ 
 bhinditvā cakkamattāni padumāni uṭṭhahiṃsu  Satthā padumakaṇṇikā 
 akkamanto gantvā paññattabuddhāsane nisīdi  Bhikkhūpi tatheva gantvā 
 āsane nisīdiṃsu  Garahadinnassa kāyato ḍāho uṭṭhahi  So vegena 
 gantvā siriguttaṃ upasaṅkamitvā sāmi tāṇaṃ me hohīti āha  
 kimetanti  pañcannaṃ bhikkhusatānaṃ gehe yāgu vā bhattādīni vā 
 natthi  kiṃ nu kho karomīti  kiṃ pana tayā katanti  ahaṃ dvinnaṃ gehānaṃ 
 antare mahantaṃ āvāṭaṃ aṅgārapūraṃ kāresiṃ tattha pātetvā 
 niggaṇhissāmīti atha naṃ bhinditvā mahāpadumāni uṭṭhahiṃsu  sabbe 
 padumakaṇṇikā akkamitvā gantvā paññattāsane nisinnā  idāni 
 kiṃ karomīti  nanu tvaṃ idāneva mayhaṃ ettakā cāṭiyo yāguyā 
 ettakā bhattādīnanti dassesīti  musā taṃ sāmi  tucchāva cāṭiyoti  
 hotu  gaccha  tāsu cāṭīsu yāguādīni olokehīti  Taṃkhaṇaññeva tena 
 yāsu cāṭīsu yāgu vuttā  tā yāguyā pūriṃsu  yāsu bhattādīni vuttāni  
 tā bhattādīnaṃ paripuṇṇāva ahesuṃ  Taṃ sampattiṃ disvā garahadinnassa 
 sarīraṃ pītipāmojjena pūritaṃ  cittaṃ pasannaṃ  So sakkaccaṃ buddhappamukhaṃ 
 bhikkhusaṅghaṃ parivisitvā katabhattakiccassa satthuno anumodanaṃ 
  
  
 page    
 Kāretukāmo pattaṃ gaṇhi  Satthā anumodanaṃ karonto ime sattā 
 paññācakkhuno abhāveneva mama sāvakānaṃ buddhasāsanassa ca guṇaṃ na 
 jānanti  paññācakkhuvirahitā andhā nāma  paññavanto sacakkhukā 
 nāmāti vatvā imā gāthā abhāsi 
         yathā saṅkāradhānasmiṃ        ujjhitasmiṃ mahāpathe 
          padumaṃ tattha jāyetha         sucigandhaṃ manoramaṃ 
          evaṃ saṅkārabhūtesu         andhabhūte puthujjane 
          atirocati paññāya          sammāsambuddhasāvakoti  
        Tattha saṅkāradhānasminti  saṅkāraṭṭhānasmiṃ  kacavararāsimhīti 
 attho  Ujjhitasmiṃ mahāpatheti  mahāmagge chaḍḍitasmiṃ  Sucigandhanti  
 surabhigandhaṃ  Manoramanti  mano ettha ramatīti manoramaṃ  Saṅkārabhūtesūti  
 saṅkāramivabhūtesu  Puthujjaneti  puthūnaṃ kilesānaṃ jananato 
 evaṃladdhanāme lokiyamahājane  Idaṃ vuttaṃ hoti yathā nāma mahāpathe 
 chaḍḍite saṅkāradhānasmiṃ asucijegucchapaṭikkūlepi sucigandhaṃ padumaṃ 
 jāyetha  taṃ rājarājamahāmattādīnaṃ manoramaṃ piyaṃ manāpaṃ uparimatthake 
 patiṭṭhānārahameva bhaveyya evameva saṅkārabhūtesupi puthujjanesu 
 jātesu  nippaññassa mahājanassa acakkhukassa antare nibbattopi 
 attano paññābalena kāmesu ādīnavaṃ nekkhamme ca ānisaṃsaṃ 
 disvā nikkhamitvā pabbajito pabbajjāmattenapi tato uttariṃ 
 sīlasamādhippaññāvimuttivimuttiñāṇadassanāni āropetvāpi 
 sammāsambuddhasāvako khīṇāsavo bhikkhu andhabhūte puthujjane atikkamitvā 
  
  
 page    
 Virocati sobhatīti  
        Desanāvasāne caturāsītiyā pāṇasahassānaṃ dhammābhisamayo 
 ahosi  Garahadinno ca sirigutto ca sotāpattiphalaṃ pāpuṇiṃsu  Te 
 sabbaṃ attano dhanaṃ buddhasāsane vippakkiriṃsu  Satthā uṭṭhāyāsanā 
 vihāraṃ agamāsi  
        Bhikkhū sāyaṇhasamaye dhammasabhāyaṃ kathaṃ samuṭṭhāpesuṃ aho 
 acchariyā buddhaguṇā nāma  tathārūpaṃ nāma khadīraṅgārarāsiṃ bhinditvā 
 padumāni uṭṭhahiṃsūti  Satthā āgantvā kāya nuttha bhikkhave etarahi 
 kathāya sannisinnāti pucchitvā  imāya nāmāti vutte  anacchariyaṃ 
 bhikkhave  yaṃ mama etarahi buddhabhūtassa aṅgārarāsito padumāni 
 uṭṭhitāni  tāni pubbe padesañāṇe vattamānassa bodhisattabhūtassāpi 
 me uṭṭhahiṃsūti vatvā kadā bhante  ācikkhatha noti tehi yācito  
 atītaṃ āharitvā 
        kāmaṃ patāmi nirayaṃ      uddhaṃpādo   avaṃsiro 
         nānariyaṃ karissāmi     handa piṇḍaṃ paṭiggahāti 
 imaṃ khadīraṅgārajātakaṃ   vitthāretvā kathesīti  
                       Garahadinnavatthu  
                  Pupphavaggavaṇṇanā niṭṭhitā  
                       Catuttho vaggo  
                         
  Footnote     uddhapādotipi atthi      khu  jā  eka        tadaṭṭhakathā       
  
  
 page     
                        Bālavaggavaṇṇanā 
                         
                     Aññatarapurisavatthu       
        dīghā jāgarato rattīti imaṃ dhammadesanaṃ satthā jetavane 
 viharanto pasenadikosalañceva aññatarañca purisaṃ ārabbha kathesi  
       Rājā kira pasenadikosalo ekasmiṃ chaṇadivase alaṅkatappaṭiyattaṃ 
 sabbasetaṃ ekaṃ puṇḍarīkaṃ nāma hatthiṃ āruyha mahantena 
 rājānubhāvena nagaraṃ padakkhiṇaṃ karoti  Ussāraṇāya vattamānāya  
 leḍḍudaṇḍādīhi pothiyamāno mahājano palāyanto gīvaṃ parivattetvāpi 
 oloketiyeva  Rājūnaṃ kira sudinnadānassetaṃ phalaṃ  Aññatarassāpi 
 duggatapurisassa bhariyā sattabhūmikassa pāsādassa uparimatale ṭhitā 
 ekaṃ vātapānassa kavāṭaṃ vivaritvā rājānaṃ oloketvāva 
 apagacchi  Rañño puṇṇacando valāhakantaraṃ paviṭṭho viya upaṭṭhāsi  
 So tassā paṭibaddhacitto hatthikkhandhato patanākārappatto viya 
 hutvā khippaṃ nagaraṃ padakkhiṇaṃ katvā antepuraṃ pavisitvā ekaṃ vissāsikaṃ 
 amaccaṃ āha asukaṭṭhāne te mayā olokitapāsādo diṭṭhoti  
 āma devāti  tatthekaṃ itthiṃ addasāti  addasaṃ devāti  gaccha  
 tassā sassāmikaassāmikabhāvaṃ jānāhīti  So gantvā tassā 
 sassāmikabhāvaṃ ñatvā āgantvā rañño sassāmikāti ārocesi  Atha 
 raññā tenahi tassā sāmikaṃ pakkosāhīti vutte  so gantvā 
  
 Page         
  
 page     
 ehi bho  rājā taṃ pakkosatīti āha  So bhariyaṃ me nissāya 
 bhayena uppannena bhavitabbanti cintetvā rañño āṇaṃ paṭibāhituṃ 
 asakkonto gantvā rājānaṃ vanditvā aṭṭhāsi  Atha naṃ rājā maṃ 
 upaṭṭhāhīti āha  alaṃ deva  ahaṃ attano kammaṃ katvā tumhākaṃ suṅkaṃ 
 dadāmi  sā eva me jīvikā hotūti  tava suṅkena mayhaṃ attho natthi  
 ajjato paṭṭhāya maṃ upaṭṭhāhīti tassa phalakañca āvudhañca dāpesi  
 Evaṃ kirassa ahosi kañcidevassa dosaṃ āropetvā ghātetvā 
 bhariyaṃ gaṇhissāmīti  Atha naṃ so maraṇabhayabhīto appamatto hutvā 
 upaṭṭhāsi  Rājā tassa vivaraṃ apassanto  kāmapariḷāhe vaḍḍhante    
 ekamassa dosaṃ āropetvā rājāṇaṃ karissāmīti taṃ pakkosāpetvā 
 evamāha ambho ito pañcayojanamatthake nadiyā asukaṭṭhānaṃ nāma 
 gantvā sāyaṃ mama nahānavelāya kumuduppalāni ceva aruṇavatīmattikañca 
 āhara  sace tasmiṃ khaṇe nāgaccheyyāsi  āṇaṃ te karissāmīti  
 Sevako kira catūhipi dāsehi kiliṭṭhataro  Dhanakkītādayo hi dāsā sīsaṃ 
 me rujjati  piṭṭhi me rujjatīti vatvā acchituṃ labhanti  Sevakassetaṃ natthi  
 āṇattakammaṃ kātumeva vaṭṭati tasmā so avassaṃ mayā gantabbaṃ  
 kumuduppalehi saddhiṃ aruṇavatīmattikā nāma nāgabhavane uppajjati  
 ahaṃ kuhiṃ labhissāmīti cintento maraṇabhayabhīto gehaṃ gantvā bhadde 
 niṭṭhitaṃ me bhattanti āha  uddhanamatthake sāmīti  So yāva 
 bhattaṃ otarati  tāva sandhāretuṃ asakkonto uḷuṅkena kañjikaṃ 
  Footnote     Sī  Yu  vaḍḍhanto  
  
  
 page     
 Harāpetvā yathāladdhena byañjanena saddhiṃ allameva bhattaṃ pacchiyaṃ 
 opīḷetvā ādāya yojanikaṃ maggaṃ pakkhanto  tassa gacchantasseva  
 bhattaṃ pakkaṃ ahosi  So anucchiṭṭhaṃ katvāva thokaṃ bhattaṃ apanetvā 
 bhuñjanto ekaṃ addhikaṃ disvā mayā apanītaṃ thokaṃ anucchiṭṭhaṃ 
 bhattameva atthi  gahetvā bhuñja sāmīti  So gaṇhitvā bhuñji  
 Itaropi bhuñjitvā ekaṃ bhattamuṭṭhiṃ udake khipitvā mukhaṃ vikkhāletvā 
 mahantena saddena imasmiṃ nadīpadese adhivatthā nāgā supaṇṇā 
 devatā ca vacanaṃ me suṇantu rājā mayhaṃ āṇaṃ kattukāmo kumuduppalehi 
 saddhiṃ aruṇavatīmattikaṃ āharāti maṃ āṇāpesi  addhikamanussassa 
 ca me bhattaṃ dinnaṃ  taṃ sahassānisaṃsaṃ  udake macchānaṃ dinnaṃ  taṃ 
 satānisaṃsaṃ  ettakaṃ puññaphalaṃ tumhākaṃ pattiṃ katvā demi mayhaṃ 
 kumuduppalehi saddhiṃ aruṇavatīmattikaṃ āharathāti tikkhattuṃ anussāvesi  
 Tattha  adhivattho nāgarājā taṃ saddaṃ sutvā mahallakavesena tassa 
 santikaṃ gantvā kiṃ vadesīti āha  So punapi tatheva vatvā  mayhaṃ 
 taṃ pattiṃ dehīti vutte  demi sāmīti āha punapi dehīti vutte  demi 
 sāmīti āha  Evaṃ so  dve tayo vāre pattiṃ āharāpetvā 
 kumuduppalehi saddhiṃ aruṇavatīmattikaṃ adāsi  
        Rājā pana cintesi manussā nāma bahumantā  sace so 
 kenaci upāyena labheyya  kiccaṃ me na nippajjeyyāti  So sakālasseva 
 dvāraṃ pidahāpetvā muddikaṃ attano santikaṃ āharāpesi  Itaropi 
 puriso rañño nahānavelāyameva āgantvā dvāraṃ alabhanto 
  
  
 page     
 Dvārapālaṃ pakkositvā dvāraṃ vivarāti āha  na sakkā vivarituṃ  
 rājā sakālasseva muddikaṃ rājagehaṃ harāpesīti  So rājadūto ahaṃ  
 dvāraṃ vivarāti vatvāpi dvāraṃ alabhanto natthi me idāni jīvitaṃ  kinnu 
 kho karissāmīti cintetvā dvārassa upariummāre mattikāpiṇḍaṃ 
 khipitvā tassupari pupphāni laggetvā mahāsaddaṃ karonto ambho 
 nagaravāsino mayā rañño āṇattiyā katabhāvaṃ jānātha rājā maṃ 
 akāraṇena vināsetukāmoti tikkhattuṃ viravitvā kattha nu kho 
 gamissāmīti cintento bhikkhū nāma muduhadayā  vihāraṃ gantvā 
 nipajjissāmīti sanniṭṭhānamakāsi  Ime nāma sattā sukhitakāle 
 bhikkhūnaṃ atthibhāvaṃpi ajānitvā dukkhābhibhūtāva vihāraṃ gantukāmā 
 honti tasmā sopi aññaṃ me tāṇaṃ natthīti vihāraṃ gantvā 
 ekasmiṃ phāsukaṭṭhāne nipajji  Raññopi taṃ rattiṃ niddaṃ alabhantassa 
 itthiṃ anussarantassa  kāmapariḷāho uppajji  So cintesi 
 vibhātakkhaṇeyeva taṃ purisaṃ ghātetvā taṃ itthiṃ ānessāmīti  
        Tasmiṃ khaṇeyeva saṭṭhiyojanikāya lohakumbhiyā nibbattā cattāro 
 purisā pakkuṭṭhitāya ukkhaliyā taṇḍulā viya samparivattakā paccamānā 
 tiṃsāya vassasahassehi heṭṭhimatalaṃ patvā aparehi tiṃsāya vassasahassehi 
 puna mukhavaṭṭiṃ pāpuṇiṃsu  Te sīsaṃ ukkhipitvā aññamaññaṃ oloketvā 
 ekekaṃ gāthaṃ vattukāmā vattuṃ asakkontā ekekaṃ akkharaṃ vatvā 
 parivattitvā lohakumbhimeva paviṭṭhā  Rājā niddaṃ alabhanto 
 majjhimayāmasamanantare taṃ saddaṃ sutvā bhīto utrastamānaso kinnu kho 
  
  
 page     
 Mayhaṃ jīvitantarāyo bhavissati  udāhu aggamahesiyā  udāhu me rajjaṃ 
 vinassissatīti cintento sakalarattiṃ akkhīni nimmilituṃ nāsakkhi  So 
 aruṇuggamanakāleyeva purohitaṃ pakkosāpetvā ācariya 
 majjhimayāmasamanantare mahantā bheravasaddā sutā   rajjassa vā mahesiyā 
 vā mayhaṃ vā kassa antarāyo bhavissatīti na jānāmi  tena me tvaṃ 
 pakkositoti āha  mahārāja kinte saddā sutāti  ācariya duiti 
 saiti naiti soiti ime sadde assosiṃ  imesaṃ nipphattiṃ upadhārehīti  
 Brāhmaṇassa mahandhakāraṃ paviṭṭhassa viya na kiñci paññāyati  na 
 jānāmīti vutte  pana lābhasakkāro me parihāyissatīti  bhāyitvā 
 bhāriyaṃ mahārājāti āha  kiṃ ācariyāti  jīvitantarāyo te 
 paññāyatīti  So diguṇaṃ bhīto ācariya atthi kiñci paṭighātakāraṇanti 
 āha  atthi mahārāja  mā bhāyi  ahaṃ tayo vede jānāmīti  kiṃ pana 
 laddhuṃ vaṭṭatīti  sabbasataṃ yaññaṃ yajitvā jīvitaṃ labhissasi devāti  kiṃ 
 laddhuṃ vaṭṭatīti  hatthisataṃ assasataṃ usabhasataṃ dhenusataṃ ajasataṃ urabbhasataṃ 
 kukkuṭasataṃ sūkarasataṃ dārakasataṃ dārikāsatanti evaṃ ekekaṃ pāṇajātiṃ 
 sataṃ sataṃ katvā gaṇhāpento sace migajātimeva gaṇhāpessāmi  
 attano khādanīyameva gaṇhāpetīti vakkhantīti tasmā hatthi 
 assamanussepi gaṇhāpesi  Rājā mama jīvitameva mayhaṃ lābhoti cintetvā 
 sabbapāṇe sīghaṃ gaṇhāti āha  Āṇattamanussā adhikatare gaṇhiṃsu  
        Vuttaṃpi cetaṃ kosalasaṃyutte   tena kho pana samayena rañño 
  Footnote     saṃ  sa         
  
  
 page     
 Pasenadikosalassa mahāyañño paccupaṭṭhito hoti  pañca ca usabhasatāni 
 pañca ca vacchatarasatāni pañca ca vacchatarisatāni pañca ca 
 ajasatāni pañca ca urabbhasatāni thuṇūpanītāni honti yaññatthāya 
 yepissa te honti dāsāti vā dāsīti vā   pessāti vā 
 kammakarāti vā  tepi daṇḍatajjitā bhayatajjitā assumukhā rudamānā 
 parikammāni karontīti  
        Mahājano attano attano ñātīnaṃ atthāya paridevamāno 
 mahāsaddamakāsi  Mahāpaṭhavīudriyanasaddo viya ahosi  Atha mallikā devī 
 taṃ sutvā rañño santikaṃ gantvā kiṃ nu kho te mahārāja indriyāni 
 apākatikāni  kilantarūpā viya paññāyathāti pucchi  kiṃ tuyhaṃ 
 mallike  tvaṃ mama kaṇṇamūle āsīvisaṃ gacchantaṃ na jānāsīti  kiṃ panetaṃ 
 devāti  rattibhāge me evarūpo nāma saddo suto  sohaṃ purohitaṃ 
 pucchitvā jīvitantarāyo te paññāyati  sabbasataṃ yaññaṃ yajitvā 
 jīvitaṃ labhissasīti sutvā mama jīvitameva mayhaṃ lābhoti ime pāṇe 
 gaṇhāpesinti  Mallikā devī andhabālosi mahārāja kiñcāpi 
 mahābhakkhosi anekasūpabyañjanavikatiṃ   bhojanadoṇapākaṃ bhuñjasi  dvīsu 
 raṭṭhesu rajjaṃ kāresi  paññā pana te mandāti āha  kasmā 
 evaṃ vadesīti  kahaṃ tayā aññassa maraṇena aññassa jīvitalābho 
 diṭṭhapubbo  andhabālassa brāhmaṇassa kathaṃ gahetvā kasmā mahājanassa 
 upari dukkhaṃ khipasi  dhūravihāre sadevakassa lokassa aggapuggalo 
  Footnote     pāliyaṃ ayampāṭho na dissati ña  va      Sī  Ma  Yu    vikatikaṃ  
  
  
 page     
 Atītādīsu appaṭihatañāṇo satthā vasati  taṃ pucchitvā tassovādaṃ 
 karohīti  
        Athakho rājā sallahukehi yānehi mallikāya saddhiṃ vihāraṃ gantvā 
 maraṇabhayatajjito kiñci vattuṃ asakkonto satthāraṃ vanditvā ekamantaṃ 
 nisīdi  Atha naṃ satthā handa kuto nu tvaṃ mahārāja āgacchasi 
 divā divassāti paṭhamataraṃ ālapi  Sopi tuṇhīyeva nisīdi  Tato mallikā 
 bhagavato ārocesi bhante raññā kira majjhimayāmasamanantare saddo 
 suto  atha naṃ purohitassa ārocesi  purohito jīvitantarāyo te 
 bhavissati  tassa paṭighātanatthāya sabbasate pāṇe gahetvā tesaṃ 
 galalohitena yaññe yiṭṭhe  jīvitaṃ labhissasīti āha rājā pāṇe bahū 
 gaṇhāpesi tenāyaṃ mayā idhānītoti  evaṃ kira mahārājāti  evaṃ 
 bhanteti  kinte saddo sutoti  So attanā sutaniyāmena ācikkhi  
 Tathāgatassa taṃ sutvāva ekobhāso ahosi  Atha naṃ satthā āha 
 mā bhāyi mahārāja  tava antarāyo natthi  pāpakammino sattā 
 attano dukkhaṃ āvikarontā evamāhaṃsūti  kiṃ pana tehi bhante 
 katanti  Bhagavā tesaṃ kammaṃ ācikkhituṃ tenahi mahārāja suṇāhīti 
 vatvā atītaṃ āhari  
        atīte vīsativassasahassāyukesu manussesu  kassapo bhagavā loke 
 uppajjitvā vīsatiyā khīṇāsavasahassehi saddhiṃ cārikaṃ caramāno 
 bārāṇasiṃ agamāsi  Bārāṇasīvāsino dvepi tayopi bahutarāpi ekato 
 hutvā āgantukadānaṃ pavattayiṃsu  Tadā bārāṇasiyaṃ 
  
  
 page     
 Cattāḷīsakoṭivibhavā cattāro seṭṭhiputtā sahāyakā ahesuṃ  Te mantayiṃsu 
 amhākaṃ gehe bahudhanaṃ  tena kiṃ karomāti  Evarūpe buddhe 
 cārikañcaramāne  dānaṃ dassāma  pūjaṃ karissāma  sīlaṃ rakkhissāmāti avatvā 
 tesu eko tāva evamāha tikhiṇaṃ suraṃ pivantā madhuramaṃsaṃ khādantā 
 vicarissāma  idaṃ amhākaṃ jīvitaṃ saphalanti  Aparo evamāha tivassikaṃ 
 gandhasālitaṇḍulabhattaṃ nānaggarasehi bhuñjantā vicarissāmāti  Aparo 
 evamāha nānappakāraṃ khajjavikatiṃ pācāpetvā khādantā vicarissāmāti  
 Aparo evamāha samma aññaṃpi kiñci na karissāma  dhanaṃ 
 dassāmāti vutte  anicchamānā nāma itthiyo natthi tasmā dhanaṃ 
 payojetvā palobhetvā paradārikakammaṃ karissāmāti  sādhu sādhūti 
 sabbe tassa kathāya aṭṭhaṃsu  Te tato paṭṭhāya abhirūpānaṃ itthīnaṃ dhanaṃ 
 pesetvā visativassasahassāni paradārikakammaṃ katvā kālaṃ katvā 
 avīcimahāniraye nibbattā  Te ekaṃ buddhantaraṃ niraye pacitvā tattha 
 kālaṃ katvā pakkāvasesena saṭṭhiyojanikāya lohakumbhiyā nibbattitvā 
 tiṃsāya vassasahassehi heṭṭhimatalaṃ patvā puna tiṃsāya vassasahassehi 
 kumbhimukhaṃ patvā ekekaṃ gāthaṃ vattukāmā hutvā vattuṃ asakkontā 
 ekekaṃ akkharaṃ vatvā puna parivattitvā kumbhimeva paviṭṭhā  vadehi 
 mahārāja  paṭhamaṃ te kiṃsaddo nāma sutoti  duiti bhante saddoti  
 Satthā tena aparipuṇṇaṃ katvā vuttagāthaṃ paripuṇṇaṃ katvā dassento 
 evamāha 
  
  
 page     
          dujjīvitamajīvimhā        yesanno na dadāmha se 
           vijjamānesu bhogesu     dīpaṃ nākamha attanoti    
 Atha rañño imissā gāthāya atthaṃ pakāsetvā kinte mahārāja 
 dutiyasaddo  tatiyasaddo  catutthasaddo sutoti pucchitvā  
 evannāmāti vutte  avasesaṃ paripūrento āha 
          saṭṭhī vassasahassāni      paripuṇṇāni sabbaso 
           niraye paccamānānaṃ      kadā anto bhavissati  
           natthi anto kuto anto  na anto paṭidissati 
           tadā hi pakataṃ pāpaṃ      mama tuyhañca mārisā  
           Sohaṃ nūna ito gantvā   yoniṃ laddhāna mānusiṃ 
           vadaññū sīlasampanno      kāhāmi kusalaṃ bahunti  
        Paṭipāṭiyā imā gāthā vatvā atthaṃ pakāsetvā iti kho 
 mahārāja te cattāro janā ekekaṃ gāthaṃ vattukāmā vattuṃ asakkontā 
 ekekameva akkharaṃ vatvā puna taṃ lohakumbhimeva paviṭṭhāti āha  
        Raññā kira pasenadikosalena tassa saddassa sutakālato 
 paṭṭhāya te heṭṭhā bhassantā eva ajjāpi ekaṃ vassasahassaṃ 
 nātikkamanti  Rañño taṃ desanaṃ sutvā mahāsaṃvego uppajji  So 
 bhāriyaṃ vatidaṃ paradārikakammaṃ nāma  ekaṃ kira buddhantaraṃ avīciniraye 
 pacitvā tato cutā saṭṭhiyojanikāya lohakumbhiyā nibbattitvā 
 ṭṭhasaṭṭhivassasahassāni   pacitvā  evaṃpi tesaṃ dukkhā muccanakālo 
  Footnote     khu  peta            Sī  Ma  Yu  tattha saṭṭhivassasahassāni  
  
  
 page     
 Na paññāyati ahampi paradāre sinehaṃ katvā sabbarattiṃ niddaṃ na labhiṃ  
 idāni ito paṭṭhāya paradāre mānasaṃ na bandhissāmīti cintetvā 
 tathāgataṃ āha bhante ajja mayā rattiyā dīghabhāvo ñātoti  
 Sopi puriso tattheva nisinno taṃ kathaṃ sutvā laddho me balavappaccayoti 
 satthāraṃ āha bhante raññā tāva ajja rattiyā dīghabhāvo 
 ñāto  ahaṃ pana hīyo sayameva yojanassa dīghabhāvaṃ aññāsinti  
 Satthā dvinnampi kathaṃ saṃsandetvā ekaccassa ratti dīghā hoti  
 ekaccassa yojanaṃ dīghaṃ hoti  bālassa pana saṃsāro dīghoti vatvā 
 dhammaṃ desento imaṃ gāthamāha 
          dīghā jāgarato ratti          dīghaṃ santassa yojanaṃ 
           dīgho bālāna saṃsāro         saddhammaṃ avijānatanti  
        Tattha dīghāti  ratti nāmesā tiyāmamattāva  jāgarantassa 
 pana dīghā hoti diguṇatiguṇā viya hutvā khāyati tassā dīghabhāvaṃ 
 attānaṃ maṅkuṇasaṅghassa bhattaṃ katvā yāva suriyuggamanā samparivattakaṃ 
 semāno mahākusītopi subhojanaṃ bhuñjitvā sirisayane sayamāno 
 kāmabhogīpi na jānāti  sabbarattiṃ pana padhānaṃ padahanto yogāvacaro ca 
 dhammakathaṃ kathento dhammakathiko ca āsanasamīpe nisīditvā dhammaṃ 
 suṇanto ca sīsarogādīhi phuṭṭho vā hatthapādacchedādīni patto vā 
 vedanābhibhūto  ca rattiṃ maggapaṭipanno addhiko ca jānāti  Yojananti  
 yojanampi catuggāvutamattameva  santassa pana kilantassa dīghaṃ hoti 
 dviguṇaṃ tiguṇaṃ viya khāyati  Sakaladivasaṃ hi maggaṃ gantvā kilanto 
  
  
 page     
 Paṭipathaṃ āgacchantaṃ disvā purato gāmo kīvadūroti pucchitvā  
 yojananti vutte  thokaṃ gantvā aparampi pucchitvā  tenāpi yojananti 
 vutte  puna thokaṃ gantvā aparaṃpi pucchati  Sopi yojananti vadati  te 
 pucchitapucchitā yojananti vadanti dīghaṃ vatidaṃ yojananti ekaṃ yojanaṃ 
 dve tīṇi yojanāni viya maññati  Bālānanti  idhalokaparalokatthaṃ 
 pana ajānantānaṃ bālānaṃ saṃsāravaṭṭassa pariyantaṃ kātuṃ asakkontānaṃ  
 yaṃ sattattiṃsabodhipakkhikādibhedaṃ saddhammaṃ ñatvā saṃsārassa antaṃ 
 karonti  taṃ saddhammaṃ avijānataṃ saṃsāro dīgho nāma hoti  So hi 
 attano dhammatāya eva dīgho nāma  Vuttampicetaṃ   anamataggoyaṃ 
 bhikkhave saṃsāro  pubbā koṭi na paññāyatīti  Bālānaṃ pana pariyantaṃ 
 kātuṃ asakkontānaṃ atidīghoevāti  
        Desanāvasāne so puriso sotāpattiphalaṃ patto  Aññepi bahū 
 sotāpattiphalādīni pattā  Mahājanassa sātthikā desanā jātāti  
        Rājā satthāraṃ vanditvā gacchantova te satte bandhanā 
 mocesi  Tattha itthīpurisā bandhanā muttā sīsaṃ nahātvā sakāni 
 gehāni gacchantā cirañjīvatu no ayyā mallikā devī  yaṃ nissāya 
 jīvitaṃ labhimhāti mallikāya guṇaṃ kathayiṃsu  Sāyaṇhasamaye dhammasabhāyaṃ kathaṃ 
 samuṭṭhāpesuṃ aho paṇḍitā vatāyaṃ mallikā attano paññaṃ nissāya 
 ettakassa janassa jīvitadānaṃ adāsīti  Satthā āgantvā kāya 
 nuttha bhikkhave etarahi kathāya sannisinnāti pucchitvā  imāya nāmāti 
  Footnote     saṃ  nidāna         
  
  
 page     
 Vutte  na bhikkhave mallikā idāneva attano paññaṃ nissāya 
 mahājanassa jīvitadānaṃ deti  pubbepi adāsiyevāti vatvā tamatthaṃ 
 pakāsento atītaṃ āhari  
        atīte bārāṇasīrañño putto ekaṃ nigrodharukkhaṃ upasaṅkamitvā 
 tattha nibbattāya devatāya āyāci sāmi devarāja imasmiṃ 
 jambudīpe ekasatarājāno ekasataaggamahesiyo  sacāhaṃ pitu accayena 
 rajjaṃ labhissāmi  etesaṃ galalohitena baliṃ karissāmīti  So  pitari 
 kālakate  rajjaṃ patvā devatāya me ānubhāvena rajjaṃ pattaṃ  
 balimassā karissāmīti mahatiyā senāya nikkhamitvā ekaṃ rājānaṃ 
 attano vase vattetvā tena saddhiṃ aparampi aparampīti sabbe 
 rājāno attano vase katvā saddhiṃ aggamahesīhi ādāya gacchanto  
 uggasenassa nāma sabbakaniṭṭhassa rañño dhammadinnā nāma aggamahesī 
 garugabbhā  taṃ ohāya gantvā ettakaṃ janaṃ visapānakaṃ 
 pāyetvā māressāmīti rukkhamūlaṃ sodhāpesi  
        Devatā cintesi ayaṃ rājā ettake rājāno gaṇhanto maṃ 
 nissāya gaṇhāti  tesaṃ galalohitena mayhaṃ balikammaṃ kātukāmo  sace 
 panāyaṃ ete ghātessati  jambudīpe rājavaṃso ucchijjissati  rukkhamūlaṃpi 
 me asuci bhavissati  sakkhissāmi nu kho taṃ nivāretunti  Sā upadhārentī 
 nāhaṃ sakkhissāmīti ñatvā aññaṃ devataṃ upasaṅkamitvā tamatthaṃ 
 ārocetvā tvaṃ sakkhissasīti āha  Tāyapi paṭikkhittā aññaṃpi 
 aññaṃpīti evaṃ sakalacakkavāḷadevatāyo upasaṅkamitvā tāhipi 
  
  
 page     
 Paṭikkhittā catunnaṃ mahārājānaṃ santikaṃ gantvā mayaṃ na sakkoma  amhākaṃ 
 pana rājā amhehi puññena ca paññāya ca visiṭṭho  taṃ pucchāti 
 tehipi paṭikkhittakāle sakkaṃ upasaṅkamitvā tamatthaṃ ārocetvā   
 deva tumhesu appossukkattaṃ āpannesu  khattiyavaṃso ucchijjissati  
 tassa paṭisaraṇaṃ hothāti āha  Sakko ahaṃpi taṃ paṭibāhituṃ na 
 sakkhissāmi  upāyaṃ pana te vakkhāmīti vatvā upāyaṃ ācikkhi gaccha 
 tvaṃ  rañño passantasseva  rattavatthaṃ nivāsetvā attano rukkhato 
 nikkhamitvā gamanākāraṃ dassehi  atha taṃ rājā devatā me gacchati  
 nivattāpessāmi  nanti nānappakārena yācissati  atha naṃ vadeyyāsi 
 tvaṃ ekasatarājāno saddhiṃ aggamahesīhi ānetvā tesaṃ galalohitena 
 baliṃ karissāmīti mayhaṃ āyācitvā uggasenassa rañño deviṃ ohāya 
 āgato nāhaṃ tādisassa musāvādissa baliṃ sampaṭicchissāmīti evaṃ kira 
 vutte  rājā taṃ ānāpessati  sā rañño dhammaṃ desetvā ettakassa 
 janassa jīvitadānaṃ dassatīti  Iminā kāraṇena sakko devatāya imaṃ 
 upāyaṃ ācikkhi  Devatā tathā akāsi  Rājāpi taṃ ānāpesi  
         Sā āgantvā tesaṃ rājūnaṃ pariyante nisinnampi attano 
 rājānameva vandi  Rājā mayi sabbaseṭṭhake ṭhite  sabbakaniṭṭhaṃ attano 
 sāmikaṃ vandatīti tassā kujjhi  Atha naṃ sā āha kiṃ mayhaṃ tayi 
 paṭibaddhaṃ  ayaṃ pana me sāmiko issariyassa dātā  imaṃ avanditvā 
 kasmā taṃ vandissāmīti  Rukkhadevatā  passantasseva tassa janassa  
  Footnote     Sī  Yu  taṃ pucchāti vadiṃsu  sā gantvā sakkassa tamatthaṃ ārocetvā  
  
  
 page     
 evaṃ bhadde  evaṃ bhaddeti vatvā taṃ pupphamuṭṭhinā pūjesi  Puna 
 rājā āha sace maṃ na vandasi  mayhaṃ rajjasiridāyikaṃ evaṃ mahānubhāvaṃ 
 devataṃ kasmā na vandasīti  mahārāja tayā attano puññe ṭhatvā 
 rājāno gahitā  na devatāya gahetvā dinnāti  Punapi taṃ devatā 
 evaṃ bhadde  evaṃ bhaddeti vatvā tatheva pūjesi  Puna sā rājānaṃ 
 āha tvaṃ devatāya me ettakā rājāno gahetvā dinnāti 
 vadesi  idāni te devatāya  upari vāmapasse rukkho agginā daḍḍho  
 sā taṃ aggiṃ nibbāpetuṃ kasmā nāsakkhi  yadi evaṃ mahānubhāvāti  
 Punapi taṃ devatā evaṃ bhadde  evaṃ bhaddeti vatvā tatheva pūjesi  
 Sā kathayamānā ṭhitā rodi ceva hasi ca  Atha naṃ rājā kiṃ 
 ummattikāsīti āha  kasmā deva evaṃ vadesi  na mādisiyo 
 ummattikā hontīti  atha kiṃkāraṇā rodasi ceva hasi cāti  suṇāhi 
 mahārāja ahañhi atīte kuladhītā hutvā patikule vasantī sāmikassa 
 sahāyakaṃ pāhunakaṃ āgataṃ disvā tassa bhattaṃ pacitukāmā maṃsaṃ 
 āharāti dāsiyā kahāpaṇaṃ datvā  tāya maṃsaṃ alabhitvā āgatāya 
 natthi maṃsanti vutte  gehassa pacchimabhāge sayitāya eḷikāya sīsaṃ 
 chinditvā bhattaṃ sampādesiṃ sāhaṃ ekissā eḷikāya sīsaṃ chinditvā 
 niraye pacitvā pakkāvasesena tassā lomagaṇanāya sīsacchedaṃ pāpuṇiṃ 
 tvaṃ ettakaṃ janaṃ vadhitvā kadā dukkhā muccissasīti evaṃ mahantaṃ 
 tava dukkhaṃ anussarantī rodāmīti vatvā imaṃ gāthamāha 
  
  
 page     
          ekissā kaṇṭhaṃ chinditvā      lomagaṇanāya paccisaṃ 
           bahunnaṃ kaṇṭhe chetvāna       kathaṃ kāhasi khattiyāti  
        atha kasmā te hasitanti  etasmā dukkhā muttamhīti 
 tusitvā hasiṃ mahārājāti  Punapi taṃ devatā evaṃ bhadde  evaṃ 
 bhaddeti vatvā pupphamuṭṭhinā pūjesi  Rājā aho bhāriyaṃ me kammaṃ  
 ayaṃ kira ekaṃ eḷikaṃ vadhitvā niraye pacitvā pakkāvasesena 
 tassā lomagaṇanāya sīsacchedaṃ pāpuṇi  ahaṃ ettakaṃ janaṃ vadhitvā 
 kadā sotthiṃ pāpuṇissāmīti sabbe rājāno mocetvā attanā 
 mahallakatare vanditvā daharatarānaṃ añjaliṃ paggayha sabbe khamāpetvā 
 sakasakaṭṭhānameva pahiṇi  
        Satthā imaṃ dhammadesanaṃ āharitvā evaṃ bhikkhave na idāneva 
 mallikā attano paññaṃ nissāya mahājanassa jīvitadānaṃ deti  pubbepi 
 adāsiyevāti vatvā atītaṃ samodhānesi tadā bārāṇasīrājā 
 pasenadikosalo ahosi  dhammadinnā devī mallikā  rukkhadevatā ahamevāti  
 Evaṃ atītaṃ samodhānetvā puna dhammaṃ desento bhikkhave pāṇātipāto 
 nāma akattabbayuttako  pāṇātipātino hi dīgharattaṃ socantīti 
 vatvā imaṃ gāthamāha 
         evañce sattā jāneyyuṃ       dukkhāyaṃ jātisambhavo 
          na pāṇo pāṇinaṃ haññe         pāṇaghātī hi socatīti    
                         Aññatarapurisavatthu  
                           
  Footnote     khu  jā  eka       tadaṭṭhakathā        
  
  
 page     
               Mahākassapattherassasaddhivihārikavatthu       
        carañce nādhigaccheyyāti imaṃ dhammadesanaṃ satthā sāvatthiyaṃ 
 viharanto mahākassapattherassa saddhivihārikaṃ ārabbha kathesi  
        Desanā rājagahe samuṭṭhitā  Theraṃ kira rājagahaṃ nissāya 
 pipphaliguhāyaṃ vasantaṃ dve saddhivihārikā upaṭṭhahiṃsu  Tesu eko sakkaccaṃ 
 vattaṃ karoti  eko tena kataṃ vattaṃ attanā kataṃ viya dassento 
 mukhodakadantakaṭṭhānaṃ paṭiyāditabhāvaṃ ñatvā bhante mukhodakadantakaṭṭhāni 
 paṭiyāditāni  mukhaṃ dhovathāti vadati  pādadhovananahānādikālepi 
 evameva vadati  Itaro cintesi ayaṃ niccakālaṃ mayā kataṃ vattaṃ 
 attanā kataṃ viya dasseti  hotu  kattabbamassa   karissāmīti tassa 
 bhuñjitvā supantasseva  nahānodakaṃ tāpetvā ekasmiṃ kuṭe katvā 
 piṭṭhikoṭṭhake ṭhapesi  udakatāpanabhājane pana nāḷimattaṃ udakaṃ sesetvā 
 usumaṃ muñcantaṃ ṭhapesi  Itaro sāyaṇhasamaye pabujjhitvā usumaṃ 
 nikkhamantaṃ disvā udakaṃ tāpetvā koṭṭhake udakaṃ ṭhapitaṃ bhavissatīti 
 vegena gantvā theraṃ vanditvā bhante koṭṭhake udakaṃ ṭhapitaṃ  
 nahāyathāti vatvā therena saddhiṃyeva koṭṭhakaṃ pāvisi  Thero udakaṃ 
 apassanto kahaṃ udakaṃ āvusoti āha  Daharo aggisālaṃ gantvā 
 bhājane uḷuṅkaṃ otāretvā tucchabhāvaṃ ñatvā passatha dubbinītassa 
 kammaṃ  tucchabhājanaṃ uddhane āropetvā kuhiṃ gato  ahaṃ koṭṭhake 
 udakanti saññāya ārocesinti ujjhāyanto ghaṭaṃ ādāya titthaṃ 
  Footnote     Sī  Yu  kattabbayuttamassa  
  
  
 page     
 Agamāsi  Itaropi piṭṭhikoṭṭhakato udakaṃ āharitvā koṭṭhake ṭhapesi  
 Theropi cintesi ayaṃ daharo udakaṃ me tāpetvā koṭṭhake ṭhapitaṃ  etha  
 bhante nahāyathāti vatvā idāni ujjhāyanto ghaṭaṃ ādāya titthaṃ 
 gacchati  kinnu kho etanti upadhārento ettakaṃ kālaṃ esa daharo 
 iminā kataṃ vattaṃ attanā kataṃ viya pakāsesīti ñatvā sāyaṃ āgantvā 
 nisinnassa ovādaṃ adāsi āvuso bhikkhunā nāma attanā katameva 
 katanti vattuṃ vaṭṭati  no akataṃ tvaṃ idāni koṭṭhake udakaṃ ṭhapitaṃ  
 nahāyatha bhanteti vatvā  mayi pavisitvā ṭhite  ghaṭaṃ ādāya ujjhāyanto 
 gacchasi pabbajitassa nāma evaṃ kātuṃ na vaṭṭatīti  So passatha 
 therassa kammaṃ  udakamattaṃ nissāya maṃ evaṃ vadesīti kujjhitvā 
 punadivase therena saddhiṃ piṇḍāya na pāvisi  Thero itarena saddhiṃ ekaṃ 
 padesaṃ agamāsi  So  tasmiṃ gate  therassa upaṭṭhākakulaṃ gantvā 
 thero kahaṃ bhanteti puṭṭho therassa aphāsukaṃ jātaṃ  vihāreyeva 
 nisinnoti āha  kiṃ pana bhante laddhuṃ vaṭṭatīti  evarūpaṃ kira 
 nāma āhāraṃ dethāti  Tena vuttaniyāmeneva sampādetvā adaṃsu  So 
 antarāmaggeva taṃ bhuñjitvā vihāraṃ gato  Theropi gataṭṭhāne mahantaṃ 
 sukhumavatthaṃ labhitvā attanā saddhiṃ gatadaharassa adāsi   so taṃ rajitvā 
 attano nivāsanapārupanaṃ akāsi  Thero punadivase taṃ upaṭṭhākakulaṃ 
 gantvā  bhante tumhākaṃ kira aphāsukaṃ jātanti amhehi daharena 
 vuttaniyāmeneva paṭiyādetvā āhāro pesito  paribhuñjitvā vo 
 phāsukaṃ jātanti vutte  tuṇhī ahosi  Vihāraṃ pana gantvā taṃ daharaṃ 
  
  
 page     
 Sāyaṃ vanditvā nisinnaṃ evamāha āvuso tayā kira hīyo evaṃ 
 nāma kataṃ  idaṃ pabbajitānaṃ ananucchavikaṃ  viññattiṃ katvā bhuñjituṃ na 
 vaṭṭatīti  So kujjhitvā there āghātaṃ bandhi purimadivase udakamattaṃ 
 nissāya maṃ musāvādiṃ katvā ajja attano upaṭṭhākakule bhattamuṭṭhiyā 
 bhuttakāraṇā maṃ viññattiṃ katvā bhuñjituṃ na vaṭṭatīti vadesi  
 vatthampi tena attano upaṭṭhākasseva dinnaṃ aho therassa bhāriyaṃ 
 kammaṃ  jānissāmissa kattabbayuttakanti punadivase there gāmaṃ 
 pavisante  sayaṃ vihāre ohīyitvā daṇḍaṃ gahetvā paribhogabhājanādīni 
 bhinditvā therassa paṇṇasālāya aggiṃ datvā  yaṃ na jhāyati  taṃ 
 muggarena paharanto bhinditvā nikkhamitvā palāto kālaṃ katvā 
 avīcimahāniraye nibbatti  Mahājano kathaṃ samuṭṭhāpesi therassa 
 kira saddhivihāriko ovādamattaṃ asahanto kujjhitvā paṇṇasālaṃ 
 jhāpetvā palātoti  
        Atheko bhikkhu aparabhāge rājagahā nikkhamitvā satthāraṃ 
 daṭṭhukāmo jetavanaṃ gantvā satthāraṃ vanditvā satthārā paṭisanthāraṃ 
 katvā kuto āgatosīti puṭṭho rājagahato bhanteti āha  mama 
 puttassa mahākassapassa khamanīyanti  khamanīyaṃ bhante  eko panassa 
 saddhivihāriko ovādamattena kujjhitvā paṇṇasālaṃ jhāpetvā 
 palātoti  Satthā na so idāneva ovādaṃ sutvā kujjhati  pubbepi 
 kujjhiyeva na ca idāneva kuṭiṃ dūseti  pubbepi dūsesiyevāti vatvā 
 atītaṃ āhari  
  
  
 page     
          atīte bārāṇasiyaṃ brahmadatte rajjaṃ kārente  
 himavantappadese eko siṅgilasakuṇo kulāvakaṃ katvā vasi  Athekadivasaṃ deve 
 vassante  eko makkaṭo sītena kampamāno taṃ padesaṃ agamāsi  
 Siṅgilo taṃ disvā gāthamāha 
          manussasseva te sīsaṃ        hatthapādā ca vānara 
           atha kena nu vaṇṇena        agārante na vijjatīti    
      Makkaṭo kiñcāpi me hatthapādā atthi  yāya pana paññāya 
 vicāretvā agāraṃ kareyyaṃ  sā me paññā natthīti cintetvā tamatthaṃ 
 pakāsetukāmo imaṃ gāthamāha 
          manussasseva me sīsaṃ        hatthapādā ca siṅgila  
           yāhu seṭṭhā manussesu      sā me paññā na vijjatīti    
      Atha naṃ evarūpassa tava kathaṃ gharāvāso ijjhissatīti garahanto 
 siṅgilo imaṃ gāthādvayamāha 
          anavaṭṭhitacittassa           lahucittassa dubbhino 
           niccaṃ addhuvasīlassa          sukhabhāvo na vijjati  
           So karassānubhāvaṃ tvaṃ       vītivattassu sīliyaṃ  
           sītavātaparittāṇaṃ           karassu kuṭikaṃ kapīti    
      Makkaṭo ayaṃ maṃ anavaṭṭhitacittaṃ lahucittaṃ mittadubbhiṃ addhuvasīlaṃ 
 karoti  idānissa dubbhibhāvaṃ dassessāmīti kulāvakaṃ viddhaṃsetvā 
 vippakkīri  Sakuṇo  tasmiṃ kulāvakaṃ gaṇhanteyeva  ekena passena 
  Footnote     khu  jā  catukka         tadaṭṭhakathā        
  
  
 page     
 Nikkhamitvā palāyi  
        Satthā imaṃ dhammadesanaṃ āharitvā jātakaṃ samodhānesi tadā 
 makkaṭo kuṭidūsakabhikkhu ahosi  siṅgilasakuṇo kassapoti  jātakaṃ 
 samodhānetvā evaṃ bhikkhave na idāneva  pubbepi so ovāde 
 kujjhitvā kuṭiṃ dūsesi mama puttassa kassapassa evarūpena bālena 
 saddhiṃ vasanato ekakasseva nivāso seyyoti vatvā imaṃ gāthamāha 
          carañce nādhigaccheyya         seyyaṃ  sadisamattano  
           ekacariyaṃ daḷhaṃ kayirā         natthi bāle sahāyatāti  
        Tattha caranti  iriyāpathacāraṃ aggahetvā manasā cāro 
 veditabbo  kalyāṇamittaṃ pariyesantoti attho  Seyyaṃ sadisamattanoti  
 attano sīlasamādhipaññāguṇehi adhikataraṃ vā sadisaṃ vā na labheyya ce  
 Ekacariyanti  etesu hi seyyaṃ labhamāno sīlādīhi vaḍḍhati  sadisaṃ 
 labhamāno na parihāyati  hīnena pana  saddhiṃ ekato vasanto ekato 
 sambhogaparibhogaṃ karonto sīlādīhi parihāyati  Tena vuttaṃ evarūpo 
 puggalo na sevitabbo na bhajitabbo na payirupāsitabbo  aññatra 
 anuddayāya aññatra anukampāyāti  Tasmā sace kāruññaṃ paṭicca 
 ayaṃ maṃ nissāya sīlādīhi vaḍḍhissatīti tamhā puggalā kiñci 
 appaccāsiṃsanto taṃ saṅgaṇhituṃ sakkoti  iccetaṃ kusalaṃ no ce 
 sakkoti  ekacariyaṃ daḷhaṃ kayirā ekībhāvameva thiraṃ katvā sabbiriyāpathesu 
 ekakova vihareyya  Kiṃkāraṇā  natthi bāle sahāyatāti  
 sahāyatā nāma cūḷasīlaṃ majjhimasīlaṃ mahāsīlaṃ dasa kathāvatthūni terasa 
  
  
 page     
 Dhūtaṅgaguṇā vipassanāguṇā cattāro maggā cattāri phalāni tisso 
 vijjā cha abhiññā  ayaṃ sahāyatāguṇo bālaṃ nissāya natthīti  
        Desanāvasāne āgantukabhikkhu sotāpattiphalaṃ patto  Aññepi 
 bahū sotāpattiphalādīni pāpuṇiṃsu  Desanā mahājanassa sātthikā 
 ahosīti  
                Mahākassapattherassasaddhivihārikavatthu  
                      
                     Ānandaseṭṭhivatthu       
        puttā matthi dhanamatthīti imaṃ dhammadesanaṃ satthā sāvatthiyaṃ 
 viharanto ānandaseṭṭhiṃ ārabbha kathesi  
        Sāvatthiyaṃ kira ānandaseṭṭhī nāma asītikoṭivibhavo mahāmaccharī 
 ahosi  So anvaḍḍhamāsaṃ ñātake sannipātetvā puttaṃ mūlasiriṃ 
 nāma tīsu velāsu evaṃ ovadati idaṃ cattāḷīsakoṭidhanaṃ bahūti saññaṃ 
 mā akari  vijjamānaṃ dhanaṃ na dātabbaṃ  navaṃ dhanaṃ uppādetabbaṃ    
 ekekampi hi kahāpaṇaṃ vayaṃ karontassa  dhanaṃ khiyateva tasmā 
            añjanānaṃ khayaṃ disvā     upacikānañca ācayaṃ 
            madhūnañca samāhāraṃ       paṇḍito gharamāvaseti  
        So aparena samayena attano pañcamahānidhiṃ puttassa 
 anācikkhitvā dhananissito maccheramalamalino kālaṃ katvā  tasseva nagarassa 
  Footnote     Sī  Yu  nipphādetabbaṃ  
  
  
 page     
 Ekasmiṃ dvāragāmake caṇḍālānaṃ kulasahassaṃ paṭivasati tatthekissā 
 caṇḍāliyā kucchismiṃ paṭisandhiṃ gaṇhi  Rājā tassa kālakiriyaṃ sutvā 
 puttamassa mūlasiriṃ pakkosāpetvā seṭṭhiṭṭhāne ṭhapesi  Tampi 
 caṇḍālakulasahassaṃ ekatova bhatiyā kammaṃ katvā jīvamānaṃ tassa 
 paṭisandhiggahaṇakālato paṭṭhāya neva bhatiṃ labhati na yāpanamattato 
 paraṃ bhattapiṇḍampi  Te mayaṃ etarahi kammaṃ karontāpi piṇḍamattaṃ na 
 labhāma  amhākaṃ antare kālakaṇṇiyā bhavitabbanti dve koṭṭhāsā 
 hutvā  yāva tassa mātāpitaro visuṃ honti  tāva vibhajitvā imasmiṃ 
 kule kālakaṇṇī uppannāti tassa mātaraṃ nīhariṃsu  Yāvassā so 
 kucchigato  tāva yāpanamattampi kicchena labhitvā puttaṃ vijāyi  Tassa 
 hatthapādā ca akkhīni ca kaṇṇā ca nāsā ca mukhañca na yathāṭṭhāne 
 ahesuṃ  So evarūpena aṅgavekallena samannāgato paṃsupisācako viya 
 ativiya virūpo ahosi  Evaṃ santepi  naṃ mātā na pariccaji  Mātu kucchiyaṃ 
 vasitaputtasmiṃ hi sineho balavā hoti  Sā taṃ kicchena posayamānā  taṃ 
 ādāya gatadivase kiñci alabhitvā  gehe katvā sayameva gatadivase bhatiṃ 
 labhati  Atha naṃ piṇḍāya caritvā jīvituṃ samatthakāle sā kapālaṃ 
 hatthe ṭhapetvā tāta mayā taṃ nissāya mahādukkhaṃ pattaṃ    idāni na 
 sakkomi taṃ posetuṃ  imasmiṃ nagare kapaṇaddhikādīnaṃ paṭiyattabhattādīni 
 atthi  tattha bhikkhāya caritvā jīvāhīti taṃ vissajjesi  So gharappaṭipāṭiyā 
 caranto ānandaseṭṭhikāle nibbattaṭṭhānaṃ gantvā jātissaro 
  Footnote     Sī  Ma  Yu  tāta mayaṃ  pe  mahādukkhaṃ pattā  
  
  
 page     
 Hutvā attano gehaṃ pāvisi  Tīsu naṃ dvārakoṭṭhakesu na koci 
 sallakkhesi  Catutthadvārakoṭṭhake mūlasiriseṭṭhino puttakā disvā 
 ubbiggahadayā parodiṃsu  Atha naṃ seṭṭhipurisā nikkhama kālakaṇṇīti 
 pothentā nīharitvā saṅkāraṭṭhāne khipiṃsu  Satthā ānandattherena 
 pacchāsamaṇena piṇḍāya caranto taṃ ṭhānaṃ patto theraṃ oloketvā 
 tena puṭṭho taṃ pavattiṃ ācikkhi  Thero mūlasiriṃ pakkosāpesi  
 Mahājanakāyo sannipati  Satthā mūlasiriṃ āmantetvā jānāsi etanti 
 pucchitvā  na jānāmīti vutte  pitā te ānandaseṭṭhīti vatvā 
 taṃ asaddahantaṃ ānandaseṭṭhi puttassa te pañcamahānidhiṃ ācikkhāhīti 
 ācikkhāpetvā saddahāpesi  So satthāraṃ saraṇaṃ agamāsi  Satthā 
 tassa dhammaṃ desento imaṃ gāthamāha 
           puttā matthi  dhanamatthi     iti bālo vihaññati  
            attā hi attano natthi     kuto puttā  kuto dhananti  
        Tassattho puttā me atthi  dhanaṃ me atthi iti bālo 
 puttataṇhāya ceva dhanataṇhāya ca haññati vihaññati dukkhīyati 
 puttā me nassiṃsūti vihaññati  nassantīti vihaññati  nassissantīti 
 vihaññati  Dhanepi eseva nayo  Iti chahākārehi vihaññati  
 putte posessāmīti rattiñca divā ca thalapathajalapathādīsu 
 nānappakārato vāyamantopi vihaññati  dhanaṃ uppādessāmīti 
 kasivaṇijjādīni karontopi vihaññateva evaṃ vihaññantassa ca 
  Footnote     Sī  puttā matthi  dhanammatthi Ma  puttamatthi dhanamatthi  Yu  puttā 
  matthi dhanaṃ matthi  
  
  
 page     
 Attā hi attano natthi  tena vighātena dukkhitaṃ attānaṃ sukhitaṃ kātuṃ 
 asakkontassa pavattiyampissa attā hi attano natthi  maraṇamañce 
 nipannassa maraṇantikāhi vedanāhi aggijālāhi viya pariḍayhamānassa 
 chijjamānesu sandhibandhanesu bhijjamānesu aṭṭhisaṅghātesu nimmiletvā 
 paralokaṃ ummiletvā idhalokaṃ passantassāpi divase divase dvikkhattuṃ 
 nahāpetvā tikkhattuṃ bhojetvā gandhamālādīhi alaṅkaritvā yāvajīvaṃ 
 positopi   sahāyabhāvena dukkhaparittāṇaṃ kātuṃ asamatthatāya attā hi 
 attano natthi  kuto puttā kuto dhanaṃ  puttā vā dhanaṃ vā tasmiṃ 
 samaye kimeva karissanti ānandaseṭṭhinopi kassaci kiñci adatvā 
 puttassatthāya dhanaṃ saṇṭhapetvā pubbe vā maraṇamañce nipannassa 
 idāni vā imaṃ dukkhaṃ pattassa  kuto puttā kuto dhanaṃ  puttā 
 vā dhanaṃ vā kiṃ dukkhaṃ hariṃsu kiṃ vā sukhaṃ uppādayiṃsūti  
        Desanāvasāne caturāsītiyā pāṇasahassānaṃ dhammābhisamayo 
 ahosi  Desanā mahājanassa sātthikā ahosīti  
                      Ānandaseṭṭhivatthu  
                         
  Footnote     Sī  Yu  puṭṭhopi  Ma  upaṭṭhāYu  
  
  
 page     
                    Gaṇṭhibhedakacoravatthu       
        yo bālo maññatī bālyanti imaṃ dhammadesanaṃ satthā 
 jetavane viharanto gaṇṭhibhedakacore ārabbha kathesi  
        Te kira dve sahāyakā dhammassavanatthāya gacchantena mahājanena 
 saddhiṃ jetavanaṃ gantvā  eko dhammakathaṃ assosi  Eko attanā   
 gayhupagaṃ olokesi  Tesu dhammaṃ suṇanto   sotāpattiphalaṃ pāpuṇi  
 Itaro ekassa dussante baddhaṃ pañcamāsakamattaṃ labhi  Tassa taṃ gehe 
 pākavattaṃ jātaṃ  itarassa gehe na paccati  Atha naṃ sahāyakacoro 
 attano bhariyāya saddhiṃ upphaṇḍiyamāno tvaṃ atipaṇḍitatāya attano 
 gehe pākavattamūlampi na nipphādesīti āha  Itaro bālabhāveneva 
 vatāyaṃ attano paṇḍitabhāvaṃ maññatīti taṃ pavattiṃ satthu ārocetuṃ 
 ñātīhi saddhiṃ jetavanaṃ gantvā ārocesi  Satthā tassa dhammaṃ 
 desento imaṃ gāthamāha 
        yo bālo maññatī bālyaṃ      paṇḍito vāpi tena so 
         bālo ca paṇḍitamānī         sa ve bāloti vuccatīti  
        Tattha yo bāloti  yo attanā bālo apaṇḍito samāno 
 bālo ahanti taṃ attano bālyaṃ bālabhāvaṃ maññati jānāti  
 Tena soti  tena kāraṇena so puggalo paṇḍito vāpi hoti 
 paṇḍitasadiso vāpi  So hi bālo ahanti jānamāno aññaṃ 
  Footnote     Sī  Ma  Yu  attano       Ma  tesu eko dhammaṃ suṇamāno  
  
  
 page     
 Paṇḍitaṃ upasaṅkamanto payirupāsanto tena paṇḍitabhāvatthāya 
 ovadiyamāno anusāsiyamāno taṃ ovādaṃ uggaṇhitvā paṇḍito vā 
 hoti paṇḍitataro vā  Sa ve bāloti  yo ca bālo samāno ko 
 añño mayā sadiso bahussuto dhammakathiko vinayadharo dhūtavādo 
 atthīti evaṃ paṇḍitamānīva hoti  so aññaṃ paṇḍitaṃ anupasaṅkamanto 
 apayirupāsanto neva pariyattiṃ uggaṇhāti  na paṭipattiṃ pūreti  ekantaṃ 
 bālabhāvameva pāpuṇāti so gaṇṭhibhedakacoro viya  Tena vuttaṃ 
 sa ve bāloti vuccatīti  
        Desanāvasāne itarassa ñātakehi saddhiṃ mahājano sotāpattiphalaṃ 
 pāpuṇīti  
                     Gaṇṭhibhedakacoravatthu  
                        
                     Udāyittheravatthu       
        yāvajīvampi ce bāloti imaṃ dhammadesanaṃ satthā jetavane 
 viharanto udāyittheraṃ ārabbha kathesi  
        So kira  mahātheresu pakkantesu  dhammasabhaṃ gantvā dhammāsane 
 nisīdi  Atha naṃ ekadivasaṃ āgantukabhikkhū disvā ayaṃ bahussuto 
 mahāthero bhavissatīti maññamānā khandhādippaṭisaṃyuttaṃ pañhaṃ 
 pucchitvā kiñci ajānamānaṃ ko eso buddhehi saddhiṃ ekavihāre 
  
  
 page     
 Vasamāno khandhadhātuāyatanamattampi na jānātīti garahitvā taṃ 
 pavattiṃ tathāgatassa ārocesuṃ  Atha satthā tesaṃ dhammaṃ desento 
 imaṃ gāthamāha 
           yāvajīvampi ce bālo         paṇḍitaṃ  payirupāsati  
            na so dhammaṃ vijānāti         dabbi sūparasaṃ yathāti  
        Tassattho bālo nāmesa yāvajīvampi paṇḍitaṃ upasaṅkamanto 
 payirupāsanto idaṃ buddhavacanaṃ  ettakaṃ buddhavacananti evaṃ pariyattidhammaṃ 
 vā ayaṃ vihāro  ayaṃ ācāro  ayaṃ gocaro idaṃ sāvajjaṃ  idaṃ 
 anavajjaṃ  idaṃ sevitabbaṃ  idaṃ na sevitabbaṃ idaṃ paṭivijjhitabbaṃ  idaṃ 
 sacchikātabbanti evaṃ paṭipattippaṭivedhadhammaṃ vā na jānāti  Yathā kiṃ  
 dabbi sūparasaṃ yathāti yathā hi dabbi yāva parikkhayā nānappakārāya 
 sūpavikatiyā samparivattamānāpi idaṃ loṇikaṃ  idaṃ aloṇikaṃ  idaṃ 
 tittakaṃ  idaṃ khārikaṃ  idaṃ kaṭukaṃ  idaṃ ambilaṃ  idaṃ anambilaṃ  idaṃ 
 kasāvanti sūparasaṃ na jānāti evameva bālo yāvajīvaṃ paṇḍitaṃ 
 payirupāsamāno vuttappakāraṃ dhammaṃ na jānātīti  
        Desanāvasāne āgantukabhikkhūnaṃ āsavehi cittāni vimucciṃsūti  
                      Udāyittheravatthu  
                         
  
  
 page     
                    Pāṭheyyakabhikkhuvatthu       
        muhuttamapi ce viññūti imaṃ dhammadesanaṃ satthā jetavane 
 viharanto tiṃsamatte pāṭheyyake   bhikkhū ārabbha kathesi  
        Tesaṃ hi bhagavā itthiṃ pariyesantānaṃ kappāsikavanasaṇḍe paṭhamaṃ 
 dhammaṃ desesi  Tadā sabbeva ehibhikkhubhāvaṃ patvā iddhimayapattacīvaradharā 
 hutvā terasa dhūtaṅgāni samādāya vattamānā punapi dīghassa 
 addhuno accayena satthāraṃ upasaṅkamitvā anamataggadhammadesanaṃ sutvā 
 tasmiṃyeva āsane arahattaṃ pāpuṇiṃsu  Bhikkhū aho vatimehi bhikkhūhi 
 khippameva dhammo viññātoti dhammasabhāyaṃ kathaṃ samuṭṭhāpesuṃ  Taṃ 
 sutvā satthā na bhikkhave idāneva  pubbepi ime tiṃsamattā sahāyakā 
 dhuttā hutvā tuṇḍilajātake mahātuṇḍilassa dhammadesanaṃ sutvā 
 khippameva dhammaṃ viññāya pañca sīlāni samādayiṃsu  te teneva 
 upanissayena etarahi nisinnāsaneyeva arahattaṃ pattāti vatvā dhammaṃ 
 desento imaṃ gāthamāha 
           muhuttamapi ce viññū      paṇḍitaṃ payirupāsati  
            khippaṃ dhammaṃ vijānāti     jivhā sūparasaṃ yathāti  
        Tassattho viññū paṇḍitapuriso muhuttampi ce aññaṃ paṇḍitaṃ 
 payirupāsati  so tassa santike uggaṇhanto paripucchanto khippameva 
 pariyattidhammaṃ vijānāti  tato kammaṭṭhānaṃ kathāpetvā paṭipattiyaṃ 
  Footnote     pāveyyaketipi padaṃ  
  
  
 page     
 Ghaṭento vāyamanto  yathā nāma anupahatajivhāpasādo puriso 
 rasavijānanatthaṃ jivhagge ṭhapetvāeva loṇikādibhedaṃ rasaṃ vijānāti 
 evaṃ paṇḍito khippameva lokuttaradhammampi vijānātīti  
        Desanāvasāne bahū bhikkhū arahattaṃ pāpuṇiṃsūti  
                     Pāṭheyyakabhikkhuvatthu  
                         
                     Suppabuddhakuṭṭhivatthu       
        caranti bālā dummedhāti imaṃ dhammadesanaṃ satthā veḷuvane 
 viharanto suppabuddhakuṭṭhiṃ ārabbha kathesi  
        Idaṃ suppabuddhavatthu udāne   āgatameva  Tadā hi suppabuddhakuṭṭhi 
 parisapariyante nisinno bhagavato dhammadesanaṃ sutvā sotāpattiphalaṃ 
 patvā attanā paṭiladdhaguṇaṃ satthu ārocetukāmo parisamajjhe 
 ogāhituṃ avisahanto mahājanassa satthāraṃ vanditvā anugantvā 
 nivattakāle vihāraṃ agamāsi  Tasmiṃ khaṇe sakko devarājā ayaṃ 
 suppabuddhakuṭṭhi attanā satthu sāsane paṭiladdhaguṇaṃ pākaṭaṃ kātukāmoti 
 ñatvā vīmaṃsissāmi nanti gantvā ākāse ṭhito etadavoca 
 suppabuddha tvaṃ manussadaliddo manussavarāko  ahante apariyantaṃ 
 dhanaṃ dassāmi  buddho na buddho  dhammo na dhammo  saṅgho  na saṅgho  
  Footnote     khu  u         
  
  
 page     
 Alaṃ me buddhena  alaṃ me dhammena  alaṃ me saṅghenāti vadehīti  
 Atha naṃ so āha kosi tvanti  ahaṃ sakkoti  andhabāla 
 ahirika  tvaṃ mayā saddhiṃ kathetuṃ na yuttarūposi  tvaṃ maṃ duggato 
 daliddo kapaṇoti vadesi  nevāhaṃ duggato na daliddo  sukhappatto 
 ahamasmi mahaddhano  
          saddhādhanaṃ sīladhanaṃ          hirī  ottappiyaṃ   dhanaṃ  
          sutadhanañca  cāgo ca       paññā ve sattamaṃ dhanaṃ 
          yassa etā dhanā atthi     itthiyā purisassa vā  
         adaliddoti taṃ āhu        amoghaṃ tassa jīvitanti   
 yesaṃ hi imāni sattavidhaariyadhanāni santi  na te buddhehi vā 
 paccekabuddhehi vā daliddāti vuccantīti  Sakko tassa kathaṃ sutvā taṃ 
 antarāmagge ohāya satthu santikaṃ gantvā sabbaṃ taṃ vacanappaṭivacanaṃ 
 satthu   ārocesi  Atha naṃ bhagavā āha na kho sakka sakkā tādisānaṃ 
 satenapi sahassenapi suppabuddhakuṭṭhiṃ buddho na buddhoti vā dhammo na 
 dhammoti vā saṅgho na saṅghoti vā kathāpetunti  Suppabuddhopi 
 kho satthu santikaṃ gantvā satthārā katappaṭisammodano attanā 
 paṭiladdhaguṇaṃ satthu ārocetvā uṭṭhāyāsanā pakkāmi  Atha naṃ 
 acirapakkantaṃ gāvī taruṇavacchā jīvitā voropesi  
        Sā kira ekā yakkhinī pukkusātikulaputtaṃ bāhiyadārucīriyaṃ 
 tambadāṭhikacoraghātakaṃ suppabuddhakuṭṭhinti ime cattāro jane sataṃ 
  Footnote     Ma  Yu  hiri ottappiyaṃ       aṅ  sattaka       
     Sī  Ma  Yu  satthūti natthi  
  
  
 page     
 Sataṃ attabhāve gāvī hutvā jīvitā voropesi  Te kira atīte 
 cattāro seṭṭhiputtā hutvā ekaṃ nagarasobhiniṃ gaṇikaṃ uyyānaṃ netvā 
 divasaṃ sampattiṃ anubhavitvā sāyaṇhasamaye evaṃ mantayiṃsu  imasmiṃ 
 ṭhāne añño natthi  imissā amhehi dinnaṃ kahāpaṇasahassañca 
 sabbañca pasādhanabhaṇḍaṃ gahetvā imaṃ māretvā gacchāmāti  Sā tesaṃ 
 kathaṃ sutvā ime nillajjā mayā saddhiṃ abhiramitvā idāni maṃ 
 māretukāmā  jānissāmi tesaṃ kattabbayuttakanti tehi māriyamānā 
 ahaṃ yakkhinī hutvā  yathā maṃ ete mārenti evameva te māretuṃ 
 samatthā bhaveyyanti patthanaṃ akāsi      
        Sambahulā bhikkhū tassa kālakiriyaṃ bhagavato ārocetvā tassa 
 kā gati  keneva kāraṇena kuṭṭhibhāvaṃ pattoti pucchiṃsu  Satthā 
 sotāpattiphalaṃ patvā tassa tāvatiṃsabhavane uppannabhāvañca 
 tagarasikhippaccekabuddhaṃ disvā niṭṭhuhitvā apabyāmaṃ katvā dīgharattaṃ niraye 
 pacitvā vipākāvasesena idāni kuṭṭhibhāvappattiñca byākaritvā 
 bhikkhave ime sattā attanāva attano kaṭukavipākaṃ kammaṃ 
 karontā vicarantīti vatvā anusandhiṃ ghaṭetvā uttariṃ dhammaṃ 
 desento     gāthamāha 
           caranti bālā dummedhā    amitteneva attanā 
            karontā pāpakaṃ kammaṃ     yaṃ hoti kaṭakapphalanti  
  Footnote     Sī  Ma  Yu  etthantare tassa nissandena ime māresīti atthi     Sī  Ma  Yu  
   etthantare imanti atthi  
  
  
 page     
        Tattha carantīti catūhi iriyāpathehi akusalameva karontā 
 vicaranti  Bālāti  idhalokatthañca paralokatthañca ajānantā idha 
 bālā nāma  Dummedhāti  duppaññā  Amittenevāti  amittabhūtena 
 viya verinā hutvā  Kaṭukapphalanti  tikhiṇaphalaṃ dukkhaphalaṃ  
      Desanāvasāne bahū sotāpattiphalādīni pāpuṇiṃsūti  
                      Suppabuddhakuṭṭhivatthu 
                         
                        Kasakavatthu       
        na taṃ kammaṃ kataṃ sādhūti imaṃ dhammadesanaṃ satthā jetavane 
 viharanto ekaṃ kasakaṃ ārabbha kathesi  
        So kira sāvatthito avidūre ekaṃ khettaṃ kasati  Corā 
 udakaniddhamanena nagaraṃ pavisitvā ekasmiṃ aḍḍhakule ummaṅgaṃ bhinditvā 
 pavisitvā bahuṃ hiraññasuvaṇṇaṃ gahetvā udakaniddhamaneneva nikkhamiṃsu  
 Eko coro te vañcetvā ekaṃ sahassatthavikaṃ ovaṭṭikāyaṃ katvā taṃ 
 khettaṃ gantvā tehi saddhiṃ bhaṇḍaṃ bhājetvā ādāya gacchanto 
 ovaṭṭikato patamānaṃ sahassatthavikaṃ na sallakkhesi  
        Taṃdivasaṃ satthā paccūsasamaye lokaṃ olokento taṃ kasakaṃ 
 attano ñāṇajālassa anto paviṭṭhaṃ disvā kinnu kho bhavissatīti 
 upadhārento idaṃ addasa ayaṃ kasako pātova kasituṃ gamissati  
 bhaṇḍasāmikāpi corānaṃ anupadaṃ gantvā sahassatthavikaṃ tassa khette 
  
  
 page     
 Disvā etaṃ gaṇhissanti  maṃ ṭhapetvā tassa añño sakkhi nāma na 
 bhavissati sotāpattimaggassa upanissayopissa atthi  tattha mayā gantuṃ 
 vaṭṭatīti  Sopi kasako pātova kasituṃ gato  Satthā ānandattherena 
 pacchāsamaṇena tattha agamāsi  Kasako satthāraṃ disvā gantvā 
 bhagavantaṃ vanditvā puna kasituṃ ārabhi  Satthā tena saddhiṃ kiñci 
 avatvā sahassatthavikāya patitaṭṭhānaṃ gantvā taṃ disvā ānandattheraṃ 
 āha passa ānanda āsīvisoti  passāmi bhante ghoravisoti  
 Kasako taṃ kathaṃ sutvā mama velāya vā avelāya vā caraṇaṭṭhānametaṃ  
 āsīviso kirettha atthīti cintetvā  satthari ettakaṃ vatvā pakkante  
 māressāmi nanti patodayaṭṭhiṃ ādāya gato sahassatthavikaṃ disvā 
 imaṃ sandhāya satthārā kathitaṃ bhavissatīti taṃ ādāya nivatto 
 abyattatāya taṃ ekamante ṭhapetvā paṃsunā paṭicchādetvā puna kasituṃ 
 ārabhi  Manussāpi vibhātāya rattiyā  gehe corehi katakammaṃ disvā 
 padānupadaṃ gacchantā taṃ khettaṃ gantvā tattha corehi bhaṇḍassa 
 bhājitaṭṭhānaṃ disvā kasakassa padavalañjaṃ addasaṃsu  Te tassa 
 padānusārena gantvā thavikāya ṭhapitaṭṭhānaṃ disvā paṃsuṃ viyūhitvā thavikaṃ 
 ādāya tvaṃ gehaṃ vilumpitvā khettaṃ kasamāno viya vicarasīti 
 tajjetvā daṇḍena pothetvā netvā rañño dassayiṃsu  Rājā taṃ 
 pavattiṃ sutvā tassa vadhaṃ āṇāpesi  Rājapurisā taṃ pacchābāhuṃ 
 bandhitvā kasāhi tālentā āghātanaṃ nayiṃsu  So kasāhi tāliyamāno 
 aññaṃ kiñci avatvā passa ānanda āsīvisoti  passāmi bhante 
  
  
 page     
 Ghoravisoti vadanto gacchati  Atha naṃ rājapurisā satthu ceva ānandattherassa 
 ca kathaṃ kathesi  kinnāmetanti pucchitvā  rājānaṃ daṭṭhuṃ 
 labhamāno kathessāmīti vutte  rañño santikaṃ netvā rañño taṃ 
 pavattiṃ kathayiṃsu  Atha naṃ rājā kasmā evaṃ kathesīti pucchi  Sopi 
 nāhaṃ deva coroti vatvā kasanatthāya nikkhantakālato paṭṭhāya 
 sabbaṃ taṃ pavattiṃ rañño ācikkhi  Rājā tassa kathaṃ sutvā ayaṃ bhaṇe 
 loke aggapuggalaṃ satthāraṃ sakkhiṃ apadisati  na yuttaṃ etassa dosaṃ 
 āropetuṃ  ahamettha kattabbaṃ jānissāmīti taṃ ādāya sāyaṇhasamaye 
 satthu santikaṃ gantvā satthāraṃ pucchi bhagavā kacci tumhe ānandattherena 
 saddhiṃ etassa kasakassa kasanaṭṭhānaṃ gatāti  āma mahārājāti  
 kiṃ vo tattha diṭṭhanti  sahassatthavikā mahārājāti  disvā kiṃ 
 avocutthāti  idaṃ nāma mahārājāti  bhante sacāyaṃ puriso 
 tumhādisaṃ apadisaṃ nākarissa  na jīvitaṃ labhissa  tumhehi pana kathitakathaṃ 
 kathetvā tena jīvitaṃ laddhanti  Taṃ sutvā satthā āma mahārāja  
 ahampi ettakameva vatvā gato  paṇḍitena nāma yaṃ kammaṃ katvā 
 pacchānutappaṃ hoti na taṃ kattabbanti vatvā anusandhiṃ ghaṭetvā 
 dhammaṃ desento imaṃ gāthamāha 
          na taṃ kammaṃ kataṃ sādhu           yaṃ katvā anutappati  
           yassa assumukho rodaṃ           vipākaṃ paṭisevatīti  
        Tattha yaṃ katvāti  yaṃ nirayādīsu nibbattanasamatthaṃ dukkhudriyaṃ 
 kammaṃ katvā anussaranto anussaritānussaritakkhaṇe  anutappati 
  
  
 page     
 Anusocati  taṃ kataṃ na sādhu na sundaraṃ na siliṭṭhakaṃ  Yassa assumukhoti  
 yassa assūhi tintamukho rodanto vipākaṃ anubhotīti  
        Desanāvasāne kasakaupāsako sotāpattiphalaṃ patto  
 Sampattabhikkhūpi bahū sotāpattiphalādīni pāpuṇiṃsūti  
                         Kasakavatthu  
                         
                    Sumanamālākāravatthu       
        tañca kammaṃ kataṃ sādhūti imaṃ dhammadesanaṃ satthā veḷuvane 
 viharanto sumanaṃ nāma mālākāraṃ ārabbha kathesi  
        So kira devasikaṃ bimbisārarājānaṃ pātova aṭṭhahi 
 sumanapupphanāḷīhi upaṭṭhahanto aṭṭhaṭṭhakahāpaṇe labhati  Athekadivasaṃ tasmiṃ 
 pupphāni gahetvā nagaraṃ paviṭṭhamatte  bhagavā mahābhikkhusaṅghaparivuto 
 chabbaṇṇaraṃsiyo vissajjento mahatā buddhānubhāvena mahatiyā 
 buddhalīḷhāya nagaraṃ piṇḍāya pāvisi  Bhagavā hi ekadā chabbaṇṇaraṃsiyo 
 cīvarena paṭicchādetvā aññataro piṇḍapātiko viya vicarati tiṃsayojanamaggaṃ 
 aṅgulimālassa paccuggamanaṃ gacchanto viya  ekadā chabbaṇṇaraṃsiyo 
 vissajjento kapilavatthuppavesanādīsu viya  Tasmiṃpi divase sarīrato 
 chabbaṇṇaraṃsiyo vissajjetvā mahatā buddhānubhāvena mahatiyā 
 buddhalīḷhāya rājagahaṃ pāvisi  Atha mālākāro bhagavato 
  
  
 page     
 Ratanagghiyakāñcanagghiyasadisaṃ attabhāvaṃ disvā dvattiṃsamahāpurisalakkhaṇappaṭimaṇḍitaṃ 
 asītyānubyañjanasirisobhaggaṃ oloketvā pasannacitto kinnu kho 
 satthu adhikāraṃ karomīti cintetvā aññaṃ apassanto imehi pupphehi 
 bhagavantaṃ pūjessāmīti cintetvā puna cintesi imāni rañño nibaddhaṃ 
 upaṭṭhānapupphāni  rājā imāni alabhanto maṃ bandhāpeyya vā 
 ghātāpeyya vā raṭṭhato vā pabbājeyya  kinnu kho karomīti  Athassa 
 etadahosi rājā maṃ ghātetu vā raṭṭhato vā pabbājetu  so hi 
 mayhaṃ dadamānopi imasmiṃ attabhāve jīvitamattaṃ   dhanaṃ dadeyya satthu 
 pūjā pana me anekāsu kappakoṭīsu alaṃ hitāya ceva sukhāya cāti 
 attano jīvitaṃ tathāgatassa pariccaji  So yāva me pasannacittaṃ 
 na paṭikuṭati  tāvadeva pūjaṃ karissāmīti haṭṭhappahaṭṭho udaggudaggo 
 satthāraṃ pūjesi  Kathaṃ  paṭhamaṃ tāva dve pupphamuṭṭhiyo tathāgatassa 
 upari khipi  Tā uparimatthake vitānaṃ hutvā aṭṭhaṃsu  Aparā dve 
 muṭṭhiyo khipi  Tā dakkhiṇahatthapassena mālāpaṭicchannena   otaritvā 
 aṭṭhaṃsu  Aparā dve muṭṭhiyo khipi  Tā piṭṭhipassena otaritvā 
 tatheva aṭṭhaṃsu  Aparā dve muṭṭhiyo khipi  Tā vāmahatthapassena 
 otaritvā tatheva aṭṭhaṃsu  Evaṃ aṭṭha nāḷiyo aṭṭha muṭṭhiyo hutvā 
 catūsu ṭhānesu tathāgataṃ parikkhipiṃsu  Purato gamanadvāramattameva ahosi  
 Pupphānaṃ vaṇṭāni antomukhāni ahesuṃ  pattāni bahimukhāni  Bhagavā 
 rajatapaṭṭaparikkhitto viya hutvā pāyāsi  Pupphāni acittakānipi 
  Footnote     jīvanamattanti padena bhavitabbaṃ      mālāpaṭicchadena      
  
  
 page     
 Sacittakaṃ nissāya abhijjitvā apatitvā satthārā saddhiṃyeva gacchanti 
 ṭhitaṭṭhāne tiṭṭhanti  Satthu sarīrato satasahassavijjulatā viya raṃsiyo 
 nikkhamiṃsu  Purato ca pacchato ca dakkhiṇato ca vāmato ca sīsamatthakato 
 ca nikkhantaraṃsiyo nikkhamiṃsu  Ekāpi sammukhasammukhaṭṭhānena apalāyitvā  
 sabbāpi satthāraṃ tikkhattuṃ padakkhiṇaṃ katvā taruṇatālakkhandhappamāṇā 
 hutvā puratoyeva dhāvanti  Sakalanagaraṃ saṅkhubhi  antonagare nava 
 koṭiyo bahinagare nava koṭiyoti aṭṭhārasasu koṭīsu ekopi 
 puriso vā itthī vā bhikkhaṃ gahetvā na nikkhamanto nāma natthi  
 Mahājano sīhanādaṃ nadanto celukkhepasahassāni karonto satthu 
 puratova gacchati  Satthāpi mālākārassa guṇaṃ pākaṭaṃ kātuṃ tigāvute 
 nagare bhericaraṇamaggeneva acari  Mālākārassa sakalasarīraṃ pañcavaṇṇāya 
 pītiyā paripūri  So thokaññeva tathāgatena saddhiṃ caritvā 
 manosilārase nimuggo viya buddharaṃsīnaṃ anto paviṭṭho satthāraṃ 
 thometvā vanditvā tucchapacchimeva gahetvā gehaṃ agamāsi  
        Atha naṃ bhariyā pucchi kahaṃ pupphānīti  satthā me pūjitoti  
 rañño idāni kiṃ karissasīti  rājā maṃ ghātetu vā raṭṭhato vā 
 pabbājetu  ahaṃ jīvitaṃ pariccajitvā satthāraṃ pūjesiṃ  sabbapupphāni aṭṭha 
 muṭṭhiyo ahesuṃ  evarūpā nāma pūjā jātā  mahājano ukkuṭṭhisahassāni 
 karonto satthārā saddhiṃ carati  yo esa mahājanassa 
 ukkuṭṭhisaddo  tasmiṃ ṭhāne esoti  Athassa bhariyā andhabālā evarūpe 
 pāṭihāriye pasādaṃ ajanetvā taṃ akkositvā rājāno nāma caṇḍā 
  
  
 page     
 Sakiṃ kuddhā hatthapādādicchedanena bahumpi anatthaṃ karonti  tayā 
 katakammena mayhampi anattho siyāti putte ādāya rājakulaṃ gantvā 
 raññā pakkositvā kiṃ etanti pucchitā āha mama sāmiko 
 tumhākaṃ upaṭṭhānapupphehi satthāraṃ pūjetvā tucchahattho gharaṃ āgantvā 
 kahaṃ pupphānīti mayā puṭṭho idannāma vadesi  ahaṃ taṃ paribhāsitvā 
 rājāno nāma caṇḍā sakiṃ kuddhā hatthapādādicchedanena bahumpi 
 anatthaṃ karonti  tayā katakammena mayhampi anattho siyāti taṃ 
 chaḍḍetvā idhāgatā tena katakammaṃ sukataṃ vā hotu dukkaṭaṃ vā  
 tassevetaṃ mayā chaḍḍitabhāvaṃ jānāhi devāti  Rājā paṭhamadassaneneva 
 sotāpattiphalaṃ patto saddhāsampanno ariyasāvako cintesi aho 
 ayaṃ itthī andhabālā evarūpe guṇe pasādaṃ na uppādesīti  So kuddho 
 viya hutvā kiṃ amma vadesi  mayhaṃ upaṭṭhānapupphehi tena pūjā katāti  
 āma devāti  bhaddakante kataṃ taṃ chaḍḍentiyā  mama pupphehi 
 pūjākārakassa  ahaṃ kattabbayuttakaṃ jānissāmīti taṃ uyyojetvā 
 vegena satthu santikaṃ gantvā vanditvā satthārā saddhiṃyeva vicari  
 Satthā tassa cittappasādaṃ ñatvā bhericaraṇavīthiyā nagaraṃ caritvā 
 rañño gehadvāraṃ agamāsi  Rājā pattaṃ gahetvā satthāraṃ gehaṃ 
 pavesetukāmo ahosi  Satthā pana rājaṅgaṇeyeva nisīdanākāraṃ dassesi  
 Rājā taṃ ñatvā sīghaṃ maṇḍapaṃ karothāti taṃkhaṇaññeva maṇḍapaṃ 
 kārāpesi  Nisīdi satthā saddhiṃ bhikkhusaṅghena  Kasmā pana satthā 
 rājagehaṃ na pāvisi  evaṃ kirassa ahosi sacāhaṃ anto pavisitvā 
  
  
 page     
 Nisīdeyyaṃ  mahājano maṃ daṭṭhuṃ na labheyya  mālākārassa guṇo 
 pākaṭo na bhaveyya  rājaṅgaṇe pana maṃ nisinnaṃ mahājano daṭṭhuṃ 
 labhissati  mālākārassa guṇo pākaṭo bhavissatīti  Guṇavantānaṃ hi 
 guṇaṃ buddhāyeva pākaṭaṃ kātuṃ sakkonti  avasesajano guṇavantānaṃ 
 guṇaṃ kathento maccharāyati  Cattāro pupphapaṭṭā catuddisaṃ aṭṭhaṃsu  
 Mahājano satthāraṃ parivāresi  Rājā buddhappamukhaṃ bhikkhusaṅghaṃ paṇītena 
 āhārena parivisi  Satthā bhattakiccāvasāne anumodanaṃ katvā purimanayeneva 
 catūhi pupphapaṭṭehi parikkhitto sīhanādaṃ nadantena mahājanena 
 parivuto vihāraṃ agamāsi  Rājā satthāraṃ anugantvā nivatto mālākāraṃ 
 pakkosāpetvā mama āharitabbapupphehi kinti vatvā satthāraṃ pūjesīti 
 pucchi  Mālākāro rājā ghātetu vā raṭṭhato vā pabbājetūti 
 jīvitaṃ pariccajitvā satthāraṃ pūjesiṃ devāti āha  Rājā tvaṃ 
 mahāpuriso nāmāti vatvā aṭṭha hatthī ca asse ca dāse ca 
 dāsiyo ca mahāpasādhanāni ca aṭṭha kahāpaṇasahassāni ca rājakulato 
 nīharitvā sabbālaṅkārappaṭimaṇḍitā aṭṭha nāriyo aṭṭha gāmavare 
 cāti imaṃ sabbaṭṭhakaṃ nāma dānaṃ adāsi  
      Ānandatthero cintesi ajja pātova paṭṭhāya sīhanādasahassāni 
 ceva celukkhepasahassāni ca pavattanti  ko nu kho 
 mālākārassa vipākoti  So satthāraṃ pucchi  Atha naṃ satthā ānanda 
 iminā mālākārena appamattakaṃ kammaṃ katanti mā sallakkhesi  
 ayañhi mayhaṃ jīvitaṃ pariccajitvā pūjaṃ akāsi  so evaṃ mayi cittaṃ 
  
  
 page     
 Pasādetvā kappānaṃ satasahassaṃ duggatiṃ na gamissatīti 
          kappānaṃ satasahassaṃ        duggatiṃ na gamissati 
          ṭhatvā devamanussesu      phalaṃ etassa kammuno  
          pacchā paccekasambuddho    sumano nāma bhavissatīti 
 āha  Satthu pana vihāraṃ gantvā gandhakuṭiṃ pavisanakāle tāni 
 pupphāni dvārakoṭṭhake patiṃsu  
        Sāyaṇhasamaye bhikkhū dhammasabhāyaṃ  kathaṃ samuṭṭhāpesuṃ aho 
 acchariyaṃ mālākārassa kammaṃ  dharamānakabuddhassa jīvitaṃ pariccajitvā 
 pupphapūjaṃ katvā taṃkhaṇaññeva sabbaṭṭhakannāma labhīti  Satthā gandhakuṭito 
 nikkhamitvā tiṇṇaṃ gamanānaṃ aññatarena gamanena dhammasabhaṃ gantvā 
 buddhāsane nisīditvā kāya nuttha bhikkhave etarahi kathāya sannisinnāti 
 pucchitvā  imāya nāmāti vutte  āma bhikkhave yassa kammassa 
 katattā pacchānutappaṃ na hoti  anussaritānussaritakkhaṇe somanassameva 
 uppajjati  evarūpaṃ kammaṃ kattabbamevāti vatvā anusandhiṃ ghaṭetvā 
 dhammaṃ desento imaṃ gāthamāha 
          tañca kammaṃ kataṃ sādhu     yaṃ katvā nānutappati  
           yassa patīto sumano      vipākaṃ paṭisevatīti  
        Tattha yaṃ katvāti  yaṃ devamanussasampattīnañceva 
 nibbānasampattiyā ca nibbattanasamatthaṃ sukhudriyaṃ kammaṃ katvā nānutappati  
 athakho diṭṭhadhammeyeva anussaritānussaritakkhaṇe pītivegena patīto 
 somanassavegena ca sumano hutvā āyatiṃ pītisomanassajāto hutvā 
  
  
 page     
 Vipākaṃ paṭisevati  taṃ kammaṃ kataṃ sādhu sundaraṃ siliṭṭhakanti  
        Desanāvasāne caturāsītiyā pāṇasahassānaṃ dhammābhisamayo 
 ahosīti  
                     Sumanamālākāravatthu  
                         
                    Uppalavaṇṇātherīvatthu       
        madhuvā maññatī bāloti imaṃ dhammadesanaṃ satthā jetavane 
 viharanto uppalavaṇṇātheriṃ ārabbha kathesi  
        Sā kira padumuttarabuddhassa pādamūle patthanaṃ paṭṭhapetvā 
 kappasatasahassaṃ puññāni kurumānā devesu ca manussesu ca saṃsarantī 
 imasmiṃ buddhuppāde devalokato cavitvā sāvatthiyaṃ seṭṭhikule paṭisandhiṃ 
 gaṇhi  Nīluppalagabbhasamānavaṇṇatāya cassā uppalavaṇṇātveva 
 nāmaṃ akaṃsu  Athassā vayappattakāle sakalajambudīpe rājāno ca 
 seṭṭhino ca seṭṭhissa santikaṃ paṇṇākāraṃ pahiṇiṃsu dhītaraṃ amhākaṃ 
 detūti  Appahiṇanto nāma nāhosi  Tato seṭṭhī cintesi ahaṃ 
 sabbesaṃ manaṃ gahetuṃ na sakkhissāmi  upāyaṃ panekaṃ karissāmīti  So 
 dhītaraṃ pakkositvā amma pabbajituṃ sakkhissasīti āha  Tassā 
 pacchimabhavikattā pitu vacanaṃ sīse āsittasatapākatelaṃ viya ahosi 
 tasmā pitaraṃ pabbajissāmi tātāti āha  So tassā mahantaṃ 
  
  
 page     
 Sakkāraṃ katvā taṃ bhikkhunūpassayaṃ netvā pabbājesi  Tassā acirappabbajitāya 
 eva uposathāgāre tālavāro pāpuṇi  Sā dīpaṃ jāletvā 
 uposathāgāraṃ sammajjitvā dīpasikhāya nimittaṃ gaṇhitvā ṭhitāva 
 punappunaṃ olokayamānā tejokasiṇārammaṇaṃ jhānaṃ nibbattetvā 
 tameva pādakaṃ katvā arahattaṃ pāpuṇi saddhiṃ paṭisambhidāhi ceva 
 abhiññāhi ca  Sā aparena samayena janapadacārikaṃ caritvā paccāgatā 
 andhavanaṃ pāvisi  Tadā bhikkhunīnaṃ araññavāso appaṭikkhitto hoti  
 Athassā manussā tattha kuṭikaṃ katvā mañcakaṃ paññāpetvā sāṇiyā 
 parikkhipiṃsu  Sā sāvatthiyaṃ piṇḍāya pavisitvā nikkhami  Mātulaputto 
 panassā nandamāṇavo gihikālato paṭṭhāya paṭibaddhacitto tassā 
 āgatabhāvaṃ sutvā theriyā āgamanato puretarameva andhavanaṃ gantvā 
 taṃ kuṭikaṃ pavisitvā heṭṭhāmañce nilīno  theriyā āgantvā kuṭikaṃ 
 pavisitvā dvāraṃ pidhāya mañcake nisinnamattāya  bahi ātapato 
 āgatattā cakkhupathe andhakāre avigateyeva  heṭṭhāmañcato nikkhamitvā 
 mañcakaṃ abhiruyha mā nassi bāla  mā nassi bālāti theriyā 
 vāriyamāno abhibhavitvā attano paṭṭhitakammaṃ katvā pāyāsi  Athassa 
 aguṇaṃ dhāretuṃ asakkontī viya mahāpaṭhavī dvedhā bhijji  So paṭhaviṃ 
 paviṭṭho gantvā mahāavīcimhi nibbatti  Therīpi tamatthaṃ bhikkhunīnaṃ 
 ārocesi  Bhikkhuniyo bhikkhūnaṃ tamatthaṃ ārocesuṃ  Bhikkhū bhagavato ārocesuṃ  
 Taṃ sutvā satthā bhikkhū āmantetvā bhikkhave bhikkhubhikkhunīupāsakaupāsikāsu 
 yo koci bālo pāpakammaṃ karonto madhusakkharādīsu 
  
  
 page     
 Kañcideva madhurarasaṃ khādamāno puriso viya haṭṭhappahaṭṭho udaggudaggo 
 viya karotīti anusandhiṃ ghaṭetvā dhammaṃ desento imaṃ gāthamāha 
          madhuvā maññatī bālo      yāva pāpaṃ na paccati 
           yadā ca paccatī pāpaṃ     atha  bālo  dukkhaṃ nigacchatīti  
        Tattha madhuvāti  bālassa hi pāpaṃ akusalakammaṃ karontassa  taṃ 
 kammaṃ madhu viya madhurarasaṃ viya iṭṭhaṃ kantaṃ manāpaṃ viya upaṭṭhāti  iti naṃ 
 so madhuṃva maññati  Yāvāti  yattakaṃ kālaṃ  Pāpaṃ na paccatīti  
 diṭṭhadhamme vā samparāye vā vipākaṃ na deti  tāva naṃ evaṃ maññati  
 Yadā cāti  yadā panassa diṭṭhadhamme vā vividhā kammakaraṇā 
 kariyamānassa samparāye vā nirayādīsu mahādukkhaṃ anubhavantassa  taṃ 
 pāpaṃ paccati atha so bālo dukkhaṃ nigacchati vindati paṭilabhatīti  
        Desanāvasāne bahū sotāpattiphalādīni pāpuṇiṃsu  Aparena samayena 
 dhammasabhāyaṃ mahājano kathaṃ samuṭṭhāpesi   khīṇāsavāpi maññe kāmasukhaṃ 
 sādiyanti kāmaṃ sevanti  kiṃ na sevissanti na hete koḷāparukkhā  na 
 vammikā  allamaṃsasarīrāyeva tasmā etepi kāmasukhaṃ sādiyanti  kāmaṃ 
 sevantīti  Satthā āgantvā kāya nuttha bhikkhave etarahi kathāya 
 sannisinnāti pucchitvā  imāya nāmāti vutte  na bhikkhave khīṇāsavā 
 kāmasukhaṃ sādiyanti na kāmaṃ sevanti  yathā hi padumapatte patitaṃ 
 udakabindu na lippati na saṇṭhāti  vinivaṭṭetvā patateva yathā ca 
 āragge sāsapo na lippati na saṇṭhāti  vinivaṭṭetvā patateva 
  Footnote     pacchā vuttena na sameti  tathāhi vakkhati kāya nuttha bhikkhavetiādiṃ  
  
  
 page     
 Evaṃ khīṇāsavassa citte duvidhopi kāmo na lippati na saṇṭhātīti 
 anusandhiṃ ghaṭetvā dhammaṃ desento imaṃ brāhmaṇavagge gāthamāha 
          vāri pokkharapatteva      āraggeriva  sāsapo 
           yo na lippati kāmesu    tamahaṃ brūmi brāhmaṇanti  
          Imissā attho brāhmaṇavaggeyeva āvibhavissati   satthā pana 
 rājānaṃ pasenadikosalaṃ pakkosāpetvā mahārāja imasmiṃ sāsane 
 yatheva kulaputtā evaṃ kuladhītaropi mahantaṃ ñātigaṇañca bhogakkhandhañca 
 pahāya pabbajitvā araññe viharanti  tā araññe viharamānā 
 rāgarattā pāpapuggalā omānātimānavasena viheṭhentipi 
 brahmacariyantarāyaṃpi pāpenti tasmā bhikkhunīsaṅghassa antonagare vasanaṭṭhānaṃ 
 kātuṃ vaṭṭatīti  Rājā sādhūti sampaṭicchitvā nagarassa ekapasse 
 bhikkhunīsaṅghassa vasanaṭṭhānaṃ kāresi  Tato paṭṭhāya bhikkhuniyo 
 antogāmeyeva vasanti  
                     Uppalavaṇṇātherīvatthu  
                         
                      Jambukājīvakavatthu       
        māse māse kusaggenāti imaṃ dhammadesanaṃ satthā veḷuvane 
 viharanto jambukājīvakaṃ ārabbha kathesi  
        Atīte kira kassapasammāsambuddhakāle gāmavāsī eko kuṭumbiko 
  
  
 page     
 Ekassa therassa vihāraṃ katvā tattha viharantaṃ catūhi paccayehi 
 upaṭṭhahi  Thero tassa gehe nibaddhaṃ bhuñjati  Atheko khīṇāsavo 
 bhikkhu divā piṇḍāya caranto tassa gehadvāraṃ pāpuṇi  Kuṭumbiko taṃ 
 disvā tassa iriyāpathe pasanno gehaṃ pavesetvā sakkaccaṃ paṇītena 
 bhojanena parivisitvā bhante imaṃ sāṭakaṃ rajitvā nivāseyyāthāti 
 mahantaṃ sāṭakaṃ datvā bhante kesā vo dīghā tumhākaṃ kesoropanatthāya 
 nahāpitaṃ ānessāmi  sayanatthāya     mañcakaṃ gāhāpetvā 
 āgamissāmīti āha  Nibaddhaṃ gehe bhuñjanto kulupako bhikkhu tassa taṃ 
 sakkāraṃ disvā cittaṃ pasādetuṃ nāsakkhi ayantaṃ muhuttaṃ diṭṭhakassa 
 evarūpaṃ sakkāraṃ karoti  nibaddhaṃ gehe bhuñjantassa pana mayhaṃ na 
 karotīti cintetvā vihāraṃ agamāsi  Itaropi teneva saddhiṃ gantvā 
 kuṭumbikena dinnaṃ sāṭakaṃ rajitvā nivāsesi  Kuṭumbikopi nahāpitaṃ 
 ādāya gantvā therassa kese ohārāpetvā mañcakaṃ attharāpetvā 
 bhante imasmiṃyeva mañcake sayathāti vatvā dvepi there svātanāya 
 nimantetvā pakkāmi  Nevāsiko tassa sakkāraṃ kayiramānaṃ adhivāsetuṃ 
 nāsakkhi  Athassa so sāyaṃ therassa nipannaṭṭhānaṃ gantvā catūhākārehi 
     Akkosi āvuso āgantuka kuṭumbikassa gehe bhattaṃ bhuñjanato 
 varataraṃ mīḷhaṃ khādituṃ  kuṭumbikena ānītanahāpitena kesoropanato 
 varataraṃ tālaṭṭhikena kese luñcāpetuṃ  kuṭumbikena dinnasāṭakaṃ 
  Footnote     ba  Yu  etthantare ca voti atthi  Sī  voti atthi       Sī  Yu  etthantare 
  theranti atthi  
  
  
 page     
 Nivāsanato varataraṃ naggena carituṃ  kuṭumbikena ābhatamañcake nipajjanato 
 varataraṃ bhūmiyaṃ nipajjitunti  Theropi mā esa bālo maṃ nissāya 
 nassīti nimantanaṃ anādayitvā pātova uṭṭhāya yathāsukhaṃ agamāsi  
 Nevāsikopi pātova vihāre kattabbavattaṃ katvā bhikkhācāravelāyaṃ 
 idānipi āgantuko niddāyati  gaṇḍisaddena pabujjheyyāti saññāya 
 nakhapiṭṭheneva gaṇḍiṃ paharitvā gāmaṃ piṇḍāya pāvisi  Kuṭumbikopi 
 sakkāraṃ katvā therānaṃ āgamanamaggaṃ olokento nevāsikaṃ disvā 
 bhante thero kuhinti pucchi  Atha naṃ nevāsiko mā āvuso 
 avaca    tuyhaṃ kulupako hīyo tava nikkhantavelāya ovarakaṃ pavisitvā 
 niddaṃ okkanto  pātova paṭṭhāya mama vihārasammajjanasaddampi 
 pānīyaghaṭaparibhojanīyaghaṭesu udakāsiñcanasaddampi gaṇḍisaddampi 
 karontassa  na jānātīti āha  Kuṭumbiko cintesi tādisāya 
 iriyāpathasampattiyā samannāgatassa me ayyassa yāva imamhā kālā 
 niddāyanaṃ nāma natthi  maṃ pana tassa sakkāraṃ karontaṃ disvā 
 addhā iminā bhadantena kiñci vuttaṃ bhavissatīti  So attano 
 paṇḍitabhāvena taṃ sakkaccaṃ bhojetvā tassa pattaṃ sādhukaṃ dhovitvā 
 nānaggarasabhojanassa pūretvā bhante sace me ayyaṃ passeyyātha  
 imamassa piṇḍapātaṃ dadeyyāthāti āha  Itaro taṃ gahetvāva 
 cintesi sace so evarūpaṃ piṇḍapātaṃ bhuñjissati  imasmiṃyeva ṭhāne 
 paluddho bhavissatīti antarāmagge taṃ piṇḍapātaṃ chaḍḍetvā therassa 
  Footnote     Sī  Yu  āvuso kiṃ vadetha  
  
  
 page     
 Vasanaṭṭhānaṃ gantvā taṃ tattha olokento nāddasa  Atha naṃ ettakassa 
 kammassa katattā vīsativassasahassāni katopi samaṇadhammo rakkhituṃ 
 nāsakkhi  Āyuhapariyosāne pana avīcimhi nibbattitvā ekaṃ buddhantaraṃ 
 mahādukkhaṃ anubhavitvā imasmiṃ buddhuppāde rājagahanagare ekasmiṃ 
 bahuannapāne kulaghare nibbatti  
        So padasā gamanakālato paṭṭhāya neva sayane sayituṃ na bhattaṃ 
 bhuñjituṃ icchati  attano sarīravalañjameva khādati  bālatāya ajānanto 
 karotīti naṃ posiṃsu  Mahallakakālepi vatthaṃ nivāsetuṃ na icchati  naggo 
 vicarati  bhūmiyaṃ sayati  attano sarīravalañjameva khādati  Athassa mātāpitaro 
 nāyaṃ kulagharassa anucchaviko ājīvakānaṃ esa anucchavikoti tesaṃ 
 santikaṃ netvā imaṃ dārakaṃ pabbājethāti adaṃsu  Atha naṃ te pabbājesuṃ  
 pabbājetvā ca pana galappamāṇe āvāṭe ṭhapetvā dvinnaṃ aṃsakūṭānaṃ   
 upari padarāni datvā tesaṃ upari nisīditvā tālaṭṭhikhaṇḍena kese 
 luñciṃsu  Atha ne tassa mātāpitaro svātanāya nimantetvā pakkamiṃsu  
 Punadivase ājīvakā ehi gāmaṃ pavisissāmāti taṃ vadiṃsu  So gacchatha 
 tumhe  ahaṃ idheva bhavissāmīti na icchi  Atha naṃ punappunaṃ vatvā 
 anicchamānaṃ ohāya agamaṃsu  Sopi tesaṃ gatabhāvaṃ ñatvā vaccakuṭiyā 
 dvāraṃ   vivaritvā oruyha ubhohi hatthehi ālopakārakaṃ gūthaṃ khādati    
 Ājīvakā tassa antogāmato āhāraṃ pahiṇiṃsu  Tampi na icchati  
 punappunaṃ vuccamānopi na me iminā attho  laddho me āhāroti  
  Footnote     Sī  Ma  Yu  jattūnaṃ     Sī  Ma  Yu  padaraṃ     Sī  Ma  Yu  khādi  
  
  
 page     
 kahaṃ laddhoti  idheva laddhoti  Evaṃ dutiye tatiye catutthe divasepi 
 tehi bahumpi vuccamāno ahaṃ idheva bhavissāmīti gāmaṃ gantuṃ na 
 icchati  Ājīvakā ayaṃ divase divase neva gāmaṃ pavisituṃ  na amhehi 
 pahitaṃ āhāraṃ āharituṃ icchati  idheva me laddhoti vadati kinnu 
 kho karoti  pariggaṇhissāma nanti gāmaṃ pavisantā ekaṃ dve jane 
 tassapi pariggaṇhanatthaṃ ohāya gamiṃsu  Te pacchato gacchantā viya 
 hutvā nilīyiṃsu  Sopi tesaṃ gatabhāvaṃ ñatvā purimanayeneva vaccakuṭiṃ 
 oruyha gūthaṃ khādati  Itare tassa kiriyaṃ disvā ājīvakānaṃ ārocayiṃsu  
 Taṃ sutvā ājīvakā aho bhāriyaṃ kammaṃ sace samaṇassa gotamassa 
 sāvakā jāneyyuṃ  ājīvakā gūthaṃ khādamānā vicarantīti amhākaṃ 
 akittiṃ pakāseyyuṃ nāyaṃ amhākaṃ anucchavikoti taṃ attano santikā 
 nīhariṃsu  So tehi nīharito  Mahājanassa uccārakaraṇaṭṭhāne patthato 
 eko piṭṭhipāsāṇo atthi  Tasmiṃ mahantaṃ soṇḍi  Piṭṭhipāsāṇaṃ 
 nissāya mahājanassa uccārakaraṇaṭṭhānaṃ hoti  So tattha gantvā rattiṃ 
 gūthaṃ khāditvā mahājanassa sarīravalañjanatthāya āgamanakāle ekena 
 hatthena pāsāṇassa ekaṃ passaṃ olubbha ekaṃ pādaṃ ukkhipitvā 
 jannuke ṭhapetvā uddhavātābhimukho mukhaṃ vivaritvā tiṭṭhati  Mahājano 
 taṃ disvā upasaṅkamitvā vanditvā bhante kasmā  ayyo mukhaṃ vivaritvā 
 ṭhitoti pucchati  ahaṃ vātabhakkho  añño me āhāro natthīti  
 atha kasmā ekaṃ pādaṃ ukkhipitvā jannuke katvā ṭhitosi bhanteti  
 ahaṃ uggatatapo ghoratapo  mayā dvīhi pādehi akkantā paṭhavī 
  
  
 page     
 Kampati tasmā ekaṃ pādaṃ ukkhipitvā jannuke katvā ṭhitomhi  
 ahañhi ṭhitakova vītināmemi na nisīdāmi na nipajjāmīti  Manussā nāma 
 yebhuyyena vacanamattameva saddahanti tasmā aho acchariyaṃ  evarūpāpi 
 nāma tapassino honti  na no evarūpo diṭṭhapubboti yebhuyyena 
 aṅgamagadhavāsino saṅkhubhitvā māse māse mahantaṃ sakkāraṃ abhiharanti  
 So ahaṃ vātameva bhakkhāmi  na aññaṃ āhāraṃ āharāmi  aññaṃ hi me 
 khādantassa  tapo nassatīti tehi abhihataṃ na kiñci icchati  Manussā mā 
 no bhante nāsetha  tumhādisena ghoratapena paribhogo kato amhākaṃ 
 dīgharattaṃ hitāya sukhāya saṃvattatīti punappunaṃ yācanti  tassa me 
 añño āhāro na ruccatīti mahājanassa pana yācanāya pīḷito 
 tehi ābhatāni sappiphāṇitādīni kusaggena jivhagge ṭhapetvā gacchatha  
 alaṃ vo ettakaṃ hitāya sukhāyāti uyyojesi  Evaṃ so pañcapaṇṇāsa 
 vassāni naggo gūthaṃ khādanto kese luñcanto bhūmiyaṃ sayamāno 
 vītināmesi  
        Buddhānaṃpi kho paccūsakāle lokaṃ volokanaṃ avijahitameva  hoti 
 tasmā ekadivasaṃ bhagavato paccūsasamaye lokaṃ volokentassa  ayaṃ 
 jambukājīvako ñāṇajālassa anto paññāyi  Satthā kinnu kho 
 bhavissatīti āvajjitvā tassa saha paṭisambhidāhi arahattassa upanissayaṃ 
 disvā ahaṃ etaṃ ādiṃ katvā ekaṃ gāthaṃ bhāsissāmi  gāthāpariyosāne 
 caturāsītiyā pāṇasahassānaṃ dhammābhisamayo bhavissati  imaṃ kulaputtaṃ 
 nissāya mahājano sotthibhāvaṃ pāpuṇissatīti ñatvā punadivase rājagahe 
  
  
 page     
 Piṇḍāya caritvā piṇḍapātappaṭikkanto ānandattheraṃ āha ānanda 
 jambukājīvakassa santikaṃ gamissāmīti  bhante kiṃ tumheyeva gamissathāti  
 āma ahamevāti  Evaṃ vatvā satthā vaḍḍhamānakacchāyāya tassa 
 santikaṃ pāyāsi  Devatā cintayiṃsu satthā sāyaṃ   jambukājīvakassa 
 santikaṃ gacchati  so ca jegucche uccārapassāvaṭṭhāne dantakaṭṭhakkiliṭṭhe 
 piṭṭhipāsāṇe vasati  devaṃ vassāpetuṃ vaṭṭatīti attano 
 ānubhāvena taṃmuhuttaṃyeva devaṃ vassāpesuṃ  Piṭṭhipāsāṇo suci 
 nimmalo ahosi  Athassa upari pañcavaṇṇaṃ pupphavassaṃ vassāpayiṃsu  
 Satthā sāyaṃ jambukājīvakassa santikaṃ gantvā jambukāti saddamakāsi  
 Jambuko ko nu kho esa dujjāno maṃ jambukavādena vadatīti 
 cintetvā ko esoti āha  ahaṃ jambukāti  kiṃ mahāsamaṇāti  
 ajja me ekarattiṃ idha vasanaṭṭhānaṃ dehīti  natthi mahāsamaṇa 
 imasmiṃ ṭhāne vasanaṭṭhānanti  jambuka mā evaṃ kari  ekarattiṃ me 
 vasanaṭṭhānaṃ dehi pabbajitā nāma pabbajitaṃ paṭṭhenti  manussā 
 manussaṃ  pasavo pasunti  kiṃ pana tvaṃ pabbajitosīti  āma pabbajitomhīti  
 sace tvaṃ pabbajito  kahante lābukaṃ  kahaṃ dhūmakaṭacchuko  kahaṃ 
 yaññasuttakanti  atthetaṃ mayhaṃ  visuṃ visuṃ pana gahetvā caraṇaṃ 
 dukkhanti abbhantareyeva gahetvā carāmīti  So carissasi tvaṃ etaṃ 
 aggaṇhitvāti kujjhi  Atha naṃ satthā āha hotu jambuka  mā 
 kujjha  vasanaṭṭhānaṃ me ācikkhāhīti  natthi mahāsamaṇa ettha 
  Footnote     Sī  Ma  Yu  sāyanti natthi  
  
  
 page     
 Vasanaṭṭhānanti  Satthā tassa vasanaṭṭhānato avidūre ekaṃ pabbhāraṃ 
 atthi  taṃ niddisanto etasmiṃ pabbhāre ko vasatīti āha  na koci 
 mahāsamaṇāti  tenahi etaṃ mayhaṃ dehīti  tvaññeva jānāhi 
 mahāsamaṇāti  Satthā pabbhāre nisīdanaṃ paññāpetvā nisīdi  
        Atha paṭhamayāme cattāro mahārājāno catuddisā ekobhāsaṃ 
 karontā upaṭṭhānaṃ āgamiṃsu  Jambuko obhāsaṃ disvā kiṃobhāso 
 nāmesoti cintesi  Majjhimayāme sakko devarājā āgami  Jambuko 
 tampi disvā ko nāmesoti cintesi  Pacchimayāme ekāya aṅguliyā 
 ekaṃ dvīhi dve  pe  Dasahi dasa cakkavāḷāni obhāsetuṃ samattho 
 mahābrahmā sakalaaraññaṃ ekobhāsaṃ karonto āgami  Jambuko 
 tampi disvā ko nu kho esoti cintetvā pātova satthu santikaṃ 
 gantvā paṭisanthāraṃ katvā ekamantaṃ ṭhito satthāraṃ pucchi mahāsamaṇa 
 tumhākaṃ santikaṃ catasso disā obhāsento paṭhamayāme ko āgatoti  
 cattāro mahārājānoti  kiṃkāraṇāti  maṃ upaṭṭhātunti  kiṃ pana 
 tvaṃ catūhi mahārājehi uttaritaroti  āma jambuka  ahañhi rājūnaṃ 
 atirājāti  majjhimayāme pana ko āgatoti  sakko devarājāti  
 kiṃkāraṇāti  maṃ upaṭṭhātumevāti  kiṃ pana tvaṃ sakkadevarājatopi 
 uttaritaroti  āma jambuka  sakkatopi uttaritaromhi  eso pana 
 mayhaṃ gilānupaṭṭhāko kappiyakārakasāmaṇerasadisoti  pacchimayāme 
 sakalaaraññaṃ obhāsetvā ko āgatoti  yaṃ nissāya loke 
 brāhmaṇādayopi khipitvā pakkhalitvā namo mahābrahmunoti vadanti  
  
  
 page     
 Soeva mahābrahmāti  kiṃ pana tvaṃ mahābrahmunāpi uttaritaroti  
 āma jambuka  ahañhi brahmunāpi atibrahmāti  acchariyosi tvaṃ 
 mahāsamaṇa  mayhaṃ pana pañcapaṇṇāsavassāni idha vasantassa  etesu 
 ekopi maṃ upaṭṭhātuṃ nāgatapubbo ahañhi ettakaṃ addhānaṃ vātabhakkho 
 hutvā ṭhitakova vītināmesiṃ  na tāva te mayhaṃ upaṭṭhānaṃ āgatapubbāti  
 Atha naṃ satthā āha jambuka tvaṃ lokasmiṃ andhabālaṃ mahājanaṃ 
 vañcayamāno maṃpi vañcetukāmo jāto nanu tvaṃ pañcapaṇṇāsavassāni 
 gūthameva khādasi  bhūmiyaṃyeva nipajji  naggo hutvā vicari  tālaṭṭhikhaṇḍena 
 kese luñci  atha ca pana lokaṃ vañcento ahaṃ vātabhakkhomhi  
 ekapādena tiṭṭhāmi  na nisīdāmi  na nipajjāmīti vadesi  maṃpi 
 vañcetukāmosi pubbepi tvaṃ pāpikaṃ lāmikaṃ diṭṭhiṃ nissāya ettakaṃ 
 kālaṃ gūthabhakkhosi bhūmisayo naggo vicaranto tālaṭṭhikhaṇḍena 
 kesaluñcanaṃ patto  idānipi pāpikaṃ lāmikaṃ diṭṭhimeva gaṇhāsīti  
 kiṃ pana mayā kataṃ mahāsamaṇāti  Athassa satthā pubbe katakammaṃ 
 ācikkhi  Tassa  satthari kathenteyeva  saṃvego uppanno  hirottappaṃ 
 upaṭṭhitaṃ  So ukkuṭiko nisīdi  Athassa satthā udakasāṭakaṃ khipitvā 
 adāsi  So taṃ nivāsetvā satthāraṃ vanditvā ekamantaṃ nisīdi  
 Satthāpissa anupubbīkathaṃ kathetvā dhammaṃ desesi  So desanāvasāne 
 saha paṭisambhidāhi arahattaṃ patvā satthāraṃ vanditvā uṭṭhāyāsanā 
 pabbajjañca upasampadañca yāci  Ettāvatāssa purimakammaṃ parikkhīṇaṃ  
 Ayañhi khīṇāsavamahātheraṃ catūhi akkosehi akkositvā  yāvāyaṃ 
  
  
 page     
 Mahāpaṭhavī tigāvutādhikaṃ yojanaṃ ussannā tāva avīcimhi pacitvā 
 tattha pakkāvasesena pañcapaṇṇāsavassāni imaṃ vippakāraṃ patto  
 tenassa taṃ kammaṃ khīṇaṃ  vīsativassasahassāni iminā katassa samaṇadhammassa 
 phalaṃ nāsetuṃ na sakkā tasmā taṃ satthā dakkhiṇahatthaṃ pasāretvā 
 ehi bhikkhu cara brahmacariyanti āha  Tāvadevassa gihiliṅgaṃ 
 antaradhāyi  aṭṭhaparikkhāradharo saṭṭhivassatthero viya ahosi  
        Aṅgamagadhavāsīnaṃ tassa sakkāraṃ gahetvā āgatadivaso kiresa 
 tasmā ubhayaraṭṭhavāsino sakkāraṃ gahetvā āgatā tathāgataṃ disvā 
 kinnu kho amhākaṃ ayyo jambuko mahā  udāhu samaṇo gotamoti 
 cintetvā sace samaṇo gotamo mahā bhaveyya  ayaṃ samaṇassa 
 gotamassa santikaṃ gaccheyya  jambukājīvakassa pana mahantatāya samaṇo 
 gotamo imassa santikaṃ āgatoti cintayiṃsu  Satthā mahājanassa 
 parivitakkaṃ ñatvā jambuka tava upaṭṭhākānaṃ kaṅkhaṃ chindāhīti āha  
 So ahampi bhante ettakameva paccāsiṃsāmīti vatvā catutthajjhānaṃ 
 samāpajjitvā uṭṭhāya tālappamāṇaṃ vehāsaṃ abbhuggantvā satthā 
 me bhante bhagavā  sāvakohamasmīti vatvā oruyha vanditvā puna 
 dvitālamattaṃ titālamattanti evaṃ sattatālamattaṃ vehāsaṃ abbhuggantvā 
 oruyha attano sāvakabhāvaṃ jānāpesi  Taṃ disvā mahājano aho 
 buddhā nāma acchariyā anomaguṇāti cintesi  Satthā mahājanena 
 saddhiṃ kathento evamāha ayaṃ ettakaṃ kālaṃ tumhehi ābhatasakkāraṃ 
 kusaggena jivhagge ṭhapetvā tapacaraṇaṃ pūremīti idha nivuttho sace 
  
  
 page     
 Iminā upāyena vassasataṃ tapacaraṇaṃ pūreyya  yā ca assa idāni 
 kulaṃ vā bhattaṃ vā kukkuccāyitvā abhuñjantassa bhattacchedanakusalacetanā  
 tassā taṃ tapacaraṇaṃ soḷasiṃpi kalaṃ nāgghatīti anusandhiṃ 
 ghaṭetvā dhammaṃ desento imaṃ gāthamāha 
          māse māse kusaggena     bālo bhuñjetha bhojanaṃ  
           na so saṅkhātadhammānaṃ      kalaṃ agghati soḷasinti  
        Tassattho sace bālo apariññātadhammo sīlādiguṇā paribāhiro 
 titthāyatane pabbajito tapacaraṇaṃ pūressāmīti māse māse sampatte 
 kusaggena bhojanaṃ bhuñjanto vassasataṃ bhuñjetha bhojanaṃ  Na so 
 saṅkhātadhammānaṃ kalaṃ agghati soḷasinti saṅkhātadhammā vuccanti 
 ñātadhammā tūlitadhammā  tesu heṭṭhimakoṭiyā sotāpanno saṅkhātadhammo  
 uparimakoṭiyā khīṇāsavo imesaṃ saṅkhātadhammānaṃ so bālo 
 kalaṃ nāgghati soḷasinti  puggalādhiṭṭhānā desanā   ayaṃ panettha 
 attho  yā ca tassa tathā tapacaraṇaṃ pūrentassa vassasataṃ cetanā  yā ca 
 saṅkhātadhammānaṃ kulaṃ vā bhattaṃ vā kukkuccāyitvā abhuñjantānaṃ 
 ekā bhattacchedanakusalacetanā  tassā cetanāya sā tāvadīgharattaṃ 
 pavattacetanā soḷasiṃ kalaṃ nāgghati  Idaṃ vuttaṃ hoti yaṃ tassā 
 saṅkhātadhammānaṃ cetanāya phalaṃ taṃ soḷasakoṭṭhāse katvā tato ekekaṃ 
 puna soḷasakoṭṭhāse katvā tato ekassa koṭṭhāsassa yaṃ phalaṃ 
 tadeva tassa bālassa tapacaraṇato mahantataranti  
  
  
 page     
        Desanāvasāne caturāsītiyā pāṇasahassānaṃ dhammābhisamayo 
 ahosīti  
                      Jambukājīvakavatthu  
                         
                       Ahipetavatthu       
        na hi pāpaṃ kataṃ kammanti imaṃ dhammadesanaṃ satthā veḷuvane 
 viharanto aññataraṃ ahipetaṃ ārabbha kathesi  
        Ekasmiṃ hi divase jaṭilasahassassa abbhantaro āyasmā 
 lakkhaṇatthero ca mahāmoggallānatthero ca rājagahe piṇḍāya 
 carissāmāti gijjhakūṭato otaranti  Tesu āyasmā mahāmoggallāno 
 ekaṃ ahipetaṃ disvā sitaṃ pātvākāsi  Atha naṃ lakkhaṇatthero kasmā 
 āvuso sitaṃ pātuṃ karosīti kāraṇaṃ pucchi  akālo kho āvuso 
 imassa pañhassa visajjetuṃ  bhagavato santike maṃ puccheyyāsīti  
 Tesu rājagahe piṇḍāya caritvā bhagavato santikaṃ gantvā nisinnesu  
 lakkhaṇatthero pucchi āvuso moggallāna tvaṃ gijjhakūṭā otaranto 
 sitaṃ pātuṃ karitvā mayā sitakāraṇaṃ puṭṭho bhagavato santike maṃ 
 puccheyyāsīti avaca  kathehi idāni taṃ kāraṇanti  Thero āha ahaṃ 
 āvuso ekaṃ ahipetaṃ disvā sitaṃ pātvākāsiṃ  tassa evarūpo 
 attabhāvo  manussasīsaṃ viya assa sīsaṃ  ahissa viyassa seso attabhāvo  
  
  
 page     
 Ahipeto nāmesa pamāṇato pañcavīsatiyojaniko  tassa sīsato 
 uṭṭhitā aggijālā yāva naṅguṭṭhā gacchanti  naṅguṭṭhato uṭṭhitā yāva 
 sīsā  majjhe uṭṭhitā dve passāni gacchanti  dvīhi passehi uṭṭhitā 
 majjhe osarantīti  Dvinnameva kira petānaṃ attabhāvo pañcavīsatiyojaniko  
 avasesānaṃ tigāvutappamāṇo  imassa ceva ahipetassa 
 kākapetassa ca pañcavīsatiyojaniko  tesu ayantāva ahipeto  
        Kākapetampi mahāmoggallāno gijjhakūṭamatthake paccamānaṃ 
 disvā tassa pubbakammaṃ pucchanto imaṃ gāthamāha 
          pañcayojanikā jivhā        sīsante navayojanaṃ 
           kāyo accuggato tuyhaṃ      pañcavīsatiyojanaṃ 
           kinnu kammaṃ karitvāna        pattosi dukkhamīdisanti  
 Athassa peto ācikkhanto 
          ahaṃ bhante moggallāna      kassapassa mahesino 
           saṅghassābhihaṭaṃ bhattaṃ         āharesiṃ yathicchakanti 
 gāthaṃ vatvā āha bhante kassapabuddhakāle sambahulā bhikkhū gāmaṃ 
 piṇḍāya pavisiṃsu  Manussā there disvā sampiyāyamānā āsanasālāyaṃ 
 nisīdāpetvā pāde dhovitvā telena makkhetvā yāguṃ pāyetvā 
 khajjakaṃ datvā piṇḍapātakālaṃ āgamayamānā dhammaṃ suṇantā nisīdiṃsu  
 Dhammakathāvasāne therānaṃ patte ādāya attano attano gehe 
 nānaggarasabhojanassa pūretvā āhariṃsu  Tadāhaṃ kāko hutvā āsanasālāya 
 chadanapiṭaṭhe nisinno taṃ disvā ekena gahitapattato tikkhattuṃ 
  
  
 page     
 Mukhaṃ pūrento tayo kabaḷe aggahesiṃ  taṃ pana bhattaṃ neva saṅghassa 
 santakaṃ  na saṅghassa niyametvā dinnaṃ  na bhikkhūhi gahitāvasesakaṃ 
 attano gehaṃ netvā manussehi bhuñjitabbakaṃ  kevalaṃ saṅghaṃ uddissa 
 abhihaṭamattameva  tato mayā tayo kabaḷā gahitā  ettakaṃ me 
 pubbakammaṃ svāhaṃ kālaṃ katvā tassa kammassa vipākena avīcimhi 
 pacitvā tattha pakkāvasesena idāni gijjhakūṭe kākapeto hutvā 
 nibbatto idaṃ dukkhaṃ paccanubhomīti  Idaṃ kākapeta vatthu  
        Idha pana thero ahipetaṃ disvā sitaṃ pātvākāsinti āha  
 Athassa satthā sakkhi hutvā saccaṃ bhikkhave moggallāno āha  
 mayā panesa sambodhippattadivaseyeva diṭṭho  apicāhaṃ ye me vacanaṃ na 
 saddaheyyuṃ  tesaṃ ahitāya bhaveyyāti parānudayāya na kathesinti 
 āha  Lakkhaṇasaṃyuttepi   hi mahāmoggallānena diṭṭhakāleyeva satthā 
 tassa sakkhi hutvā vīsativatthūni kathesi  Idampi tena tatheva kathitaṃ  Taṃ 
 sutvā bhikkhū tassa pubbakammaṃ pucchiṃsu  Satthāpi tesaṃ kathesi  
        atīte kira bārāṇasiṃ nissāya nadītīre paccekabuddhassa 
 paṇṇasālaṃ kariṃsu  So tattha viharanto nibaddhaṃ nagare piṇḍāya carati  
 Nāgarāpi sāyaṃ pātaṃ gandhapupphādihatthā paccekabuddhassa upaṭṭhānaṃ 
 gacchanti  Eko bārāṇasīvāsī puriso taṃ maggaṃ nissāya khettaṃ kasi  
 Mahājano sāyaṃ pātaṃ paccekabuddhassa upaṭṭhānaṃ gacchanto taṃ khettaṃ 
 maddanto gacchati  Kasako mā me khettaṃ maddathāti vārentopi 
  Footnote     saṃ  ni         
  
  
 page     
 Vāretuṃ nāsakkhi  Athassa etadahosi sace imasmiṃ ṭhāne paccekabuddhassa 
 paṇṇasālā na bhaveyya  na me khettaṃ maddeyyunti  So paccekabuddhassa 
 piṇḍāya paviṭṭhakāle paribhogabhājanāni bhinditvā paṇṇasālaṃ jhāpesi  
 Paccekabuddho taṃ jhāmaṃ disvā yathāsukhaṃ pakkāmi  Mahājano gandhamālaṃ 
 ādāya āgato jhāmaṃ paṇṇasālaṃ disvā kahaṃ nu kho no ayyo 
 gatoti āha  Sopi mahājaneneva saddhiṃ āgato mahājanamajjhe ṭhitako 
 evamāha mayā tassa paṇṇasālā jhāpitāti  Atha naṃ gaṇhatha  imaṃ 
 pāpaṃ nissāya mayaṃ paccekabuddhaṃ daṭṭhuṃ na labhimhāti daṇḍādīhi 
 pothetvā jīvitakkhayaṃ pāpesuṃ  So avīcimhi nibbattitvā  yāvāyaṃ 
 paṭhavī yojanamattaṃ ussannā tāva niraye pacitvā pakkāvasesena 
 gijjhakūṭe ahipeto hutvā nibbatti  
        Satthā imaṃ tassa pubbakammaṃ kathetvā bhikkhave pāpakammaṃ 
 nāmetaṃ khīrasadisaṃ yathā khīraṃ duyhamānameva na pariṇamati tathā kammaṃ 
 kariyamānameva na vipaccati  yadā pana vipaccati tadā evarūpena 
 dukkhena yojetīti anusandhiṃ ghaṭetvā dhammaṃ desento imaṃ gāthamāha 
          na hi pāpaṃ kataṃ kammaṃ         sajjukhīraṃva muccati  
           ḍahantaṃ bālamanveti          bhasmācchannova pāvakoti  
        Tattha sajjukhīranti  taṃkhaṇaññeva dhenuyā thanehi nikkhantaṃ 
 abbhuṇhaṃ khīraṃ na muccati na pariṇamati  Idaṃ vuttaṃ hoti yathā idaṃ 
 sajjukhīraṃ taṃkhaṇaññeva na muccati na pariṇamati pakatiṃ na jahati  yasmiṃ 
  
  
 page     
 Pana bhājane dūhitvā   gahitaṃ  yāva tattha takkādiambilaṃ na pakkhipati  
 yāva dadhibhājanādikaṃ ambilabhājanaṃ na pāpuṇāti  tāva pakatiṃ avijahitvā 
 pacchā jahati evameva pāpakammaṃpi kariyamānameva na paccati  yadi 
 vipacceyya  na koci pāpakammaṃ kātuṃ visaheyya yāva pana 
 kusalābhinibbattā khandhā dharanti tāva te naṃ rakkhanti  tesaṃ bhedā 
 apāye nibbattesu khandhesu vipaccati  vipaccamānañca ḍahantaṃ 
 bālamanveti  Kiṃ viyāti  Bhasmācchannova pāvakoti  yathā hi chārikāya 
 paṭicchanno vītacchitaṅgāro akkantopi chārikāya paṭicchannattā na 
 tāva ḍahati  chārikaṃ pana tāpetvā cammādīnaṃ ḍahanavasena yāva 
 matthaluṅgā ḍahanto gacchati  evameva pāpakammaṃpi yena kataṃ hoti  
 taṃ bālaṃ dutiye vā tatiye vā attabhāve nirayādīsu nibbattaṃ 
 ḍahantaṃ anugacchatīti  
     Desanāvasāne bahū sotāpattiphalādīni pāpuṇiṃsūti  
                        Ahipetavatthu  
                         
                      Saṭṭhikūṭapetavatthu       
        yāvadeva anatthāyāti imaṃ dhammadesanaṃ satthā veḷuvane 
 viharanto saṭṭhikūṭapetaṃ ārabbha kathesi  
  Footnote     Sī  Yu  duyhitvā  
  
  
 page     
        Purimanayeneva hi mahāmoggallānatthero lakkhaṇattherena saddhiṃ 
 gijjhakūṭā orohanto   aññatarasmiṃ padese sitaṃ katvā therena 
 sitakāraṇaṃ puṭṭho bhagavato santike maṃ puccheyyāsīti vatvā piṇḍāya 
 caritvā satthāraṃ upasaṅkamitvā vanditvā nisinnakāle puna puṭṭho 
 ahaṃ āvuso ekaṃ petaṃ addasaṃ tigāvutappamāṇena attabhāvena  
 tassa saṭṭhī ayakūṭasahassāni ādittāni sampajjalitāni uparimatthake 
 patitvā uṭṭhahanti sīsaṃ bhindanti  bhinnaṃ bhinnaṃ puna samuṭṭhahati  iminā 
 attabhāvena mayā evarūpo attabhāvo na diṭṭhapubbo  ahantaṃ 
 disvā sitaṃ pātvākāsinti āha  Petavatthusmiṃ hi 
        saṭṭhī kūṭasahassāni       paripuṇṇāni sabbaso  
         sīse tuyhaṃ nipatanti      obhindanteva matthakantiādi   
 imameva petaṃ sandhāya vuttaṃ  Satthā therassa kathaṃ sutvā bhikkhave 
 mayāpesa satto bodhimaṇḍe nisinneneva diṭṭho ye ca pana me vacanaṃ 
 na saddaheyyuṃ  tesaṃ ahitāya bhaveyyāti paresaṃ anukampāya na kathesiṃ 
 idāni pana moggallānassa sakkhi hutvā kathemīti āha  Taṃ sutvā 
 bhikkhū tassa pubbakammaṃ pucchiṃsu  Satthāpi tesaṃ kathesi  
        atīte kira bārāṇasiyaṃ sālittakasippe nipphattiṃ patto 
 eko pīṭhasappi ahosi  So nagaradvāre ekassa vaṭṭarukkhassa 
 heṭṭhā nisinno sakkharāni khipitvā tassa paṇṇāni chindanto 
 hatthirūpakaṃ no dassehi assarūpakaṃ no dassehīti gāmadārakehi 
  Footnote     Sī  Yu  otaranto     khu  peta         
  
  
 page     
 Vuccamāno icchiticchitāni   rūpāni dassetvā tesaṃ santikā khādanīyādīni 
 labhati  Athekadivasaṃ rājā uyyānaṃ gacchanto taṃ padesaṃ pāpuṇi  
 Dārakā pīṭhasappiṃ pārohantare katvā palāyiṃsu  Rañño ṭhitamajjhantike 
 rukkhamūlaṃ paviṭṭhassa  chiddacchāyā sarīraṃ phari  So kinnu kho etanti 
 uddhaṃ olokento rukkhapaṇṇesu hatthirūpakādīni disvā kassetaṃ 
 kammanti pucchitvā pīṭhasappinoti sutvā taṃ pakkosāpetvā āha 
 mayhaṃ purohito atimukharo  appamattakepi vutte  bahuṃ bhaṇanto maṃ 
 upaddaveti  sakkhissasi tassa mukhe nāḷimattā ajalaṇḍikā khipitunti  
 sakkhissāmi deva  ajalaṇḍikā āharāpetvā purohitena saddhiṃ 
 tumhe antosāṇiyaṃ nisīdatha  ahamettha kattabbaṃ jānissāmīti  Rājā 
 tathā akāsi    Itaro kattariyaggena sāṇiyā chiddaṃ kāretvā  purohitassa 
 raññā saddhiṃ kathentassa  mukhe vivaṭamatte  ekekaṃ ajalaṇḍikaṃ khipi  
 Purohito mukhaṃ paviṭṭhaṃ paviṭṭhaṃ gili  Pīṭhasappi  khīṇāsu ajalaṇḍikāsu  
 sāṇiṃ cālesi  Rājā tāya saññāya ajalaṇḍikānaṃ khīṇabhāvaṃ ñatvā 
 āha ācariya ahaṃ tumhehi saddhiṃ kathento kathaṃ nittharituṃ na sakkhissāmi  
 tumhe atimukharatāya nāḷimattā ajalaṇḍikā gilitvāpi tuṇhībhāvaṃ 
 nāpajjathāti  Brāhmaṇo maṅkubhāvaṃ āpajjitvā tato paṭṭhāya mukhaṃ 
 vivaritvā raññā saddhiṃ sallapituṃ nāsakkhi  Rājā pīṭhasappiṃ 
 pakkosāpetvā taṃ nissāya me sukhaṃ laddhanti tuṭṭho tassa 
 sabbaṭṭhakaṃ nāma datvā nagarassa catūsu disāsu cattāro gāmavare 
  Footnote     Sī  Yu  icchiticchitānaṃ      Sī  Yu  kāresi  
  
  
 page     
 Adāsi  Tamatthaṃ viditvā rañño atthadhammānusāsako amacco imaṃ 
 gāthamāha 
          sādhu kho sippakannāma        api yādisakīdisaṃ 
           passa  khañjappahārena        laddhā gāmā catuddisāti    
  so pana amacco tena samayena ahameva bhagavā ahosi   atheko puriso 
 pīṭhasappinā laddhasampattiṃ disvā cintesi ayannāma pīṭhasappi hutvā 
 imaṃ sippaṃ nissāya mahāsampattiṃ patto  mayāpetaṃ sikkhituṃ vaṭṭatīti  
 So taṃ upasaṅkamitvā vanditvā imaṃ me ācariya sippaṃ dehīti 
 āha  na sakkā tāta dātunti  So tena paṭikkhitto hotu  
 ārādhessāmi nanti tassa hatthapādaparikammādīni karonto cirassaṃ taṃ 
 ārādhetvā punappunaṃ yāci  Pīṭhasappi ayaṃ me ativiya upakārakoti 
 taṃ paṭibāhituṃ asakkonto sippaṃ sikkhāpetvā nipphannaṃ te tāta 
 sippaṃ  idāni kiṃ karissasīti āha  bahi gantvā sippaṃ vīmaṃsissāmīti  
 kiṃ karissasīti  gāviṃ vā manussaṃ vā paharitvā māressāmīti  
 tāta gāviṃ mārentassa  sataṃ daṇḍo hoti  manussaṃ mārentassa  
 sahassaṃ  tvaṃ saputtadāropi taṃ nittharituṃ na sakkhissasi  mā vinassa 
 yamhi pahaṭe  daṇḍo natthi  tādisaṃ nimmātāpitikaṃ kañci upadhārehīti  
 So sādhūti sakkhare ucchaṅge katvā tādisaṃ upadhārayamāno vicaranto 
 gāviṃ disvā ayaṃ sassāmikāti paharituṃ na visahi  manussaṃ disvā 
 ayaṃ samātāpitikoti paharituṃ na visahi  Tena ca samayena sunetto 
  Footnote     khu  jā        tadaṭṭhakathā        
  
  
 page     
 Nāma paccekabuddho nagaraṃ nissāya paṇṇasālāyaṃ viharati  So taṃ 
 piṇḍāya pavisantaṃ nagaradvārantare ṭhitaṃ disvā ayaṃ nimmātāpitiko  
 imasmiṃ pahaṭe  daṇḍo natthi  imaṃ paharitvā sippaṃ vīmaṃsissāmīti 
 paccekabuddhassa dakkhiṇakaṇṇasotaṃ sandhāya sakkharaṃ khipi      Dakkhiṇena 
 kaṇṇasotena pavisitvā vāmena nikkhami  Dukkhā vedanā uppajji  
 Paccekabuddho bhikkhāya carituṃ nāsakkhi  ākāsena paṇṇasālaṃ gantvā 
 parinibbāyi  Manussā  paccekabuddhe anāgacchante  kiñci aphāsukaṃ 
 bhavissatīti cintetvā tattha gantvā taṃ parinibbutaṃ disvā rodiṃsu 
 parideviṃsu  Sopi mahājanaṃ gacchantaṃ disvā tattha gantvā paccekabuddhaṃ 
 sañjānitvā ayaṃ piṇḍāya pavisanto dvārantare mama sammukhībhūto  
 ahaṃ attano sippaṃ vīmaṃsanto imaṃ paharinti āha  Manussā iminā 
 kira pāpena paccekabuddho pahaṭo  gaṇhatha gaṇhathāti pothetvā 
 tattheva naṃ jīvitakkhayaṃ pāpesuṃ  So avīcimhi nibbattitvā  yāvāyaṃ 
 mahāpaṭhavī yojanaṃ ussannā tāva pacitvā vipākāvasesena 
 gijjhakūṭamatthake saṭṭhikūṭapeto hutvā nibbatti  
        Satthā imamassa   pubbakammaṃ kathetvā bhikkhave bālassa nāma 
 sippaṃ vā issariyaṃ vā uppajjamānaṃ anatthāya uppajjati  bālo 
 hi sippaṃ vā issariyaṃ vā labhitvā attano anatthameva karotīti 
 anusandhiṃ ghaṭetvā dhammaṃ desento imaṃ gāthamāha 
  Footnote     Sī  Yu  etthantare sāti atthi Ma so     Sī  imaṃ tassa  Ma  tassa imaṃ  
     Yu  imamassa  
  
  
 page     
          yāvadeva anatthāya            ñattaṃ bālassa jāyati  
           hanti bālassa sukkaṃsaṃ           muddhamassa vipātayanti  
        Tattha yāvadevāti  avadhiparicchedanatthe nipāto  Ñattanti  
 jānanabhāvo  Yampi sippaṃ jānāti  yamhi vā issariye yāya vā 
 yasasampattiyā   ṭhito janena ñāyati pākaṭo paññāto hoti  tassetaṃ 
 nāmaṃ  Sippaṃ vā hi issariyādibhāvo vā bālassa anatthāyeva jāyati  
 taṃ nissāya so attano anatthameva karoti  Hantīti  vināseti  
 Sukkaṃsanti  kusalakoṭṭhāsaṃ  Bālassa hi sippaṃ vā issariyaṃ vā 
 uppajjamānaṃ kusalakoṭṭhāsaṃ ghātentameva uppajjati  Muddhanti 
 paññāyetaṃ nāmaṃ  Vipātayanti  viddhaṃsamānaṃ  Tassa hi taṃ sukkaṃsaṃ 
 hanantaṃ paññāsaṅkhātaṃ muddhaṃ vinipātentaṃ viddhaṃsentameva hanatīti  
        Desanāvasāne bahū sotāpattiphalādīni pāpuṇiṃsūti  
                      Saṭṭhikūṭapetavatthu  
                          
                      Sudhammattheravatthu       
      asantaṃ bhāvamiccheyyāti imaṃ dhammadesanaṃ satthā jetavane 
 viharanto sudhammattheraṃ ārabbha kathesi  
      Desanā pana macchikāsaṇḍe samuṭṭhāya sāvatthiyaṃ niṭṭhitā  
  Footnote     Sī  Yu     issariye yase sampattiyañca  
  
  
 page     
 Macchikāsaṇḍanagarasmiṃ hi citto gahapati pañcavaggiyānaṃ abbhantaraṃ 
 mahānāmattheraṃ nāma piṇḍāya caramānaṃ disvā tassa iriyāpathe 
 pasīditvā pattamādāya gehaṃ pavesetvā bhojetvā bhattakiccāvasāne 
 dhammakathaṃ suṇanto sotāpattiphalaṃ patvā acalasaddho hutvā ambāṭakavanannāma 
 attano uyyānaṃ saṅghārāmaṃ kattukāmo therassa hatthe 
 udakaṃ pātetvā niyyādesi  Tasmiṃ khaṇe patiṭṭhitaṃ buddhasāsananti 
 udakapariyantaṃ katvā mahāpaṭhavī kampi  Mahāseṭṭhī uyyāne mahāvihāraṃ 
 kāretvā sabbadisāhi āgatabhikkhūnaṃ vivaṭadvāro ahosi  Macchikāsaṇḍe 
 sudhammatthero nāma nevāsiko ahosi  Aparena samayena cittassa 
 guṇakathaṃ sutvā dve aggasāvakā tassa saṅgahaṃ kattukāmā macchikāsaṇḍaṃ 
 agamaṃsu  Citto gahapati tesaṃ āgamanaṃ sutvā aḍḍhayojanamaggaṃ 
 paccuggantvā te ādāya attano vihāraṃ pavesetvā āgantukavattaṃ 
 katvā bhante thokaṃ dhammakathaṃ sotukāmomhīti dhammasenāpatiṃ yāci  
 Atha naṃ thero upāsaka addhānenamhā kilantarūpā  apica thokaṃ 
 suṇāhīti tassa dhammakathaṃ kathesi  So therassa dhammakathaṃ suṇantova 
 anāgāmiphalaṃ pāpuṇi  So dve aggasāvake vanditvā bhante sve 
 bhikkhusahassena saddhiṃ mama gehe bhikkhaṃ gaṇhathāti nimantetvā pacchā 
 nevāsikaṃ sudhammattheraṃ tumhepi bhante sve therehi saddhiṃ 
 āgaccheyyāthāti nimantesi  So ayaṃ maṃ pacchā nimantetīti   kuddho 
 paṭikkhipitvā punappunaṃ yāciyamānopi paṭikkhipieva  Upāsako 
  Footnote     Sī  Yu  nimantesīti  
  
  
 page     
 paññāyissatha bhanteti pakkamitvā punadivase attano nivesane 
 mahādānaṃ sajjesi  Sudhammattheropi paccūsakāleyeva kīdiso nu kho 
 gahapatinā aggasāvakānaṃ sakkāro sajjito  sve gantvā passissāmīti 
 cintetvā pātova pattacīvaramādāya  tassa gehaṃ agamāsi  So 
 gahapatinā nisīdatha bhanteti vuccamānopi nāhaṃ nisīdāmi  piṇḍāya 
 carissāmīti vatvā aggasāvakānaṃ paṭiyāditasakkāraṃ oloketvā 
 gahapatiṃ jātiyā ghaṭṭetukāmo uḷāro te gahapati sakkāro  
 apicettha ekaññeva natthīti āha  kiṃ bhanteti  tilasaṅgulikā 
 gahapatīti vatvā gahapatinā kākopamāya apasādito kujjhitvā eso 
 te gahapati āvāso  pakkamissāmahanti vatvā yāvatatiyaṃ vāriyamānopi 
 pakkamitvā satthu santikaṃ gantvā cittena ca gahapatinā attanā 
 ca vuttavacanaṃ ārocesi  Satthā tayā upāsako saddho pasanno 
 hīnena khuṃsitoti tasseva dosaṃ āropetvā paṭisāraṇīyakammaṃ kāretvā 
 gaccha  cittagahapatiṃ khamāpehīti pesesi  So tattha gantvā gahapati 
 mayheveso doso  khamāhi meti vatvāpi nāhaṃ khamāmīti tena 
 paṭikkhitto maṅkubhūto taṃ khamāpetuṃ nāsakkhi  punadeva satthu santikaṃ 
 paccāgamāsi  Satthā nāssa upāsako khamissatīti jānantopi 
 mānatthaddho esa tiṃsayojanamaggaṃ gantvā paccāgacchatūti khamāpanupāyaṃ 
 anācikkhitvāva uyyojesi  Athassa puna āgatakāle nīhatamānassa 
 anudūtaṃ datvā gaccha  iminā saddhiṃ gantvā upāsakaṃ khamāpehīti 
 vatvā samaṇena nāma mayhaṃ vihāro mayhaṃ nivāsanaṭṭhānaṃ mayhaṃ 
  
  
 page     
 Upāsako mayhaṃ upāsikāyoti mānaṃ vā issaṃ vā kātuṃ na vaṭṭati  
 evaṃ karontassa  hi issāmānādayo kilesā vaḍḍhantīti anusandhiṃ 
 ghaṭetvā dhammaṃ desento imā gāthā abhāsi 
          asantaṃ bhāvamiccheyya      purekkhārañca bhikkhusu 
           āvāsesu ca issariyaṃ     pūjā parakulesu ca 
          mameva kata maññantu       gihipabbajitā ubho 
           mameva ativasā assu      kiccākiccesu kismiñci  
           iti bālassa saṅkappo     icchā   māno ca vaḍḍhatīti  
        Tattha asantanti  bālo bhikkhu avijjamānaṃ sambhāvanaṃ 
 iccheyya  assaddhova samāno saddhoti maṃ jano jānātūti icchatīti 
 pāpicchatāniddese   vuttanayeneva bālo assaddho dussīlo appassuto 
 avivitto kusīto anupaṭṭhitassati asamāhito duppañño akkhīṇāsavo 
 samāno aho vata maṃ jano ayaṃ saddho sīlavā bahussuto pavivitto 
 āraddhaviriyo upaṭṭhitassati samāhito paññavā khīṇāsavoti jāneyyāti 
 imaṃ asantaṃ sambhāvanaṃ icchati  Purekkhāranti  parivāraṃ  aho vata maṃ 
 sakalavihāre bhikkhū parivāretvā pañhaṃ pucchantā vihareyyunti evaṃ 
 icchācāre ṭhatvā purekkhārañca bhikkhūsu icchati  Āvāsesūti  
 saṅghikesu ca āvāsesu  Yāni vihāramajjhe paṇītasenāsanāni  tāni 
 attano sandiṭṭhasambhattādīnaṃ bhikkhūnaṃ tumhe idha vasathāti vicārento 
 sayampi varasenāsanaṃ palibuddhanto sesānaṃ āgantukabhikkhūnaṃ paccantimāni 
  Footnote     pāliyaṃ issāti dissati      abhi  vi         
  
  
 page     
 Lāmakasenāsanāni ceva amanussapariggahitāni ca tumhe idha vasathāti 
 vicārento āvāsesu ca issariyaṃ icchati  Pūjā parakulesu cāti  
 neva mātāpitūnaṃ na ñātakānaṃ  paresaṃyeva kulesu aho vatime 
 mayhameva dadeyyuṃ na aññesanti evaṃ catuppaccayapūjaṃ icchati  
 Mameva kata maññantūti  yassa ca bālassa yaṅkiñci vihāre 
 uposathāgārādikaraṇavasena kataṃ navakammaṃ  taṃ sabbaṃ amhākaṃ therena 
 katanti evaṃ gihī ca pabbajitā ca ubhopi mameva nissāya kataṃ 
 pariniṭṭhitaṃ maññantūti saṅkappo uppajjati  Mameva ativasā assūti  
 gihī ca pabbajitā ca sabbepi mameva vase vattantu  sakaṭagoṇavāsīpharasuādīni 
 vā laddhabbāni hontu antamaso yāgumattampi tāpetvā 
 pivanādīni vā  evarūpesu kiccākiccesu khuddakamahantesu karaṇīyesu 
 kismiñci ekakiccepi mameva vase vattantu  maññeva āpucchitvā 
 karontūti saṅkappo uppajjati  Iti bālassāti  yassa bālassa 
 sā ca   icchā ayañca evarūpo saṅkappo uppajjati  tassa neva 
 vipassanā na maggaphalāni vaḍḍhanti  kevalaṃ panassa chandādayo   
 samuddassa udakaṃ viya chasu dvāresu uppajjanakataṇhā ceva 
 navavidhamāno ca vaḍḍhatīti  
        Desanāvasāne bahū sotāpattiphalādīni pāpuṇiṃsūti  
        Sudhammattheropi imaṃ ovādaṃ sutvā satthāraṃ vanditvā 
 uṭṭhāyāsanā padakkhiṇaṃ katvā tena anudūtena bhikkhunā saddhiṃ gantvā 
  Footnote     Sī  Ma  Yu  yā ca      Sī  Yu  candodaye  taṃ yuttataraṃ  
  
  
 page     
 Upāsakassa cakkhupathe āpattiṃ paṭikkaritvā upāsakaṃ khamāpesi  So 
 upāsakena khamāmahaṃ bhante  sace mayhaṃ doso atthi  khamatha meti 
 paṭikkhamāpito satthārā dinne ovāde ṭhatvā katipāheneva saha 
 paṭisambhidāhi arahattaṃ pāpuṇi  Upāsakopi cintesi mayā satthāraṃ 
 adisvāva sotāpattiphalaṃ pattaṃ  adisvāyeva anāgāmiphale patiṭṭhito  
 satthārameva daṭṭhuṃ vaṭṭatīti  So tilataṇḍulasappiphāṇitavatthacchādanādipuṇṇāni 
 pañca sakaṭasatāni yojāpetvā ye satthāraṃ daṭṭhukāmā  
 gacchantu  piṇḍapātādīhi na kilamissantīti bhikkhusaṅghassa ārocāpetvā 
 bhikkhunīsaṅghassapi upāsakānampi upāsikānampi ārocāpesi  Tena 
 saddhiṃ pañcasatā bhikkhū ca bhikkhuniyo ca upāsakā ca upāsikāyo ca 
 nikkhamiṃsu  So tesañceva attano ca parisāyāti tiṇṇaṃ janasahassānaṃ  
 yathā tiṃsayojanamagge yāgubhattādīhi kiñci vekallaṃ nāhosi tathā 
 saṃvidahi  Tassa pana nikkhantabhāvaṃ ñatvā yojane yojane devatā 
 khandhāvāraṃ bandhitvā dibbehi yāgukhajjakabhattapānakādīhi taṃ mahājanaṃ 
 upaṭṭhahiṃsu  Kassaci kenaci vekallaṃ nāhosi  Evaṃ devatāhi upaṭṭhiyamāno 
 devasikaṃ yojanaṃ gacchanto māsena sāvatthiṃ pāpuṇi  Pañca sakaṭasatāni 
 yathāpūrāneva ahesuṃ  Devatāhi ceva manussehi ca abhihaṭapaṇṇākāraṃ 
 vissajjento agamāsi  Satthā ānandattheraṃ āha   ānanda ajja 
 vaḍḍhamānakacchāyāya citto gahapati pañcahi upāsakasatehi parivuto 
 āgantvā maṃ vandissatīti  kiṃ pana bhante tassa tumhākaṃ vandanakāle 
  Footnote     Sī  Yu  āmantesi  
  
  
 page     
 Kiñci pāṭihāriyaṃ bhavissatīti  bhavissati ānandāti  kiṃ bhanteti  
 tassa āgantvā maṃ vandanakāle rājamānena aṭṭhakarīsamatte 
 padese jannumattena odhinā pañcavaṇṇānaṃ dibbapupphānaṃ ghanavassaṃ 
 vassissatīti  Taṃ kathaṃ sutvā nagaravāsino evaṃ mahāpuñño kira 
 citto nāma gahapati āgantvā ajja satthāraṃ vandissati  evarūpaṃ kira 
 pāṭihāriyaṃ bhavissati  mayampi taṃ mahāpuññaṃ daṭṭhuṃ labhissāmāti 
 paṇṇākāraṃ ādāya maggassa ubhosu passesu aṭṭhaṃsu  Vihārasamīpaṃ 
 āgatakāle pañca bhikkhusatāni paṭhamaṃ āgamiṃsu  Citto gahapati 
 ammā tumhe pacchato āgacchathāti upāsikāyo vatvā sayaṃ 
 pañcahi upāsakasatehi parivuto satthu santikaṃ agamāsi  Buddhānaṃ 
 sammukhaṭṭhāne pana ṭhitā vā nisinnā vā na ito eto   vā honti  
 buddhavīthiyā dvīsu passesu niccalāva tiṭṭhanti  Citto gahapati 
 mahantaṃ buddhavīthiṃ okkami  Tīṇi phalāni pattena ariyasāvakena 
 olokitolokitaṭṭhānaṃ kampi  eso kira citto gahapatīti mahājano 
 olokesi  So satthāraṃ upasaṅkamitvā chabbaṇṇānaṃ buddharaṃsīnaṃ anto 
 pavisitvā dvīsu gopphakesu satthu pāde gahetvā vandi  Taṃkhaṇaññeva 
 vuttappakāraṃ pupphavassaṃ vassi  Sādhukārasahassāni pavattiṃsu  So 
 ekamāsaṃ satthu santike vasamānova sakalaṃ buddhappamukhaṃ bhikkhusaṅghaṃ 
 vihāreyeva nisīdāpetvā mahādānaṃ adāsi  Attanā saddhiṃ āgatepi 
 antovihāreyeva katvā paṭijaggi  Ekadivasaṃpi attano sakaṭesu kiñci 
  Footnote     Sī  Ma  Yu  etto  
  
  
 page     
 Gahetabbaṃ nāhosi  Devamanussehi ābhatapaṇṇākāreneva sabbakiccāni 
 akāsi  So satthāraṃ vanditvā āha bhante ahaṃ tumhākaṃ dānaṃ 
 dassāmīti āgacchanto māsaṃ antarāmagge ahosiṃ  idha me māso 
 vītivatto  mayā ābhataṃ kiñci gahetuṃ na labhāmi  ettakaṃ kālaṃ 
 devamanussehi ābhatapaṇṇākāreneva dānaṃ adāsiṃ  sohaṃ sacepi idha 
 saṃvaccharaṃ vasissāmi  neva mama deyyadhammaṃ dātuṃ labhissāmi  sakaṭāni 
 otāretvā gantuṃ icchāmi  paṭisāmanaṭṭhānaṃ me ārocāpethāti  
 Satthā ānandattheraṃ āha ānanda upāsakassa ekaṃ padesaṃ tucchaṃ 
 kāretvā dehīti  Thero tathā akāsi  Kappiyabhūmi kira cittassa 
 gahapatino anuññātā  Upāsakopi attanā saddhiṃ āgatehi tīhi 
 janasahassehi saddhiṃ tucchasakaṭehi puna maggaṃ paṭipajji  Devamanussā 
 uṭṭhāya ayya tayā tucchasakaṭehi gamanakammaṃ katanti sattahi 
 ratanehi sakaṭāni pūrayiṃsu  So attano ābhatapaṇṇākārehi mahājanaṃ 
 paṭijagganto agamāsi  
        Ānandatthero satthāraṃ vanditvā āha bhante tumhākaṃ 
 santikaṃ āgacchantopi māsena āgato  idhāpi māsameva vuttho  
 ettakaṃ kālaṃ ābhatapaṇṇākāreneva dānaṃ adāsi idāni pañca 
 sakaṭasatāni tucchāni katvā māseneva kira gamissati  devamanussā 
 panassa uṭṭhāya ayya tayā tucchasakaṭehi gamanakammaṃ katanti sakaṭāni 
 sattahi ratanehi pūrayiṃsu  puna      attano ābhatapaṇṇākāreneva 
  Footnote     Sī  Yu  etthantare soti atthi  Ma  so puna  
  
  
 page     
 Kira mahājanaṃ  paṭijagganto   gamissati kiṃ pana bhante etassa tumhākaṃ 
 santikaṃ āgacchantasseva ayaṃ sakkāro uppajjati  udāhu aññattha 
 gacchantassāpi uppajjatīti  ānanda mama santikaṃ āgacchantassāpi 
 aññattha gacchantassāpi uppajjateva  ayañhi upāsako saddho 
 pasanno sampannasīlo  evarūpo yaṃ yaṃ padesaṃ bhajati tattha tatthevassa 
 lābhasakkāro nibbattatīti vatvā satthā imaṃ pakiṇṇakavagge 
 gāthamāha 
          saddho sīlena sampanno     yasobhogasamappito 
           yaṃ yaṃ padesaṃ bhajati        tattha tattheva pūjitoti  
 Attho panassā tattheva āvibhavissati  Evaṃ vutte  ānandatthero 
 cittassa pubbakammaṃ pucchi  Athassa satthā kathento āha 
        ānanda ayaṃ padumuttarassa bhagavato pādamūle katābhinīhāro 
 kappasatasahassaṃ devamanussesu saṃsaritvā kassapabuddhakāle migaluddakakule 
 nibbatto vuḍḍhimanvāya  ekadivasaṃ deve vassante  migamāraṇatthāya 
 sattiṃ ādāya araññaṃ gantvā mige olokento ekasmiṃ akatapabbhāre 
 sīsaṃ pārupitvā ekaṃ bhikkhuṃ nisinnaṃ disvā eko ayyo samaṇadhammaṃ 
 karonto nisinno bhavissati  bhattamassa āharissāmīti vegena gehaṃ 
 gantvā ekasmiṃ uddhane hīyo ābhatamaṃsaṃ pacāpetvā ekasmiṃ uddhane 
 bhattaṃ pacāpetvā aññe piṇḍacārike bhikkhū disvā tesaṃpi patte 
 ādāya paññattāsane nisīdāpetvā bhikkhaṃ sampādetvā ayye 
 parivisathāti aññaṃ āṇāpetvā taṃ bhattaṃ piṭake pakkhipitvā ādāya 
  
  
 page     
 Gacchanto antarāmagge nānāpupphāni ocinitvā pattapūṭe katvā 
 therassa nisinnaṭṭhānaṃ gantvā bhante mayhaṃ saṅgahaṃ karothāti vatvā 
 pattamādāya   bhattassa pūretvā therassa hatthe ṭhapetvā tehi pupphehi 
 pūjaṃ katvā yathā me ayaṃ rasapiṇḍapāto pupphapūjāya saddhiṃ cittaṃ 
 tosesi evaṃ nibbattanibbattaṭṭhāne paṇṇākārasahassāni     
 āgantvā mayhaṃ cittaṃ tosentu  pañcavaṇṇakusumavassañca vassatūti 
 patthanaṃ ṭhapesi  So yāvajīvaṃ kusalaṃ katvā  devaloke nibbatti  
 Nibbattaṭṭhāne jānumattena odhinā  dibbapupphavassaṃ vassi  Idānipissa 
 jātadivase ceva idha ca āgatassa pupphavassavassanañca 
 paṇṇākārābhihāro ca sattahi ratanehi sakaṭapūraṇañca tasseva kammassa 
 nissandoti  
                      Sudhammattheravatthu  
                         
                    Vanavāsitissattheravatthu       
        aññā hi lābhūpanisāti imaṃ dhammadesanaṃ satthā jetavane 
 viharanto vanavāsitissattheraṃ ārabbha kathesi  
        Desanā rājagahe samuṭṭhitā  Sārīputtattherassa kira pitu 
 vaṅgantabrāhmaṇassa sahāyako mahāsenabrāhmaṇo nāma   rājagahe 
  Footnote     Sī  Yu  pattaṃ gahetvā     Sī  Yu  etthantare ādāyāti atthi  
      Sī  Yu  nāmāti natthi  
  
  
 page     
 Vasati  Sārīputtatthero ekadivasaṃ piṇḍāya caranto tasmiṃ anukampāya 
 tassa gehadvāraṃ agamāsi  So pana parikkhīṇavibhavo daliddo jāto    
 So mama putto mayhaṃ gehadvāre piṇḍāya carituṃ āgato bhavissati  
 ahañcamhi duggato  mama putto mayhaṃ duggatabhāvaṃ na jānāti 
 maññe  natthi me koci deyyadhammoti tassa sammukhā bhavituṃ asakkonto 
 nilīyi  Theropi aparampi divasaṃ agamāsi  Brāhmaṇo tatheva nilīyi  
 kiñcideva labhitvā dassāmīti cintento nālabhi  Athekadivasaṃ ekasmiṃ 
 brāhmaṇavācake thullasāṭakena saddhiṃ pāyāsapātiṃ labhitvā ādāya 
 gehaṃ gantvāva theraṃ anussari imaṃ piṇḍapātaṃ mayā therassa 
 dātuṃ vaṭṭatīti  Theropi taṃkhaṇaññeva jhānaṃ samāpajjitvā samāpattito 
 vuṭṭhāya taṃ brāhmaṇaṃ disvā brāhmaṇo deyyadhammaṃ labhitvā mama 
 āgamanaṃ paccāsiṃsati  mayā tattha gantuṃ vaṭṭatīti saṅghāṭiṃ pārupitvā 
 pattamādāya tassa gehadvāre ṭhitameva attānaṃ dassesi  Brāhmaṇassa 
 theraṃ disvāva cittaṃ pasīdi  Atha naṃ upasaṅkamitvā vanditvā paṭisanthāraṃ 
 katvā antogehe nisīdāpetvā pāyāsapātiṃ gahetvā therassa patte 
 ākiri  Thero upaḍḍhaṃ paṭicchitvā hatthena pattaṃ pidahi  Atha naṃ 
 brāhmaṇo bhante ekassa paṭiviṃsamattova ayaṃ pāyāso  paralokasaṅgahaṃ 
 me karotha  mā idhalokasaṅgahaṃ niravasesameva dātukāmomhīti 
 sabbaṃ ākiri  Thero tattheva paribhuñji  Athassa bhattakiccapariyosāne 
 tampi sāṭakaṃ datvā vanditvā evamāha bhante ahampi tumhehi 
  Footnote     Sī  Ma  Yu  jātoti natthi  
  
  
 page     
 Diṭṭhadhammameva pāpuṇeyyanti  Thero evaṃ hotu brāhmaṇāti tassa 
 anumodanaṃ katvā uṭṭhāyāsanā pakkamanto anupubbena cārikaṃ 
 caramāno jetavanaṃ agamāsi  
        Duggatakāle dinnadānaṃ pana ativiya hāsetīti brāhmaṇopi taṃ 
 dānaṃ datvā pasannacitto somanassajāto there adhimattasinehamakāsi  
 So there sineheneva kālaṃ katvā sāvatthiyaṃ therassa upaṭṭhākakule 
 paṭisandhiṃ gaṇhi  Taṃkhaṇaññeva panassa mātā kucchiyaṃ me gabbho 
 patiṭṭhitoti sāmikassa ārocesi  So tassā gabbhaparihāraṃ adāsi  
 Tassā accuṇhaatisītaatiambilādiparibhogaṃ vajjetvā sukhena gabbhaṃ 
 pariharamānāya evarūpo dohaḷo uppajji aho vatāhaṃ sārīputtat 
 therappamukhāni pañca bhikkhusatāni nimantetvā gehe nisīdāpetvā 
 asambhinnakhīrapāyāsaṃ datvā sayampi kāsāvavatthāni paridahitvā 
 suvaṇṇasarakaṃ ādāya āsanapariyante nisīditvā ettakānaṃ bhikkhūnaṃ 
 ucchiṭṭhapāyāsaṃ paribhuñjeyyanti  Tassā kira so kāsāyavattha 
 paridahanadohaḷo kucchiyaṃ puttassa buddhasāsane pabbajjāya pubbanimittaṃ 
 ahosi  Athassā ñātakā dhammiko no dhītāya dohaḷoti sārīputtattheraṃ 
 saṅghattheraṃ katvā pañcannaṃ bhikkhusatānaṃ asambhinnakhīrapāyāsaṃ adaṃsu  
 Sāpi ekaṃ kāsāvaṃ nivāsetvā ekaṃ pārupitvā suvaṇṇasarakaṃ 
 gahetvā āsanapariyante nisinnā ucchiṭṭhapāyāsaṃ paribhuñji  Dohaḷo 
 paṭippassambhi  Tassā yāva gabbhavuṭṭhānā antarantarā katamaṅgalesupi 
 dasamāsaccayena puttaṃ vijātāya katamaṅgalesupi sārīputtattherappamukhānaṃ 
  
  
 page     
 Pañcannaṃ bhikkhusatānaṃ appodakamadhupāyāsameva adaṃsu  Pubbe   kiresa 
 dārakena brāhmaṇakāle dinnapāyāsassa nissando  Jātamaṅgaladivase 
 pana taṃ dārakaṃ pātova nahāpetvā maṇḍetvā sirisayane satasahassagghanikassa 
 kambalassa upari nipajjāpesuṃ  So tattha nipannakova theraṃ 
 oloketvā ayaṃ me pubbācariyo  mayā etaṃ nissāya ayaṃ 
 sampatti laddhā  mayā imassa ekaṃ pariccāgaṃ kātuṃ vaṭṭatīti 
 sikkhāpadaggahaṇatthāya nīyamāno taṃ kambalaṃ cūḷaṅguliyā veṭhetvā 
 aggahesi  Athassa aṅguliyā kambalo laggoti harituṃ ārabhiṃsu  So 
 parodi  Ñātakā apetha  mā dārakaṃ rodāpethāti kambaleneva saddhiṃ 
 ānayiṃsu  So theraṃ vandanakāle kambalato aṅguliṃ apakkaḍḍhitvā 
 kambalaṃ therassa pādamūle pātesi  Atha ñātakā daharena kumārena 
 ajānitvā katanti avatvā puttena no dinnaṃ pariccattameva hotu 
 bhanteti vatvā bhante satasahassagghanikena kambaleneva pūjākārakassa 
 tumhākaṃ dāsassa sikkhāpadāni dethāti āhaṃsu  ko nāmāyaṃ dārakoti  
 bhante ayyena samānanāmakoti  tisso nāmesa bhavissatīti  Thero 
 kira gihikāle upatissamāṇavo nāma ahosi  Mātāpissa cintesi 
 na mayā puttassa ajjhāsayo bhinditabboti  Evaṃ dārakassa 
 nāmakaraṇamaṅgalaṃ katvā puna tassa āhāraparibhogamaṅgalepi puna tassa 
 kaṇṇavijjhanamaṅgalepi dussaggahaṇamaṅgalepi cūḷākaraṇamaṅgalepi 
 sārīputtattherappamukhānaṃ pañcannaṃ bhikkhusatānaṃ appodakamadhupāyāsameva 
  Footnote     Sī  Ma  Yu  sabbo  
  
  
 page     
 Adaṃsu  Dārako vuḍḍhimanvāya sattavassikakāle mātaraṃ āha amma 
 therassa santike pabbajissāmīti  Sā sādhu tāta  pubbevāhaṃ na mayā 
 puttassa  ajjhāsayo bhinditabboti  manaṃ akāsiṃ  pabbaja puttakāti 
 theraṃ nimantāpetvā tassa āgatassa bhikkhaṃ datvā bhante tumhākaṃ 
 dāso pabbajissāmīti vadati  imaṃ ādāya sāyaṃ vihāraṃ gamissāmāti 
 theraṃ uyyojetvā sāyaṇhasamaye mahantena sakkārasammānena 
 puttamādāya vihāraṃ gantvā therassa niyyādesi  Thero tena saddhiṃ 
 kathesi tissa pabbajjā nāma dukkarā  abbhuṇhena atthe sati  
 sītalaṃ labhati  sītalena atthe sati  abbhuṇhaṃ labhati  pabbajitā nāma 
 kicchena jīvanti  tvañca sukhedhitoti  bhante ahaṃ tumhehi vuttaniyāmena 
 sabbaṃ kātuṃ sakkhissāmīti  Thero sādhūti vatvā tassa paṭikūlamanasikāravasena 
 tacapañcakakammaṭṭhānaṃ ācikkhitvā taṃ pabbājesi  Sakalampi 
 hi dvattiṃsākāraṃ kathetuṃ vaṭṭatiyeva  sabbaṃ kathetuṃ asakkontena     
 tacapañcakaṃ kathetabbameva  idaṃ hi kammaṭṭhānaṃ sabbabuddhānaṃ avijahitameva  
 Kesādīsu ekekakoṭṭhāse arahattappattānaṃ bhikkhūnampi bhikkhunīnampi 
 upāsakānampi upāsikānampi paricchedo natthi  Abyattā bhikkhū 
 pana pabbājentā arahattassa upanissayaṃ nāsenti tasmā thero 
 kammaṭṭhānaṃ ācikkhitvāva pabbājetvā dasasu sīlesu patiṭṭhāpesi  
 Mātāpitaro puttassa pabbajitassa sakkāraṃ karontā sattāhaṃ 
 vihāreyeva buddhappamukhassa bhikkhusaṅghassa appodakamadhupāyāsameva 
  Footnote     Sī  Ma  Yu  etthantare panāti atthi  
  
  
 page     
 Adaṃsu  Bhikkhūpi nibaddhaṃ appodakamadhupāyāsaṃ paribhuñjituṃ na sakkomāti 
 ujjhāyiṃsu  Tassapi mātāpitaro sattame divase sāyaṃ gehaṃ agamaṃsu  
 Sāmaṇero aṭṭhame divase bhikkhūhi saddhiṃ piṇḍāya pāvisi  
        Sāvatthīvāsino sāmaṇero kira ajja piṇḍāya pavisissati  
 sakkāramassa karissāmāti pañcahi sāṭakasatehi cumbiṭakāni   katvā 
 pañca piṇḍapātasatāni sajjetvā ādāya paṭipathe ṭhatvā adaṃsu  
 Punadivase vihārassa upavanaṃ āgantvā adaṃsu  Evaṃ sāmaṇero 
 dvīheva divasehi sāṭakasahassena saddhiṃ piṇḍapātasahassaṃ labhitvā 
 bhikkhusaṅghassa dāpesi  Brāhmaṇakāle dinnassa thullasāṭakassa kiresa 
 nissando  Athassa bhikkhū piṇḍapātadāyakatissoti nāmaṃ kariṃsu  
 Punekadivasaṃ sāmaṇero sītakāle vihāracārikaṃ caranto bhikkhū tattha 
 tattha aggisālādīsu visibbente disvā āha kiṃ bhante visibbentā 
 nisinnatthāti  sītaṃ no pīḷeti   sāmaṇerāti  bhante sītakāle 
 nāma kambalaṃ pārupituṃ vaṭṭati  so hi sītaṃ  paṭibāhituṃ samatthoti  
 sāmaṇera tvaṃ mahāpuñño kambalaṃ labheyyāsi  amhākaṃ kuto 
 kambaloti  tenahi bhante kambalatthikā mayā saddhiṃ āgacchantūti 
 sakalavihāre ārocāpesi  Bhikkhū sāmaṇerena saddhiṃ gantvā kambalaṃ 
 āharissāmāti sattavassikasāmaṇeraṃ nissāya sahassamattā bhikkhū 
 nikkhamiṃsu  So ettakānaṃ bhikkhūnaṃ kuto kambale labhissāmīti cittampi 
 anuppādetvā te ādāya nagarābhimukho pāyāsi  Sudinnassa hi 
  Footnote     Sī  Yu  cumbaṭakāni      Sī  Ma  Yu  piḷetīti natthi  
  
  
 page     
 Dānassa evarūpo ānubhāvo hoti  So bahinagareyeva gharapaṭipāṭiyā 
 caranto pañca kambalasatāni labhitvā antonagaraṃ pāvisi  Manussā ito 
 cito ca kambale āharanti  Eko pana puriso āpaṇadvārena 
 gacchanto pañca kambalasatāni pasāretvā nisinnaṃ ekaṃ āpaṇikaṃ 
 disvā āha ambho eko sāmaṇero kambale saṃharanto āgacchati  
 tava kambale paṭicchādehīti  kiṃ pana so dinnake gaṇhāti udāhu 
 adinnaketi  dinnake gaṇhātīti  evaṃ sante  sace icchissāmi  
 dassāmi no ce  na dassāmi gaccha tvanti uyyojesi  Maccharino hi 
 andhabālā  evaṃ paresu dānaṃ dadamānesu  maccharāyitvā asadisadānaṃ 
 disvā maccharāyanto kālo viya niraye nibbattanti  Āpaṇiko 
 cintesi ayaṃ puriso attano dhammatāya āgacchamāno tava kambale 
 paṭicchādehīti maṃ āha  ahampi sace so dinnakaṃ gaṇhāti  ahaṃ mama 
 santakaṃ sace icchāmi  dassāmi no ce  na dassāmīti avacaṃ diṭṭhakaṃ 
 pana adentassa lajjā uppajjati  attano santakaṃ paṭicchādentassa 
 doso natthi imesu pañcasu kambalasatesu dve kambalā satasahassagghanikā  
 ime paṭicchādetuṃ vaṭṭatīti dvepi kambale dasāya dasaṃ sambandhitvā 
 tesaṃ antare pakkhipitvā paṭicchādesi  Sāmaṇeropi bhikkhusahassena 
 saddhiṃ taṃ padesaṃ pāpuṇi  Āpaṇikassa sāmaṇeraṃ disvāva puttasineho 
 uppajji  Sakalasarīraṃ sinehena paripuṇṇaṃ ahosi so cintesi tiṭṭhantu 
 kambalāni  imaṃ disvā hadayamaṃsampi dātuṃ yuttarūpanti  So te dvepi 
 kambale nīharitvā sāmaṇerassa pādamūle ṭhapetvā vanditvā bhante 
  
  
 page     
 Tayā diṭṭhadhammassa bhāgī assanti avaca  Sopissa evaṃ hotūti 
 anumodanaṃ akāsi  Sāmaṇero antonagarepi pañca kambalasatāni labhi  
 Evaṃ ekadivaseyeva kambalasahassaṃ labhitvā bhikkhusahassassa adāsi  
 Athassa kambaladāyakatissoti nāmaṃ kariṃsu  Evaṃ nāmakaraṇadivase 
 dinnakambalo sattavassikakāle kambalasahassabhāvaṃ pāpuṇi  Buddhasāsanaṃ 
 hi ṭhapetvā natthaññaṃ ṭhānaṃ  yattha appaṃ dinnaṃ bahuṃ hoti  bahuṃ dinnaṃ 
 bahutaraṃ tenāha bhagavā tathārūpoyaṃ bhikkhave bhikkhusaṅgho yathārūpe 
 bhikkhusaṅghe appaṃ dinnaṃ bahuṃ hoti  bahuṃ dinnaṃ bahutaranti  Evaṃ 
 sāmaṇeropi ekassa kambalassa nissandena sattavassiko kambalasahassaṃ 
 labhi  
        Tassa jetavane viharantassa  abhikkhaṇaṃ ñātidārakā santikaṃ 
 āgantvā kathāsallāpaṃ karonti  So cintesi mayā idha vasantena  
 ñātidārakesu āgantvā kathentesu  akathetuṃpi na sakkā  etehi saddhiṃ 
 kathāpapañcena attano patiṭṭhaṃ kātuṃ na sakkā  yannūnāhaṃ satthu 
 santike kammaṭṭhānaṃ uggahetvā araññaṃ paviseyyanti  So satthāraṃ 
 upasaṅkamitvā vanditvā yāva arahattā kammaṭṭhānaṃ kathāpetvā 
 upajjhāyaṃ vanditvā pattacīvaramādāya vihārā nikkhamitvā cintesi 
 sace āsannaṭṭhāne vasissāmi  ñātakā maṃ pakkosissantīti 
 vīsatiyojanasatamaggaṃ agamāsi  Athekena gāmadvārena gacchanto ekaṃ 
 mahallakapurisaṃ disvā pucchi kinnu kho upāsaka imasmiṃ padese 
 vasantānaṃ āraññakavihāro atthīti  atthi bhanteti  tenahi me maggaṃ 
  
  
 page     
 Ācikkhāti  Mahallakaupāsakassa pana taṃ disvā puttasineho udapādi  
 Athassa tattheva ṭhito anācikkhitvā ehi bhante  ācikkhissāmi 
 teti vatvā taṃ gahetvāva agamāsi  Sāmaṇero tena saddhiṃ gacchanto 
 antarāmagge nānāpupphaphalapaṭimaṇḍite chappañcappadese disvā ayaṃ 
 upāsaka kiṃ padeso nāmāti pucchi  Sopissa tesaṃ nāmāni ācikkhanto 
 āraññakavihāraṃ patvā idaṃ bhante phāsukaṭṭhānaṃ  idha vasāhīti vatvā 
    bhante ko nāma tvanti nāmaṃ pucchitvā  ahaṃ vanavāsitisso nāma 
 upāsakāti vutte  sve amhākaṃ gāme piṇḍāya carituṃ vaṭṭatīti 
 vatvā nivattitvā attano gāmameva gato vanavāsitissatthero nāma 
 vihāraṃ āgato  tassa yāgubhattādīni paṭiyādethāti manussānaṃ ārocesi  
 Sāmaṇero paṭhamameva tisso nāma hutvā tato piṇḍapātadāyakatisso  
 kambaladāyakatisso  vanavāsitissoti imāni tīṇi nāmāni labhitvā 
 sattavassabbhantare cattāri nāmāni labhi  So punadivase pātova taṃ 
 gāmaṃ piṇḍāya pāvisi  Manussā bhikkhaṃ datvā vandiṃsu  Sāmaṇero 
 sukhitā hotha  dukkhā muccathāti āha  Ekamanussopi tassa bhikkhaṃ 
 datvā puna gehaṃ gantuṃ nāsakkhi  Sabbe olokentāva aṭṭhaṃsu  Sopi 
 attano yāpanamattaṃ gaṇhi  Sakalagāmavāsino tassa pādamūle urena 
 nipajjitvā bhante tumhesu imaṃ temāsaṃ idha vasantesu  mayaṃ 
 tīṇi saraṇāni gahetvā pañcasu sīlesu patiṭṭhāya māsassa aṭṭha 
 uposathakammāni karissāma  idha vasanatthāya no paṭiññaṃ dethāti  So 
 upakāraṃ sallakkhetvā tesaṃ paṭiññaṃ datvā nibaddhaṃ tattheva piṇḍāya 
  
  
 page     
 Cari  vanditavanditakkhaṇe ca sukhitā hotha  dukkhā muccathāti padadvayameva 
 kathetvā pakkāmi  So tattha paṭhamamāsañca dutiyamāsañca vītināmetvā  
 tatiyamāse gacchante  saha paṭisambhidāhi arahattaṃ pāpuṇi  
        Athassa pavāretvā vutthavassakāle upajjhāyo satthāraṃ 
 upasaṅkamitvā vanditvā āha bhante tissasāmaṇerassa santikaṃ 
 gacchāmīti  gaccha sārīputtāti  So attano parivāre pañcasate 
 bhikkhū ādāya pakkamanto āvuso moggallāna  ahaṃ tissasāmaṇerassa 
 santikaṃ gacchāmīti  āha  Moggallānatthero ahampi āvuso 
 gacchissāmīti pañcahi bhikkhusatehi saddhiṃ nikkhami  Etenevupāyena 
 mahākassapatthero anuruddhatthero upālitthero puṇṇattheroti 
 sabbe mahāsāvakā pañcahi pañcahi bhikkhusatehi saddhiṃ nikkhamiṃsu  
 Sabbesampi   mahāsāvakānaṃ parivārā   cattāḷīsabhikkhusahassāni ahesuṃ  
 Te vīsatiyojanasataṃ maggaṃ gantvā gocaragāmaṃ sampatte sāmaṇerassa 
 nibaddhupaṭṭhāko upāsako gāmadvāreyeva disvā paccuggantvā 
 vandi  Atha naṃ sārīputtatthero pucchi atthi nu kho upāsaka imasmiṃ 
 padese āraññakavihāroti  atthi bhanteti  sabhikkhukoti  sabhikkhuko 
 bhanteti  ko nāma tattha vasatīti  vanavāsitisso bhanteti  tenahi 
 maggaṃ no ācikkhāti  ke tumhe bhanteti  mayaṃ sāmaṇerassa 
 santikaṃ āgatāti  Upāsako te oloketvā dhammasenāpatiṃ ādiṃ 
 katvā sabbepi mahāsāvake sañjāni  So nirantaraṃ pītiyā phuṭṭhasarīro 
  Footnote     Sī  sabbopi      Sī  Yu  parivāro  
  
  
 page     
 Hutvā tiṭṭhatha tāva bhanteti vegena gāmaṃ pavisitvā ete ayyā 
 sārīputtattheraṃ ādiṃ katvā asītimahāsāvakā attano attano 
 parivārehi saddhiṃ sāmaṇerassa santikaṃ āgatā  mañcapīṭhapaccattharaṇadīpatelādīni 
 gahetvā vegena nikkhamathāti ugghosesi  Manussā 
 tāvadeva mañcādīni gahetvā therānaṃ padānupadikā hutvā therehi 
 saddhiṃyeva vihāraṃ pavisiṃsu  Sāmaṇero bhikkhusaṅghaṃ sañjānitvā katipayānaṃ 
 mahātherānaṃ pattacīvarāni paṭiggahetvā vattamakāsi  Tassa therānaṃ 
 vasanaṭṭhānaṃ saṃvidahantassa pattacīvare paṭisāmentasseva  samandhakāro 
 jāto  Sārīputtatthero upāsake āha gacchatha upāsakā  tumhākaṃ 
 andhakāro jātoti  bhante ajja dhammassavanadivaso  na mayaṃ 
 gamissāma  dhammaṃ suṇissāma  ito pubbe dhammassavanampi no natthīti  
 tenahi sāmaṇera dīpaṃ jāletvā dhammassavanakālaṃ ugghosehīti  
 So tathā akāsi  Atha naṃ thero āha tissa tava upaṭṭhākā dhammaṃ 
 sotukāmamhāti vadanti  kathehi tesaṃ dhammanti  Upāsakā ekappahāreneva 
 uṭṭhāya bhante amhākaṃ ayyo sukhitā hotha  dukkhā muccathāti 
 imāni dve padāni ṭhapetvā aññaṃ dhammakathaṃ na jānāti  amhākaṃ 
 aññaṃ dhammakathikaṃ dethāti vadiṃsu  Sāmaṇero pana arahattaṃ patvāpi neva 
 tesaṃ dhammakathaṃ kathesi  Tadā pana naṃ upajjhāyo sāmaṇera kathaṃ 
 pana sukhitā honti  dukkhā muccanti imesaṃ no dvinnaṃ padānaṃ atthaṃ 
 kathehīti āha  So sādhu bhanteti cittavījaniṃ gahetvā dhammāsanaṃ 
 abhiruyha pañcahi nikāyehi atthañca kāraṇañca ākaḍḍhitvā ghanavassaṃ 
  
  
 page     
 Vassanto cātudīpakamahāmegho viya khandhadhātuāyatanabodhipakkhiyadhamme 
 vibhajanto arahattanikūṭena dhammakathaṃ kathetvā bhante evaṃ arahattappattassa 
 sukhaṃ hoti  arahattappattoyeva dukkhā muccati  sesajanā 
 jātidukkhādīhi ceva nirayadukkhādīhi ca na parimuccantīti āha  sādhu 
 sāmaṇera sukathito te padabhāṇo  idāni sarabhāṇaṃ bhaṇāhīti  So 
 sarabhāṇampi bhaṇi  Aruṇe uggacchante  sāmaṇerassa upaṭṭhākamanussā 
 dve bhāgā ahesuṃ  Ekacce na vata no ito pubbe evarūpo 
 kakkhaḷo diṭṭhapubbo  kathañhi nāma evarūpaṃ dhammakathaṃ jānanto 
 ettakaṃ kālaṃ mātāpituṭṭhāne ṭhatvā upaṭṭhahantānaṃ manussānaṃ 
 ekampi dhammapadaṃ na kathesīti kujjhiṃsu  Ekacce lābhā vata no  ye mayaṃ 
 evarūpaṃ bhadantaṃ guṇaṃ vā aguṇaṃ vā ajānantāpi upaṭṭhahimhā  idāni 
 panassa santike dhammaṃ sotuṃ labhimhāti tussiṃsu  Sammāsambuddhopi 
 taṃ divasaṃ paccūsasamaye lokaṃ olokento vanavāsitissassa upaṭṭhāke 
 attano ñāṇajālassa anto paviṭṭhe disvā kinnu kho bhavissatīti 
 āvajjanto imamatthaṃ upadhāresi vanavāsitissassa upaṭṭhākā 
 ekacce kuddhā  ekacce tuṭṭhā  mayhaṃ puttassa pana sāmaṇerassa 
 kuddhā nirayagāmino bhavissanti  gantabbameva tattha mayā  mayi gate  
 sabbepi te sāmaṇere mettacittaṃ katvā dukkhā muccissantīti  
 Tepi manussā bhikkhusaṅghaṃ nimantetvā gāmaṃ gantvā maṇḍapaṃ kāretvā 
 yāgubhattādīni sampādetvā āsanāni paññāpetvā saṅghassa āgamanaṃ 
 olokentā nisīdiṃsu  Bhikkhūpi sarīrapaṭijagganaṃ katvā bhikkhācāravelāya 
  
  
 page     
 Gāmaṃ pavisantā sāmaṇeraṃ pucchiṃsu kiṃ nu tissa amhehi saddhiṃ 
 gamissasi  udāhu pacchāti  mama gamanavelāyameva gamissāmi  gacchatha 
 tumhe bhanteti  Bhikkhū pattacīvaramādāya pāvisiṃsu  Satthā jetavanasmiṃyeva 
 cīvaraṃ pārupitvā pattamādāya ekacittakkhaṇeneva gantvā bhikkhūnaṃ 
 purato ṭhitameva attānaṃ dassesi  sammāsambuddho āgatoti 
 sakalagāmo saṅkhubhitvā ekakolāhalo ahosi  Manussā udaggacittā 
 buddhappamukhaṃ bhikkhusaṅghaṃ nisīdāpetvā yāguṃ datvā khajjakaṃ adaṃsu  
 Sāmaṇero  bhatte aniṭṭhiteyeva  antogāmaṃ pāvisi  Gāmavāsino 
 nīharitvā tassa sakkaccaṃ bhikkhaṃ adaṃsu  So yāpanamattaṃ gahetvā 
 satthu santikaṃ gantvā pattaṃ upanāmesi  Satthā āhara tissāti 
 hatthaṃ pasāretvā pattaṃ gahetvā passa sārīputta tava sāmaṇerassa 
 pattanti therassa dassesi  Thero satthu hatthato pattaṃ gahetvā 
 sāmaṇerassa datvā gaccha  attano pattaṭṭhāne nisīditvā bhattakiccaṃ 
 karohīti āha  Gāmavāsino buddhappamukhaṃ bhikkhusaṅghaṃ parivisitvā satthāraṃ 
 anumodanaṃ yāciṃsu  Satthā anumodanaṃ karonto evamāha lābhā vo 
 upāsakā  ye tumhe attano kulupakaṃ sāmaṇeraṃ nissāya  sārīputtaṃ 
 moggallānaṃ kassapanti asītimahāsāvake dassanāya labhatha  ahampi 
 tumhākaṃ kulupakameva nissāya āgato  buddhadassanampi vo imaṃ 
 nissāyeva laddhaṃ  lābhā vo  suladdhaṃ voti  Manussā cintayiṃsu aho 
 amhākaṃ lābhā buddhānañceva bhikkhusaṅghassa ca ārādhanasamatthaṃ 
 amhākaṃ ayyaṃ dassanāya labhāma  deyyadhammañcassa dātuṃ labhāmāti  
  
  
 page     
 Sāmaṇerassa kuddhamanussā tussiṃsu  Tuṭṭhamanussā bhiyyoso mattāya 
 pasīdiṃsu  Anumodanāvasāne ca bahū sotāpattiphalādīni pāpuṇiṃsu  
 Satthā uṭṭhāyāsanā pakkāmi  Manussā satthāraṃ anugantvā vanditvā 
 nivattiṃsu  
        Satthā sāmaṇerena saddhiṃ samadhurena gacchanto sāmaṇera ayaṃ 
 padeso ko nāma  ayaṃ padeso ko nāmāti pubbe tassa upāsakena 
 dassitappadese pucchanto agamāsi  Sāmaṇeropi bhante ayaṃ 
 itthannāmo  ayaṃ itthannāmoti ācikkhamānova agamāsi  Satthā tassa 
 vasanaṭṭhānaṃ gantvā pabbatamatthakaṃ abhiruhi  Tattha ṭhitānaṃ pana 
 mahāsamuddo paññāyati  Satthā sāmaṇeraṃ pucchi tissa pabbatamatthake 
 ṭhito ito cito ca oloketvā kiṃ passasīti  mahāsamuddaṃ 
 bhanteti  samuddaṃ disvā kiṃ cintesīti  mama dukkhitakāle rodantassa  
 catūhi mahāsamuddehi atirekatarena assunā bhavitabbanti idaṃ bhante 
 cintesinti  sādhu sādhu tissa  evametaṃ  ekekassa hi sattassa 
 dukkhitakāle paggharitaassu catūhi mahāsamuddehi atirekataramevāti  
 Idañca pana vatvā imaṃ gāthamāha 
               catūsu samuddesu jalaṃ parittakaṃ  
                tato bahuṃ assujalaṃ anappakaṃ 
                dukkhena phuṭṭhassa narassa socato 
                kiṃkāraṇā samma tuvaṃ pamajjasīti  
 Atha naṃ puna pucchi tissa kahaṃ vasasīti  imasmiṃ pabbhāre bhanteti  
  
  
 page     
 tattha pana vasanto kiṃ cintesīti  mayā marantena imasmiṃ ṭhāne 
 katassa sarīranikkhepassa paricchedo natthīti cintesiṃ bhanteti  sādhu 
 sādhu tissa  evametaṃ  imesaṃ hi sattānaṃ paṭhaviyaṃ nipajjitvā 
 amataṭṭhānaṃ nāma natthīti vatvā 
            upasāḷhakanāmānaṃ        sahassāni catuddasa 
             asmiṃ padese daḍḍhāni     natthi loke anāmataṃ  
             Yamhi saccañca dhammo ca    ahiṃsā saññamo damo  
             etadariyā sevanti       etaṃ loke anāmatanti 
 imaṃ dukanipāte upasāḷhakajātakaṃ   kathesi  Iti paṭhaviyaṃ sarīranikkhepaṃ 
 katvā marantesu amatapubbe padese marantā nāma natthi  
 Ānandattherasadisā pana amatapubbe padese parinibbāyanti  
        Ānandatthero kira vīsavassasatikakāle āyusaṅkhāraṃ olokento 
 parikkhīṇabhāvaṃ ñatvā ito sattame divase parinibbāyissāmīti 
 ārocesi  Taṃ pavattiṃ sutvā rohiṇīnadiyā ubhayatīravāsikesu manussesu 
 orimatīravāsikā mayaṃ therassa bahupakārā  amhākaṃ santike parinibbāyissatīti 
 vadiṃsu  Pārimatīravāsikā mayaṃ therassa bahupakārā  amhākaṃ 
 santike parinibbāyissatīti  Thero tesaṃ vacanaṃ sutvā ubhayatīravāsinopi 
 mayhaṃ upakārakāva  ime nāma anupakārāti na sakkā vattuṃ 
 sacāhaṃ orimatīre parinibbāyissāmi  pārimatīravāsino dhātuggahaṇatthaṃ 
 tehi saddhiṃ kalahaṃ karissanti sace pārimatīre parinibbāyissāmi  
  Footnote     khu  jā  duka        tadaṭṭhakathā       
  
  
 page     
 Orimatīravāsino tathā karissanti kalaho uppajjamānopi maṃ nissāyeva 
 uppajjissati  vūpasamamānopi maṃ nissāyeva vūpasamissatīti cintetvā 
 orimatīravāsinopi mayhaṃ upakārakā  pārimatīravāsinopi mayhaṃ 
 upakārakā  anupakārako nāma natthi orimatīravāsino orimatīreyeva 
 sannipatantu  pārimatīravāsino pārimatīreyevāti āha  Tato sattame 
 divase majjhe nadiyā sattatālappamāṇe ākāse pallaṅkena nisīditvā 
 mahājanassa dhammaṃ kathetvā mama sarīraṃ majjhe bhijjitvā  eko 
 bhāgo orimatīre patatu eko pārimatīreti adhiṭṭhāya yathānisinnova 
 tejodhātuṃ samāpajji  Aggijālā uṭṭhahiṃsu  Sarīraṃ majjhe bhijjitvā  
 eko bhāgo orimatīre pati  eko pārimatīre  Mahājano paridevi  
 Paṭhavīudriyanasaddo viya ārodanasaddo ahosi satthu parinibbāne 
 ārodanasaddatopi kāruññataro  Manussā cattāro māse rodantā 
 paridevantā satthu pattacīvaraggāhake tiṭṭhante  satthu ṭhitakālo viya 
 no ahosi  idāni no satthā parinibbutoti vippalapantā vicariṃsu  
        Puna satthā sāmaṇeraṃ pucchi tissa imasmiṃ vanasaṇḍe dīpiādīnaṃ 
 sadde na bhāyasīti  na bhāyāmi bhagavā  apica kho pana etesaṃ 
 saddaṃ sutvā vanarati nāma uppajjatīti vatvā saṭṭhimattāhi gāthāhi 
 vanavaṇṇaṃ nāma kathesi  Atha naṃ satthā tissāti āmantesi  kiṃ 
 bhanteti  mayaṃ gacchāma  tvaṃ gamissasi nivattissasīti  mayhaṃ upajjhāye 
 maṃ ādāya gacchante  gamissāmi  nivattente  nivattissāmi bhanteti  
 Satthā bhikkhusaṅghena saddhiṃ pakkāmi  Sāmaṇerassa pana nivattitumeva 
  
  
 page     
 Ajjhāsayo  Thero taṃ ñatvā tissa sace nivattitukāmo  nivattāhīti 
 āha  So satthārañca bhikkhusaṅghañca vanditvā nivatti  Satthā 
 jetavanameva agamāsi  
        Bhikkhūnaṃ dhammasabhāyaṃ kathā udapādi aho vata tissasāmaṇero 
 dukkaraṃ karoti paṭisandhiggahaṇato paṭṭhāyassa ñātakā sattasu 
 maṅgalesu pañcannaṃ bhikkhusatānaṃ appodakamadhupāyāsameva adaṃsu  
 pabbajitakāle antovihāre buddhappamukhassa bhikkhusaṅghassa satta 
 divasāni appodakamadhupāyāsameva adaṃsu  pabbajitvā aṭṭhame divase gāmaṃ 
 pavisanto dvīheva divasehi sāṭakasahassena saddhiṃ piṇḍapātasahassaṃ labhi  
 punekadivasaṃ kambalasahassaṃ labhi  itissa idha vasanakāle mahālābhasakkāro 
 uppajji  idāni evarūpaṃ lābhasakkāraṃ chaḍḍetvā araññaṃ pavisitvā 
 missakāhārena yāpeti dukkarakārako vata sāmaṇeroti  Satthā 
 āgantvā kāya nuttha bhikkhave etarahi kathāya sannisinnāti 
 pucchitvā  imāya nāmāti vutte  āma bhikkhave lābhūpanisā 
 nāmesā aññā nibbānagāminī paṭipadā aññā evaṃ lābhaṃ 
 labhissāmīti hi āraññakādidhūtaṅgasamādānavasena lābhūpanisaṃ rakkhantassa 
 bhikkhuno cattāro apāyā vivaṭadvārāyeva tiṭṭhanti  nibbānagāminiyā 
 pana paṭipadāya uppannaṃ lābhasakkāraṃ pahāya araññaṃ pavisitvā 
 ghaṭento vāyamanto arahattaṃ gaṇhatīti anusandhiṃ ghaṭetvā dhammaṃ 
 desento imaṃ gāthamāha 
  
  
 page     
          aññā hi lābhūpanisā     aññā nibbānagāminī  
           evametaṃ abhiññāya      bhikkhu buddhassa sāvako 
           sakkāraṃ nābhinandeyya    vivekamanubrūhayeti  
        Tattha aññā hi lābhūpanisāti  lābhūpanisā nāmesā aññā 
 eva  aññā nibbānagāminī paṭipadā  Lābhuppādakena hi bhikkhunā 
 thokaṃ akusalakammaṃ kātuṃ vaṭṭati  Kāyavaṅkādīni kattabbāni honti  
 Yasmiṃ hi kāle kāyavaṅkādīsu kiñci karoti  tadā lābho uppajjati  
 Pāyāsapāṭiyaṃ hi vaṅkaṃ akatvā ujukameva hatthaṃ otāretvā 
 ukkhipantassa  hattho makkhitamattakova hoti  vaṅkaṃ katvā otāretvā 
 ukkhipantassa  pana pāyāsapiṇḍaṃ uddharantova nikkhamati  evaṃ 
 kāyavaṅkādīni karaṇakāleyeva lābhasakkāro uppajjati  ayaṃ 
 adhammikā lābhūpanisā  upadhisampadā cīvaradhāraṇaṃ bāhusaccaṃ parivāro 
 araññavāsoti evarūpehi pana kāraṇehi uppanno lābho dhammiko 
 nāma hoti  Nibbānagāminīpaṭipadaṃ pūrentena pana bhikkhunā kāyavaṅkādīni 
 pahātabbāni  anandheneva andhena viya amūgeneva  mūgena viya 
 abadhireneva badhirena viya bhavituṃ vaṭṭati  asaṭhena amāyena bhavituṃ 
 vaṭṭati  Evametanti  evaṃ lābhuppādanappaṭipadañca nibbānagāminīpaṭipadañca 
 etaṃ ñatvā sabbesaṃ saṅkhatāsaṅkhatadhammānaṃ bujjhanatthena 
 buddhassa savanante jātatthena ovādānusāsaniṃ vā savanatthena 
 sāvako bhikkhu adhammikaṃ catuppaccayasakkāraṃ nābhinandeyya tameva 
 dhammikaṃ na paṭikkoseyya kāyavivekādikaṃ vivekaṃ anubrūhaye tattha 
  
  
 page     
 Kāyavivekoti kāyassa ekībhāvo  cittavivekoti aṭṭha samāpattiyo  
 upadhivivekoti nibbānaṃ  tesu kāyaviveko gaṇasaṅgaṇikaṃ vinodeti  
 cittaviveko kilesasaṅgaṇikaṃ vinodeti  upadhiviveko saṅkhārasaṅgaṇikaṃ 
 vinodeti  kāyaviveko cittavivekassa paccayo hoti  cittaviveko 
 upadhivivekassa paccayo hoti vuttampi   cetaṃ kāyaviveko ca 
 vūpakaṭṭhakāyānaṃ nekkhammābhiratānaṃ  cittaviveko ca parisuddhacittānaṃ 
 paramavodānappattānaṃ  upadhiviveko ca nirupadhīnaṃ puggalānaṃ 
 visaṅkhāragatānanti imaṃ tividhaṃ vivekaṃ brūheyya vaḍḍheyya upasampajja 
 vihareyyāti attho  
           Desanāvasāne bahū sotāpattiphalādīni pāpuṇiṃsūti  
                    Vanavāsitissattheravatthu  
                   Bālavaggavaṇṇanā niṭṭhitā  
                       Pañcamo vaggo  
 