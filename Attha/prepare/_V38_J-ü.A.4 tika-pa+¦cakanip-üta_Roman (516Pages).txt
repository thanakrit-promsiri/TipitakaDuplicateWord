AṬṬHAKATHĀ Book      PĀḶI ROMAN 
 Jā A   tikapañcakanipāta 
  
 Page       
  
 page   
                      Tikanipātajātakaṭṭhakathā 
                      saṅkappavaggavaṇṇanā 
                          
                      saṅkapparāgajātakaṃ 
      saṅkapparāgadhotenāti idaṃ satthā jetavane viharanto ukkaṇṭhitabhikkhuṃ 
 ārabbha kathesi  
      Sāvatthīnagaravāsī kireko kulaputto satthu sāsane uraṃ datvā 
 pabbajitvā ekadivasaṃ sāvatthiyaṃ piṇḍāya caranto ekaṃ alaṅkatapaṭiyattaṃ 
 itathiṃ disvā uppannakāmarāgo anabhirato vicarati  Tamenaṃ 
 ācariyupajjhāyādayo disvā anabhiratikāraṇaṃ pucchitvā vibbhamitukāma 
 bhāvamassa ñatvā āvuso satthā nāma rāgādikilese saṃhāretvā 
 dametvā saccāni pakāsetvā sotāpattiphalādīni deti ehi taṃ 
 satthu santikaṃ nessāmāti ādāya agamaṃsu satthārā ca kinnukho 
 bhikkhave anicchamānakaññeva bhikkhuṃ gahetvā āgatatthāti vutte 
 tamatthaṃ ārocesuṃ  Satthā saccaṃ kira tvaṃ bhikkhu ukkaṇṭhitoti 
 pucchitvā saccanti vutte kiṃkāraṇāti pucchi  So tamatthaṃ 
 ārocesi  Atha naṃ satthā itthiyo nāmetā bhikkhu pubbe 
 jhānabalena vikkhambhitakilesānaṃ visuddhasattānampi saṅkilesaṃ uppādesuṃ 
 tādisaṃ tucchapuggalaṃ kiṃkāraṇā na saṅkilissanti visuddhāpi sattā 
 saṅkilissanti uttamayasasamaṅginopi āyasakyaṃ pāpuṇanti pageva 
  
  
 page   
 Aparisuddhā sinerukampanakavāto purāṇapaṇṇakasaṭaṃ kiṃ na kampessati 
 bodhirukkhamūle nisīditvā abhisambujjhanakasattaṃ ayaṃ kileso 
 āḷuleti tādisaṃ kiṃ na āḷulissatīti vatvā tehi yācito 
 atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 asītikoṭivibhave brāhmaṇamahāsālakule nibbattitvā vayappatto 
 takkasilāyaṃ sabbasippāni uggaṇhitvā bārāṇasiṃ paccāgantvā 
 kataputtadāraparigtaho mātāpitūnaṃ accayena tesaṃ matakiccāni katvā 
 raholokanakammaṃ karonto idaṃ dhanaṃ paññāyati yehi panetaṃ sambhūtaṃ 
 te na paññāyantīti āvajjento saṃvegappatto ahosi  Sarīrā 
 sedā muñciṃsu  So gharāvāse ciraṃ vasanto mahādānaṃ datvā 
 kāme pahāya assumukhaṃ ñātisaṅghaṃ pariccajitvā himavantaṃ pavisitvā 
 ramaṇīye padese paṇṇasālaṃ māpetvā uñchācariyāya vanamūlaphalādīhi 
 yāpento nacirasseva abhiññā ca samāpattiyo ca uppādetvā 
 jhānakīḷaṃ kīḷanto ciraṃ vasitvā cintesi manussapathaṃ gantvā 
 loṇambilaṃ upasevissāmi evaṃ me sarīrañceva thiraṃ bhavissati 
 jaṅghavihāro ca me kato bhavissati ye ca mādisassa sīlavantassa 
 bhikkhaṃ vā dassanti abhivādanādīni vā karissanti te saggapuraṃ 
 pūressantīti  So himavantā otaritvā anupubbena cārikañcaramāno 
 bārāṇasiṃ patvā suriyatthaṅgamanavelāya vasanaṭṭhānaṃ olokento 
 rājuyyānaṃ disvā idaṃ paṭisallānasārūpaṃ ettha 
  
  
 page   
 Vasissāmīti uyyānaṃ pavisitvā aññatarasmiṃ rukkhamūle nisinno jhānasukhena 
 rattiṃ khepetvā punadivase katasarīrapaṭijaggano pubbaṇhasamaye 
 jaṭājinavakkalāni saṇṭhapetvā bhikkhābhājanaṃ ādāya santindriyo 
 santamānaso iriyāpathasampanno yugamattadassano hutvā sabbākārasampannāya 
 attano rūpasiriyā lokassa vilocanāni ākaḍḍhanto nagaraṃ pavisitvā 
 bhikkhāya caranto rañño nivesanadvāraṃ sampāpuṇi  Rājā mahātale 
 caṅkamanto vātapānantarena bodhisattaṃ disvā iriyāpathasmiṃyevassa 
 pasīditvā sace santadhammo nāma atthi imassa abbhantare 
 tena bhavitabbanti cintetvā gaccha tvaṃ ca tāpasaṃ ānehīti ekaṃ 
 amaccaṃ āṇāpesi  So gantvā vanditvā bhikkhābhājanaṃ gahetvā 
 rājā bhante taṃ pakkosatīti āha  Bodhisatto mahāpuñña amhe 
 rājā na jānātīti āha  Tenahi bhante yāvāhaṃ āgacchāmi 
 tāva idheva hothāti vatvā rañño ārocesi  Rājā añño 
 amhākaṃ kulupakatāpaso natthi gaccha taṃ tāpasaṃ ānehīti vatvā 
 sayampi vātapānena hatthaṃ pasāretvā vandanto ito etha bhanteti 
 āha  Bodhisatto amaccassa hatthe bhikkhābhājanaṃ datvā mahātalaṃ 
 abhirūhi  Atha naṃ rājā vanditvā rājapallaṅke nisīdāpetvā 
 attano atthāya sampāditehi yāgukhajjakabhattehi parivisitvā 
 katabhattakiccaṃ pañhaṃ pucchi pañhabyākaraṇena bhiyyoso mattāya 
 pasīditvā vanditvā bhante tumhe kattha vāsikā kuto āgatāti 
 pucchitvā himavantavāsikā mayaṃ mahārāja himavantato āgatāti 
  
  
 page   
 Vutte puna kiṃkāraṇā āgatāti pucchitvā vassārattakāle 
 mahārāja nibaddhavāso nāma laddhuṃ vaṭṭatīti vutte tenahi bhante 
 rājuyyāne vasatha tumhe ca catūhi paccayehi na kilamissatha ahañca 
 saggasaṃvattanikaṃ puññaṃ pāpuṇissāmīti paṭiññaṃ gahetvā bhuttapātarāso 
 bodhisattena saddhiṃ uyyānaṃ gantvā paṇṇasālaṃ kāretvā 
 caṅkamaṃ māpetvā senāsanāni rattiṭṭhānadivāṭṭhānādīni sampādetvā 
 pabbajitaparikkhāre paṭiyādetvā sukhena vasatha bhanteti uyyānapālaṃ 
 sampaṭicchāpesi  Bodhisatto tato paṭṭhāya dvādasa saṃvaccharāni 
 tattheva vasi  Athekadivasaṃ rañño paccanto kuppito  So 
 tassa vūpasamanatthāya gantukāmo deviṃ āmantetvā bhadde tayā 
 tāva nagare ohiyituṃ vaṭṭatīti āha  Kiṃ nissāya kathetha devāti  
 Sīlavantaṃ tāpasaṃ bhaddeti  Deva nāhaṃ tasmiṃ pamajjissāmi 
 amhākaṃ ayyassa paṭijagganaṃ mama bhāro tumhe nirāsaṅkā 
 gacchathāti āha  Rājā nikkhamitvā gato  Devīpi kho bodhisattaṃ 
 tatheva sakkaccaṃ upaṭṭhahi  Bodhisatto pana rañño gatakāle 
 nibaddhavelāya agantavā attano rucitāya velāya rājanivesanaṃ gantvā 
 bhattakiccaṃ karoti  Athekadivasaṃ bodhisatte aticirāyante devī 
 sabbaṃ khādanīyabhojanīyaṃ paṭiyādetvā nhātvā alaṅkaritvā nīcamañcakaṃ 
 paññāpetvā bodhisattassa āgamanaṃ olokayamānā maṭṭhasāṭakaṃ sithilaṃ 
 katvā nivāsetvā nipajji  Bodhisattopi velaṃ sallakkhetvā 
 bhikkhābhājanaṃ ādāya ākāsenāgantvā mahāvātapānadvāraṃ pāpuṇi  
  
  
 page   
 Tassa vakkalasaddaṃ sutvā sahasā uṭṭhahamānāya deviyā paridahita 
 maṭṭhasāṭako bhassittha  Bodhisatto visabhāgārammaṇaṃ disvā indriyāni 
 bhinditvā subhavaseneva olokesi  Athassa jhānabalena sannisinnopi 
 kileso karaṇḍake pakkhittāsīviso viya phaṇaṃ katvā uṭṭhahi 
 khīrarukkhassa vāsiyā ākoṭitakālo viya ahosi  Kilesuppādanena 
 saheva jhānaṅgāni parihāyiṃsu  Indriyāni aparipuṇṇāni ahesuṃ  
 Sayaṃ pakkhacchinnakāko viya ahosi  So pubbe viya nisīditvā 
 bhattakiccampi kātuṃ nāsakkhi nisīdāti vuccamānopi na nisīdi  
 Athassa devī sabbaṃ khādanīyaṃ bhojanīyaṃ bhikkhābhājaneyeva pakkhipi  
 Yathā ca pubbe bhattakiccaṃ katvā sīhapañjarena nikkhamitvā ākāseneva 
 gacchati evaṃ taṃdivasaṃ gantuṃ nāsakkhi bhattaṃ pana 
 gahetvā mahānisseṇiyā otaritvā uyyānaṃ agamāsi  Devīpi 
 tassa attani paṭibaddhacittattaṃ aññāsi  So uyyānaṃ gantvā 
 bhattaṃ abhuñjitvāva heṭṭhāmañce pakkhipitvā deviyā evarūpā 
 hatthā sobhā pādā sobhā evarūpaṃ kaṭipariyosānaṃ evarūpaṃ 
 ūrulakkhaṇanti ādīni vilapanto sattāhaṃ nipajji  Bhattaṃ pūtikaṃ ahosi 
 nīlamakkhikāhi parikiṇṇaṃ  Atha rājā paccantaṃ vūpasametvā paccāgato 
 alaṅkatapaṭiyattaṃ nagaraṃ padakkhiṇaṃ katvā rājanivesanaṃ agantvā 
 bodhisattaṃ passissāmīti uyyānaṃ gantvā uklāpaṃ assamapadaṃ disvā 
 pakkanto bhavissatīti paṇṇasāladvāraṃ vivaritvā anto paviṭṭho taṃ 
 nipannakaṃ disvā kenaci aphāsukena bhavitabbanti cintetvā pūtibhattaṃ 
  
  
 page   
 Chaḍḍāpetvā paṇṇasālaṃ paṭijaggitvā bhante kiṃ te aphāsukanti 
 pucchi  Viddhosmi mahārājāti  Rājā mama paccāmittehi mayi 
 okāsaṃ alabhantehi piyaṭṭhānamassa dubbalaṃ karissāmāti āgantvā 
 esa viddho bhavissati maññeti sarīraṃ parivattetvā viddhaṭṭhānaṃ 
 olokento vedhaṃ adisvā kattha viddhosi bhanteti pucchi  
 Bodhisatto nāhaṃ mahārāja aññehi viddho ahaṃ pana attanāva 
 attānaṃ hadaye vijjhāmīti vatvā uṭṭhāya nisīditvā imā gāthā 
 avoca 
         saṅkapparāgadhotena       vitakkanisitena ca 
         nevālaṅkatabhadrena       nausukārakatena ca 
         nakaṇṇāyatamuttena        napi morupasevinā 
         tenamhi hadaye viddho     sabbaṅgapariḷāhinā 
         āvedhañca na passāmi     yato ruhiramassave 
         yāva ayoniso cittaṃ      sayaṃ me dukkhamābhatanti  
      Tattha saṅkapparāgadhotenāti kāmavitakkasampayuttarāgadhotena  
 Vitakkanisitena cāti teneva rāgodakena vitakkapāsāṇanisitena  
 Nevālaṅkatabhadrenāti anālaṅkatena vibhacchenāti attho  Na 
 usukārakatena cāti usukārehipi akatena  Nakaṇṇāyatamuttenāti 
 yāva dakkhiṇakaṇṇacūḷikaṃ ākaḍḍhitvā amuttakena  Na pi morupasevināti 
 morapattagijjhapattādīhi akatupasevanena  Tenamhi hadaye viddhoti 
 tena kilesakaṇḍena hadaye viddho  Sabbaṅgapariḷāhināti  
  
  
 page   
 Sabbāni aṅgāni paridahanasamatthena mahārāja tenamhi kilesakaṇḍena 
 hadaye viddho viddhakālato paṭṭhāya mama aggipadittāniva sabbāni 
 aṅgāni dayhantīti dasseti  Āvedhañca na passāmīti viddhaṭṭhānañca 
 na passāmi  Yato ruhiramassaveti yato me āvedhā lohitaṃ 
 pagghareyya taṃ na passāmīti attho  Yāva ayoniso cittanti ettha 
 yāvāti daḷhaṭṭhe nipāto ativiya daḷhaṃ katvā ayoniso cittaṃ 
 viddhanti attho  Sayaṃ me dukkhamābhatanti attanāva mayā attano 
 dukkhaṃ ānītanti  
      Evaṃ bodhisatto imāhi tīhi gāthāhi rañño dhammaṃ desetvā 
 rājānaṃ paṇṇasālāto bahi katvā kasiṇaparikammaṃ katvā naṭṭhajjhānaṃ 
 uppādetvā paṇṇasālāya nikkhamitvā ākāse nisinno rājānaṃ 
 ovaditvā mahārāja ahaṃ himavantameva gamissāmīti vatvā na 
 sakkā bhante gantunti vuccamānopi mahārāja mayā idha vasantena 
 evarūpo vippakāro patto idāni na sakkā idheva vasitunti 
 rañño yācantasseva ākāse uppatitvā himavantaṃ gantvā yāvatāyukaṃ 
 ṭhatvā jīvitapariyosāne brahmalokupago ahosi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikkhu arahatte patiṭṭhāsi  
 Keci sotāpannā keci sakadāgāmino keci anāgāmino ahesuṃ 
 tadā rājā ānando ahosi tāpaso pana ahamevāti  
                    Saṅkapparāgajātakaṃ paṭhamaṃ 
  
  
 page   
                        Tilamuṭṭhijātakaṃ 
      ajjāpi me taṃ manasīti idaṃ satthā jetavane viharanto aññataraṃ 
 kodhanaṃ bhikkhuṃ ārabbha kathesi  
      Aññataro kira bhikkhu kodhano ahosi upāyāsabahulo appampi 
 vutto samāno kuppi abhisajji kopañca dosañca apaccayañca 
 pātvākāsi  Athekadivasaṃ bhikkhū dhammasabhāyaṃ kathaṃ samuṭṭhāpesuṃ 
 āvuso asuko nāma bhikkhu kodhano upāyāsabahulo uddhane pakkhittaloṇo 
 viya kaṭakaṭāyanto vicarati evarūpe nikkodhane sāsane pabbajito 
 samāno kodhanamattampi niggaṇhituṃ na sakkotīti  Satthā tesaṃ 
 kathaṃ sutvā ekaṃ bhikkhuṃ pesetvā taṃ bhikkhuṃ pakkosāpetvā saccaṃ kira 
 tvaṃ bhikkhu kodhanoti pucchitvā saccaṃ bhanteti vutte na bhikkhave idāneva 
 pubbepāyaṃ kodhano ahosīti vatvā tehi yācito atītaṃ āhari  
      Atīte bārāṇasiyaṃ brahmadatte rajjaṃ kārente tassa putto 
 brahmadattakumāro nāma ahosi  Porāṇakarājāno ca attano 
 putte evameva te nīhaṭamānadappā sītuṇhakkhamā lokacārittañca 
 jānissantīti attano nagare disāpāmokkhe ācariye vijjamānepi 
 sippuggahaṇatthāya dūre tiroraṭṭhaṃ pesenti  Tasmā sopi rājā 
 soḷasavassuddesikaṃ puttaṃ pakkosāpetvā ekatalikaupāhanā ca 
 paṇṇacchattañca kahāpaṇasahassañca datvā tāta takkasilaṃ gantvā 
 sippaṃ uggaṇhāhīti pesesi  So sādhūti sampaṭicchitvā 
  
  
 page   
 Mātāpitaro vanditvā nikkhamitvā anupubbena takkasilaṃ patvā ācariyassa 
 gehaṃ pucchitvā agamāsi  Ācariyo ca tasmiṃ kāle māṇavakānaṃ 
 sippaṃ vācetvā uṭṭhāya gharadvāre ekamante nisīdi  So tattha 
 gantvā tasmiṃ ṭhāne ṭhitaṃ ācariyaṃ addasa disvāna tattheva 
 upāhanā omuñcitvā chattaṃ apanetvā ācariyaṃ vanditvā aṭṭhāsi  
 So tassa kilantabhāvaṃ ñatvā āgantukasaṅgahaṃ kāresi  Kumāro 
 bhuttabhojano thokaṃ vissamitvā ācariyaṃ upasaṅkamitvā vanditvā 
 aṭṭhāsi kuto āgatosi tātāti vutte bārāṇasitoti āha  
 Kassa puttosīti  Bārāṇasīraññoti  Kenatthenāgatosīti  
 Sippuggahaṇatthāya āgatācariyāti  Kinte ācariyabhāgo ābhato 
 udāhu dhammantevāsiko hotukāmosīti  So ācariyabhāgo me 
 ābhatoti vatvā ācariyassa pādamūle sahassatthavikaṃ ṭhapetvā 
 vandi  Dhammantevāsikā hi divā ācariyassa kammaṃ katvā rattiṃ 
 uggaṇhanti  Ācariyabhāgadāyakā gehe jeṭṭhaputtā viya hutvā 
 sippameva uggaṇhanti  Tasmā sopi ācariyo sallahukena 
 subhanakkhattena kumārassa sippaṃ vitthārena paṭṭhapesi  Kumāropi sippaṃ 
 uggaṇhanto ekadivasaṃ ācariyena saddhiṃ nhāyituṃ agamāsi  
 Athekā mahallikā itthī tile nitthuse katvā pattharitvā rakkhamānā 
 nisīdi  Kumāro seditatile disvā khāditukāmo hutvā ekaṃ 
 tilamuṭṭhiṃ gahetvā khādi  Mahallikā taṇhāluko esoti kiñci 
 avatvā tuṇhī ahosi  So punadivasepi tāya velāya tatheva 
  
  
 page    
 Akāsi  Sāpi naṃ na kiñci āha  Itaro tatiyadivasepi tatheva 
 akāsi  Tadā mahallikā disvā disāpāmokkho ācariyo 
 attano antevāsikehi maṃ vilumpāpetīti bāhā paggayha kandantī 
 vilapati  Ācariyo nivattitvā kiṃ etaṃ ammāti pucchi  Sāmi 
 antevāsiko te mayā katānaṃ seditatilānaṃ ajjekaṃ muṭṭhiṃ khādi 
 hiyyo ekaṃ pare ekaṃ nanu evaṃ khādanto mama santakaṃ sabbaṃ 
 nāsessatīti  Amma mā rodi mūlante dāpessāmīti  Na 
 me sāmi mūlena attho yathā punesa kumāro evaṃ na karoti 
 tathā taṃ sikkhāpehīti  Ācariyo tenahi passa ammāti dvīhi 
 māṇavehi taṃ kumāraṃ dvīsu hatthesu gāhāpetvā veḷupesikaṃ gahetvā 
 puna evaṃ mā akāsīti tikkhattuṃ piṭṭhiyaṃ pahari  Kumāro ācariyassa 
 kujjhitvā rattāni akkhīni katvā pādapiṭṭhito yāva kesamatthakā 
 olokesi  Sopissa kujjhitvā olokitabhāvaṃ aññāsi  
 Kumāro sippaṃ niṭṭhāpetvā anuyogaṃ datvā mārāpetabbo esa 
 mayāti tena katadosaṃ hadayeva ṭhapetvā gamanakāle ācariyaṃ vanditvā 
 yadā ahaṃ ācariya bārāṇasiyaṃ rajjaṃ patvā tumhākaṃ santike 
 pesissāmi tadā tumhe āgaccheyyāthāti susineho viya paṭiññaṃ 
 gahetvā pakkāmi  So bārāṇasiṃ gantvā mātāpitaro vanditvā 
 sippaṃ dassesi  Rājā jīvamānena me putto diṭṭho jīvamānovassa 
 rajjasiriṃ passissāmīti  puttaṃ rajje patiṭṭhapesi  So rajjasiriṃ 
 anubhavamāno ācariyena katadosaṃ saritvā uppannakodho 
  
  
 page    
 Mārāpessāmi nanti pakkosanatthāya ācariyassa dūtaṃ pāhesi  
 Ācariyo taruṇakāle naṃ saññāpetuṃ na sakkhissāmīti agantvā 
 tassa rañño majjhimavayakāle idāni naṃ saññāpetuṃ sakkhissāmīti 
 gantvā rājadvāre ṭhatvā takkasilaācariyo āgatoti ārocāpesi  
 Rājā tuṭṭhahaṭṭho brāhmaṇaṃ pakkosāpetvā taṃ attano 
 santikaṃ āgataṃ disvāva kodhaṃ uppādetvā rattāni akkhīni katvā 
 amacce āmantetvā bho ajjāpi me ācariyena pahaṭaṭṭhānaṃ 
 rujjati ācariyo nalāṭena maccuṃ ādāya marissāmīti āgato 
 ajjassa jīvitaṃ natthīti vatvā purimā dve gāthā avoca 
        ajjāpi me taṃ manasi    yaṃ maṃ tvaṃ tilamuṭṭhiyā 
        bāhāyaṃ maṃ gahetvāna   laṭṭhiyā anutālayi 
        nanu jīvite na ramasi     yenāsi brāhmaṇāgato 
        yaṃ maṃ bāhā gahetvāna  tikkhattuṃ anutālayīti 
      tattha yaṃ maṃ bāhāyaṃ manti dvīsu padesu upayogavacanaṃ 
 anutālanaggahaṇāpekkhaṃ yaṃ maṃ tvaṃ tilamuṭṭhiyā kāraṇā anutālayi 
 anutālento ca bāhāyaṃ maṃ gahetvā anutālayi taṃ anutālanaṃ 
 ajjāpi mama manasīti ayamettha attho  Nanu jīvite na ramasīti 
 maññe tvaṃ attano jīvitamhi nābhiramasi  Yenāsi brāhmaṇāgatoti 
 yasmā brāhmaṇa idha mama santikaṃ āgatosi  Yaṃ maṃ bāhā 
 gahetvānāti yaṃ mama bāhuṃ gahetvāna bāhāyaṃ gahetvātipi 
 attho  Tikkhattuṃ anutālayīti tayo vāre veḷulaṭṭhiyā 
  
  
 page    
 Tālesi  Ajjadāni tassa phalaṃ vindāhīti ācariyaṃ maraṇena 
 tajjento evamāha  
      Taṃ sutvā ācariyo tatiyaṃ gāthamāha 
        ariyo anariyaṃ kubbaṃ    yo daṇḍena nisedhati 
        sāsanaṃ taṃ na taṃ veraṃ   iti naṃ paṇḍitā vidūti  
      Tattha ariyoti satthādhivacanametaṃ  So panesa ariyo 
 catubbidho hoti ācāraariyo dassanaariyo liṅgaariyo paṭivedhaariyoti  
 Tattha manusso vā hotu tiracchāno vā ariyācāre ṭhito ācāraariyo 
 nāma  Vuttampi cetaṃ 
        ariyaṃ vattasī vaṅkaṃ     yo piṇḍamapacāyati 
        cajāmi te taṃ bhattāraṃ  gacchathubho yathāsukhanti  
      Rūpena pana iriyāpathena ca pāsādikena dassanīyena samannāgato 
 dassanaariyo nāma  Vuttampi cetaṃ 
             ariyāvakāsosi pasannanetto 
             katamaṃ bhavaṃ pabbajito kulamhā 
             kathannu cittāni pahāya bhoge 
             pabbaji nikkhamma gharā sapaññoti  
      Nivāsanapārupanaliṅgaggahaṇena ca samaṇasadiso hutvā vicaranto 
 dussīlopi liṅgaariyo nāma yaṃ sandhāya vuttaṃ 
             chadanaṃ katvāna subbatānaṃ 
             pakkhandī kuladūsako pagabbho 
  
  
 page    
                 Māyāvī asaññato palāpo 
                 paṭirūpena caraṃ sa maggadūsīti    
      Buddhādayo pana paṭivedhaariyo nāma  Tena vuttaṃ ariyā vuccanti 
 buddhā ca paccekabuddhā ca buddhasāvakā cāti  Tesu idha ācāraariyo 
 adhippeto  Anariyanti dussīlaṃ pāpadhammaṃ  Kubbanti pāṇātipātādikaṃ 
 pañcavidhadussīlakammaṃ karontaṃ ekameva vā etaṃ atthapadaṃ anariyaṃ 
 hīnaṃ lāmakaṃ pañcaverabhayakammaṃ karontaṃ puggalaṃ  Yoti so 
 ca khattiyādīsu yokoci  Daṇḍenāti yena kenaci paharaṇakena  
 Nisedhatīti mā puna evarūpaṃ karīti paharanto vāreti  Sāsanaṃ taṃ 
 na taṃ veranti mahārāja akattabbaṃ karonte puttadhītaro vā 
 antevāsike vā evaṃ paharitvā nisedhanannāma imasmiṃ loke sāsanaṃ 
 anusiṭṭhi ovādo  so  na veraṃ  Iti naṃ paṇḍitā vidūti evameva 
 taṃ paṇḍitā jānanti  Tasmā mahārāja tvampi evaṃ jānāhi evarūpe 
 ṭhāne veraṃ kātuṃ nārahasi sacepi tvaṃ mahārāja mayā evaṃ sikkhāpito 
 na bhavissa gacchante kāle pūvasakkhalikādīni ceva phalādīni ca 
 haranto corakammesu paluddho anupubbena sandhicchedapanthaghāṭagāma 
 ghāṭakādīni katvā rājāparādhiko coroti sahoḍhaṃ gahetvā rañño 
 dassito gacchathassa dosānurūpaṃ daṇḍaṃ karothāti daṇḍabhayaṃ apāpuṇissa 
 kuto te evarūpā sampatti abhavissa nanu mampi nissāya imaṃ 
 issariyaṃ tayā suladdhanti evaṃ ācariyo rājānaṃ saññāpesi  
  Footnote    khu  su       
  
  
 page    
      Parivāretvā ṭhitā amaccāpi tassa kathaṃ sutvā saccaṃ deva 
 idaṃ issariyaṃ tumhākaṃ ācariyassa santakanti āhaṃsu  Tasmiṃ khaṇe 
 rājā ācariyassa guṇaṃ sallakkhetvā sabbaṃ issariyaṃ te ācariya 
 dammi rajjaṃ sampaṭicchāti āha  Ācariyo na me mahārāja 
 rajjenatthoti paṭikkhipi  Rājā takkasilaṃ pesetvā ācariyassa 
 puttadāraṃ ānāpetvā mahantaṃ issariyaṃ datvā tameva purohitaṃ 
 katvā pituṭṭhāne ṭhapetvā tassa ovāde ṭhito dānādīni puññāni 
 katvā saggaparāyano ahosi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne kodhano bhikkhu anāgāmiphale patiṭṭhahi  
 Aññe sotāpannā sakadāgāmino ca ahesuṃ  Tadā rājā kodhano 
 bhikkhu ahosi  Ācariyo pana ahameva sammāsambuddhoti  
                      Tilamuṭṭhijātakaṃ dutiyaṃ 
                          
                        maṇikaṇṭhajātakaṃ 
      mamannapānanti idaṃ satthā āḷaviṃ nissāya aggāḷave cetiye 
 viharanto kuṭikārasikkhāpadaṃ ārabbha kathesi  
      Āḷavikā hi bhikkhū saññācikāya kuṭikāyo kārayamānā 
 yācanabahulā viññattibahulā vihariṃsu purisaṃ detha purisatthakaraṃ dethāti 
 ādīni vadanti  Manussā upaddutā yācanāya upaddutā viññattiyā 
 bhikkhuṃ disvā ubbijjiṃsupi utrāsiṃsupi palāyiṃsupi  Atha āyasmā 
  
  
 page    
 Mahākassapo yena āḷavī tenupasaṅkami upasaṅkamitvā piṇḍāya 
 pāvisi  Manussā therampi disvā tatheva ubbijjiṃsu  So pacchābhattaṃ 
 piṇḍapātapaṭikkanto bhikkhū āmantetvā pubbāyaṃ āvuso 
 āḷavī sulabhapiṇḍā idāni kasmā dullabhapiṇḍā jātāti pucchitvā 
 taṃ kāraṇaṃ sutvā bhagavati āḷaviyaṃ āgantvā aggāḷave cetiye 
 viharante bhagavantaṃ upasaṅkamitvā etamatthaṃ ārocesi  Satthā 
 etasmiṃ kāraṇe bhikkhusaṅghaṃ sannipātāpetvā āḷavike bhikkhū 
 paṭipucchi saccaṃ kira tumhe bhikkhave saññācikāya kuṭikāyo kārethāti 
 saccaṃ bhanteti vutte te bhikkhū vigarahitvā yācanā nāmesā 
 bhikkhave sattaratanaparipuṇṇe nāgabhavane vasantānaṃ sabbesaṃ nāgānampi 
 amanāpā pageva manussānaṃ yesaṃ ekaṃ kahāpaṇaṃ uppādentānaṃ 
 pāsāṇato maṃsauppādanakālo viya hotīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 mahāvibhave brāhmaṇakule nibbatti  Tassa ādhāvitvā paridhāvitvā 
 vicaraṇakālepi aññopi puññavā satto tassa mātukucchiyaṃ nibbatti  
 Te ubhopi bhātaro vayappattā mātāpitūnaṃ kālakiriyāya saṃviggahadayā 
 isipabbajjaṃ pabbajitvā gaṅgātīre paṇṇasālaṃ māpetvā vasiṃsu  
 Tesu jeṭṭhakassa uparigaṅgāya paṇṇasālā ahosi  Kaniṭṭhassa 
 heṭṭhāgaṅgāya ahosi  Athekadivasaṃ maṇikaṇṭho nāma nāgarājā 
 nāgabhavanā nikkhamitvā gaṅgātīre māṇavavesena vicaranto kaniṭṭhassa 
 assamaṃ gantavā vanditvā ekamantaṃ nisīdi  Te aññamaññaṃ 
  
  
 page    
 Sammodanīyaṃ kathaṃ katvā vissāsikā ahesuṃ vinā vattituṃ nāsakkhiṃsu  
 Maṇikaṇṭho abhiṇhaṃ kaniṭṭhatāpasassa santikaṃ āgantvā 
 kathāsallāpena nisīditvā gamanakāle tāpasasinehena attabhāvaṃ 
 vijahitvā bhogehi tāpasaṃ parikkhipanto parisajjitvā upari muddhani 
 mahantaṃ phaṇaṃ phāretvā thokaṃ sayitvā taṃ sinehaṃ vinodetvā sarīraṃ 
 viniveṭhetvā tāpasaṃ vanditvā sakabhavanameva gacchati  Tāpaso tassa 
 bhayena kīso ahosi lūkho dubbaṇṇo uppaṇḍuppaṇḍukajāto 
 dhamanisanthatagatto  So ekadivasaṃ bhātu santikaṃ agamāsi  Atha naṃ 
 so pucchi kissa tvaṃ bho kīso lūkho dubbaṇṇo uppaṇḍuppaṇḍukajāto 
 dhamanisanthatagattoti  So tassa taṃ pavuttiṃ ārocetvā 
 kiṃ pana tvaṃ bho tassa nāgassa āgamanaṃ icchasīti puṭṭho 
 na icchāmīti vatvā so pana nāgarājā tava santikaṃ āgacchanto 
 kiṃ pilandhanaṃ pilandhitvā āgacchatīti vutte maṇiratananti āha  
 Tenahi tvaṃ tasmiṃ nāgarāje taṃ vandituṃ āgantvā anisinneyeva 
 maṇiṃ dehīti yāca evaṃ so nāgo taṃ bhogehi aparikkhipitvāva 
 gamissati punadivase assamapdadvāre ṭhatvā āgacchantaṃ apavisantameva 
 naṃ yāceyyāsi tatiyadivase gaṅgāya tīre ṭhatvā udakā 
 ummujjantameva naṃ yāceyyāsi evaṃ te so santikaṃ puna 
 nāgamissatīti  Tāpaso sādhūti paṭissuṇitvā attano paṇṇasālaṃ 
 gantvā punadivase nāgarājānaṃ āgantvā ṭhitamattameva taṃ me 
 attano pilandhanaṃ maṇiṃ dehīti yāci  So anisīditvā palāyi  
  
  
 page    
 Atha naṃ dutiyadivase assamapadadvāre ṭhatvā āgacchantameva hiyyo 
 me maṇiratanaṃ na adāsi ajjāpi idāni dehīti āha  Atha 
 nāgo assamapadaṃ apavisitvāva palāyi  Tatiyadivase udakato 
 ummujjantameva naṃ ajja me tatiyo divaso yācantassa dehidāni me 
 etaṃ maṇiratananti āha  Nāgarājā udakeva ṭhatvāpi taṃ tāpasaṃ 
 paṭikkhipantova dve gāthā avoca 
             mamannapānaṃ vipulaṃ uḷāraṃ 
             uppajjatīmassa maṇissa hetu 
             tante na dassaṃ atiyācakosi 
             na cāpi te assamamāgamissaṃ 
             susū yathā sakkharadhotapāṇī 
             tāsesimaṃ selaṃ yācamāno 
             tante na dassaṃ atiyācakosi 
             na cāpi te assamamāgamissanti  
      Tattha mamannapānanti mama yāgubhattādidibbabhojanaṃ aṭṭhapānakañca 
 dibbapānaṃ  Vipulanti bahuṃ  Uḷāranti seṭṭhaṃ paṇītaṃ  
 Tanteti taṃ maṇiratanaṃ tuyhaṃ  Atiyācakosīti kālañca pamāṇañca 
 atikkamitvā tvaṃ ajja tīṇi divasāni mayhaṃ piyaṃ manāpaṃ maṇiratanaṃ 
 yācamāno atikkamma yācakosi  Na cāpi teti na kevalaṃ na 
 dassaṃ assamampi te nāgamissaṃ  Susū yathāti yathā nāma taruṇo 
 manusso  Sakkharadhotapāṇīti sakkharāya dhotapāṇī telapāsāṇe 
  
  
 page    
 Dhotaasihatthosīti attho  Tāsesimaṃ selaṃ yācamānoti imaṃ maṇiṃ 
 yācamāno tvaṃ kañcanattharukhaggaṃ abbāhitvā sīsante chindāmīti 
 vadanto taruṇapuriso viya tāsesi  Evaṃ vatvā so nāgarājā 
 udake nimmujjitvā nāgabhavanameva gantvā na paccāgañchi  
      Atha so tāpaso tassa dassanīyassa nāgarājassa adassanena 
 bhiyyoso mattāya kīso ahosi lūkho dubbaṇṇo uppaṇḍuppaṇḍukajāto 
 dhamanisanthatagatto  Atha jeṭṭhakatāpaso kaniṭṭhassa pavuttiṃ 
 jānissāmīti tassa santikaṃ gantvā taṃ bhiyyoso mattāya paṇḍuroginaṃ 
 disvā kinnukho bho tvaṃ bhiyyoso mattāya paṇḍurogo 
 jātoti vatvā tassa dassanīyassa nāgarājassa adassanenāti sutvā 
 ayaṃ tāpaso nāgarājānaṃ vinā vattituṃ na sakkotīti sallakkhetvā 
 tatiyaṃ gāthamāha 
                na taṃ yāce yassa piyaṃ jigiṃse 
                desso hoti atiyācanāya 
                nāgo maṇiṃ yācito brāhmaṇena 
                adassanaṃyeva tadajjhagamāti  
      Tattha na taṃ yāceti taṃ bhaṇḍaṃ na yāceyya  Yassa piyaṃ 
 jigiṃseti yaṃ bhaṇḍaṃ assa puggalassa piyanti jāneyya  Desso 
 hotīti appiyo hoti  Atiyācanāyāti pamāṇaṃ atikkamitvāva 
 bhaṇḍaṃ yācento tāya atiyācanāya  Adassanaṃyeva tadajjhagamāti 
 tato paṭṭhāya adassanameva gato  Evaṃ pana taṃ vatvā bho 
  
  
 page    
 Itodāni mā socīti samassāsetvā jeṭṭhabhātā tāpaso attano 
 assamameva gato  Athāparabhāgepi te dve bhātaro abhiññā ca 
 samāpattiyo ca nibbattetvā brahmalokaparāyanā ahesuṃ  Satthā 
 evaṃ bhikkhave sattaratanaparipuṇṇe nāgabhavane vasantānaṃ nāgānampi 
 yācanā nāma amanāpā kimaṅgampana manussānanti  
      Satthā imaṃ dhammadesanaṃ āharitvā jātakaṃ samodhānesi tadā 
 kaniṭṭho ānando ahosi jeṭṭhakatāpaso pana ahamevāti  
                      Maṇikaṇṭhajātakaṃ tatiyaṃ 
                         
                     kuṇḍakakucchisindhavajātakaṃ 
      bhutvā tiṇaparighāsanti idaṃ satthā jetavane viharanto 
 sārīputtattheraṃ ārabbha kathesi  
      Ekasmiṃ hi samaye sammāsambuddho sāvatthiyaṃ vasitvā vassaṃ 
 vuṭṭho cārikaṃ caritvā puna paccāgato  Manussā āgantukasakkāraṃ 
 karissāmāti buddhappamukhassa bhikkhusaṅghassa mahādānaṃ dadanti  
 Vihāre ekaṃ dhammaghosakaṃ bhikkhuṃ ṭhapesuṃ  So ye āgantvā 
 yattake bhikkhū icchanti tesaṃ te bhikkhū vicāretvā deti  
 Athekā duggatā mahallikā itthī ekameva paṭiviṃsaṃ sajjetvā tesaṃ 
 manussānaṃ bhikkhūsu vicāretvā dinnesu ussure dhammaghosakassa 
 santikaṃ āgantavā mayhaṃ ekaṃ bhikkhuṃ dethāti āha  So mayā 
 sabbe bhikkhū vicāretvā dinnā sārīputtatthero pana vihāreyeva 
  
  
 page    
 Vasati tvaṃ tassa bhikkhaṃ dehīti āha  Sā sādhūti tuṭṭhacittā 
 jetavanadvārakoṭṭhake ṭhatvā therassa āgatakāle vanditvā hatthato 
 pattaṃ gahetvā gharaṃ netvā gehe nisīdāpesi  Ekāya kira 
 mahallikāya dhammasenāpati attano ghare nisīdāpitoti bahūni saddhāni 
 kulāni assosuṃ  Tesu rājā passenadikosalo taṃ pavuttiṃ sutvā 
 tassā sāṭakena ca sahassatthavikāya ca saddhiṃ bhattabhojanāni pahiṇi 
 mayhaṃ ayyaṃ parivisamānā imaṃ sāṭakaṃ nivāsetvā ime kahāpaṇe 
 valañjetvā theraṃ parivisatūti  Yathā ca rājā evaṃ anāthapiṇḍiko 
 cullaanāthapiṇḍiko visākhā mahāupāsikāpi pahiṇiṃsu  Aññāni 
 pana kulāni ekasatadvesatādivasena attano balānurūpena kahāpaṇe 
 pahiṇiṃsu  Evaṃ ekāheneva sā mahallikā satasahassamattaṃ labhi  Thero 
 pana tāya dinnaṃ yāgumeva pivitvā tāya kataṃ khajjakameva pakkabhattameva 
 ca paribhuñjitvā bhattānumodanaṃ katvā taṃ mahallikaṃ sotāpattiphale 
 patiṭṭhāpetvā vihārameva agamāsi  Dhammasabhāyaṃ bhikkhū therassa 
 guṇakathaṃ samuṭṭhāpesuṃ āvuso dhammasenāpati mahallikaṃ gahapatāniṃ 
 duggatabhāvato mocetvā patiṭṭhā ahosi tāya dinnaṃ āhāraṃ 
 ajigucchanto paribhuñjatīti  Satthā āgantvā kāyanuttha bhikkhave 
 etarahi kathāya sannisinnāti pucchitvā imāya nāmāti vutte na 
 bhikkhave sārīputto idāneva etissā mahallikāya avassayo jāto 
 na idāneva tāya dinnaṃ āhāramajigucchanto paribhuñjati pubbepi 
 paribhuñjatiyevāti vatvā atītaṃ āhari  
  
  
 page    
      Atīte bārāṇasiyaṃ brahmadatte rajjaṃ kārente bodhisatto 
 uttarāpathe vāṇijakule nibbatti  Uttarāpathajanapadato pañcasatā 
 assavāṇijā asse bārāṇasiṃ ānetvā vikkīṇanti  Aññataropi  
 Assavāṇijo pañca assasatāni ādāya bārāṇasīmaggaṃ paṭipajji  
 Antarāmagge bārāṇasito avidūre eko nigamagāmo atthi  Tattha 
 pubbe mahāvibhavo seṭṭhī ahosi  Tassa mahantaṃ nivesanaṃ  Taṃ 
 pana kulaṃ anukkamena parikkhayaṃ gataṃ  Ekāva mahallikā avasiṭṭhā  
 Sā tasmiṃ nivesane vasati  Athakho so assavāṇijo taṃ nigamagāmaṃ 
 patvā vettanaṃ te dassāmīti tasmiṃ tassā nivesane nivāsaṃ 
 gaṇhitvā asse ekamante ṭhapesi  Taṃdivasamevassa ekissā 
 ājānīyāvaḷavāya gabbhavuṭṭhānaṃ ahosi  So dve tayo divase vasitvā 
 asse ca balaṃ gāhāpetvā rājānaṃ passissāmīti asse ādāya 
 pāyāsi  Atha naṃ mahallikā gehavettanaṃ dehīti vatvā sādhu 
 amma demīti vutte tāta vettanaṃ me dadamāno imampi assapotakaṃ 
 gehavettanato khaṇḍetvā dehīti āha  Assavāṇijo tathā 
 katvā pakkāmi  Sā tasmiṃ assapotake puttasinehaṃ paccupaṭṭhapetvā 
 athassācāmakabhattaṃ vighāsatiṇāni datvā paṭijaggi  Athāparabhāge 
 bodhisatto pañca assasatāni ādāya gacchanto tasmiṃ gehe 
 nivāsaṃ gaṇhi  Kuṇḍakakhādakassa sindhavapotakassa ṭhitaṭṭhānato 
 gandhaṃ ghāyitvā eko assopi gehaṅgaṇaṃ pavisituṃ nāsakkhi  
 Bodhisatto taṃ mahallikaṃ pucchi amma kacci imasmiṃ gehe asso 
  
  
 page    
 Atthīti  Tāta añño asso nāma natthi ahaṃ pana puttakaṃ 
 katvā ekaṃ assapotakaṃ paṭijaggāmi so ettha atthīti  
 Kahaṃ so ammāti  Gocaraṃ carituṃ gato tātāti  Kāya velāya 
 āgamissati ammāti  Sakālasseva āgacchati tātāti  Bodhisatto 
 tassa āgamanaṃ patimānento asse bahi ṭhapetvāva nisīdi  
 Sindhavapotakopi gocaraṃ caritvā sakālasseva āgami  Bodhisatto 
 kuṇḍakakucchisindhavapotakaṃ disvā lakkhaṇāni samānetvā ayaṃ sindhavo 
 anaggho sindhavapotakassa mahallikāya mūlaṃ datvā gahetuṃ vaṭṭatīti 
 cintesi  Sindhavapotakopi gehaṃ pavisitvā attano vasanaṭṭhāneyeva 
 ṭhito  Tasmiṃ khaṇe te assā gehaṃ pavisituṃ nāsakkhiṃsu  Bodhisatto 
 dvīhaṃ tīhaṃ vasitvā asse santappetvā gacchanto amma imaṃ 
 assapotakaṃ mūlaṃ gahetvā mayhaṃ dehīti āha  Kiṃ vadesi tāta 
 puttaṃ nāma vikkīṇanto na atthīti  Amma tvaṃ etaṃ kiṃ khādāpetvā 
 paṭijaggasīti  Odanakuṇḍakaṃ ācāmakabhattaṃ vighāsatiṇañca 
 khādāpetvā kuṇḍakayāguñca pāyetvā paṭijaggāmi tātāti  
 Amma ahaṃ etaṃ labhitvā piṇḍarasabhojanaṃ bhojessāmi ṭhitaṭṭhāne 
 celavitānaṃ pasāretvā attharakapiṭṭhe ṭhapessāmīti  Tāta evaṃ 
 sante mama putto bhogasukhaṃ anubhavatu gahetvāna gacchāhīti  Atha 
 bodhisatto tassa catunnaṃ pādānaṃ naṅguṭṭhassa ca muddhassa ca mūlaṃ 
 ekekaṃ katvā cha sahassatthavikāyo ṭhapetvā mahallikaṃ navavatthaṃ 
 nivāsāpetvā alaṅkaritvā sindhavapotakassa purato ṭhapesi  So akkhīni 
  
  
 page    
 Ummīletvā mātaraṃ oloketvā assūni pavattesi  Sāpi tassa 
 piṭṭhiṃ parimajjitvā mayā puttaposāvanikaṃ laddhaṃ tvaṃ gaccha tātāti 
 āha  Tadā so agamāsi  Bodhisatto punadivase tassa 
 assapotakassapi rasabhojanaṃ sajjetvā vīmaṃsissāmi tāva naṃ jānāti 
 nukho attano balaṃ udāhu na jānātīti doṇiyaṃ kuṇḍakayāguṃ 
 ākīrāpetvā dāpesi  So nāhaṃ imaṃ bhojanaṃ bhuñjissāmīti 
 taṃ yāguṃ na pātuṃ icchi  Bodhisatto taṃ vīmaṃsento paṭhamaṃ gāthamāha 
        bhutvā tiṇaparighāsaṃ       bhutvā ācāmakuṇḍakaṃ 
        etaṃ te bhojanaṃ āsi    kasmādāni na bhuñjasīti  
      Tattha bhutvā tiṇaparighāsanti tvaṃ pubbe mahallikāya dinnaṃ 
 tesaṃ tesaṃ khāditāvasesaṃ tiṇaparighāsasaṅkhātaṃ vighāsatiṇaṃ bhuñjitvā 
 vaḍḍhito  Bhutvā ācāmakuṇḍakanti ettha ācāmo vuccati 
 odanāvasānaṃ kuṇḍakanti kuṇḍakameva etañca bhuñjitvā 
 vaḍḍhitosīti dīpeti  Etaṃ teti etaṃ tava pubbe bhojanaṃ āsi  
 Kasmādāni na bhuñjasīti mayāpi te tameva dinnaṃ tvaṃ taṃ kasmā 
 idāni na bhuñjasīti  
      Taṃ sutvā sindhavapotako itarā dve gāthā avoca 
        yattha posaṃ na jānanti    jātiyā vinayena vā 
        bahu tattha mahābrahme    api ācāmakuṇḍakaṃ 
        tvañca kho maṃ pajānāsi   yādisoyaṃ hayuttamo 
        jānanto jānamāgamma    na te bhakkhāmi kuṇḍakanti  
  
  
 page    
      Tattha yatthāti yasmiṃ ṭhāne  Posanti sattaṃ  Jātiyā 
 vinayena vāti jātisampanno vā esa na vā ācārayutto vā 
 na vāti evaṃ na jānanti  Mahābrahmeti garukaṃ ālapanaṃ 
 ālapanto āha  Yādisoyanti yādiso ayaṃ  Attānaṃ sandhāya 
 vadati  Jānanto jānamāgammāti ahaṃ attano balaṃ jānanto 
 jānantameva taṃ āgamma paṭicca tava santike kuṇḍakaṃ na bhuñjāmi na 
 hi tvaṃ kuṇḍakaṃ bhojāpetukāmatāya cha sahassāni datvā maṃ gaṇhasīti  
      Taṃ sutvā bodhisatto tava vīmaṃsanatthāya taṃ mayā kataṃ mā 
 kujjhīti taṃ samassāsetvā subhojanaṃ bhojetvā ādāya rājaṅgaṇaṃ 
 gantvā ekasmiṃ passe pañca assasatāni katvā ekasmiṃ passe 
 cittasāṇiyā parikkhipitvā heṭṭhā attharakaṃ pattharitvā upari 
 celavitānaṃ bandhitvā sindhavapotakaṃ ṭhapesi  Rājā āgantvā 
 asse olokento ayaṃ asso kasmā visuṃ ṭhapitoti pucchitvā 
 mahārāja ayaṃ sindhavo imesu assesu visuṃ akato mocessatīti 
 sutvā sobhano bho sindhavoti pucchi  Bodhisatto āma 
 mahārājāti vatvā tenahissa javaṃ passissāmīti vutte taṃ assaṃ 
 kappāpetvā abhirūhitvā passatha mahārājāti manusse ussārāpetvā 
 rājaṅgaṇe pāhesi  Sabbaṃ rājaṅgaṇaṃ nirantaraṃ assapantīhi 
 parikkhittamiva ahosi  Puna bodhisatto passatha mahārāja 
 sindhavapotakassa veganti visajjesi  Ekapurisopi taṃ na addasa  
 Puna rattapaṭaṃ udare parikkhipitvā visajjesi  Rattapaṭamevassa 
  
  
 page    
 Udare kataṃ mahājanā passiṃsu  Atha naṃ antonagare ekissā 
 pokkharaṇiyā udakapiṭṭhe visajjesi  Tatthassa udakapiṭṭhe dhāvato 
 khuraggānipi na temiṃsu  Punekavāraṃ paduminipattānaṃ upari dhāvanto 
 ekapaṇṇampi udake na osīdāpesi  Evamassa javanasampadaṃ 
 dassetvā oruyha pāṇiṃ paharitvā hatthatalaṃ upanāmesi  Asso 
 uggantvā cattāro pāde ekato katvā hatthatale aṭṭhāsi  
 Atha mahāsatto rājānaṃ āha mahārāja imassa assapotakassa 
 sabbākārena vege dassanīyamāne samuddapariyante raṭṭhe nikkhipanto 
 nappahotīti  Rājā tussitvā mahāsattassa uparajjaṃ adāsi 
 sindhavapotakampi abhisiñcitvā maṅgalaassaṃ akāsi  So rañño 
 piyo ahosi manāpo  Sakkāropissa mahā ahosi  Tassāpi 
 vasanaṭṭhānaṃ rañño alaṅkatapaṭiyatto vāsitagharagabbho viya ahosi  
 Catujātikagandhehi bhūmilepanaṃ akaṃsu  Gandhadāmamālādāmādīni 
 ossārayiṃsu  Upari suvaṇṇatārakavicittaṃ celavitānaṃ ahosi  Samantā 
 citrasāṇi parikkhittāva ahosi  Niccaṃ gandhatelappadīpo jhāyi  
 Uccārapassāvaṭaṭhānepissa suvaṇṇakaṭāhaṃ ṭhapayiṃsu  Niccaṃ rājabhojanameva 
 bhuñji  Tassa pana āgatakālato paṭṭhāya rañño sakalajambūdīparajjaṃ 
 hatthagatameva ahosi  Rājā bodhisattassa ovāde ṭhatvā 
 dānādīni puññāni katvā saggaparāyano ahosi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne bahū sotāpannā 
  
  
 page    
 Sakadāgāmino anāgāmino ahesuṃ  Tadā mahallikā ayameva mahallikā 
 ahosi  Sindhavo sārīputto  Rājā ānando ahosi  
 Assavāṇijo pana ahamevāti  
                  Kuṇḍakakucchisindhavajātakaṃ catutthaṃ 
                        
                         sukajātakaṃ 
      yāva so mattamaññāsīti idaṃ satthā jetavane viharanto 
 ekaṃ atibahuṃ bhuñjitvā ajīrakena kālakataṃ bhikkhuṃ ārabbha kathesi  
      Tasmiṃ kira evaṃ kālakate dhammasabhāyaṃ bhikkhū tassa aguṇakathaṃ 
 samuṭṭhāpesuṃ āvuso asuko bhikkhu attano kucchippamāṇaṃ 
 ajānitvā atibhojanaṃ bhuñjitvā jīrāpetuṃ asakkonto kālakatoti  
 Satthā āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva pubbepesa 
 atibhojanapaccayena matoti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 himavantappadese sukayoniyaṃ nibbattitvā anekānaṃ sukasahassānaṃ 
 samuddānugate himavantappadese vasanto rājā ahosi  Tasseko 
 putto ahosi  Tasmiṃ vayappatte bodhisatto dubbalacakkhu ahosi  
 Sukānaṃ kira sīghavego ahosi  Tena tesaṃ mahallakakāle paṭhamaṃ 
 cakkhumeva dubbalaṃ ahosi  So mātāpitaro kulāvakeyeva katvā 
 gocaraṃ āharitvā posesi  So ekadivasaṃ gocarabhūmiṃ gantvā 
  
  
 page    
 Pabbatamatthake ṭhito samuddaṃ olokento ekaṃ dīpakaṃ passi  
 Tasmiṃ pana suvaṇṇavaṇṇaṃ madhuraphalaṃ ambavanaṃ atthi  So punadivase 
 gocaravelāya uppatitvā tasmiṃ ambavane otaritvā ambarasaṃ 
 pivitvā ambapakkaṃ ādāya gantvā mātāpitūnaṃ adāsi  
 Bodhisatto taṃ khāditvā rasaṃ sañjānitvā tāta nanu imaṃ asukadīpake 
 ambapakkanti vatvā āma tātāti vutte tāta etaṃ dīpakaṃ 
 gacchantā sukā dīghamāyuṃ pālentā nāma natthi mā kho tvaṃ 
 pana taṃ dīpakaṃ agamāsīti āha  So tassa vacanaṃ aggahetvā 
 agamāsiyeva  Athekadivasaṃ bahuṃ ambarasaṃ pivitvā mātāpitūnaṃ 
 ambapakkaṃ ādāya samuddamatthakena āgacchanto atidhāvatāya 
 kilantakāyo niddābhibhūto  So niddāyantopi āgacchateva  Tuṇḍena 
 panassa gahitaṃ ambapakkaṃ pati  So anukkamena āgamanavīthiṃ 
 jahitvā udakeyeva pati  So udakapiṭṭhenevāgacchanto udake 
 osīdati  Atha naṃ eko maccho gahetvā khādi  Bodhisatto 
 tasmiṃ āgamanavelāya anāgacchanteyeva samudde patitvā mato 
 maññeti aññāsi  Athassa mātāpitaropi āhāraṃ alabhamānā 
 sussitvā mariṃsu  
      Satthā atītaṃ āharitvā abhisambuddho hutvā imā gāthā 
 abhāsi 
        yāva so mattamaññāsi      bhojanasmiṃ vihaṅgamo 
        tāva addhānamāpādi       mātarañca aposayi 
  
  
 page    
        Yato ca kho so bahutaraṃ     bhojanaṃ ajjhavāhari 
        tato tattheva saṃsīdi        amattaññū ca so ahu 
        tasmā mattaññutā sādhu     bhojanasmiṃ agiddhitā 
        amattaññū hi sīdanti        mattaññūva na sīdareti  
      Tattha yāva soti yāva so vihaṅgamo bhojanamattamaññāsi  
 Tāva addhānamāpādīti tattakaṃ kālaṃ jīvitaddhānaṃ āpādi āyuṃ 
 vindi  Mātarañcāti desanāsīsamattametaṃ  Mātāpitaro ca 
 aposayīti attho  Yato ca khoti yasmiṃ ca kho kāle  Bhojanaṃ 
 ajjhavāharīti ambarasaṃ ajjhohari  Tatoti tasmiṃ kāle  Tattheva 
 saṃsīdīti tasmiṃ samuddeyeva osīdi nimmujji macchabhojanattaṃ āpajji  
 Tasmā mattaññutā sādhūti yasmā bhojane amattaññū suko samudde 
 osīditvā mato tasmā bhojanasmiṃ agiddhitāsaṅkhātā mattaññutā 
 sādhu pamāṇajānanaṃ sundaranti attho  Athavā  Paṭisaṅkhā yoniso 
 āhāraṃ āhāreti neva davāya na madāya  pe  Phāsuvihāro cāti 
        allaṃ sukkhaṃ ca bhuñjanto     na bāḷhaṃ suhito siyā 
        onodaro mitāhāro      sato bhikkhu paribbaje 
        cattāro pañca ālope    abhutvā udakaṃ pive 
        alaṃ phāsuvihārāya         pahitattassa bhikkhuno 
               manujassa sadā satimato 
               mattaṃ jānato laddhabhojanassa 
  
  
 page    
               Tanukassa bhavanti vedanā 
               saṇikaṃ jīrati āyu pālayanti 
 evaṃ vaṇṇitā mattaññutāpi sādhu  
        Kantāre puttamaṃsaṃva        akkhassabbhañjanaṃ yathā 
        evaṃ āhāri āhāraṃ      yāpanatthāya amucchitoti 
 evaṃ vaṇṇitā agiddhitāpi sādhu  Pāliyaṃ pana agiddhimāti 
 likhitaṃ  Tato ayaṃ aṭṭhakathāpāṭho sundarataro  Amattaññū hi 
 sīdantīti bhojane pamāṇaṃ ajānantā hi rasataṇhāvasena pāpakammaṃ 
 katvā catūsu apāyesu sīdanti  Mattaññūva na sīdareti ye pana 
 bhojane pamāṇaṃ jānanti te diṭṭhadhammepi samparāyepi na sīdantīti  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne bahū sotāpannāpi sakadāgāminopi 
 anāgāminopi arahantopi ahesuṃ  Tadā bhojane amattaññū bhikkhu 
 sukarājaputto ahosi  Sukarājā pana ahamevāti  
                       Sukajātakaṃ pañcamaṃ 
                         
                       jarūdapānajātakaṃ 
      jarūdapānaṃ khaṇamānāti idaṃ satthā jetavane viharanto 
 sāvatthīvāsino vāṇije ārabbha kathesi  
      Te kira sāvatthiyaṃ bhaṇḍaṃ gahetvā sakaṭāni pūretvā vohāratthāya 
 gamanakāle tathāgataṃ nimantetvā mahādānaṃ datvā saraṇāni 
  
  
 page    
 Gahetvā sīlesu patiṭṭhāya satthāraṃ vanditvā mayaṃ bhante 
 vohāratthāya dīghamaggaṃ gamissāma bhaṇḍaṃ visajjetvā siddhiyātrā 
 sotthinā paccāgantvā puna tumhe vandissāmāti vatvā maggaṃ 
 paṭipajjiṃsu  Te kantāramaggesu purāṇaṃ udapānaṃ disvā imasmiṃ 
 udapāne pānīyaṃ natthi mayañca pipāsitā khaṇissāma nanti khaṇantā 
 paṭipāṭiyā bahuṃ ayasaṃ lohaṃ veḷuriyaṃ labhiṃsu  Te teneva santuṭṭhā 
 hutvā tesaṃ ratanānaṃ sakaṭāni pūretvā sotthinā sāvatthiyaṃ 
 paccāgamiṃsu  Te ābhatadhanaṃ paṭisāmetvā siddhiyātrā dānaṃ 
 dassāmāti tathāgataṃ nimantetvā dānaṃ datvā vanditvā ekamantaṃ nisinnā 
 attano dhanassa laddhakāraṇaṃ satthu ārocesuṃ  Satthā tumhe 
 kho upāsakā tena dhanena santuṭṭhā hutvā pamāṇaññutāya 
 dhanañca jīvitañca labhittha porāṇakā pana asantuṭṭhāva amattaññuno 
 paṇḍitānaṃ vacanaṃ akatvā jīvitakkhayaṃ pattāti vatvā tehi 
 yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 bārāṇasiyaṃ vāṇijakule nibbattetvā vayappatto satthavāhajeṭṭhako 
 ahosi  So bārāṇasiyaṃ bhaṇḍaṃ gahetvā sakaṭāni pūretvā 
 bahū vāṇije ādāya tameva kantāraṃ paṭipanno tameva udapānaṃ 
 addasa  Tattha te vāṇijā pānīyaṃ pivissāmāti taṃ udapānaṃ 
 khaṇantā paṭipāṭiyā bahūni veḷuriyādīni labhiṃsu  Te bahumpi ratanaṃ 
 labhitvā tena asantuṭṭhā aññampi ettha itopi sundarataraṃ 
  
  
 page    
 Bhavissatīti bhiyyoso mattāya taṃ khaṇiṃsuyeva  Atha te bodhisatto 
 āha bho vāṇijā lobho nāmesa vināsamūlo amhehi bahu 
 dhanaṃ laddhaṃ ettakena santuṭaṭhā hotha mā ca atikkhaṇitthāti  
 Tena te vāriyamānāpi khaṇiṃsuyeva  So ca udapāno nāgapariggahito  
 Athassa heṭṭhā vasanakanāgarājā attano vimāne bhijjante 
 leḍḍūsu ca paṃsūsu ca opattamānesu kuddho hutvā bodhisattaṃ 
 ṭhapetvā anavasese sabbepi nāsikavātena paharitvā jīvitakkhayaṃ pāpetvā 
 nāgabhavanā nikkhamma sakaṭāni yojāpetvā sattaratanānaṃ pūretvā 
 bodhisattaṃ sukhayānake nisīdāpetvā nāgamāṇavakehi sakaṭāni pājāpento 
 bodhisattaṃ bārāṇasiṃ netvā gharaṃ pavesetvā dhanaṃ paṭisāmetvā 
 attano nāgabhavanameva gato  Bodhisatto taṃ dhanaṃ visajjetvā 
 sakalajambūdīpaṃ unnaṅgalaṃ katvā dānaṃ datvā sīlaṃ samādiyitvā 
 uposathakammaṃ katvā jīvitapariyosāne saggapadaṃ pūresi  
      Satthā imaṃ dhammadesanaṃ āharitvā abhisambuddho hutvā imā 
 gāthā avoca 
        jarūdapānaṃ khaṇamānā         vāṇijā udakatthikā 
        ajjhaggaṃsu ayolohaṃ         tipusīsañca māṇayo 
        rajaṭaṃ jātarūpañca           muttā veḷuriyā bahū 
        te ca tena asantuṭṭhā      bhiyyo bhiyyo khaṇiṃsu te 
        tatthapāsīviso ghoro        tejasī tejasā hani 
        tasmā khaṇe nātikkhaṇe      atikkhātamhi pāpakaṃ 
  
  
 page    
        Khaṇanena dhanaṃ laddhaṃ          atikkhātena nāsitanti  
      Tattha ayanti kāḷalohaṃ  Lohanti tambalohaṃ  Muttāti 
 muttādayo  Te ca tena asantuṭṭhāti te ca vāṇijā tena 
 dhanena asantuṭṭhā  Te tatthāti te vāṇije tasmiṃ udakapāne  
 Tejasīti visatejena samannāgato  Tejasā hanīti visatejena ghātesi  
 Atikkhātena nāsitanti atikkhaṇanena tañca dhanaṃ jīvitañca nāsitaṃ  
      Satthā imaṃ dhammadesanaṃ āharitvā jātakaṃ samodhānesi tadā 
 nāgarājā sārīputto ahosi satthavāhajeṭṭhako pana ahamevāti  
                     Jarūdapānajātakaṃ chaṭṭhaṃ 
                         
                       gāmaṇicandajātakaṃ 
      nāyaṃ gharānaṃ kusaloti idaṃ satthā jetavane viharanto paññāpasaṃsanaṃ 
 ārabbha kathesi  
      Dhammasabhāyaṃ hi bhikkhū dasabalassa paññaṃ pasaṃsantā nisīdiṃsu 
 āvuso tathāgato mahāpañño puthupañño hāsapañño javanapañño 
 tikkhapañño nibbedhikapañño sadevakaṃ lokaṃ paññāya atikkamatīti  
 Satthā āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva pubbepi 
 tathāgato paññavāyevāti vatvā atītaṃ āhari  
      Atīte bārāṇasiyaṃ janasandho nāma rājā rajjaṃ kāresi  
 Bodhisatto tassa aggamahesiyā kucchimhi nibbatti  Tassa mukhaṃ 
  
  
 page    
 Suparimajjitaṃ kāñcanādāsatalaṃ viya parisuddhaṃ ahosi atisobhaggappattaṃ  
 Tenassa nāmaggahaṇadivase ādāsamukhakumāroti nāmaṃ akaṃsu  
 Taṃ sattavassabbhantareyeva pitā tayo vede sabbañca loke 
 kattabbaṃ sikkhāpetvā tassa sattavassikakāle kālamakāsi  Amaccā 
 mahantena parivārena rañño sarīrakiccaṃ katvā matakadānaṃ datvā sattame 
 divase rājaṅgaṇe sannipatitvā kumāro atidaharo na sakkā 
 rajje abhisiñcituṃ vīmaṃsitvā naṃ abhisiñcissāmāti  Te ekadivasaṃ 
 nagaraṃ alaṅkārāpetvā vinicchayaṭṭhānaṃ sajjetvā pallaṅkaṃ paññāpetvā 
 kumārassa santikaṃ gantvā vinicchayaṭṭhānaṃ deva gantuṃ vaṭṭatīti 
 āhaṃsu  Kumāro sādhūti mahantena parivārena gantvā pallaṅke 
 nisīdi  Tassa nisinnakāle te amaccā ekaṃ dvīhi pādehi 
 vicaraṇamakkaṭaṃ vatthuvijjācariyavesaṃ gāhāpetvā vinicchayaṭṭhānaṃ netvā 
 deva ayaṃ puriso pitu mahārājassa kāle vatthuvijjācariyo paguṇavijjāya 
 antobhūmiyaṃ sattaratanaṭṭhāne guṇadosaṃ passati eteneva 
 gahitaṃ rājakulānaṃ gehaṭṭhānaṃ hoti imaṃ devo saṅgaṇhitvā 
 ṭhānantare ṭhapetūti āhaṃsu  Kumāro taṃ heṭṭhā ca upari ca 
 oloketvā nāyaṃ manusso makkaṭo esoti ñatvā makkaṭā 
 nāma kataṃ viddhaṃsetuṃ jānanti akataṃ pana kātuṃ vā vicāretuṃ vā 
 na jānantīti cintetvā amaccānaṃ paṭhamaṃ gāthamāha 
          nāyaṃ gharānaṃ kusalo      lolo ayaṃ valīmukho 
          kataṃ kataṃ kho padūseyya    evaṃdhammamidaṃ kulanti  
  
  
 page    
      Tattha nāyaṃ gharānaṃ kusaloti ayaṃ satto na gharānaṃ kusalo 
 gharānaṃ vicāretuṃ vā kāretuṃ vā cheko na hoti  Loloti 
 lolajātiko  Valīmukhoti valiyo mukhe assāti valīmukho  
 Evaṃdhammamidaṃ kulanti idaṃ makkaṭakulaṃ nāma kataṃ dūsetabbaṃ 
 vināsetabbanti evaṃsabhāvaṃ  
      Amaccā evaṃ bhavissati devāti taṃ apanetvā ekāhadvīhaccayena 
 puna tameva alaṅkaritvā vinicchayaṭṭhānaṃ ānetvā ayaṃ deva 
 pitu mahārājassa kāle vinicchayāmacco vinicchayasuttamassa 
 suppavattati imaṃ saṅgaṇhitvā vinicchayakammaṃ vicāretuṃ vaṭṭatīti 
 āhaṃsu  Kumāro taṃ oloketvā cittavato sampannamanussassa 
 lomaṃ nāma evarūpaṃ na hoti ayampi nicittako vānaro 
 vinicchayakammaṃ kātuṃ na sakkhissatīti ñatvā dutiyaṃ gāthamāha 
          nayidaṃ cittavato lomaṃ     nāyaṃ assāsiko migo 
          satthaṃ me janasandhena     nāyaṃ kiñci vijānatīti  
      Tattha nayidaṃ cittavato lomanti yaṃ idaṃ etassa sarīre pharusalomaṃ 
 idaṃ vicāraṇapaññāya sampayuttacittavato na hoti pākatikacittena 
 pana acittako nāma tiracchānagato natthi  Nāyaṃ assāsikoti 
 ayaṃ avassayo vā hutvā anusāsaniṃ vā datvā aññaṃ 
 assāsetuṃ asamatthatāya na assāsiko  Migoti makkaṭo  Satthaṃ 
 me janasandhenāti mayhaṃ pitarā janasandhena etaṃ satthaṃ kathitaṃ makkaṭo 
 nāma kāraṇākāraṇaṃ na jānātīti evaṃ anusāsanī dinnāti dīpeti  
  
  
 page    
 Nāyaṃ kiñci vijānatīti tasmā ayaṃ vānaro nāma na kiñci jānātīti 
 niṭṭhamettha gantabbaṃ  Pāliyaṃ pana nāyaṃ kiñci na dūsayeti 
 likhitaṃ  Taṃ aṭṭhakathāyaṃ natthi  
      Amaccā imampi kathaṃ sutvā evaṃ bhavissati devāti taṃ 
 apanetvā punapi ekadivasaṃ tameva alaṅkaritvā vinicchayaṭṭhānaṃ ānetvā 
 ayaṃ deva puriso pitu mahārājassa kāle mātupaṭṭhānapitupaṭṭhānapūrako 
 kule jeṭṭhāpacāyikakammakārako imaṃ saṅgaṇhituṃ vaṭṭatīti 
 āhaṃsu  Puna kumāro taṃ oloketvā makkaṭā nāma calacittā 
 evarūpaṃ kammaṃ kātuṃ na samatthāti cintetvā tatiyaṃ gāthamāha 
          na mātaraṃ pitaraṃ vā      bhātaraṃ bhaginiṃ sakaṃ 
          bhareyya tādiso poso   siṭṭhaṃ dasarathena meti  
      Tattha bhātaraṃ bhaginiṃ sakanti attano bhātaraṃ vā bhaginiṃ vā  
 Pāliyaṃ pana sakhanti likhitaṃ  Taṃ pana aṭṭhakathāyaṃ sakanti vutte 
 sakabhātikabhaginiyo labbhanti sakhanti vutte sahāyo labbhatīti 
 vicāritameva  Bhareyyāti poseyya  Tādiso posoti yādiso esa 
 dissati tādiso makkaṭajātiko satto na bhareyya  Siṭṭhaṃ dasarathena 
 meti evaṃ me pitarā anusiṭṭhaṃ pitā hissa catūhi saṅgahavatthūhi 
 janasaṅgahaṇato janasandhoti vuccati dasahi rathehi kattabbaṃ 
 attano ekeneva rathena karaṇato dasarathoti tassa santikā 
 evarūpassa ovādassa sutattā evamāha  
      Amaccā evaṃ bhavissati devāti makkaṭaṃ apanetvā 
  
  
 page    
 Paṇḍito kumāro sakkhissati rajjaṃ kāretunti bodhisattaṃ rajje 
 abhisiñcitvā ādāsamukharañño āṇāti nagare bheriñcārāpesuṃ  Tato 
 paṭṭhāya bodhisatto dhammena samena rajjaṃ kāresi  Paṇḍitabhāvopissa 
 sakalajambūdīpaṃ pattharitvā gato  Paṇḍitabhāvaṃ dīpanatthaṃ panassa 
 imāni cuddasa vatthūni ābhatāni 
       goṇo putto hayo ceva   naḷakāro gāmabhojako 
       gaṇikā taruṇī sappo       migo tittiradevatā 
       nāgo tapassino ceva     atho brāhmaṇamāṇavāti  
 Tatrāyaṃ anupubbikathā  
      Bodhisatte tasmiṃ rajje abhisiñcite eko janasandharañño 
 pādamūliko nāmena gāmaṇicando nāma evaṃ cintesi idaṃ rajjaṃ 
 nāma samānavayehi saddhiṃ sobhati ahañca mahallako daharaṃ kumāraṃ 
 upaṭṭhātuṃ ayutto bhavissāmi janapade kasikammaṃ katvā jīvissāmīti  
 So nagarato tiyojanamattaṃ ṭhānaṃ gantvā ekasmiṃ gāmake 
 vāsaṃ kappesi  Kasikammatthāya panassa goṇopi natthi  So 
 deve vassante ekaṃ sahāyakaṃ dve goṇe yācitvā sabbadivasaṃ 
 kasitvā tiṇaṃ khādāpetvā goṇe sāmikassa niyyādetuṃ gehaṃ 
 agamāsi  So tasmiṃ khaṇe bhariyāya saddhiṃ gehamajjhe nisīditvā 
 bhattaṃ bhuñjati  Goṇāpi pariccayena gehaṃ pavisiṃsu  Tesu 
 pavisantesu sāmiko thālaṃ ukkhipi  Bhariyā thālaṃ apanesi  
 Gāmaṇicando bhattena maṃ nimanteyyunti olokento goṇe 
  
  
 page    
 Aniyuyādetvāva nivatti  Corā rattiṃ vajaṃ chinditvā teyeva goṇe 
 hariṃsu  Goṇasāmiko pātova vajaṃ paviṭṭho te goṇe adisvā 
 corehi gahitabhāvaṃ jānantopi gāmaṇicandassa gīvaṃ karissāmīti naṃ 
 upasaṅkamitvā bho goṇe me dehīti āha  Nanu goṇā gehaṃ 
 paviṭṭhāti  Kiṃ pana te mayhaṃ niyyāditāti  Na niyyāditāti  
 Tenahi ayaṃ te rājadūto ehīti āha  Tesu hi janapadesu yaṃ kiñci 
 sakkharaṃ vā kapālakhaṇḍaṃ vā ukkhipitvā ayaṃ te rājadūto ehīti 
 vutte yo na gacchati tassa rājaāṇaṃ karoti tasmā so 
 rājadūtoti sutvāva nikkhami  So tena saddhiṃ rājakulaṃ gacchanto 
 ekaṃ sahāyakassa vasanagāmaṃ patvā bho aticchātosmi yāva 
 gāmaṃ pavisitvā āhārakiccaṃ katvā āgacchāmi tāva idheva 
 hohīti vatvā sahāyakassa gehaṃ agamāsi  Sahāyo panassa gehe 
 natthi  Sahāyikā disvā sāmi pakkāhāro natthi muhuttaṃ 
 adhivāsehi idāneva pacitvā dassāmīti nisseṇiyā vegena 
 taṇḍulakoṭṭhaṃ abhirūhantī bhūmiyaṃ pati  Taṃkhaṇaññevassā sattamāsiko 
 gabbho patito  Tasmiṃ khaṇe tassā sāmiko āgantvā taṃ disvā 
 tvaṃ me bhariyaṃ paharitvā gabbhaṃ pātesi ayaṃ te rājadūto ehīti 
 taṃ gahetvā nikkhami  Tato paṭṭhāya dve janā gāmaṇicandaṃ majjhe 
 katvā gacchanti  Athekasmiṃ gāmadvāre eko assagopako assaṃ 
 nivattetuṃ na sakkoti  Assopi tesaṃ santike gacchati  Assagopako 
 gāmaṇiṃ disvā mātula gāmaṇicanda etaṃ tāva assaṃ kenacideva 
  
  
 page    
 Paharitvā nivattehīti āha  So ekaṃ pāsāṇaṃ gahetvā khipi  
 Pāsāṇo assassa pādaṃ paharitvā eraṇḍadaṇḍakaṃ viya bhindi  
 Atha naṃ assagopako tayā me assassa pādo bhinno ayaṃ 
 te rājadūtoti vatvā gaṇhi  Sopi tīhi janehi niyyamāno cintesi 
 ime maṃ rañño dassessanti ahaṃ goṇamūlampi dātuṃ na sakkomi 
 pageva gabbhapātanadaṇḍaṃ assamūlaṃ pana kuto labhissāmi mataṃ me 
 seyyoti  So gacchanto antarāmagge aṭaviyaṃ maggasamīpeyeva ekaṃ 
 ekatopapātaṃ pabbataṃ addasa  Tassa chāyāya dve pitāputtā 
 naḷakārā kilañjaṃ vīnanti  Gāmaṇicando bho sarīrakiccaṃ 
 kātukāmomhi thokaṃ idheva hotha yāva āgacchāmīti vatvā taṃ pabbataṃ 
 abhirūhitvā papātapassena patamāno pitunaḷakārassa piṭṭhiyaṃ pati  
 Naḷakāro ekappahāreneva jīvitakkhayaṃ pāpuṇi  Gāmaṇicando uṭṭhāya 
 pāyāsi  Naḷakāraputto tvaṃ me pitughātako coro ayaṃ te 
 rājadūtoti vatvā taṃ hatthe gahetvā gumbato nikkhamitvā kiṃ 
 etanti vutte pitughātako coro meti āha  Tato paṭṭhāya 
 gāmaṇicandaṃ majjhe katvā cattāro janā parivāretvā nayiṃsu  
      Athāparasmiṃ gāmadvāre eko gāmabhojako gāmaṇicandaṃ disvā 
 mātula gāmaṇicanda kahaṃ gacchasīti vatvā rājānaṃ passitunti 
 vutte addhā tvaṃ rājānaṃ passissasi ahaṃ rañño sāsanaṃ 
 dātukāmo harissasīti āha  Āma harissāmīti āha  Pubbe 
 ahaṃ pakatiyā abhirūpo dhanavā yasasampanno arogo idāni 
  
  
 page    
 Panamhi duggato ceva paṇḍurogo ca jāto tattha kiṃ kāraṇanti 
 rājānaṃ puccha rājā kira paṇḍito so te kathessati 
 tassa sāsanaṃ pana mayhaṃ katheyyāsīti āha  So sādhūti 
 sampaṭicchi  Atha naṃ purato aññatarasmiṃ gāmadvāre ekā gaṇikā 
 disvā mātula gāmaṇicanda kahaṃ yāsīti vatvā rājānaṃ passitunti 
 vutte rājā kira paṇḍito mama sāsanaṃ harāhīti vatvā 
 evamāha ahaṃ pubbe bahuṃ bhatiṃ labhāmi idāni pana tambulamattampi 
 na labhāmi koci me santikaṃ āgato nāma natthi tattha 
 kiṃ kāraṇanti rājānaṃ pucchitvā paccāgantvā mayhaṃ katheyyāsīti  
 Atha naṃ purato aññatarasmiṃ gāmadvāre ekā taruṇitthī disvā 
 tatheva pucchitvā ahaṃ neva sāmikassa gehe vasituṃ sakkomi na 
 kulagehe tattha kiṃ kāraṇanti rājānaṃ pucchitvā mayhaṃ katheyyāsīti 
 āha  Atha naṃ tato aparabhāge mahāmaggasamīpe ekasmiṃ 
 vammike vasanto sappo disvā gāmaṇicanda kahaṃ yāsīti pucchitvā 
 rājānaṃ passitunti vutte rājā kira paṇḍito sāsanaṃ me 
 harāhīti vatvā ahaṃ gocarāya gamanakāle chātajjhatto milātasarīro 
 vammikato nikkhamanto sarīrena bilaṃ pūretvā sarīraṃ kaḍḍhanto 
 kicchena nikkhamāmi caritvā āgato pana suhito thūlasarīro hutvā 
 pavisanto vilapassāni aphusanto sahasāva pavisāmi tattha kiṃ 
 kāraṇanti rājānaṃ pucchitvā mayhaṃ katheyyāsīti āha  Atha naṃ 
 purato eko migo disvā tatheva pucchitvā ahaṃ aññattha 
  
  
 page    
 Ṭhāne tiṇaṃ khādituṃ na sakkomi ekasmiññeva rukkhamūle sakkomi 
 tattha kiṃ kāraṇanti rājānaṃ puccheyyāsīti āha  Atha naṃ purato 
 aparabhāge eko tittiro disvā ahaṃ ekasmiññeva vammikaṭṭhāne 
 nisīditvā vassanto manāpaṃ katvā vassituṃ sakkomi sesaṭṭhānesu 
 nisinno na sakkomi tattha kiṃ kāraṇanti rājānaṃ puccheyyāsīti 
 āha  Atha naṃ purato ekā rukkhadevatā disvā gāmaṇicanda 
 kahaṃ yāsīti pucchitvā rañño santikanti vutte rājā kira 
 paṇḍito ahaṃ pubbe sakkāraṃ patto ahosiṃ idāni pana 
 pallavamuṭṭhimattampi na labhāmi tattha kiṃ kāraṇanti rājānaṃ puccheyyāsīti 
 āha  Tato aparabhāge eko nāgarājā taṃ disvā tatheva 
 pucchitvā rājā kira paṇḍito pubbe imasmiṃ sare udakaṃ 
 pasannaṃ maṇivaṇṇaṃ idāni āvilaṃ paṇṇakapariyonaddhaṃ tattha kiṃ 
 kāraṇanti rājānaṃ puccheyyāsīti āha  Atha naṃ purato nagarassa 
 āsannaṭṭhāne ekasmiṃ ārāme vasantā tāpasā disvā tatheva 
 pucchitvā rājā kira paṇḍito pubbe imasmiṃ ārāme phalāphalāni 
 madhurāni ahesuṃ idāni kasaṭāni na madhurāni na rasāni jātāni 
 tattha kiṃ kāraṇanti rājānaṃ puccheyyāsīti āhaṃsu  Tato purato 
 taṃ nagaradvārasamīpe ekissā sālāya brāhmaṇamāṇavakā disvā 
 bho gāmaṇicanda kahaṃ gacchasīti vatvā rañño santikanti vutte 
 tenahi no sāsanaṃ gahetvā gaccha amhākaṃ hi pubbe gahitagahitaṭṭhānaṃ 
 pākaṭaṃ hoti idāni pana chiddaghaṭe udakaṃ viya na 
  
  
 page    
 Saṇṭhāti na paññāyati andhakāro viya hoti tattha kiṃ kāraṇanti 
 rājānaṃ puccheyyāsīti āhaṃsu  Gāmaṇicando imāni dasa 
 sāsanāni gahetvā rañño santikaṃ agamāsi  Rājā vinicchayaṭṭhāne 
 nisinno ahosi  
      Goṇasāmiko gāmaṇicandaṃ gahetvā rājānaṃ upasaṅkami  
 Rājā gāmaṇicandaṃ disvāva sañjānitvā ayaṃ amhākaṃ pitu 
 upaṭṭhāko amhe ukkhipitvā parihari kahaṃ nukho ettakaṃ kālaṃ 
 vasatīti cintetvā ambho gāmaṇicanda kahaṃ ettakaṃ kālaṃ vasasi 
 cirā paṭṭhāya na paññāyasi kenatthena āgatosīti āha  Āma 
 deva amhākaṃ devassa saggaṃ gamanakālato paṭṭhāya janapadaṃ gantvā 
 kasikammaṃ katvā jīvāmi tato maṃ ayaṃ puriso goṇaaṭṭakāraṇā 
 rājadūtaṃ dassetvā tumhākaṃ santikaṃ ākaḍḍhatīti  Anākaḍḍhiyamāno 
 nāgaccheyyāsīti ākaḍḍhitabhāvoyeva te sobhano idāni taṃ 
 daṭṭhuṃ labhāmi kahaṃ so purisoti  Ayaṃ devāti  Saccaṃ kira 
 bho amhākaṃ candassa dūtaṃ dassesīti  Saccaṃ devāti  Kiṃkāraṇāti  
 Ayaṃ me deva dve goṇe na detīti  Saccaṃ kira 
 candāti  Tenahi deva mayhampi suṇāthāti sabbaṃ pavuttiṃ kathesi  
 Taṃ sutvā rājā goṇasāmikaṃ pucchi kiṃ bho tava gehaṃ pavisante 
 goṇe addasāti  Nāddasaṃ devāti  Kiṃ bho maṃ ādāsamukharājā 
 nāmāti kathentānaṃ na sutapubbaṃ tayā nirāsaṅko kathehīti  
 Addasaṃ devāti  Bho gāmaṇi goṇānaṃ aniyyāditattā goṇā 
  
  
 page    
 Tava gīvā honti ayaṃ pana puriso disvāva na passāmīti 
 sampajānamusāvādaṃ bhaṇi tasmā tvaññeva kammiko hutvā imassa 
 purisassa ca pajāpatiyā cassa akkhīni uppāṭetvā sayaṃ goṇamūle 
 catuvīsati kahāpaṇe dehīti  Evaṃ vutte goṇasāmikaṃ bahi 
 kariṃsu  So akkhīsu uppāṭitesu kahāpaṇehi kiṃ karissāmīti 
 gāmaṇicandassa pādamūlesu patitvā sāmi canda goṇamūlā kahāpaṇā 
 tuyheva hontu ime ca gaṇhāti aññepi kahāpaṇe datvā 
 palāyi  
      Tato dutiyo āha ayaṃ deva mama pajāpatiṃ paharitvā gabbhaṃ 
 pātesīti  Saccaṃ candāti  Suṇāhi mahārājāti cando sabbaṃ 
 vitthāretvā kathesi  Atha naṃ rājā kiṃ pana tvaṃ etassa 
 pajāpatiṃ paharitvā gabbhaṃ pātesīti pucchi  Na pātemi devāti  
 Ambho sakkhissasi tvaṃ iminā paharitvā gabbhassa pātitabhāvaṃ 
 bhāvetunti  Na sakkomi devāti  Idāni kiṃ karosīti  Puttaṃ 
 me laddhuṃ vaṭṭatīti  Tenahi ambho canda tvaṃ etassa pajāpatiṃ 
 tava gehe karitvā yadā puttaṃ vijātā hoti tadā naṃ netvā 
 etasseva dehīti  Sopi gāmaṇicandassa pādamūlesu patitvā mā 
 me sāmi gehaṃ bhindīti kahāpaṇe datvā palāyi  
      Atha tatiyo vatvā iminā me deva paharitvā assapādo 
 bhinnoti āha  Saccaṃ kira candāti  Suṇāhi mahārājāti cando 
 taṃ pavuttiṃ vitthārena kathesi  Taṃ sutvā rājā assagopakaṃ āha 
  
  
 page    
 Saccaṃ kira tvaṃ assaṃ paharitvā nivattehīti kathesīti  So na 
 kathemi devāti  So puna pucchito āma kathemīti āha  Rājā 
 candaṃ āmantetvā ambho canda ayaṃ kathetvāva na kathemīti 
 musāvādaṃ vadati tvaṃ etassa jivhaṃ chinditvā assamūlaṃ amhākaṃ 
 santakaṃ gahetvā sahassaṃ dehīti āha  Assagopako aparepi 
 kahāpaṇe datvā palāyi  
      Tato naḷakāraputto ayaṃ me deva pitughātako coroti 
 āha  Saccaṃ kira candāti  Suṇāhi devāti cando tampi 
 kāraṇaṃ vitthāretvā kathesi  Rājā naḷakāraṃ āmantetvā idāni 
 kiṃ karosīti pucchi  Deva pitaraṃ me laddhuṃ vaṭṭatīti  Ambho 
 canda imassa kira pitaraṃ laddhuṃ vaṭṭati matakaṃ pana na sakkā puna 
 ānetuṃ tvaṃ imassa mātaraṃ ānetvā tava gehe katvā etassa 
 pitā hohīti  Naḷakāraputto mā me sāmi matassa pitu gehaṃ 
 bhindīti gāmaṇicandassa kahāpaṇe datvā palāyi  
      Gāmaṇicando ajjeva jayaṃ patvā tuṭṭhacitto rājānaṃ āha 
 atthi deva tumhākaṃ kehici sāsanaṃ pahitaṃ taṃ vo kathemīti  Kathehi 
 candāti  Cando brāhmaṇamāṇavakānaṃ sāsanaṃ ādiṃ katvā 
 paṭilomakamena ekekaṃ kathesi  Rājā paṭipāṭiyā visajjesi  Kathaṃ  
 Paṭhamaṃ tāva sāsanaṃ sutvā pubbe tesaṃ vasanaṭṭhāne velaṃ jānitvā 
 vassanakukkuṭo ahosi tesaṃ tassa saddena uṭṭhāya mante gahetvā 
 sajjhāyaṃ karontānaññeva aruṇo uggacchati tena tesaṃ gahitagahitaṃ 
  
  
 page    
 Na nassi idāni pana tesaṃ vasanaṭṭhāne avelāya vassanakukkuṭo 
 atthi so atirattiṃ vā vassati atipabhāte vā atirattiṃ vassantassa 
 tassa saddena uṭṭhāya mante gahetvā niddābhibhūtā sajjhāyaṃ 
 karontā puna sayanti atipabhāte vassantassa saddenuṭṭhāya 
 sajjhāyituṃ na labhanti tena tesaṃ gahitagahitaṃ na paññāyatīti āha  
 Dutiyampi sutvā te pubbe samaṇadhammaṃ karontā kasiṇaparikamme 
 yuttappayuttā ahesuṃ idāni pana samaṇadhammaṃ visajjetvā 
 akattabbesu kiccesu yuttappayuttā ārāme uppannāni phalāphalāni 
 upaṭṭhākānaṃ datvā piṇḍapaṭipiṇḍakena micchājīvena jīvitaṃ kappenti 
 tena tesaṃ phalāphalāni amadhurāni jātāni sace pana te pubbe viya puna 
 samaṇadhamme yuttappayuttā bhavissanti puna tesaṃ phalāphalāni madhurāni 
 bhavissanti te tāpasā rājakulānaṃ paṇḍitabhāvaṃ na jānanti samaṇadhammaṃ 
 tesaṃ kātuṃ vadehīti āha  Tatiyaṃ sutvā te nāgarājāno 
 aññamaññaṃ kalahaṃ karonti tena taṃ udakaṃ āvilaṃ jātaṃ sace 
 te pubbe viya samaggā bhavissanti puna pasannaṃ udakaṃ bhavissatīti 
 āha  Catutthaṃ sutvā sā rukkhadevatā pubbe aṭaviyaṃ paṭipanne 
 manusse rakkhati tasmā nānappakāraṃ balīkammaṃ labhi idāni pana 
 ārakkhaṃ na karoti tasmā balīkammaṃ na labhi sace pubbe viya 
 ārakkhaṃ karissati puna lābhaggappattā bhavissati sā rañño 
 paṇḍitabhāvaṃ na jānāti tasmā aṭaviṃ ārūhamanussānaṃ rakkhituṃ 
 vadehīti āha  Pañcamaṃ sutvā tasmiṃ vammikapāde nisīditvā 
  
  
 page    
 So tittiro manāpaṃ vassati tassa heṭṭhā mahantā nidhikumbhī atthi 
 taṃ uddharitvā tvaṃ gaṇhāhīti āha  Chaṭṭhaṃ sutvā yassa 
 rukkhassa mūle so migo tiṇāni khādituṃ sakkoti tassa rukkhassa 
 upari mahantaṃ bhamaramadhu atthi so madhumakkhitesu tiṇesu paluddho 
 aññāni khādituṃ na sakkoti tvaṃ taṃ madhupaṭalaṃ haritvā aggamadhuṃ 
 amhākaṃ pahiṇitvā tato sesaṃ attanā paribhuñjāhīti āha  
 Sattamaṃ sutvā yasmiṃ vammike so sappo vasati tassa heṭṭhā 
 mahantā nidhikumbhī atthi so taṃ rakkhamāno vasanto nikkhamanakāle 
 dhanalobhena sarīraṃ sithilaṃ katvā lagganto nikkhamati gocaraṃ gahetvā 
 dhanasinehena alaggantova vegena sahasā pavisati taṃ nidhikumabhiṃ 
 uddharitvā tvaṃ gaṇhāhīti āha  Aṭṭhamaṃ sutvā tassā taruṇitthiyā 
 sāmikassa ca mātāpitūnañca vasanagāmānaṃ antare ekasmiṃ gāme 
 jāro atthi sā taṃ saritvā tasmiṃ sinehena sāmikassa gehe 
 vasituṃ asakkontī mātāpitaro passissāmīti gatā jārassa gehe 
 katipāhaṃ vasitvā mātāpitūnaṃ gehaṃ gacchati tattha katipāhaṃ vasitvā 
 puna jāraṃ saritvā sāmikassa gehaṃ gamissāmīti puna jārasseva 
 gehaṃ gacchati tassā itthiyā rājūnaṃ atthibhāvaṃ ācikkhitvā 
 sāmikasseva kira gehe vasatu sace taṃ rājā gaṇhāpeti jīvitaṃ te 
 natthi appamādaṃ kātuṃ vaṭṭatīti tassā kathehīti āha  Navamaṃ 
 sutvā sā gaṇikā pubbe ekassa hatthato bhatiṃ gahetvā taṃ 
 adhivāsetvā aññassa hatthato na gaṇhāti tenassā pubbe bhati 
  
  
 page    
 Bahu uppajji idāni pana attano dhammataṃ visajjetvā ekassa 
 hatthato gahitaṃ ajīrāpetvāva aññassa hatthato gaṇhāti purimassa 
 okāsaṃ akatvā pacchimakassa karoti tenassā bhati na uppajjati 
 na keci naṃ upasaṅkamanti sace attano dhammatāya ṭhassati pubbe 
 sadisāva bhavissati attano dhamme ṭhātumassā kathehīti āha  Dasamaṃ 
 sutvā so gāmabhojako pubbe dhammena samena aṭṭaṃ vinicchinati 
 tena manussānaṃ piyo ahosi manāpo sampiyāyamānā cassa manussā 
 bahupaṇṇākāraṃ āhariṃsu tena abhirūpo dhanavā yasasampanno ahosi 
 idāni pana lañcacittako hutvā adhammena aṭṭaṃ vinicchinati tena 
 duggato kapaṇo hutvā paṇḍurogena abhibhūto sace pubbe viya 
 dhammena aṭṭaṃ vinicchinissati puna pubbasadiso bhavissati so 
 rañño atthibhāvaṃ na jānāti dhammena aṭṭaṃ vinicchinitumassa kathehīti  
 Iti so gāmaṇicando imāni ettakāni sāsanāni rañño 
 ārocesi  Rājā attano paññāya sabbānipi tāni pañhāni 
 sabbaññūbuddho viya byākaritvā gāmaṇicandassa bahudhanaṃ datvā tassa 
 vasanagāmaṃ brahmadeyyaṃ katvā tasseva datvā uyyojesi  
      So nagarā nikkhamitvā bodhisattena dinnaṃ sāsanaṃ brāhmaṇamāṇavakānaṃ 
 tāpasānaṃ nāgarājassa rukkhadevatāya ca ārocetvā tittirassa 
 nisinnaṭṭhānato nidhiṃ gahetvā migassa tiṇakhādanaṭṭhāne rukkhato 
 bhamaramadhuṃ gahetvā rañño madhuṃ pesetvā sappassa vasanaṭṭhāne 
 vammikaṃ bhinditvā nidhiṃ gahetvā taruṇitthiyā ca gaṇikāya ca 
  
  
 page    
 Gāmabhojakassa ca rañño kathitaniyāmeneva sāsanaṃ ārocetvā mahantena 
 yasena attano gāmaṃ gantvā yāvatāyukaṃ ṭhatvā yathākammaṃ gato  
 Ādāsamukharājāpi dānādīni puññāni katvā jīvitapariyosāne saggapadaṃ 
 pūrento gato  
      Satthā na bhikkhave tathāgato idāneva mahāpañño pubbepi 
 mahāpaññoyevāti vatvā imaṃ dhammadesanaṃ āharitvā saccāni 
 pakāsetvā jātakaṃ samodhānesi  Saccapariyosāne bahū sotāpannā 
 sakadāgāmino anāgāmino arahanto ahesuṃ  Tadā gāmaṇicando 
 ānando ahosi  Ādāsamukhamahārājā pana ahamevāti  
                    Gāmaṇicandajātakaṃ sattamaṃ 
                          
                      mandhāturājajātakaṃ 
      yāvatā candimasūriyāti idaṃ satthā jetavane viharanto ekaṃ 
 ukkaṇṭhitabhikkhuṃ ārabbha kathesi  
      So kira sāvatthiyaṃ piṇḍāya caramāno ekaṃ alaṅkatapaṭiyattaṃ 
 itthiṃ disvā ukkaṇṭhi  Atha naṃ bhikkhū dhammasabhāyaṃ ānetvā 
 ayaṃ bhante bhikkhu ukkaṇṭhitoti satthu dassesuṃ  Satthā saccaṃ 
 kira tvaṃ bhikkhu ukkaṇṭhitoti pucchitvā saccaṃ bhanteti vutte 
 kadā tvaṃ bhikkhu agāraṃ ajjhāvasamāno taṇhaṃ pūretuṃ sakkhissasi 
 kāmataṇhā hi nāmesā samuddo viya duppūrā porāṇā hi 
 dvisahassaparittadīpaparivāresu catūsu mahādīpesu cakkavattirajjaṃ kāretvā 
  
  
 page    
 Manussaparivāreneva cātummahārājikadevaloke rajjaṃ kāretvā 
 tāvatiṃsadevaloke chattiṃsāya sakkānaṃ vasanaṭṭhāne devarajjaṃ kāretvāpi 
 attano kāmataṇhaṃ pūretuṃ asakkontāva kālamakaṃsu tvaṃ pana taṃ 
 kāmataṇhaṃ kadā pūretuṃ sakkhissasīti vatvā atītaṃ āhari  
      Atīte paṭhamakappe mahāsammato nāma rājā ahosi  Tassa 
 putto rojo nāma  Tassa putto vararojo nāma  Tassa 
 putto kalyāṇo nāma  Tassa putto varakalyāṇo nāma  
 Varakalyāṇassa putto uposatho nāma  Tassa putto varauposatho 
 nāma  Varauposathassa putto mandhātu nāma ahosi  So 
 sattahi ratanehi catūhi iddhīhi samannāgato cakkavattirajjaṃ kāresi  
 Tassa vāmahatthaṃ sammiñjitvā dakkhiṇahatthena apphoṭitakāle 
 ākāse dibbamegho viya jānuppamāṇaṃ sattaratanavassaṃ vassi  
 Evarūpo acchariyamanusso ahosi  So caturāsītivassasahassāni 
 kumārakīḷikaṃ kīḷi  Caturāsītivassasahassāni uparajjaṃ kāresi  
 Caturāsītivassasahassāni cakkavattirajjaṃ kāresi  Āyu panassa asaṅkheyyaṃ 
 ahosi  So ekadivasaṃ kāmataṇhaṃ pūretuṃ asakkonto 
 ukkaṇṭhitākāraṃ dassesi  Amaccā kinnukho deva ukkaṇṭhitosīti 
 pucchiṃsu  Mayhaṃ puññabale olokiyamāne idaṃ rajjaṃ kiṃ karissati 
 kataraṃ nukho ṭhānaṃ ramaṇīyanti  Devaloko mahārājāti  So 
 cakkaratanaṃ abbhukkiritvā saddhiṃ parisāya cātummahārājikadevalokaṃ 
 agamāsi  Athassa cattāro mahārājāno dibbamālāgandhahatthā 
  
  
 page    
 Devagaṇaparivutā paccuggamanaṃ katvā taṃ ādāya cātummahārājikadevalokaṃ 
 netvā devarajjaṃ adaṃsu  Tassa sakaparisāya parivutasseva 
 tasmiṃ rajjaṃ kārentassa dīgho addhāno vītivatto  So 
 tatthāpi taṇhaṃ pūretuṃ asakkonto ukkaṇṭhitākāraṃ dassesi  
 Cattāro mahārājāno kinnukho mahārāja ukkaṇṭhitosīti pucchiṃsu  
 Imamhā devalokā kataraṃ ṭhānaṃ ramaṇīyataranti  Mayaṃ deva 
 paresaṃ upaṭṭhānakaparisā tāvatiṃsadevaloko nāma ramaṇīyoti  
 Mandhātu cakkaratanaṃ abbhukkiritvā attano parisāya parivuto 
 tāvatiṃsābhimukho pāyāsi  Athassa sakko devarājā dibbamālāgandhahattho 
 devagaṇaparivuto paccuggamanaṃ katvā taṃ hatthe gahetvā ito ehi 
 mahārājāti āha  Rañño devagaṇaparivutassa gamanakāle 
 pariṇāyako cakkaratanaṃ ādāya saddhiṃ parisāya manussapathaṃ otaritvā 
 attano nagarameva pāvisi  Sakko mandhāturājānaṃ tāvatiṃsabhavanaṃ 
 netvā devatā dve koṭṭhāse katvā attano devarajjaṃ majjhe 
 bhinditvā adāsi  Tato paṭṭhāya dve rājāno rajjaṃ kāresuṃ  
 Evaṃ kāle gacchante sakko saṭṭhīvassasahassādhikā tisso 
 vassakoṭiyo āyuṃ khepetvā cavi  Añño sakko nibbatti  
 Sopi devarajjaṃ kāretvā āyukkhayena cavi  Etenupāyena chattiṃsa 
 sakkā caviṃsu  Mandhātu pana manussasarīrena devarajjaṃ kāresiyeva  
 Tassa evaṃ kāle gacchante bhiyyoso mattāya kāmataṇhā 
 uppajji  So kiṃ me upaḍḍharajjena sakkaṃ māretvā ekarajjameva 
  
  
 page    
 Kāressāmīti  Sakkaṃ māretuṃ nāma na sakkā  Taṇhā panesā 
 vipattimūlā  Tenassa āyusaṅkhāro parihāyi  Jarā sarīraṃ pahari  
 Manussasarīrañca nāma devaloke na bhijjati  Atha so devalokā 
 bhassitvā uyyāne otari  Uyyānapālo tassa āgatabhāvaṃ 
 rājakulaṃ nivedesi  Rājakulaṃ āgantvā uyyāneyeva sayanaṃ paññāpesi  
 Rājā anuṭṭhānaseyyāya nipajji  Amaccā deva tumhākaṃ 
 parato kinti kathemāti pucchiṃsu  Tumhe imaṃ sāsanaṃ mahājanassa 
 katheyyātha mandhātumahārājā kira dvisahassaparittadīpaparivāresu catūsu 
 mahādīpesu cakkavattirajjaṃ kāretvā dīgharattaṃ cātummahārājikesu 
 rajjaṃ kāretvā chattiṃsāya sakkānaṃ āyuparimāṇena devaloke rajjaṃ 
 kāretvā taṇhaṃ apūretvāva kālamakāsīti so evaṃ vatvā kālaṃ 
 katvā yathākammaṃ gato  
      Satthā imaṃ dhammadesanaṃ āharitvā abhisambuddho hutvā imā 
 gāthā avoca 
        yāvatā candimasuriyā  pariharanti  disā bhanti virocanā 
        sabbeva dāsā mandhātu          ye pāṇā paṭhavissitā 
        na kahāpaṇavassena              titti kāmesu vijjati 
        appassādā dukkhā kāmā        iti viññāya paṇḍito 
        api dibbesu kāmesu            ratiṃ so nādhigacchati 
        taṇhakkhayarato hoti             sammāsambuddhasāvakoti  
      Tattha yāvatāti paricchedavacanaṃ  Pariharantīti yattakena 
  
  
 page    
 Paricchedena sineruṃ pariharanti  Disā bhantīti dasasu disāsu pabhāsanti  
 Virocanāti ālokakaraṇatāya virocanasabhāvā  Sabbeva dāsā 
 mandhātu ye pāṇā paṭhavissitāti ettake padese ye ca 
 paṭhavīnissitā pāṇā janapadavāsino manussā sabbeva te dāsā mayaṃ 
 rañño mandhātussa ayyako no rājā mandhātāti evaṃ upasaṅkamantā 
 bhujissāpi samānā dāsāyeva  Na kahāpaṇavassenāti 
 tesaṃ dāsabhūtānaṃ manussānaṃ anuggahāya yaṃ mandhātā apphoṭento 
 sattaratanavassaṃ vassāpesi taṃ idha kahāpaṇavassanti vuttaṃ  Titti 
 kāmesūti tenapi kahāpaṇavassena vatthukāmakilesakāmesu titti nāma 
 natthi evaṃ duppūrā esā taṇhā  Appassādā dukkhā 
 kāmāti supinakūpamā kāmā nāma appassādā parittasukhā dukkhameva 
 panettha bahutaraṃ taṃ dukkhakkhandhasuttapariyāyena dīpitabbaṃ hoti  
 Iti viññāyāti evaṃ parijānitvā  Dibbesūti devatānaṃ paribhogesu 
 rūpādīsu  Ratiṃ soti so vipassako bhikkhu dibbehi kāmehi 
 nimantiyamānopi tesu ratiṃ nādhigacchati āyasmā samiddhi viya  
 Taṇhakkhayaratoti nibbānarato nibbānaṃ hi āgamma taṇhā khīyati 
 tasmā taṃ taṇhakkhayoti vuccati tattha rato hoti abhirato  
 Sammāsambuddhasāvakoti sammā sāmañca saccānaṃ buddhattā sammāsambuddho 
 savanante jātattā sāvako bahussuto yogāvacarapuggalo  
      Satthā imaṃ dhammadesanaṃ āharitvā cattāri saccāni 
 pakāsetvā jātakaṃ samodhānesi  Saccapariyosāne ukkaṇṭhitabhikkhu 
  
  
 page    
 Sotāpattiphale patiṭṭhahi  Aññepi bahū sotāpattiphalādīni sampāpuṇiṃsu  
 Tadā mandhātumahārājā ahamevāti  
                    Mandhāturājajātakaṃ aṭṭhamaṃ 
                       
                       tiritivacchajātakaṃ 
      nayimassa vijjāti idaṃ satthā jetavane viharanto āyasmato 
 ānandassa kosalarañño mātugāmānaṃ hatthato pañcasatāni rañño 
 hatthato pañcasatānīti dussasahassapaṭilābhavatthuṃ ārabbha kathesi  
 Vatthu heṭṭhā dukanipāte sigālajātake vitthāritameva  Atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 kāsikaraṭṭhe brāhmaṇakule nibbattitvā nāmaggahaṇadivase tiritivacchakumāroti 
 katanāmo ahosi  So anupubbena vayappatto takkasilāyaṃ 
 sabbasippāni uggaṇhitvā agāraṃ ajjhāvasanto mātāpitūnaṃ 
 kālakiriyāya saṃviggamānaso hutvā nikkhamitvā isipabbajjaṃ 
 pabbajitvā araññāyatane vanamūlaphalāhāro hutvā vāsaṃ kappesi  
 Tasmiṃ tattha vasante bārāṇasīrañño paccanto kuppito  So 
 tattha gantvā yuddhe parājito maraṇabhayabhīto hatthikkhandhavaragatova 
 ekena passena palāyitvā araññe vicaranto pubbaṇhasamayeyeva 
 tiritivacchassa phalāphalatthāya gatakāle tassa assamapadaṃ pāvisi  
 So tāpasānaṃ vasanaṭṭhānanti hatthikkhandhato otaritvā vātātapena 
 kilanto pipāsito pānīyaghaṭaṃ olokento katthaci adisvā 
  
  
 page    
 Caṅkamanakoṭiyaṃ udapānaṃ addasa  Udakaṃ ussiñcanatthāya pana rajjuṃ 
 ghaṭakañca pariyesanto adisvā pipāsaṃ sahituṃ asakkonto hatthissa 
 kucchiyaṃ bandhanayottaṃ gahetvā hatthiṃ udapānāvāṭe ṭhapetvā tassa 
 pāde yottaṃ bandhitvā yottena udapānaṃ otaritvā yotte 
 apāpuṇante puna uttaritvā uttarisāṭakaṃ yottakoṭiyā ghaṭetvā 
 puna otari  Tathāpi nappahotiyeva  So aggapādehi udakaṃ 
 phusitvā atipipāsitova pipāsaṃ avinodetvā maraṇampi sumaraṇanti 
 cintetvā udapāne patitvā yāvadatthaṃ pivitvā paccuttarituṃ 
 asakkonto tattheva aṭṭhāsi  Hatthīpi susikkhitattā aññattha 
 agantvā rājānaṃ olokento tattheva aṭṭhāsi  Bodhisatto 
 sāyaṇhasamaye phalāphalāni āharitvā hatthiṃ disvā rājā āgato 
 bhavissati dhammikahatthīyeva   paññāyati kinnukho kāraṇanti  so  
 hatthisamīpaṃ upasaṅkami  Hatthīpi tassa upasaṅkamanabhāvaṃ ñatvā 
 ekamantaṃ aṭṭhāsi  Bodhisatto udapānāvāṭaṃ gantvā rājānaṃ disvā 
 mā bhāyi mahārājāti samassāsetvā nisseṇiṃ bandhitvā rājānaṃ 
 uttāretvā kāyamassa sambāhitvā telena makkhetvā nhāpetvā 
 phalāphalāni khādāpetvā hatthissa sannāhaṃ mocesi  Rājā dvīhaṃ 
 tīhaṃ vissametvā bodhisattassa attano santikaṃ āgamanatthāya paṭiññaṃ 
 gahetvā pakkāmi  Rājabalanikāyo nagarassa avidūre khandhāvāraṃ 
 bandhitvā ṭhito rājānaṃ āgacchantaṃ disvā parivāresi  Rājā 
  Footnote    vammitahatthīyeva  
  
  
 page    
 Nagaraṃ pāvisi  Bodhisattopi kho aḍḍhamāsaccayena bārāṇasiṃ 
 gantavā uyyāne vasitvā punadivase bhikkhaṃ caramāno rājadvāraṃ 
 gato  Rājā mahāvātapānaṃ ugghāṭetvā rājaṅgaṇaṃ olokayamāno 
 bodhisattaṃ disvā sañjānitvā pāsādā oruyha vanditvā mahātalaṃ 
 āropetvā samussitasetacchatte rājapallaṅke nisīdāpetvā 
 attano paṭiyāditaṃ āhāraṃ bhojetvā sayampi bhuñjitvā uyyānaṃ 
 netvā tatthassa caṅkamanādiparivāraṃ vasanaṭṭhānaṃ kāretvā sabbe 
 pabbajitaparikkhāre datvā uyyānapālaṃ paṭicchāpetvā vanditvā 
 pakkāmi  Tato paṭṭhāya bodhisatto rājanivesaneyeva paribhuñjati 
 mahāsakkārasammāno ahosi  Taṃ asahamānā amaccā evarūpaṃ 
 sakkāraṃ ekopi yodho labhamāno kiṃ nāma kareyyāti vatvā 
 uparājānaṃ upasaṅkamitvā vanditvā deva amhākaṃ rājā ekaṃ tāpasaṃ 
 ativiya mamāyati kiṃ nāma tena tasmiṃ diṭṭhaṃ tumhepi tāva 
 raññā saddhiṃ mantethāti  So sādhūti sampaṭicchitvā amaccehi 
 saddhiṃ rājānaṃ upasaṅkamitvā vanditvā paṭhamaṃ gāthamāha 
             nayimassa vijjāmayamatthi kiñci 
             na bandhavo no pana te sahāyo 
             atha kena vaṇṇena tiritivaccho 
             tedaṇḍiko bhuñjati aggapiṇḍanti  
      Tattha nayimassa vijjāmayamatthi kiñcīti imassa tāpasassa vijjāmayaṃ 
 kiñci kammaṃ natthi  Na bandhavoti 
  
  
 page    
 Puttabandhavasippabandhavagottabandhavañātibandhavesu aññataropi na hoti  No pana 
 te sahāyoti sahapaṃsukīḷīto sahāyakopi  no  te na hoti  Kena 
 vaṇṇenāti kena kāraṇena  Tiritivacchoti tassa nāmaṃ  Tedaṇḍikoti 
 kuṇḍikaṭṭhapanatthāya tidaṇḍaṃ gahetvā caranto  Aggapiṇḍanti 
 rasasampannaṃ rājārahaṃ aggabhojanaṃ bhuñjati  
      Taṃ sutvā rājā puttaṃ āmantetvā tāta mama paccantaṃ 
 gantvā yuddhaparājitassa dvīhaṃ tīhaṃ anāgatabhāvaṃ sarasīti vatvā 
 sarāmi bhaddanteti vutte tadā mayā imaṃ nissāya jīvitaṃ laddhanti 
 sabbaṃ pavuttiṃ ācikkhitvā tāta mama jīvitadāyake mama santikaṃ 
 āgate rajjaṃ dadantopi ahaṃ neva etena kataguṇānurūpaṃ kātuṃ 
 sakkomīti vatvā itarā dve gāthā avoca 
             āpāsu me yuddhaparājitassa 
             ekassa katvā vivanasmi ghore 
             pasārayi kicchagatassa pāṇiṃ 
             tenuddhatāriṃ dukhasampareto 
             etassa kicchena idhānupatto 
             veyyāsino   vīsayajīvaloke 
             lābhāraho tāta tirītivaccho 
             dethassa bhogaṃ yajitañca yaññanti  
      Tattha āpāsūti āpadāsu  Ekassāti adutiyassa  Katvāti 
  Footnote    vesāyino  
  
  
 page    
 Anukampaṃ karitvā pemaṃ uppādetvā  Vivanasmīti pānīyarahite 
 araññe  Ghoreti dāruṇe  Pasārayi kicchagatassa pāṇinti nisseṇiṃ 
 bandhitvā kūpaṃ otaritvā dukkhitassa mayhaṃ uttaraṇatthāya 
 viriyapaṭisaṃyuttaṃ hatthaṃ pasāresi  Tenuddhatāriṃ dukhasamparetoti tena 
 kāraṇenamhi dukkhaparitopi tamhā kūpā uttiṇṇo  Etassa 
 kicchena idhānupattoti ahaṃ etassa tāpasassa kicchena etena katassa 
 kicchassānubhāvena idhānuppatto  Veyyāsino vīsayāti veyyāsi 
 vuccati yamo tassa visayo  Jīvaloketi manussaloke  Ahaṃ hi 
 imasmiṃ jīvaloke ṭhitova yamavisayaṃ maccuvisayaṃ paralokaṃ gato nāma 
 ahosiṃ somhi etassa kāraṇā tato puna idhāgatoti vuttaṃ hoti  
 Lābhārahoti lābhassa araho catupaccayalābhassa anucchaviko  
 Dethassa bhoganti etena paribhuñjitabbaṃ catupaccayasamaṇaparikkhārasaṅkhātaṃ 
 bhogaṃ etassa detha  Yajitañca yaññanti tvañca amaccā ca 
 nāgarā cāti sabbepi tumhe etassa bhogañca detha yaññañca 
 yajatha  Tassa hi diyyamāno deyyadhammo tena bhuñjitabbattā 
 bhogo hoti itaresaṃ dānayaññattā yaññaṃ  Tenāha dethassa 
 bhogaṃ yajitañca yaññanti  
      Evaṃ raññā gagaṇatale candaṃ uṭṭhāpentena viya bodhisattassa 
 guṇe pakāsite tassa guṇo sabbatthakameva pākaṭo jāto  
 Atirekataro cassa lābhasakkāro udapādi  Tato paṭṭhāya uparājā 
 vā amaccā vā añño vā koci kiñci rājānaṃ vattuṃ na visahi  
  
  
 page    
 Rājā bodhisattassa ovāde ṭhatvā dānādīni puññāni katvā 
 saggapūraṃ pūresi  Bodhisattopi abhiññā ca samāpattiyo ca 
 uppādetvā brahmalokaparāyano ahosi  
      Satthā porāṇakapaṇḍitāpi upakāravasena kariṃsūti imaṃ 
 dhammadesanaṃ āharitvā jātakaṃ samodhānesi tadā rājā ānando 
 ahosi tāpaso pana ahamevāti  
                     Tiritivacchajātakaṃ navamaṃ 
                         
                         dūtajātakaṃ 
      yassatthā dūramāyantīti idaṃ satthā jetavane viharanto ekaṃ 
 lolabhikkhuṃ ārabbha kathesi  Vatthu navakanipāte kākajātake 
 āvibhavissati  Satthā pana taṃ bhikkhuṃ āmantetvā nakho bhikkhu 
 idāneva pubbepi tvaṃ lolo lolyakāraṇena pana asinā sīsacchedaṃ 
 labhasīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tassa putto hutvā vayappatto takkasilāyaṃ sabbasippāni uggaṇhitvā 
 pitu accayena rajje patiṭṭhāya bhojanasuddhiko ahosi  Tenassa 
 bhojanasuddhikarājātveva nāmaṃ jātaṃ  So kira tathārūpe vidhāne ṭhatvā 
 taṃ bhattaṃ bhuñjati yato tassa ekissā bhattapāṭiyā satasahassagghavayo 
 hoti  Bhuñjanto pana antogehe na bhuñjati attano bhojanavidhānaṃ 
 olokentaṃ mahājanaṃ puññāni kāretukāmatāya rājadvāre 
  
  
 page    
 Ratanamaṇḍapaṃ kārāpetvā bhojanavelāya taṃ alaṅkārāpetvā kāñcanamaye 
 samussitasetacchatte rājapallaṅke nisīditvā khattiyakaññāhi parivuto 
 satasahassagghanikāya suvaṇṇapātiyā satasahassagghanikarasabhojanaṃ bhuñjati  
      Atheko lolapuriso tassa bhojanavidhānaṃ oloketvā taṃ bhojanaṃ 
 bhuñjitukāmo hutvā pipāsaṃ sandhāretuṃ asakkonto attheko 
 upāyoti daḷhaṃ nivāsetvā hatthaṃ ukkhipatvā bho ahaṃ dūtoti 
 uccāsaddaṃ karonto rājānaṃ upasaṅkami  Tena ca samayena tasmiṃ 
 janapade dūtomhīti vadante na nivārenti tasmā mahājano dvidhā 
 bhinditvā okāsaṃ adāsi  So vegena gantvā rañño 
 suvaṇṇapātito ekaṃ bhattapiṇḍaṃ gahetvā mukhe pakkhipi  Athassa sīsaṃ 
 chindissāmīti asiggāho asiṃ abbāhesi  Rājā mā paharīti 
 nivāretvā mā bhāyi bhuñjassūti hatthaṃ dhovitvā nisīdi  
 Bhojanapariyosāne cassa attano pivanapānīyañceva tambulañca dāpetvā 
 rājā bho purisa tvaṃ dūtomhīti vadesi kassa dūtosīti pucchi  
 Mahārāja ahaṃ taṇhādūto taṇhā maṃ dūtaṃ katvā āṇāpetvā 
 tvaṃ gacchāhīti pesesīti vatvā purimā dve gāthā avoca 
        yassatthā dūramāyanti    amittamapi yācituṃ 
        tassūdarassahaṃ dūto      mā me kujjha rathesabha 
        yassa divā ca ratto ca  vasamāyanti māṇavā 
        tassūdarassahaṃ dūto      mā me kujjha rathesabhāti  
      Tattha yassatthā dūramāyantīti yassatthāya ime sattā 
  
  
 page    
 Taṇhāvasikā hutvā dūrampi gacchanti  Rathesabhāti rathayodhajeṭṭhaka  
      Rājā tassa vacanaṃ sutvā saccametaṃ ime sattā udaradūtā 
 taṇhāvasena vicaranti taṇhā ca ime satte vicāreti yāva 
 manāpaṃ vata iminā kathitanti tassa purisassa tusitvā tatiyaṃ gāthamāha 
              dadāmi te brāhmaṇa rohiṇīnaṃ 
              gavaṃ sahassaṃ saha puṅgavena 
              dūto hi dūtassa kathaṃ na dajjaṃ 
              mayampi tasseva bhavāma dūtāti  
      Tattha brāhmaṇāti ālapanamattametaṃ  Rohiṇīnanti 
 rattavaṇṇānaṃ  Saha puṅgavenāti yūthapariṇāyakena upaddavarakkhakena 
 usabhena saddhiṃ  Mayampīti ahañca avasesā ca sabbasattā tasseva 
 udarassa dūtā bhavāma tasmā ahaṃ udaradūto samāno udaradūtassa 
 tuyhaṃ kasmā na dajjanti  
      Evañca pana vatvā iminā ca tumhādisena purisena assutapubbaṃ 
 kāraṇaṃ sāvitanti tuṭṭhacitto tassa mahantaṃ yasaṃ adāsi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne lolabhikkhu anāgāmiphale patiṭṭhahi  
 Bahū sotāpannādayo ahesuṃ  Tadā lolapuriso etarahi lolabhikkhu  
 Bhojanasuddhikarājā pana ahamevāti  
                      Dūtajātakaṃ dasamaṃ  
                    Saṅkappavaggo paṭhamo  
  
  
 page    
                       Padumavaggavaṇṇanā 
                          
                         padumajātakaṃ 
      yathā kesā ca massu cāti idaṃ satthā jetavane viharanto 
 ānandabodhimhi mālāpūjākārake bhikkhū ārabbha kathesi  Vatthu 
 kāliṅgabodhijātake āvibhavissati  
      So pana ānandattherena ropitattā ānandabodhi nāma 
 jāto  Therena hi jetavanadvārakoṭṭhake bodhino ropitabhāvo 
 sakalajambūdīpaṃ patthari  Athekacce jānapadavāsino bhikkhū ānandabodhimhi 
 mālāpūjaṃ karissāmāti jetavanaṃ gantvā satthāraṃ vanditvā 
 punadivase sāvatthiyaṃ pavisitvā uppalavīthiṃ gantvā mālaṃ alabhitvā 
 āgantvā ānandattherassa ārocesuṃ āvuso mayaṃ bodhimhi 
 mālāpūjaṃ karissāmāti uppalavīthiṃ gantvā ekaṃ mālampi na labhimhāti  
 Thero ahaṃ vo āvuso āharissāmīti uppalavīthiṃ gantvā bahū 
 nīluppalakalāpe ukkhipāpetvā āgamma tesaṃ pesesi  Te tāni 
 gahetvā bodhimhi pūjaṃ kariṃsu  Taṃ pavuttiṃ ñatvā dhammasabhāyaṃ 
 bhikkhū therassa guṇakathaṃ samuṭṭhāpesuṃ āvuso jānapadā bhikkhū 
 appapuññā uppalavīthiṃ gantvā mālaṃ na labhiṃsu thero pana 
 gantvāva āharāpesīti  Satthā āgantvā kāyanuttha bhikkhave 
 etarahi kathāya sannisinnāti pucchitvā imāya nāmāti vutte na 
 bhikkhave idāneva vuttacchekā kathākusalā mālaṃ labhanti pubbepi 
 paṇḍitā labhiṃsuyevāti vatvā atītaṃ āhari  
  
  
 page    
      Atīte bārāṇasiyaṃ brahmadatte rajjaṃ kārente bodhisatto 
 seṭṭhiputto ahosi  Antonagare ca ekasmiṃ sare padumāni 
 pupphanti  Eko chinnanāso puriso taṃ saraṃ rakkhati  Athekadivasaṃ 
 bārāṇasiyaṃ ussave saṅghuṭṭhe mālaṃ pilandhitvā ussavaṃ kīḷitukāmā 
 tayo seṭṭhiputtā nāsacchinnassa abhūtena guṇe vaṇṇetvā mālaṃ 
 yācissāmāti tassa padumāni bhañjanakāle sarassa santikaṃ gantvā 
 ekamantaṃ aṭṭhaṃsu  Tesu eko taṃ āmantetvā paṭhamaṃ gāthamāha 
        yathā kesā ca massu ca    chinnaṃ chinnaṃ virūhati 
        evaṃ rūhatu te nāsā     padumaṃ dehi yācitoti  
      So tassa kujjhitvā padumaṃ na adāsi  Athassa dutiyo 
 dutiyaṃ gāthamāha 
        yathā sāradikaṃ vījaṃ        khette vuttaṃ virūhati 
        evaṃ rūhatu te nāsā     padumaṃ dehi yācitoti  
 Tattha sāradikanti saradasamaye gahetvā nikkhittaṃ sārasampannaṃ vījaṃ  
      So tassapi kujjhitvā padumaṃ na adāsi  Athassa tatiyo 
 tatiyaṃ gāthamāha 
        ubhopi vilapantete       api padmāni dassati 
        vajjuṃ vā te na vā vajjuṃ  natthi nāsāya rūhanā 
        dehi samma padumāni       padmā me dehi yācitoti  
      Tattha ubhopi vilapanteteti ete dvepi musā vadanti  
 Api padmānīti api nāma no padumāni dassatīti cintetvā evaṃ 
  
  
 page    
 Vadanti  Vajjuṃ vā te na vā vajjunti tava nāsā rūhatūti evaṃ 
 ete vadeyyuṃ vā na vā vadeyyuṃ etesaṃ vacanaṃ nāma appamāṇaṃ 
 sabbathāpi natthi nāsāya rūhanā ahaṃ pana te nāsaṃ paṭicca na 
 kiñci vadāmi kevalaṃ yācāmi tassa me dehi samma padumāni 
 yācitoti  
      Taṃ sutvā padumagopako imehi dvīhi musāvādo kato 
 tumhehi sabhāvo kathito tumhākaṃ anucchavikāni padumānīti mahantaṃ 
 padumakalāpaṃ ādāya tassa datvā attano padumasarameva gato  
      Satthā imaṃ dhammadesanaṃ āharitvā jātakaṃ samodhānesi tadā 
 padumalābhī seṭṭhiputto ahameva ahosīti  
                       Padumajātakaṃ paṭhamaṃ 
                         
                        mudupāṇijātakaṃ 
      pāṇi ce muduko cassāti idaṃ satthā jetavane viharanto 
 ekaṃ ukkaṇṭhitabhikkhuṃ ārabbha kathesi  
      Taṃ hi satthā dhammasabhaṃ ānītaṃ saccaṃ kira tvaṃ bhikkhu 
 ukkaṇṭhitosīti pucchitvā saccanti vutte bhikkhu itthiyo 
 nāmetā kilesavasena gamanato arakkhiyā porāṇakapaṇḍitāpi 
 attano dhītaraṃ hatthe gahetvā rakkhantāpi rakkhituṃ nāsakkhiṃsu pitaraṃ 
 hatthe gahetvā ṭhitāva pitaraṃ ajānāpetvāva kilesavasena purisena 
 saddhiṃ palāyīti vatvā tuṇhī ahosi tehi yācito atītaṃ āhari  
  
  
 page    
      Atīte bārāṇasiyaṃ brahmadatte rajjaṃ kārente bodhisatto 
 tassa aggamahesiyā kucchimhi nibbattitvā vayappatto takkasilāyaṃ 
 sabbasippāni uggaṇhitvā pitu accayena rajje patiṭṭhāya dhammena 
 rajjaṃ kāresi  So dhītarañca bhāgineyyañca dvepi attano nivesane 
 posento ekadivasaṃ amaccehi saddhiṃ nisinno mamaccayena mayhaṃ 
 bhāgineyyo rājā bhavissati dhītāpi me tasseva aggamahesī 
 bhavissatīti vatvā aparabhāge tesaṃ vayappattakāle puna amaccehi 
 saddhiṃ nisinno mayhaṃ bhāgineyyassa aññassa rañño dhītaraṃ 
 ānessāmi mayhaṃ dhītaraṃ aññasmiṃ ca rājakule dassāmi evaṃ 
 no ñātakā bahutarā bhavissantīti āha  Te amaccā sampaṭicchiṃsu  
 Atha rājā bhāgineyyassa bahigehaṃ dāpetvā dhītaraṃ antonivesane 
 nivāsesi  Te pana aññamaññaṃ paṭibaddhacittā ahesuṃ  Kumāro 
 kena nukho upāyena rājadhītaraṃ bahi nīharāpeyyanti cintento 
 atthi upāyoti dhātiyā lañcaṃ dadanto   kiṃ ayyaputta kiccanti 
 vutte amma kathaṃ nukho rājadhītaraṃ bahi kātukāmā okāsaṃ 
 labheyyāmāti āha  Rājadhītāya saddhiṃ kathetvā jānissāmīti  
 Sādhu ammāti  Sā gantvā ehi amma sīse te okā 
 gaṇhissāmīti taṃ nīcapīṭhake nisīdāpetvā sayaṃ ucce nisīditvā 
 tassā sīsaṃ attano ūrūsu ṭhapetvā okā gaṇhamānā rājadhītāya 
 sīsaṃ attano nakhena vijjhi  Rājadhītā nāyaṃ attano maṃ nakhena 
  Footnote    datvāti yuttataraṃ  
  
  
 page    
 Vijjhati pitucchāputtassa me kumārassa mantanakhena vijjhatīti ñatvā 
 amma tvaṃ kumārassa santikaṃ agamāsīti pucchi  Āma amma 
 gacchāmīti  Kinte sāsanaṃ kathitanti  Tava bahi karaṇupāyaṃ pucchati 
 ammāti  Rājadhītā paṇḍitopi honto jānissatīti amma 
 imaṃ uggahetvā kumārassa āroceyyāsīti paṭhamaṃ gāthamāha 
        pāṇi ce muduko cassa   nāgo cassa sukārito 
        andhakāro ca vasseyya  atha nūna tadā siyāti  
      Sā taṃ uggahetvā kumārassa santikaṃ gantvā amma 
 rājadhītā kiṃ āhāti vutte ayyaputta aññaṃ kiñci avatvā imaṃ 
 gāthaṃ pahiṇīti taṃ gāthaṃ udāhāsi  Kumāro ca tassā atthaṃ 
 ñatvā gaccha ammāti taṃ uyyojesi  
      Gāthāyattho sace te ekassa cūḷupaṭṭhākassa mama hattho 
 viya hattho mudu assa yadi ca te aneñjakāraṇaṃ   suṃkārito 
 eko hatthī assa yadi ca taṃdivasaṃ caturaṅgasamannāgato viya 
 bahalo andhakāro assa devo ca vasseyya atha nūna tadā 
 siyāti tādise kāle ime cattāro paccaye āgamma ekaṃsena te 
 manorathassa matthakagamanaṃ siyāti  
      Kumāro etamatthaṃ tattato ñatvā ekaṃ abhirūpaṃ muduhatthaṃ 
 cūḷupaṭṭhākaṃ sajjaṃ katvā maṅgalahatthigopakassa lañcaṃ datvā hatthiṃ 
 aneñjakāraṇaṃ kāretvā kālaṃ āgamento acchi  Athekasmiṃ 
  Footnote    ānañjakāraṇaṃ  
  
  
 page    
 Kāḷapakkhuposathadivase majjhimayāmasamanantare ghanakāḷamegho vassi  
 So ayandāni rājadhītāya vavaṭṭhitadivasoti vāraṇaṃ abhiruyhitvā 
 muduhatthaṃ taṃ cūḷupaṭṭhākaṃ hatthipiṭṭhe nisīdāpetvā gantvā rājanivesanassa 
 ākāsaṅgaṇābhimukhaṭṭhāne ṭhito hatthiṃ mahābhittiṃ   alliyāpetvā 
 vātapānasamīpe tementova aṭṭhāsi  Rājāpi dhītaraṃ rakkhanto 
 aññattha ṭhāne sayituṃ na deti attano santike cūḷasayane 
 sayāpesi  Sāpi ajja kumāro āgamissatīti ñatvā niddaṃ 
 anokkamitvāva nipannā tāta nhāyitukāmamhīti āha  Rājā 
 ehi ammāti taṃ hatthe gahetvā vātapānasamīpaṃ netvā nhāyāhi 
 ammāti ukkhipitvā vātapānassa bāhirapasse padumake ṭhapetvā 
 ekaṃ hatthaṃ gahetvā aṭṭhāsi  Sā nhāyamānāpi kumārassa hatthaṃ 
 pasāresi  So tassā hatthato ābharaṇāni omuñcitvā upaṭṭhākassa 
 hatthe pilandhitvā taṃ ukkhipitvā rājadhītaraṃ nissāya padumake 
 ṭhapesi  Sā tassa hatthaṃ gahetvā pitu hatthe ṭhapesi  So 
 tassa hatthaṃ gahetvā dhītu hatthaṃ muñci  Sā itarasmāpi hatthā 
 ābharaṇāni omuñcitvā tassa dutiyahatthe pilandhitvā pitu hatthe 
 ṭhapetvā kumārena saddhiṃ agamāsi  Rājā dhītāyeva meti saññāya 
 taṃ dārakaṃ nhānapariyosāne sirigabbhe sayāpetvā dvāraṃ pidhāya 
 lañcitvā ārakkhaṃ datvā attano sayanaṃ gantvā nipajji  So 
 pabhātāya rattiyā dvāraṃ vivaritvā taṃ dārakaṃ disvā kimetanti 
  Footnote    mahābhittiyaṃ  
  
  
 page    
 Pucchi  So tassā kumārena saddhiṃ gatabhāvaṃ kathesi  Rājā 
 vippaṭisārī hutvā hatthe gahetvā vicarantenāpi mātugāmaṃ 
 rakkhituṃ na sakkā evaṃ arakkhiyā nāmitthiyoti cintetvā itarā 
 dve gāthā avoca 
        analā mudusambhāsā      duppūrā tā nadīsamā 
        sīdanti naṃ viditvāna      ārakā parivajjaye 
        yaṃ etā upasevanti     chandasā vā dhanena vā 
        jātavedova saṇṭhānaṃ     khippaṃ anudahanti tanti  
      Tattha analā mudusambhāsāti madhuravacanenāpi asakkuṇeyyā 
 neva sakkā saṇhavācāya saṅgaṇhitunti attho purisehi vā 
 etāsaṃ na alanti analā mudusambhāsāti hadaye ca thaddhepi 
 sambhāsāva mudu etāsanti mudusambhāsā  Duppūrā tā nadīsamāti 
 yathā nadī āgatāgatassa udakassa sandanato udakassa duppūrā 
 evaṃ anubhūtānubhūtehi methunādīhi aparitussanato duppūrā  Tena vuttaṃ 
 tiṇṇaṃ bhikkhave dhammānaṃ atitto appaṭibhāṇo mātugāmo kālaṃ 
 karoti katamesaṃ tiṇṇaṃ methunadhammasamāpattiyā ca vipphāyanassa 
 ca alaṅkārassa ca imesaṃ kho bhikkhave tiṇṇaṃ dhammānaṃ atitto 
 appaṭibhāṇo mātugāmo kālaṃ karotīti  Sīdantīti aṭṭhasu 
 mahānirayesu soḷasasu ca ussudanirayesu sīdanti nimmujjanti  Nanti 
 nipātamattaṃ  Viditvānāti evaṃ jānitvā  Ārakā parivajjayeti 
 etā itthiyo nāma methunadhammādīhi atittā kālaṃ katvā etesu 
  
  
 page    
 Nirayesu sīdanti etā evaṃ attanā sīdamānā kassaññassa sukhāya 
 bhavissantīti evaṃ ñatvā paṇḍito puriso dūratova etāpi 
 parivajjeyyāti dīpeti  Chandasā vā dhanena vāti attano vā chandena 
 ruciyā pemena bhattivasena laddhadhanena vā yaṃ purisaṃ etā itthiyo 
 upasevanti bhajanti  Jātavedoti aggi  So hi jātamattova 
 vediyati vedito pākaṭo hotīti jātavedo  So yathā attano 
 ṭhānaṃ kāraṇaṃ okāsaṃ vā anudahati evameva tāpi yaṃ purisaṃ 
 upasevanti taṃ purisaṃ dhanayasasīlapaññāsamannāgatampi tesaṃ dhanādīnaṃ 
 vināsato puna tāya sampattiyā abhabbuppattikaṃ kurumānā khippaṃ 
 anudahanti jhāyanti  Vuttampi cetaṃ 
        balavanto dubbalā honti      thāmavantopi hāyare 
        cakkhuno andhakā honti       mātugāmavasaṅgatā 
        guṇavanto niguṇā honti       paññavantopi hāyare 
        pamattā pāse   bandhanti    mātugāmavasaṅgatā 
        ajjhenañca tapaṃ sīlaṃ          saccaṃ cāgaṃ satiṃ matiṃ 
        acchindanti pamattassa         panthadūhīva takkarā 
        yasaṃ kittiṃ dhitiṃ sūraṃ           bāhusaccaṃ pajānanaṃ 
        hāpayanti pamattassa          kaṭṭhapuñjeva pāvakoti  
      Evaṃ vatvā mahāsatto bhāgineyyopi mayā posetabbo 
 rājadhītā mayā posetabbāti mahantena sakkārena dhītaraṃ tasseva 
  Footnote    bandhane senti  
  
  
 page    
 Datvā taṃ uparajje patiṭṭhāpesi  Sopi mātulassa accayena rajje 
 patiṭṭhahi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne ukkaṇṭhitabhikkhu sotāpattiphale 
 patiṭṭhahi  Tadā rājā ahameva ahosīti  
                      Mudupāṇijātakaṃ dutiyaṃ 
                         
                       cullapalobhajātakaṃ 
      abhijjamāne vārisminti idaṃ satthā jetavane viharanto ekaṃ 
 ukkaṇṭhitabhikkhumeva ārabbha kathesi  
      Taṃ hi satthā dhammasabhāyaṃ ānītaṃ saccaṃ kira tvaṃ bhikkhu 
 ukkaṇṭhitosīti pucchitvā saccanti vutte bhikkhu itthiyo nāmetā 
 na idāneva purāṇake suddhasattepi saṅkilessantīti vatvā tehi 
 yācito atītaṃ āhari 
      atīte bārāṇasiyaṃ brahmadatto rājā pana aputtako hutvā 
 attano itthiyo puttapaṭṭhanaṃ karothāti āha  Tā putte 
 paṭṭhenti  Evaṃ addhāne gate bodhisatto brahmalokā cavitvā 
 aggamahesiyā kucchimhi nibbatti  Taṃ jātamattaṃ nhāpetvā thaññaṃ 
 pāyanatthāya dhātiyā adaṃsu  Dhātīhi so pāyamāno rodati  
 Atha naṃ aññissā adaṃsu  Mātugāmahatthe neva tuṇhī hoti  
 Atha naṃ ekassa pādamūlikassa adaṃsu  Tena gahitamattoyeva tuṇhī 
  
  
 page    
 Ahosi  Athassa nāmaggahaṇadivase anitthigandhakumāroti nāmaṃ kariṃsu  
 Tato paṭṭhāya purisāva taṃ gahetvā caranti thaññaṃ pāyentā 
 pidahitvā ca pārupitvā ca pāyenti sāṇiantarena vā thanaṃ mukhe 
 ṭhapenti  Tassa aparāparaṃ parivattamānassāpi mātugāmaṃ nāma 
 dassetuṃ na sakkā tenassa rājā visuññeva nisajjādiṭṭhānaṃ bahi 
 jhānāgārañca kārāpesi  So tassa soḷasavassikakāle cintesi 
 mayhaṃ putto añño natthi ayaṃ pana kumāro kāme na paribhuñjati 
 rajjampi na icchissati dulladdho vata me puttoti  Atha naṃ ekā 
 naccagītavāditakusalā purise palobhetvā attano vase kātuṃ paṭibalā 
 taruṇanāṭakitthī upasaṅkamitvā deva kiṃ tumhe cintayitthāti āha  
 Rājā pana taṃ kāraṇaṃ ācikkhi  Hotu deva ahantaṃ palobhetvā 
 kāmarasaṃ jānāpessāmīti  Sace me puttaṃ anitthigandhakumāraṃ 
 palobhetuṃ sakkhissasi so rājā bhavissati tvaṃ aggamahesīti  
 Sāmi mayhaṃ palobhabhāvo bhāro tumhe mā cintayitthāti 
 vatvā ārakkhamanusse upasaṅkamitvā āha ahaṃ paccūsasamaye 
 āgantvā ayyaputtassa sayitaṭṭhāne bahisāṇiyā jhānāgāre ṭhatvā 
 gāyissāmi sace kujjhissati mayhaṃ katheyyātha ahaṃ apagaccheyyāmi 
 sace suṇāti mameva katheyyāthāti  Te sādhūti sampaṭicchiṃsu  
 Sāpi paccūsakāle tasmiṃ padese ṭhatvā tantissarena 
 gītassaraṃ gītassarena tantissaraṃ anatikkamitvā madhurena saddena gāyi  
 Kumāro suṇantova nipajjitvā sādhu sādhūti sampaṭicchi  Punadivase 
  
  
 page    
 Āsannaṭṭhāne ṭhatvā gāyituṃ āṇāpesi punadivase jhānāgāre 
 ṭhatvā gāyituṃ āṇāpesi punadivase attano samīpe ṭhatvāti 
 evaṃ anukkameneva taṇhaṃ uppādetvā lokadhammaṃ sevitvā kāmarasaṃ 
 ñatvā mātugāmaṃ nāma aññesaṃ na dassāmīti asiṃ gahetvā 
 antaravīthiṃ otaritvā purise anubandhanto vicarati  Atha naṃ rājā 
 gāhāpetvā tāya kumārikāya saddhiṃ nagarā nīharāpesi  Ubhopi 
 araññaṃ pavisitvā adhogaṅgaṃ gantvā ekasmiṃ passe gaṅgaṃ ekasmiṃ 
 samuddaṃ katvā ubhinnamantare assamapadaṃ māpetvā vāsaṃ kappayiṃsu  
 Kumārikāpi paṇṇasālāyaṃ nisīditvā kandamūlaphalāni pacati  
 Bodhisatto araññato phalāphalaṃ āhari  Athekadivasaṃ tasmimpi phalāphalatthāya 
 gate samuddadīpako eko tāpaso bhikkhācāravelāya ākāsena 
 āgacchanto taṃ dhūmaṃ disvā assamapadaṃ otari  Atha naṃ sā nisīda yāva 
 paccatīti nisīdāpetvā itthīkūṭena palobhetvā jhānā hāpetvā 
 brahmacariyamassa antaradhāpesi  So pakkhacchinnakāko viya hutvā 
 taṃ jahituṃ asakkonto sabbadivasaṃ tattheva ṭhatvā sāyaṇhasamaye 
 bodhisattaṃ āgacchantaṃ disvā vegena samuddābhimukho palāyi  Atha naṃ 
 so paccāmitto me ayaṃ bhavissatīti asiṃ abbāhitvā anubandhi  
 Tāpaso ākāse uppatanākāraṃ dassetvā samudde pati  Bodhisatto 
 esa tāpaso ākāsenāgato bhavissati jhānassa parihīnattā 
 samudde patito mayā idānissa avassayena bhavituṃ vaṭṭatīti 
 cintetvā velante ṭhatvā imā gāthā avoca 
  
  
 page    
        Abhijjamāne vārismiṃ       sayaṃ āgamma iddhiyā 
        missībhāvitthiyā gantvā     saṃsīdasi mahaṇṇave 
        āvaṭṭanī mahāmāyā       brahmacariyavikopanā 
        sīdanti naṃ viditvāna        ārakā parivajjaye 
        yaṃ etā upsevanti       chandasā vā dhanena vā 
        jātavedova saṇṭhānaṃ       khippaṃ anudahanti nanti  
      Tattha abhijjamāne vārisminti imasmiṃ udake acalamāne 
 akampamāne udakaṃ anāmasitvā sayaṃ ākāseneva iddhiyā āgantvā  
 Missībhāvitthiyāti lokadhammasevanavasena itthiyā saddhiṃ missībhāvaṃ  
 Āvaṭṭanī mahāmāyāti itthiyo nāmetā kāmāvaṭṭena āvaṭṭanato 
 āvaṭṭanī anantāhi itthīmāyāhi samannāgatattā mahāmāyā 
 nāma  Vuttañhetaṃ 
        māyā cetā marīcīva       sokā rogā cupaddavā 
        kharā ca bandhanā cetā     maccupāsā guhāsayā 
        tāsu yo vissase poso    so naresu narādhamoti  
      Tattha brahmacariyavikopanāti seṭṭhacariyassa methunaviratibrahmacariyassa 
 vikopanā  Sīdantīti itthiyo nāmetā isīnaṃ brahmacariyassa 
 vikopanena apāyesu sīdanti  Sesaṃ purimanayeneva yojetabbanti  
      Evaṃ pana bodhisattassa vacanaṃ sutvā tāpaso samuddamajjhe 
 ṭhitoyeva naṭṭhaṃ jhānaṃ puna uppādetvā ākāsena attano vasanaṭṭhānameva 
 gato  Bodhisatto cintesi ayaṃ tāpaso evaṃbhāvito 
  
  
 page    
 Samāno simbalītūlaṃ viya ākāsena gato mayāpi iminā viya 
 jhānaṃ uppādetvā ākāsena carituṃ vaṭṭatīti  So assamapadaṃ 
 gantvā taṃ itthiṃ manussapathaṃ netvā gaccha tvanti uyyojetvā 
 araññaṃ pavisitvā manuññe bhūmibhāge assamapadaṃ māpetvā 
 isipabbajjaṃ pabbajitvā kasiṇaparikammaṃ katvā abhiññā ca samāpattiyo 
 ca nibbattetvā brahmalokaparāyano ahosi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikkhu sotāpattiphale patiṭṭhahi  
 Tadā anitthigandhakumāro pana ahamevāti  
                     Cullapalobhajātakaṃ tatiyaṃ 
                         
                       mahāpanādajātakaṃ 
      panādo nāma so rājāti idaṃ satthā gaṅgātīre nisinno 
 bhaddajittherassa ānubhāvaṃ ārabbha kathesi  
      Ekasmiṃ samaye satthā sāvatthiyaṃ vassaṃ vasitvā bhaddajikumārassa 
 saṅgahaṃ karissāmīti bhikkhusaṅghaparivuto cārikaṃ caramāno bhaddiyanagaraṃ 
 patvā jātiyāvane tayo māse vasi bhaddajikumārassa ñāṇaparipākaṃ 
 āgamayamāno  Bhaddajikumāro mahāyaso asītikoṭivibhavassa 
 bhaddiyaseṭṭhino ekaputtako  Tassa tiṇṇaṃ utūnaṃ anucchavikā tayo 
 pāsādā ahesuṃ  Ekekasmiṃ cattāro māse vasati  Ekasmiṃ 
 vasitvā nāṭakaparivuto mahantena yasena aññaṃ pāsādaṃ gacchati  
  
  
 page    
 Tasmiṃ khaṇe kumārassa yasaṃ passissāmāti sakalanagaraṃ saṅkhubhi  
 Pāsādantare cakkāticakkaṃ mañcātimañcaṃ bandhanti  Satthā tayo 
 māse vasitvā mayaṃ gacchāmāti nagaravāsīnaṃ ārocesi  Nāgarā 
 bhante sve gamissathāti satthāraṃ nimantetvā dutiyadivase buddhappamukhassa 
 bhikkhusaṅghassa mahādānaṃ sajjetvā nagaramajjhe dānamaṇḍapaṃ 
 katvā alaṅkaritvā āsanāni paññāpetvā kālaṃ ārocesuṃ  
 Satthā bhikkhusaṅghaparivuto tattha gantvā nisīdi  Manussā mahādānaṃ 
 adaṃsu  Satthā niṭṭhitabhattakicco madhurassarena anumodanaṃ ārabhi  
 Tasmiṃ khaṇe bhaddajikumāro pāsādato pāsādaṃ gacchati  Tassa 
 sampattiṃ dassanatthāya taṃdivasaṃ na koci agamāsi  Attano 
 manussāyeva parivāresuṃ  So manusse pucchi aññasmiṃ kāle 
 mayi pāsādato pāsādaṃ gacchante sakalanagaraṃ saṅkhubhati cakkāticakkādīni 
 bandhanti ajja pana ṭhapetvā mayhaṃ manusse añño koci 
 natthi kinnukho kāraṇanti  Sāmi sammāsambuddho imaṃ nagaraṃ upanissāya 
 tayo māse vasitvā ajja gacchissati so bhattakiccaṃ niṭṭhāpetvā 
 mahājanassa dhammaṃ desesi sakalanagaravāsino tassa dhammakathaṃ suṇantīti  
 So tenahi etha mayampi suṇissāmāti sabbābharaṇapaṭimaṇḍitova 
 mahantena parivārena upasaṅkamitvā parisapariyante ṭhito dhammakathaṃ suṇanto 
 sabbakilese khepetvā aggaphalaṃ arahattaṃ pāpuṇi  Satthā bhaddiyaseṭṭhi 
 āmantetvā mahāseṭṭhi putto te alaṅkatapaṭiyattova 
 dhammakathaṃ suṇanto arahatte patiṭṭhito tenassa ajjeva pabbajituṃ 
  
  
 page    
 Vaṭṭati parinibbāyituṃ vāti āha  Bhante mayhaṃ puttassa 
 parinibbānena kiccaṃ natthi pabbājetha naṃ bhante pabbajitvā ca pana 
 naṃ gahetvā sve amhākaṃ gehaṃ upasaṅkamathāti  Bhagavā nimantanaṃ 
 adhivāsetvā kulaputtaṃ ādāya vihāraṃ gantvā pabbājetvā 
 upasampādesi  Tassa mātāpitaro sattāhaṃ mahāsakkāraṃ kariṃsu  
 Satthā sattāhaṃ vasitvā kulaputtaṃ ādāya cārikaṃ caranto koṭigāmaṃ 
 pāpuṇi  Koṭigāmavāsino manussā buddhappamukhassa bhikkhusaṅghassa 
 mahādānaṃ adaṃsu  Satthā bhattakiccāvasāne anumodanaṃ 
 ārabhi  Kulaputto anumodanakāle bahigāmaṃ gantvā satthu 
 āgamanakāleyeva uṭṭhahissāmīti gaṅgātīrasamīpe ekasmiṃ rukkhamūle 
 jhānaṃ samāpajjitvā nisīditvā mahallakesu theresu āgacchantesupi 
 avuṭṭhahitvā satthu āgamanakāleyeva uṭṭhahi  Puthujjanā 
 bhikkhū ayaṃ pure viya pabbajitvā mahāthere āgacchante disvāpi 
 na uṭṭhahīti kujjhiṃsu  Koṭigāmavāsino nāvāsaṅghāṭaṃ bandhiṃsu  
 Satthā nāvāsaṅghāṭe saṅghamajjhe ṭhatvā kahaṃ bhaddajīti pucchi  
 Esa bhante idhevāti  Ehi bhaddaji amhehi saddhiṃ ekanāvaṃ 
 abhiruyhāti  Thero uppatitvā ekanāvāya aṭṭhāsi  Atha naṃ 
 gaṅgāya majjhagatakāle satthā āha bhaddaji tayā mahāpanādarājakāle 
 ajjhāvuṭṭho pāsādo kahanti  Imasmiṃ ṭhāne nimuggo 
 bhanteti  Puthujjanā bhikkhū bhaddajitthero aññaṃ byākarosīti 
 āhaṃsu  Satthā tenahi bhaddaji sabrahmacārīnaṃ kaṅkhaṃ chindāhīti 
  
  
 page    
 Āha  Tasmiṃ khaṇe thero satthāraṃ vanditvā iddhibalena gantvā 
 pāsādathūpikaṃ pādaṅguliyā gahetvā pañcavīsatiyojanaṃ pāsādaṃ 
 uggahetvā ākāse uppati  Uppatito pana heṭṭhāpāsāde ṭhitānaṃ 
 pāsādaṃ bhinditvā paññāyi  So ekayojanaṃ dviyojanaṃ tiyojananti 
 yāva vīsatiyojanā udakato pāsādaṃ ukkhipi  Athassa purimabhave 
 ñātakā pāsādalobhena macchakacchapanāgamaṇḍūkā hutvā tasmiṃyeva 
 pāsāde nibbattā pāsāde uṭṭhahante parivattetvā udakeyeva 
 patiṃsu  Satthā te patante disvā ñātakā te bhaddaji 
 kilamantīti āha  Thero satthu vacanaṃ sutvā pāsādaṃ visajji  
 Pāsādo yathāṭṭhāneyeva patiṭṭhahi  Satthā pana gaṅgāto uttari  
 Athassa gaṅgātīreyeva āsanaṃ paññāpayiṃsu  So paññatte 
 pavarabuddhāsane taruṇasūriyo viya raṃsiyo muñcanto nisīdi  Atha naṃ 
 bhikkhū kismiṃ kāle bhante ayaṃ pāsādo bhaddajittherena 
 ajjhāvuṭṭhoti pucchiṃsu  Satthā mahāpanādarājakāleti vatvā atītaṃ 
 āhari  
      Atīte videharaṭṭhe mithilāyaṃ suruci nāma rājā ahosi  
 Puttopissa suruciyeva  Tassa pana putto mahāpanādo nāma ahosi  
 Te imaṃ pāsādaṃ paṭilabhiṃsu  Paṭilābhatthāya panassa pubbakammaṃ 
 dve pitāputtā naḷehi ca udumbaradārūhi ca paccekabuddhassa 
 vasanapaṇṇasālaṃ kariṃsūti  Imasmiṃ jātake sabbaṃ atītavatthuṃ 
 pakiṇṇakanipāte surucijātake āvibhavissatīti  
  
  
 page    
      Satthā imaṃ dhammadesanaṃ āharitvā abhisambuddho hutvā imā 
 gāthā avoca 
        panādo nāma so rājā       yassa yūpo suvaṇṇiyo 
        tiriyaṃ soḷasubbedho           uccamāhu sahassadhā 
        sahassakaṇḍo sattageṇḍu        dhajālu haritāmayo 
        anaccuṃ tattha gandhabbā         cha sahassāni sattadhā 
        evametaṃ tadā āsi          yathā bhāsasi bhaddaji 
        sakko ahaṃ tadā āsiṃ         veyyāvaccakaro tavāti  
      Tattha yūpoti pāsādo  Tiriyaṃ soḷasubbedhoti vitthārato 
 soḷasakaṇḍapātavitthāro ahosi  Uccamāhu sahassadhāti ubbedhena 
 sahassakaṇḍagamanamattaṃ uccaṃ āhu sahassakaṇḍagamanagaṇanāyapañcavīsatiyojanappamāṇaṃ 
 hoti  Vitthāro panassa aḍḍhayojanamatto  Sahassakaṇḍo 
 sattageṇḍūti so panesa sahassakaṇḍubbedho pāsādo sattabhūmiko 
 ahosi  Dhajālūti dhajasampanno  Haritāmayoti haritamaṇiparikkhitto  
 Aṭṭhakathāyaṃ pana sahālū   haritāmayotipi pāṭho  Haritamaṇimayehi 
 dvārakavāṭavātapānehi samannāgatoti attho  Sahāti kira 
 dvārakavāṭavātapānānaṃ nāmaṃ  Gandhabbāti naṭā  Cha sahassāni 
 sattadhāti cha gandhabbasahassāni sattadhā hutvā tassa pāsādassa 
 sattasu ṭhānesu rañño rativaḍḍhanatthāya nacciṃsūti attho  Te 
 evaṃ naccantāpi gāyamānāpi rājānaṃ hāsetuṃ nāsakkhiṃsu  Atha sakko 
  Footnote    samālu  jhyālu  sasālu  
  
  
 page    
 Devarājā devanaṭaṃ pesetvā samajjaṃ kāresi  Tadā mahāpanādo 
 hasi  Yathā bhāsasi bhaddajīti bhaddajittherena hi bhaddaji tayā 
 mahāpanādarājakāle ajjhāvuṭṭho pāsādo kahanti vutte imasmiṃ 
 ṭhāne nimuggo bhanteti vadantena tasmiṃ kāle attano atthāya 
 tassa pāsādassa nibbattabhāvo ca mahāpanādarājabhāvo ca bhāsito 
 ahosi  Taṃ gahetvā satthā yathā tvaṃ bhaddaji bhāsasīti āha  
 Evametaṃ tadā āsīti tadā evametaṃ tatheva ahosi ahaṃ tadā tava 
 veyyāvaccakaro sakko devānamindo ahosinti āha  Tasmiṃ khaṇe 
 puthujjanabhikkhū nikkaṅkhā ahesuṃ  
      Satthā imaṃ dhammadesanaṃ āharitvā jātakaṃ samodhānesi tadā 
 mahāpanādo rājā bhaddaji ahosi sakko pana ahamevāti  
                    Mahāpanādajātakaṃ catutthaṃ 
                         
                        khurappajātakaṃ 
      disvā khurappeti idaṃ satthā jetavane viharanto ekaṃ osaṭṭhaviriyaṃ 
 bhikkhuṃ ārabbha kathesi  
      Taṃ hi satthā dhammasabhāyaṃ ānītaṃ saccaṃ kira tvaṃ osaṭṭhaviriyoti 
 vatvā saccaṃ bhanteti vutte bhikkhu kasmā tvaṃ evaṃ niyyānike 
 sāsane pabbajitvā viriyaṃ osajji porāṇakapaṇḍitā aniyyānikaṭṭhānepi 
 viriyaṃ na osajjentīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
  
  
 page    
 Ekasmiṃ aṭavīārakkhikakule nibbattitvā vayappatto pañcapurisasataparivāro 
 aṭavīārakkhikesu sabbajeṭṭhako hutvā aṭavīmukhe ekasmiṃ 
 gāme vāsaṃ kappesi  So pana bhatiṃ gahetvā manusse aṭaviṃ 
 atikkāmeti  Athekasmiṃ divase bārāṇaseko   satthavāhaputto 
 pañcahi sakaṭasatehi taṃ gāmaṃ patvā taṃ pakkosāpetvā samma 
 sahassaṃ gahetvā maṃ aṭaviṃ atikkāmehīti āha  So sādhūti 
 sampaṭicchitvā tassa hatthato sahassaṃ gaṇhi bhatiṃ gaṇhantoyeva 
 tassa jīvitaṃ pariccaji  So taṃ ādāya aṭaviṃ pāvisi  
 Aṭavīmajjhe pañcasatā corā uṭṭhahiṃsu  Core disvāva sesapurisā 
 urena nipajjiṃsu  Ārakkhikajeṭṭhako ekova nadanto vagganto paharitvā 
 pañcasatacore palāpetvā satthavāhaputtaṃ sotthinā kantāraṃ tāresi  
 Satthavāhaputto pana parakantāre satthaṃ nivesetvā ārakkhikajeṭṭhakaṃ 
 nānaggarasabhojanaṃ bhojetvā sayampi bhuttapātarāso sukhanisinno 
 tena saddhiṃ sallapanto samma tathādāruṇānaṃ nāma corānaṃ 
 āvudhāni gahetvā avattharaṇakāle kena nukho kāraṇena 
 cittutrāsamattampi na uppannanti pucchanto paṭhamaṃ gāthamāha 
              disvā khurappe dhanuveganuṇṇe   
              khagge gahite tikkhiṇe teladhote 
              tasmiṃ bhayasmiṃ maraṇe viruḷhe 
              kasmā nu te nāhu chambhitattanti  
  Footnote    bārāṇaseyyako    dhanuveganunne  
  
  
 page    
      Tattha dhanuveganuṇṇeti dhanuvegena visaṭṭhe  Khagge gahiteti 
 tharudante suggahite khagge  Maraṇe viruḷheti maraṇe paccupaṭṭhite  
 Kasmā nu te nāhati kena nukho kāraṇena te nāhosi  Chambhitattanti 
 sarīracalanaṃ  
      Taṃ sutvā ārakkhikajeṭṭhako itarā dve gāthā abhāsi 
              disvā khurappe dhanuveganuṇṇe 
              khagge gahite tikkhiṇe teladhote 
              tasmiṃ bhayasmiṃ maraṇe viruḷhe 
              vedaṃ alatthaṃ vipulaṃ uḷāraṃ 
              so vedajāto ajjhabhaviṃ amitte 
              pubbeva me jīvitamāsi cattaṃ 
              na hi jīvite ālayaṃ kubbamāno 
              sūro kayirā sūrakiccaṃ kadācīti  
      Tattha vedaṃ alatthanti tuṭṭhiñceva somanassañca paṭilabhiṃ  
 Vipulanti bahuṃ  Uḷāranti uttamaṃ  Ajjhabhavinti jīvitaṃ pariccajitvā 
 abhibhaviṃ  Pubbeva me jīvitamāsi cattanti mayā hi pubbeva 
 tava hatthato bhatiṃ gaṇhantena jīvitaṃ cattamāsi  Na hi jīvite 
 ālayaṃ kubbamānoti jīvitasmiṃ sinehaṃ nikantiṃ kurumāno sūro 
 sūrakiccaṃ kadācipi na hi karoti  
      Evaṃ so paravase visajjante jīvite nikantiyā visaṭṭhattā 
 attano sūrakiccassa katabhāvaṃ ñāpetvā satthavāhaputtaṃ uyyojetvā 
  
  
 page    
 Sakagāmameva paccāgantvā dānādīni puññāni katvā yathākammaṃ 
 gato  
        Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne osaṭṭhaviriyo bhikkhu arahatte 
 patiṭṭhahi  Tadā ārakkhikajeṭṭhako pana ahamevāti  
                      Khurappajātakaṃ pañcamaṃ 
                          
                      vātaggasindhavajātakaṃ 
        yenāsi kīsiyā paṇḍūti idaṃ satthā jetavane viharanto sāvatthiyaṃ 
 aññataraṃ kuṭumbikaṃ ārabbha kathesi  
        Sāvatthiyaṃ kirekā itthī ekaṃ abhirūpaṃ kuṭumbikaṃ disvā paṭibaddhacittā 
 ahosi  Sakalasarīraṃ jhāyamāno viya tassā abbhantare 
 kilesaggi uppajji  Sā neva kāyassādaṃ na cittassādaṃ alabhi  
 Bhattampissā na rucci  Kevalaṃ mañcakaaṭaniṃ gahetvā nipajji  
 Atha naṃ upaṭṭhāyikā ca sahāyikā ca pucchiṃsu kinnukho tvaṃ 
 kampamānacittā aṭaniṃ gahetvā nipannā kinte aphāsukanti  
 Tāsaṃ ekaṃ dve vāre akathetvā punappunaṃ vuccamānā tamatthaṃ 
 ārocesi  Atha naṃ tā samassāsetvā tvaṃ mā bhoti cintayi 
 mayaṃ taṃ ānessāmāti vatvā gantvā kuṭumbikena saddhiṃ mantesuṃ  So 
 paṭikkhipitvā punappunaṃ vuccamāno adhivāsesi  Tā asukadivase 
 asukavelāya āgacchāhīti paṭiññaṃ gāhetvā gantvā tassā ārocesuṃ  
  
  
 page    
 Sā suṇantī attano sayanagabbhaṃ sajjetvā attānaṃ alaṅkaritvā 
 sayanapiṭṭhe nisinnā tasmiṃ āgantvā sayanekadese nisinne 
 cintesi sacāhaṃ imassa gurukaṃ akatvā idāneva okāsaṃ karissāmi 
 isasariyaṃ me parihāyissati āgatadivaseyeva okāsakaraṇaṃ nāma 
 akāraṇaṃ ajja naṃ maṅkuṃ katvā aññasmiṃ divase okāsaṃ 
 karissāmīti  Atha naṃ hatthaggahaṇādivasena keḷiṃ kātuṃ āraddhaṃ hatthe 
 gahetvā apehi apehi na me tayā atthoti nikkaḍḍhesi  So 
 osakkitvā lajjito uṭṭhāya attano gehameva gato  Itarā 
 itthiyo tāya tathākatabhāvaṃ ñatvā kuṭumbike nikkhante taṃ 
 upasaṅkamitvā evamāhaṃsu tvaṃ tasmiṃ paṭibaddhacittā āhāraṃ 
 paṭikkhipitvā nipajji atha naṃ mayaṃ punappunaṃ yācitvā ānayimhā tassa 
 kasmā okāsaṃ na akāsīti  Sā tamatthaṃ ārocesi  Itarā 
 tenahi paññāyissasīti vatvā pakkamiṃsu  Kuṭumbiko puna nivattitvā 
 na olokesi  Sā taṃ alabhamānā sussamānā nirāhārā tattheva 
 jīvitakkhayaṃ pāpuṇi  Kuṭumbiko tassā matabhāvaṃ sutvā 
 bahumālāgandhavilepanaṃ ādāya jetavanaṃ gantvā satthāraṃ pūjetvā 
 vanditvā ekamantaṃ nisīdi satthārā ca kinnukho upāsaka na paññāyasīti 
 pucchito tamatthaṃ ārocetvā svāhaṃ bhante ettakaṃ kālaṃ 
 lajjāya buddhupaṭṭhānaṃ nāgatoti āha  Satthā upāsaka na 
 idāneva sā kilesavasena taṃ pakkosāpetvā āgatakāle taṃ okāsaṃ 
 akatvā lajjāpesi pubbepi pana paṇḍitesupi  pubbe  
  
  
 page    
 Paṭibaddhacittā hutvā pakkosāpetvā āgatakāle okāsaṃ akatvā 
 kilametvāva uyyojesīti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 sindhavakule nibbattitvā vātaggasindhavo nāma hutvā tassa maṅgalaasso 
 ahosi  Assagopakā taṃ netvā gaṅgāya nhāpenti  
 Atha naṃ bhaddalī   nāma gadrabhī disvā paṭibaddhacittā hutvā 
 kilesavasena kampamānā neva tiṇaṃ khādati na pānīyaṃ pivati parisussitvā 
 kīsā aṭṭhicammamattā ahosi  Atha naṃ gadrabhaputto   
 mātaraṃ parisussamānaṃ disvā kinnukho tvaṃ amma neva tiṇaṃ 
 khādasi na pānīyaṃ pivasi parisussitvā tattha tattha kampamānā 
 nipajjasi kiṃ te aphāsukanti pucchi  Sā akathetvā punappunaṃ 
 vuccamānā tamatthaṃ kathesi  Atha naṃ putto samassāsetvā amma 
 mā cintayi ahaṃ taṃ ānetvā dassāmīti vatvā vātaggasindhavassa 
 nhāyituṃ āgamanakāle taṃ upasaṅkamitvā tāta mayhaṃ mātā tumhesu 
 paṭibaddhacittā nirāhārā sussitvā marissati jīvitadānamassā 
 dethāti āha  Sādhu tāta dassāmi assagopakā maṃ nhāpetvā 
 thokaṃ gaṅgātīre gocaraṇatthāya visajjenti tvaṃ mātaraṃ gahetvā 
 taṃ padesaṃ ehīti  So gantvā mātaraṃ ānetvā tasmiṃ padese 
 visajjetvā ekamantaṃ paṭicchanne aṭṭhāsi  Assagopakāpi 
 vātaggasindhavaṃ tasmiṃ ṭhāne visajjesuṃ  So  vātaggo  gadrabhiṃ 
  Footnote    kundāḷī      putto gadrabhapotako  
  
  
 page    
 Olokento upasaṅkami  Atha sā gadrabhī tasmiṃ upasaṅkamitvā attano 
 sarīraṃ upasiṅghamāne sacāhaṃ guruṃ akatvā āgatakkhaṇeyevassa okāsaṃ 
 karissāmi evaṃ me yaso ca issariyañca parihāyissati anicchamānāya 
 viya bhavituṃ vaṭṭatīti cintetvā sindhavassa heṭṭhāhanuke pādena 
 paharitvā palāyi  Tato dantamūlassa bhijjitvā gatakālo viya 
 ahosi  Vātaggasindhavo ko me etāya atthoti lajjito tatova 
 palāyi  Sā vippaṭisārinī hutvā tattheva patitvā socamānā 
 nipajji  Atha naṃ putto upasaṅkamitvā pucchanto paṭhamaṃ gāthamāha 
         yenāsi kīsiyā paṇḍu        yena bhattaṃ na ruccati 
         ayaṃ so āgato bhatto     kasmādāni palāyasīti  
      Tattha yenāsīti yasmiṃ paṭibaddhacittā yena kāraṇabhūtena  
      Puttassa vacanaṃ sutvā gadrabhī dutiyaṃ gāthamāha 
         nu kho panādikeneva        santhavo nāma jāyati 
         yaso hāyati itthīnaṃ         tasmā tāta palāyihanti  
      Tattha ādikenevāti āditova paṭhamaññeva  Santhavoti 
 methunadhammasaṃyogavasena mittasanthavoti  Yaso hāyati itthīnanti 
 tāta itthīnamhi gurukaṃ akatvā āditova santhavaṃ kurumānānaṃ yaso 
 hāyati issariyalabhitabbabhāvo parihāyatīti  Evaṃ sā itthīnaṃ sabhāvaṃ 
 puttassa kathesi  
      Tatiyagāthaṃ puna satthā abhisambuddho hutvā āha 
  Footnote    tāto  
  
  
 page    
         Yasassinaṃ kule jātaṃ         ābhataṃ yā na icchati 
         socatī cirarattāya          vātaggamiva gadrabhīti  
      Tattha yasassinanti yasasampannaṃ  Yā na icchatīti yā itthī 
 tathārūpaṃ purisaṃ na icchati  Cirarattāyāti ciraṃ rattaṃ dīghamaddhānanti attho  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne kuṭumbiko sotāpattiphale patiṭṭhahi  
 Tadā gadrabhī sā itthī ahosi  Vātaggasindhavo pana ahamevāti  
                   Vātaggasindhavajātakaṃ chaṭṭhamaṃ 
                         
                      suvaṇṇakakkaṭakajātakaṃ 
      siṅgī migoti idaṃ satthā jetavane viharanto aññataraṃ itthiṃ 
 ārabbha kathesi  
      Sāvatthiyaṃ kireko kuṭumbiko attano bhariyaṃ gahetvā 
 uddhārasodhanatthāya janapadaṃ gato uddhāraṃ sodhetvā āgacchanto 
 antarāmagge corehi gahito  Bhariyā panassa abhirūpā pāsādikā  
 Corajeṭṭhako tassā sinehena kuṭumbikaṃ māretuṃ ārabhi  Sā pana 
 itthī sīlavatī ācārasampannā patidevatā  Sā corajeṭṭhakassa 
 pādesu nipatitvā sāmi corajeṭṭhaka sace mayi tuyhaṃ sineho 
 atthi mā mayhaṃ sāmikaṃ mārehi sace māressasi ahaṃ visaṃ 
 khāditvā nāsavātaṃ vā sannirumhitvā marissāmi tayā pana saddhiṃ 
 na gamissāmi mā me akāraṇena sāmikaṃ mārehīti yācitvā taṃ 
  
  
 page    
 Visajjāpesi  Te ubhopi sotthinā sāvatthiṃ patvā jetavanapiṭṭhi 
 vihārenāgacchantā vihāraṃ pavisitvā pānīyaṃ pivitvā satthāraṃ 
 vandissāmāti gandhakuṭipariveṇaṃ gantvā satthāraṃ vanditvā ekamantaṃ 
 nisīdiṃsu  Te satthārā kahaṃ gatatthāti puṭṭhā uddhāra 
 sodhanatthāyāti āhaṃsu  Antarāmagge pana ārogyena āgatatthāti 
 vutte kuṭumbiko āha antarāmagge no bhante corā gaṇhiṃsu 
 tattha ayaṃ maṃ māriyamānaṃ corajeṭṭhakaṃ yācitvā mocesi imaṃ 
 nissāya mayā jīvitaṃ laddhanti  Satthā upāsaka na idāneva 
 tuyhaṃ jīvitadānaṃ dinnaṃ pubbe pana paṇḍitānampi adāsīti vatvā 
 tena yācito atītaṃ āhari  
      Atīte bārāṇasiyaṃ brahmadatte rajjaṃ kārente himavante 
 mahāudakarahado  Tattha mahāsuvaṇṇakakkaṭako ahosi  So tassa 
 nivāsanabhāvena kuḷīrarahadoti paññāyittha  Kakkaṭako mahā ahosi 
 khalamaṇḍalappamāṇo hatthiṃ gahetvā khādati  Hatthī tassa bhayena 
 tattha otaritvā gocaraṃ gaṇhituṃ na sakkonti  Tadā bodhisatto 
 kuḷīrarahadaṃ upanissāya vasamāne hatthiyūthe jeṭṭhakahatthiṃ paṭicca kareṇuyā 
 kucchimhi paṭisandhiṃ gaṇhi  Athassa mātā gabbhaṃ rakkhissāmīti 
 aññaṃ pabbatapadesaṃ gantvā gabbhaṃ rakkhitvā puttaṃ vijāyi  So 
 anukkamena viññutaṃ patto mahāparivāro thāmasampanno sobhaggappatto 
 añjanapabbato viya ahosi  So ekāya kareṇuyā saddhiṃ 
 saṃvāsaṃ kappetvā kakkaṭakaṃ gaṇhissāmīti cintetvā attano 
  
  
 page    
 Bhariyañca mātarañca ādāya taṃ hatthiyūthaṃ upasaṅkamitvā pitaraṃ 
 passitvā tāta ahaṃ kakkaṭakaṃ gaṇhissāmīti āha  Atha naṃ pitā 
 na sakkhissasi puttāti nivāreti  Punappunaṃ vadantaṃ tumheva me 
 balaṃ jānissathāti āha  So kuḷīrarahadaṃ upanissāya vasante sabbe 
 vāraṇe sannipātetvā sabbehi saddhiṃ rahadasamīpaṃ gantvā kiṃ so 
 kakkaṭako otaraṇakāle gaṇhati udāhu gocaraggahaṇakāle udāhu 
 uttaraṇakāleti pucchitvā uttaraṇakāleti sutvā tenahi tumhepi 
 kuḷīrarahadaṃ otaritvā yāvadatthaṃ gocaraṃ gaṇhitvā paṭhamaṃ uttaratha 
 ahaṃ pacchato bhavissāmīti āha  Vāraṇā tathā kariṃsu  Kuḷīro 
 pacchā uttarantaṃ bodhisattaṃ mahāsaṇḍāsena kammāro lohasalākaṃ 
 viya aḷadvayena pāde daḷhaṃ gaṇhi  Kareṇukā bodhisattaṃ 
 avijahitvā samīpeyeva aṭṭhāsi  Bodhisatto ākaḍḍhanto kuḷīraṃ cāletuṃ 
 nāsakkhi  Kuḷīro pana taṃ ākaḍḍhanto attano abhimukhaṃ karoti  
 So maraṇabhayatajjito bandharavaṃ viravi  Sabbe vāraṇā maraṇabhayabhītā 
 koñcanādaṃ katvā muttakarīsañcajamānā palāyiṃsu  Kareṇukāpi 
 saṇṭhāretuṃ asakkontī palāyituṃ ārabhi  Atha naṃ so attano 
 bandhanabhāvaṃ saññāpetvā tassā apalāyanatthaṃ paṭhamaṃ gāthamāha 
             siṅgī migo āyatacakkhunetto 
             aṭṭhittaco vārisayo alomo 
             tenābhibhūto kapaṇaṃ rudāmi 
             māheva maṃ pāṇasamaṃ jaheyyāti  
  
  
 page    
      Tattha siṅgī migoti siṅgī suvaṇṇavaṇṇamigo dvīhi aḷehi 
 siṅgakiccaṃ sādhentehi yuttatāya siṅgīti attho  Migoti pana 
 sabbasaṅgāhikavasena idha kuḷīroti vutto  Āyatacakkhunettoti ettha 
 dassanaṭṭhena cakkhu nayanaṭṭhena nettaṃ āyatāni cakkhusaṅkhātāni 
 nettāni assāti āyatacakkhunetto dīghaakkhīti attho  Aṭṭhimevassa 
 tacakiccaṃ sādhetīti aṭṭhittaco  Tenābhibhūtoti teneva migena 
 abhibhūto ajjhottharito niccalaggahito hutvā  Kapaṇaṃ rudāmīti 
 kāruññappatto hutvā rodāmi viravāmi  Māheva manti maṃ 
 evarūpaṃ byasanaṃ pattaṃ attano pāṇasamaṃ piyasāmikaṃ tvaṃ māheva 
 jahāti  
      Atha sā kareṇukā nivattetvā taṃ assāsiyamānā dutiyaṃ 
 gāthamāha 
        ayya na taṃ jahissāmi       kuñjaraṃ saṭṭhihāyanaṃ 
        paṭhabyā cāturantāya       suppiyo hosi me tuvanti  
      Tattha saṭṭhihāyananti jātiyā saṭṭhivassakālasmiṃ hi kuñjarā 
 thāmena parihāyanti sā ahaṃ evaṃ thāmehi sampannaṃ imaṃ byasanaṃ 
 pattaṃ taṃ na jahissāmi mā bhāyi imissā hi catūsu disāsu 
 samuddaṃ patvā ṭhitāya cāturantāya paṭhaviyā tvaṃ mayhaṃ suṭṭhu piyoti  
      Atha naṃ saṇṭhambhetvā ayya idāni taṃ kuḷīrena saddhiṃ 
 thokaṃ kathāsallāpaṃ labhamānā visajjāpessāmīti vatvā kuḷīraṃ yācamānā 
 tatiyaṃ gāthamāha 
  
  
 page    
        Ye kuḷīrā samuddasmiṃ       gaṅgāya yamunāya ca 
        tesaṃ tvaṃ vārijo seṭṭho   muñca rodantiyā patinti  
      Tassattho ye samudde vā gaṅgāya vā yamunāya vā nadiyā 
 kuḷīrā sabbesaṃ vaṇṇasampattiyā ca mahantattena ca tvameva 
 seṭṭho tena taṃ yācāmi mayhaṃ rodamānāya sāmikaṃ muñcāti  
      Kuḷīro tassā kathayamānāya itthīsadde nimittaṃ gaṇhitvā 
 ākaḍḍhiyamānaso hutvā vāraṇassa pādato aḷe vinivedhento ayaṃ 
 visaṭṭho idaṃ nāma karissatīti na kiñci aññāsi  Atha naṃ 
 vāraṇo pādaṃ ukkhipitvā piṭṭhiyaṃ akkami  Tāvadeva aṭṭhīni bhijjiṃsu  
 Vāraṇo tuṭṭharavaṃ viravi  Sabbe vāraṇā sannipatitvā kuḷīraṃ 
 nīharitvā bahithale   ṭhapetvā maddantā cuṇṇavicuṇṇamakaṃsu  
 Tassa dve aḷā sarīrato bhijjitvā ekamantaṃ patiṃsu  So ca 
 kuḷīrarahado gaṅgāya ekābaddho gaṅgāya pūraṇakāle gaṅgodakena 
 pūrati  Udake mandībhūte rahadodakaṃ gaṅgaṃ otarati  Atha dvepi 
 te aḷā uppalavitvā gaṅgāya vuyhiṃsu  Tesu eko samuddaṃ 
 pāvisi  Ekaṃ aḷaṃ dasabhātikarājāno udake kīḷamānā labhitvā 
 aṇikaṃ   nāma mudiṅgaṃ akaṃsu  Samuddaṃ paviṭṭhaṃ pana asurā gahetvā 
 aḷambaraṃ   nāma bheriṃ kāresuṃ  Te aparabhāge sakkena saṅgāme 
 parājitā taṃ chaḍḍetvā palāyiṃsu  Atha naṃ sakko attano atthāya 
 gāhāpesi  Aḷambaro megho viya thanatīti taṃ sandhāya vadanti  
  Footnote    mahītale    ānakaṃ  aḷikanti bhavitabbaṃ    āḷambaraṃ  
  
  
 page    
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne ubhopi jāyapatikā 
 sotāpattiphale patiṭṭhahiṃsu  Tadā kareṇukā ayaṃ upāsikā ahosi  
 Vāraṇo pana ahamevāti  
                   Suvaṇṇakakkaṭakajātakaṃ sattamaṃ 
                         
                      ārāmadūsakajātakaṃ 
      yomesañca sametānanti idaṃ satthā dakkhiṇāgirijanapade viharanto 
 aññataraṃ uyyānapālaputtaṃ ārabbha kathesi  
      Satthā kira vuṭṭhavasso jetavanā nikkhamitvā dakkhiṇāgirijanapade 
 cārikaṃ carati  Atheko upāsako buddhappamukhaṃ bhikkhusaṅghaṃ 
 nimantetvā uyyāne nisīdāpetvā yāgukhajjakehi santappetvā ayyā 
 uyyāne caritukāmā iminā uyyānapālena saddhiṃ carantūti vatvā 
 uyyāne ayyānaṃ phalāphalāni dadeyyāsīti uyyānapālaṃ āṇāpesi  
 Bhikkhū caramānā ekaṃ chiddaṭṭhānaṃ disvā imaṃ ṭhānaṃ chiddaṃ 
 aviruḷharukkhaṃ kinnukho kāraṇanti pucchiṃsu  Atha tesaṃ uyyānapālo 
 ācikkhi eko kira uyyānapālaputto uparopakesu udakaṃ 
 āsiñcanto mūlappamāṇena āsiñcissāmīti uppāṭetvā malappamāṇena 
 udakaṃ āsiñci tena taṃ ṭhānaṃ chiddaṃ jātanti  Bhikkhū satthu 
 santikaṃ āgantvā etamatthaṃ ārocesuṃ  Satthā na bhikkhave 
 idāneva pubbepi so kumāro ārāmadūsakoyevāti vatvā tehi 
  
  
 page    
 Yācito atītaṃ āhari  
      Atīte bārāṇasiyaṃ vissasene nāma  rāje    rajjaṃ kārente 
 ussave saṅghuṭṭhe uyyānapālo ussavaṃ kīḷissāmīti uyyānavāsino 
 makkaṭe āha imaṃ uyyānaṃ tumhākaṃ bahūpakāraṃ ahaṃ sattāhaṃ 
 ussavaṃ kīḷissāmi tumhe satta divase uparopakesu udakaṃ 
 āsiñcathāti āha  Te sādhūti sampaṭicchiṃsu  So tesaṃ 
 cammaghaṭake datvā pakkāmi  Makkaṭā udakaṃ āsiñcitvā uparopa 
 kesu āsiñciṃsu  Atha ne makkaṭajeṭṭhako āha āgametha tāva 
 udakaṃ nāma sabbakālaṃ dullabhaṃ taṃ rakkhitabbaṃ uparopakesu uppāṭetvā 
 mūlappamāṇaṃ ñatvā dīghamūlakesu bahuṃ rassamūlakesu appaṃ 
 udakaṃ abhisiñcituṃ vaṭṭatīti  Te sādhūti sampaṭicchitvā ekacce 
 uparopakesu uppāṭetvā gacchanti ekacce ropetvā udakaṃ 
 āsiñcanti  Tasmiṃ kāle bodhisatto bārāṇasiyaṃ ekassa kulassa 
 putto ahosi  So kenacideva karaṇīyena uyyānaṃ gantvā te 
 makkaṭe tathā karonte disvā ko tumhe evaṃ kāretīti 
 pucchitvā vānarajeṭṭhakoti vutte jeṭṭhakassa tāva vo ayaṃ paññā 
 tumhākaṃ pana kīdisā bhavissatīti etamatthaṃ pakāsento paṭhamaṃ gāthamāha 
           yomesañca sametānaṃ      ahuvā seṭṭhasammato 
           tassāyaṃ edisī paññā     kimeva itarā pajāti  
      Tattha yomesañca sametānanti yo imesaṃ sabbesampi 
  Footnote    raññe  
  
  
 page    
 Samānajātīnaṃ ahuvā seṭaṭhasammato ahosi  Kimeva itarā pajāti yā 
 itarā etesu lāmakā pajā kīdisā nukho tassā paññāti  
      Tassa kathaṃ sutvā vānarā dutiyaṃ gāthamāhaṃsu 
           evameva tuvaṃ brahme     anaññāya vinindasi 
           kathaṃ hi mūlaṃ adisvā       rukkhaṃ jaññā patiṭṭhitanti  
      Tattha brahmeti ālapanamattaṃ  Ayaṃ panettha saṅkhepattho 
 tvaṃ bho purisa yathā kāraṇākāraṇaṃ ajānitvā evameva amhe 
 vinindasi rukkho nāma gambhīre patiṭṭhito vā esa na vāti mūlaṃ 
 anuppāṭetvā kathaṃ ñātuṃ sakkā tena mayaṃ uppāṭetvā 
 mūlappamāṇena udakaṃ āsiñcāmāti  
      Taṃ sutvā bodhisatto tatiyaṃ gāthamāha 
           nāhaṃ tumhe vinindāmi     ye cettha vānarā vane 
           vissaseno ca gārayho    yassatthā rukkharopakāti  
      Tattha vissaseno ca gārayhoti bārāṇasīrājā vissaseno 
 cettha garahitabbo  Yassatthā rukkharopakāti yassatthāya tumhādisā 
 rukkharopakā jātāti  
      Satthā imaṃ dhammadesanaṃ āharitvā jātakaṃ samodhānesi tadā 
 vānarajeṭṭhako ārāmadūsakakumāro ahosi paṇḍitapuriso pana 
 ahamevāti  
                    Ārāmadūsakajātakaṃ aṭṭhamaṃ 
                        
  
  
 page    
                        Sujātājātakaṃ 
      na hi vaṇṇena sampannāti idaṃ satthā jetavane viharanto 
 anāthapiṇḍikassa suṇisaṃ dhanañjayaseṭṭhidhītaraṃ visākhāya kaniṭṭhabhaginiṃ 
 sujātaṃ ārabbha kathesi  
      Sā kira mahantena yasena anāthapiṇḍikassa gharaṃ pūrayamānā 
 pāvisi  Mahākulassa dhītā ahanti mānatthaddhā ahosi kodhanā 
 caṇḍā pharusā sassurasassusāmikavattāni na karoti gehajanaṃ 
 tajjentī paharantī vicarati  Athekadivasaṃ satthā pañcahi bhikkhusatehi 
 parivuto anāthapiṇḍikassa gehaṃ gantvā nisīdi  Mahāseṭṭhīpi 
 dhammaṃ suṇanto bhagavantaṃ upanisīdi  Tasmiṃ khaṇe sujātā 
 dāsakammakarehi saddhiṃ kalahaṃ karoti  Satthā dhammakathaṃ ṭhapetvā kiṃsaddo 
 esoti āha  Ekā bhante kulasuṇhā agāravā nevassā 
 sassurasassusāmikavattaṃ atthi adānasīlā assaddhā appasannā ahorattaṃ 
 kalahaṃ kurumānā vicaratīti  Tenahi naṃ pakkosathāti  Sā 
 āgantvā vanditvā ekamantaṃ aṭṭhāsi  Atha naṃ satthā satta 
 sujāte purisassa bhariyā tāsaṃ tvaṃ katarāsīti pucchi  Bhante 
 nāhaṃ saṅkhittena kathitassa atthaṃ jānāmi vitthārena me kathethāti  
 Satthā tenahi ohitasotā suṇāhīti vatvā imā gāthā abhāsi 
               paduṭṭhacittā ahitānukampinī 
               aññesu rattā atimaññate patiṃ 
  
  
 page    
               Dhanena kītassa vadhāya ussukā 
               yā evarūpā purisassa bhariyā 
               vadhakā ca bhariyāti ca sā pavuccati 
               yaṃ itthiyā vindati sāmiko dhanaṃ 
               sippaṃ vaṇijjañca kasiṃ adhiṭṭhahaṃ   
               appampi tassa pahāyitumicchati   
               yā evarūpā purisassa bhariyā 
               corī ca bhariyāti ca sā pavuccati 
               akammakāmā alasā mahagghasā 
               pharusā ca caṇḍī ca duruttavādinī 
               uṭṭhāyikānaṃ abhibhuyya vattinī   
               yā evarūpā purisassa bhariyā 
               ayyā ca bhariyāti ca sā pavuccati 
               yā sabbadā hoti hitānukampinī 
               mātāva puttaṃ anurakkhate patiṃ 
               tato dhanaṃ sambhatamassa rakkhati 
               yā evarūpā purisassa bhariyā 
               mātā ca bhariyāti ca sā pavuccati 
               yathāpi jeṭṭhā bhaginī kaniṭṭhakā 
               sagāravā hoti sakamhi sāmike 
  Footnote    kasimadhiṭṭhahi      tasmā apahātumicchati      upaṭṭhāyikānaṃ abhibhuyya vattati  
  
  
 page    
               Hirīmanā bhattuvasānuvattinī 
               yā evarūpā purisassa bhariyā 
               bhaginī ca bhariyāti ca sā pavuccati 
               yā cīdha disvāna patiṃ pamodati 
               sakhaṃ sakhīva sagāramāgataṃ   
               koleyyakā sīlavatī patibbatā 
               yā evarūpā purisassa bhariyā 
               sakhī ca bhariyāti ca sā pavuccati 
               akkuddhasantā vadhadaṇḍatajjitā 
               aduṭṭhacittā patino titikkhati 
               akkodhanā bhattuvasānuvattinī 
               yā evarūpā purisassa bhariyā 
               dāsī ca bhariyāti ca sā pavuccatīti   
      imā kho sujāte purisassa satta bhariyā tāsu vadhakasamā 
 corasamā ayyasamāti imā tisso niraye nibbattanti itarā 
 catasso nimmānaratīdevaloke uppajjanti 
               yā cīdha bhariyā vadhakāti vuccati 
               corīti ayyāti ca sā pavuccati 
               dussīlarūpā pharusā anādarā 
               kāyassa bhedā nirayaṃ vajanti tā 
  Footnote    sakhī sakhāraṃva cirassamāgataṃ      aṃ  sattaka      
  
  
 page    
               Yā cīdha mātā bhaginī sakhī ca 
               dāsīti bhariyāti ca sā pavuccati 
               sīle ṭhitattā cirarattasaṃvutā 
               kāyassa bhedā sugatiṃ vajanti tāti  
      Evaṃ satthari imā satta bhariyā dassenteyeva sujātā 
 sotāpattiphale patiṭṭhahi  Sujāte tvaṃ imāsaṃ sattannaṃ bhariyānaṃ 
 katarāti vutte sā dāsīsamā ahaṃ bhanteti vatvā tathāgataṃ 
 vanditvā khamāpesi  Iti satthā sujātaṃ gharasuṇhaṃ ekovādeneva 
 dametvā katabhattakicco jetavanaṃ gantvā bhikkhusaṅghena vatte 
 dassite gandhakuṭiṃ pāvisi  Dhammasabhāyampi kho bhikkhū satthu guṇakathaṃ 
 samuṭṭhāpesuṃ āvuso ekovādeneva satthā sujātaṃ gharasuṇhaṃ 
 dametvā sotāpattiphale patiṭṭhāpesīti  Satthā āgantvā 
 kāyanuttha bhikkhave etarahi kathāya sannisinnāti pucchitvā imāya nāmāti 
 vutte na bhikkhave idāneva pubabepi mayā sujātā ekovādeneva 
 damitāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tassa aggamahesiyā kucchimhi nibbattitvā vayappatto takkasilāyaṃ 
 sabbasippāni uggaṇhitvā pitu accayena rajje patiṭṭhāya dhammena 
 samena rajjaṃ kāresi  Tassa mātā kodhanā ahosi caṇḍā 
 pharusā akkosikaparibhāsikā  So mātu ovādaṃ dātukāmo 
 evameva avatthukaṃ kathetuṃ na yuttanti tassā anunayatthaṃ ekaṃ upamaṃ 
  
  
 page    
 Olokento carati  Athekadivasaṃ uyyānaṃ agamāsi  Mātāpi 
 puttena saddhiññeva agamāsi  Atha antarāmagge kikīsakuṇo viravi  
 Bodhisattassa parisā ca taṃ saddaṃ sutvā kaṇṇe pidahitvā ambho 
 caṇḍavāce pharusavāce mā saddamakāsīti āha  Bodhisatte pana 
 nāṭakaparivute mātarā saddhiṃ uyyānaṃ vicarante ekasmiṃ supupphite 
 sālarukkhe nilīnā ekā kokilā madhurena sarena vassi  Mahājano 
 tassā sarena sammatto hutvā añjaliṃ paggahetvā saṇhavāce 
 sakhilavāce muduvāce vassa vassāti gīvaṃ ukkhipitvā ohitasoto 
 olokento aṭṭhāsi  Atha bodhisatto tāni dve kāraṇāni 
 viditvā idāni mātaraṃ saññāpetuṃ sakkhissāmīti cintetvā 
 amma antarāmagge kikīsaddaṃ sutvā mahājano mā saddamakāsīti 
 kaṇṇe pidahi pharusavācā nāma na kassaci piyāti vatvā imā 
 gāthā avoca 
         na hi vaṇṇena sampannā      mañjukā piyadassanā 
         kharavācā piyā honti       asmiṃ loke paramhi ca 
         nanu passasimaṃ kāḷiṃ          duvaṇṇaṃ tilakāhataṃ 
         kokilaṃ saṇhavācena         bahūnaṃ pāṇinaṃ piyaṃ 
         tasmā sakhilavācassa         mantabhāṇī anuddhato 
         atthaṃ dhammañca dīpeti        madhurantassa bhāsitanti  
      Tāsaṃ ayamattho amma ime sattā piyaṅgusāmādinā sarīravaṇṇena 
 sampannā kathānigghosassa madhuratāya mañjukā 
  
  
 page    
 Abhirūpatāya piyadassanā samānā antamaso mātāpitaro akkosaparibhāsādi 
 vasena pavattāya kharavācāya samannāgatattā kharavācā imasmiñca 
 loke parasmiñca loke piyā nāma na honti amma antarāmagge 
 kharavācā kikī viya saṇhabhāṇino pana maṭṭhāya madhurāya vācāya 
 samannāgatā virūpā piyā honti tena taṃ vadāmi nanu passasi 
 imaṃ kāḷiṃ dubbaṇṇaṃ sarīravaṇṇatopi kāḷatarehi tilakehi āhataṃ 
 kokilaṃ sā ca evaṃ dubbaṇṇā samānāpi saṇhavācena bahunnaṃ 
 pāṇīnaṃ piyā jātā iti yasmā kharavācā sattā loke mātā 
 pitūnampi appiyā tasmā bahujanassa piyabhāvaṃ icchanto poso 
 sakhilavāco saṇhavāco maṭṭhavāco madhuravāco muduvāco assa 
 paññāsaṅkhātāya mantāya paricchinditvā vadanato mantabhāṇī vinā 
 uddhaccena pamāṇayuttasseva kathanato anuddhato yo hi evarūpo 
 atthañca dhammañca dīpeti tassa bhāsitaṃ kāraṇanissitaṃ katvā 
 paraṃ akopetvā kathitattā madhuranti  
      Evaṃ bodhisatto imāhi tīhi gāthāhi dhammaṃ mātu desetvā mātaraṃ 
 saññāpesi  Sā tato paṭṭhāya ācārasampannā ahosi  Bodhisatto 
 hi mātaraṃ ekovādeneva nibbisevanaṃ katvā yathākammaṃ gato  
      Satthā imaṃ dhammadesanaṃ āharitvā jātakaṃ samodhānesi tadā 
 bārāṇasīrañño mātā sujātā ahosi rājā pana ahamevāti  
                      Sujātājātakaṃ navamaṃ 
                       
  
  
 page    
                         Ulūkajātakaṃ 
      sabbehi kira ñātīhīti idaṃ satthā jetavane viharanto kākolūkakalahaṃ 
 ārabbha kathesi  
      Tasmiṃ hi kāle kākā divā ulūke khādanti  Ulūkā 
 sūriyatthaṅgamanato paṭṭhāya tattha tattha sayitānaṃ kākānaṃ sīsāni 
 chinditvā te jīvitakkhayaṃ pāpenti  Athekassa bhikkhuno jetavana 
 paccante ekasmiṃ pariveṇe vasantassa sammajjanakāle rukkhato 
 patitāni sattaṭṭhanāḷimattānipi lohitamakkhitāni bahutarānipi kākasīsāni 
 chaḍḍetabbāni honti  So tamatthaṃ bhikkhūnaṃ ārocesi  
 Te bhikkhū dhammasabhāyaṃ kathaṃ samuṭṭhāpesuṃ āvuso asukassa kira 
 bhikkhuno vasanaṭṭhāne divase divase ettakāni nāma kākasīsāni 
 chaḍḍetabbāni hontīti  Satthā āgantvā kāyanuttha bhikkhave 
 etarahi kathāya sannisinnāti pucchitvā imāya nāmāti vutte 
 na bhikkhave idāneva pubbepi kalahaṃ karontiyevāti vatvā   kadā 
 pana bhante kākānañca ulūkānañca aññamaññaṃ veraṃ uppannanti 
 pucchiṃsu  Satthā paṭhamakappakālato paṭṭhāyāti vatvā atītaṃ āhari  
      Atīte paṭhamakappakāle manussā sannipatitvā ekaṃ abhirūpaṃ 
 sobhaggappattaṃ ācārasampannaṃ sabbākāraparipuṇṇaṃ purisaṃ gahetvā 
 rājānaṃ kariṃsu  Catuppadāpi sannipatitvā ekaṃ sīhaṃ rājānaṃ kariṃsu  
 Mahāsamudde macchā ānandaṃ nāma macchaṃ rājānaṃ akariṃsu  Tato 
  Footnote    āha  
  
  
 page    
 Sakuṇagaṇā himavantappadese ekasmiṃ piṭṭhipāsāṇe sannipatitvā 
 manussesu rājā paññāyati tathā catuppadesu ceva macchesu ca 
 amhākaṃ pana antare rājā nāma natthi appatissavāso nāma 
 na vaṭṭati amhākampi rājānaṃ laddhuṃ vaṭṭati ekaṃ rājaṭṭhāne 
 ṭhapetabbayuttakaṃ jānāthāti  Te tādisaṃ sakuṇaṃ olokayamānā 
 ekaṃ ulūkaṃ disvā rocetvā ayaṃ no ruccatīti āhaṃsu  Atheko 
 sakuṇo sabbesaṃ ajjhāsayaggahaṇatthāya tikkhattuṃ sāveti  Tassa 
 sāventassa dve sāvanā adhivāsetvā tatiyasāvanāya eko kāko 
 uṭṭhāya akkuddhassa tāva tassa imasmiṃ rājābhisekakāle evarūpaṃ 
 mukhaṃ kuddhassa kīdisaṃ bhavissati iminā hi kuddhena olokitā 
 mayaṃ tattakapāle pakkhittaloṇaṃ viya tattheva bhijjissāma imaṃ rājānaṃ 
 kātuṃ mayhaṃ na ruccatīti imamatthaṃ pakāsetuṃ paṭhamaṃ gāthamāha 
         sabbehi kira ñātīhi       kosiyo issaro kato 
         sace ñātīhi anuññāto    bhaṇeyyāhaṃ ekavācikanti  
      Tassattho yā esā sāvanā vattati taṃ sutvā vadāmi 
 sabbehi kira imehi samāgatehi ñātīhi ayaṃ kosiyo rājā kato 
 sace panāhaṃ ñātīhi anuññāto bhaveyyaṃ ettha vattabbaṃ ekavācikaṃ 
 kiñci bhaṇeyyanti  
      Atha naṃ anujānantā sakuṇā dutiyaṃ gāthamāhaṃsu 
         bhaṇa samma anuññāto      atthaṃ dhammañca kevalaṃ 
         santi hi daharā pakkhī      paññavanto jutindharāti  
  
  
 page     
      Tattha bhaṇa samma anuññātoti samma vāyasa tvaṃ sabbeheva 
 amhehi anuññāto yante bhaṇitabbaṃ taṃ bhaṇa  Atthaṃ dhammañca 
 kevalanti bhaṇanto ca kāraṇañceva paveṇiāgatañca vacanaṃ 
 amuñcitvā bhaṇa  Paññavanto jutindharāti paññāsampannā ceva 
 ñāṇobhāsadharā ca daharāpi hi pakkhino atthiyeva  
      So evaṃ anuññāto tatiyaṃ gāthamāha 
         na me ruccati bhaddaṃ vo    ulūkassābhisecanaṃ 
         akkuddhassa mukhaṃ passa      kathaṃ kuddho karissatīti  
      Tassattho bhaddaṃ tumhākaṃ hotu yaṃ panetaṃ tikkhattuṃ sāvanāya 
 ulūkassābhisecanaṃ kayirati etaṃ mayhaṃ na ruccati etassa hi idāni 
 tuṭṭhacittassa akkuddhassa mukhaṃ passatha kuddho panāyaṃ kathaṃ mukhaṃ 
 karissatīti na jānāmi sabbathā cetaṃ mayhaṃ na ruccatīti  
      So evaṃ vatvā mayhaṃ na ruccati mayhaṃ na ruccatīti viravanto 
 ākāse uppati  Ulūkopi naṃ uṭṭhāya anubandhi  Tato paṭṭhāya 
 te aññamaññaṃ veraṃ bandhiṃsu  Sakuṇā suvaṇṇahaṃsaṃ rājānaṃ katvā 
 pakkamiṃsu  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi tadā rajje abhisiñcitahaṃsapotako pana ahamevāti  
                      Ulūkajātakaṃ dasamaṃ  
                     Padumavaggo dutiyo  
                      
      Page         
  
 page     
                      Udapānavaggavaṇṇanā 
                         
                      udapānadūsakajātakaṃ 
      āraññakassa isinoti idaṃ satthā isipatane viharanto ekaṃ 
 udapānadūsakaṃ sigālaṃ ārabbha kathesi  
      Eko kira sigālo bhikkhusaṅghassa udapānaṃ uccārapassāvakaraṇena 
 dūsetvā pakkāmi  Atha naṃ ekadivasaṃ udapānasamīpaṃ 
 āgataṃ sāmaṇerā leḍḍūhi paharitvā kilamesuṃ  So tato paṭṭhāya 
 taṃ ṭhānaṃ puna nivattetvāpi na olokesi  Bhikkhū taṃ pavuttiṃ ñatvā 
 dhammasabhāyaṃ kathaṃ samuṭṭhāpesuṃ āvuso udapānadūsakasigālo kira 
 sāmaṇerehi kilamitakālato paṭṭhāya puna nivattetvāpi na olokesīti  
 Satthā āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva ayaṃ 
 udapānadūsako pubbepi udapānadūsakoyevāti vatvā atītaṃ āhari  
      Atīte bārāṇasiyaṃ idameva isipatanaṃ ayameva udapāno ahosi  
 Tadā bodhisatto bārāṇasiyaṃ kulaghare nibbattitvā vayappatto 
 isipabbajjaṃ pabbajitvā isigaṇaparivuto isipatane vāsaṃ kappesi  
 Tadā eko ca sigālo idameva udapānaṃ dūsetvā pakkamati  
 Atha naṃ ekadivasaṃ tāpasā parivāretvā ekena upāyena taṃ gahetvā 
 bodhisattassa santikaṃ nayiṃsu  Bodhisatto sigālena saddhiṃ sallapanto 
  
  
 page     
 Paṭhamaṃ gāthamāha 
         āraññakassa isino        ciraṃ rattaṃ tapassino 
         kicchākataṃ udapānaṃ         kathaṃ samma apāhasīti  
      Tassattho araññe vasanatāya āraññakassa esitaguṇattā 
 isino ciraṃ rattaṃ tapaṃ nissāya vuṭṭhattā tapassino kicchākataṃ 
 kicchena dukkhena niṭṭhāpitaṃ udapānaṃ kathaṃ kimatthāya samma sigāla tvaṃ 
 apāhasi muttakarīsena ajjhotthari dūsesi tvaṃ kiṃ muttakarīsaṃ ettha 
 apāhasi pātesīti  
      Taṃ sutvā sigālo dutiyaṃ gāthamāha 
         esa dhammo sigālānaṃ      yaṃ pivitvā ohadāmase 
         pitupitāmahaṃ dhammo         na taṃ ujjhātumarahasīti  
      Tattha esa dhammoti esa sabhāvo  Yaṃ pivitvā ohadāmaseti 
 samma yaṃ mayaṃ yattha pānīyaṃ pivāma tameva ūhadāmapi omuttemapi 
 esa amhākaṃ sigālānaṃ dhammoti dasseti  Pitupitāmahanti 
 pitūnañca pitāmahānañca no esa dhammo  Na taṃ ujjhātumarahasīti 
 taṃ etaṃ amhākaṃ paveṇiyā āgataṃ dhammaṃ sabhāvaṃ tvaṃ ujjhāyituṃ 
 nārahasi na yuttaṃ vo ettha kujjhitunti  
     Athassa bodhisatto tatiyaṃ gāthamāha 
         yesaṃ vo ediso dhammo    adhammo pana kīdiso 
         mā vo dhammaṃ adhammaṃ vā    addasāma kudācananti  
      Tattha mā voti tumhākaṃ dhammaṃ vā adhammaṃ vā mayaṃ mā 
  
  
 page     
 Kadāci addasāmāti  
      Evaṃ mahāsatto tassa ovādaṃ datvā mā puna āgaccheyyāsīti 
 āha  So tato paṭṭhāya puna nivattetvāpi na olokesi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi tadā udapānadūsako ayameva sigālo ahosi 
 gaṇasatthā pana ahamevāti  
                    Udapānadūsakajātakaṃ paṭhamaṃ 
                     
                        byagghajātakaṃ 
      yena mittena saṃsaggāti idaṃ satthā jetavane viharanto kokālikaṃ 
 ārabbha kathesi  Kokālikavatthu terasanipāte takkāriyajātake 
 āvibhavissati  
      Kokāliko pana sārīputtamoggallāne gahetvā āgamissāmīti 
 kāsikaraṭṭhato jetavanaṃ āgantvā satthāraṃ vanditvā there upasaṅkamitvā 
 āvuso raṭṭhavāsino manussā tumhe pakkosanti etha 
 gacchāmāti āha  Gaccha tvaṃ āvuso mayaṃ na gacchāmāti  So 
 therehi paṭikkhitto sayameva agamāsi  Atha bhikkhū dhammasabhāyaṃ 
 kathaṃ samuṭṭhāpesuṃ āvuso kokāliko sārīputtamoggallānehi sahāpi 
 vināpi vattituṃ na sakkoti saṃyogampi na sahati visaṃyogampi na 
 sahatīti  Satthā āgantvā kāyanuttha bhikkhave etarahi kathāya 
 sannisinnāti pucchitvā imāya nāmāti vutte na bhikkhave idāneva 
  
  
 page     
 Pubbepi kokāliko sārīputtamoggallānehi neva saha na vinā 
 vattituṃ sakkotīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 aññatarasmiṃ araññāyatane rukkhadevatā hutvā nibbatti  Tassa 
 vimānato avidūre aññatarasmiṃ vanappatijeṭṭhake aññatarā rukkhadevatā 
 hutvā vasati  Tasmiṃ vanasaṇḍe sīho ca byaggho ca vasanti  
 Tesaṃ bhayena na koci tattha khettaṃ kasati na rukakhaṃ chindati 
 nivattetvā oloketuṃ samattho nāma natthi  Te pana sīhabyagghā 
 nānappakārepi mige vadhetvā khādanti khāditāvasesaṃ tattheva 
 pahāya gacchanti  Tesaṃ gandhena so vanasaṇḍo asucikuṇapagandho 
 hoti  Atha itarā rukkhadevatā andhabālā kāraṇākāraṇaṃ 
 ajānamānā ekadivasaṃ bodhisattaṃ āha samma ete no sīhabyagghe 
 nissāya vanasaṇḍo asucikuṇapagandho jāto ahaṃ ete palāpemīti  
 Bodhisatto samma ime dve nissāya amhākaṃ vimānāni rakkhiyanti 
 etesu palāyantesu vimānāni no nassissanti sīhabyagghānaṃ padaṃ 
 apassantā manussā sabbaṃ vanaṃ chinditvā ekaṅgaṇaṃ katvā khettāni 
 kasanti mā te evaṃ ruccīti vatvā purimā dve gāthā abhāsi 
      yena mittena saṃsaggā        yogakkhemo vihīyati 
      pubbevajjhābhavantassa         rakkhe akkhiṃva paṇḍito 
      yena mittena saṃsaggā        yogakkhemo pavaḍḍhati 
      kareyyattasamaṃ vuttiṃ          sabbakiccesu paṇḍitoti  
  
  
 page     
      Tattha yena mittena saṃsaggāti yena pāpamittena saddhiṃ saṃsaggahetu 
 saṃsaggakāraṇā dassanasaṃsaggo savanasaṃsaggo kāyasaṃsaggo samullāpasaṃsaggo 
 paribhogasaṃsaggo cāti imassa pañcavidhassa saṃsaggassa katattāti 
 attho  Yogakkhemoti kāyacittasukhaṃ  Taṃ hi dukkhayogato khemattā idha 
 yogakkhemoti adhippetaṃ  Vihīyatīti parihāyati  Pubbevajjhābhavantassa 
 rakkhe akkhiṃva paṇḍitoti tassa pāpamittassa ajjhābhavaṃ tena 
 abhibhavitabbaṃ attano lābhayasajīvitaṃ yathā naṃ so na ajjhābhavati 
 tathā paṭhamatarameva attano akkhiṃ viya paṇḍito puriso rakkheyya  
 Dutiyagāthāya  Yenāti yena kalyāṇamittena saha saṃsaggahetu 
 saṃsaggakāraṇā  Yogakkhemo pavaḍḍhatīti kāyacittasukhaṃ vaḍḍhati  
 Kareyyattasamaṃ vuttinti tassa kalyāṇamittassa sabbakiccesu paṇḍito 
 puriso yathā attano jīvitavuttiñca upabhogaparibhogavuttiñca karoti 
 evameva sabbaṃ kareyya adhikārampi kareyya hīnaṃ pana na 
 kareyyāti  
      Evaṃ bodhisattena kāraṇe kathitepi sā bāladevatā anupadhāretvāva 
 ekadivasaṃ bheravarūpārammaṇaṃ dassetvā te sīhabyagghe palāpesi  
 Manussā tesaṃ padavalañjaṃ adisvā sīhabyagghā aññaṃ vanasaṇḍaṃ 
 gatāti ñatvā vanasaṇḍassa ekapassaṃ chindiṃsu  Devatā 
 bodhisattaṃ upasaṅkamitvā ahaṃ samma tava vacanaṃ akatvā te 
 palāpesiṃ idāni tesaṃ gatabhāvaṃ ñatvā manussā vanasaṇḍaṃ chindanti 
 kinnukho kattabbanti vatvā idāni te asukavanasaṇḍe nāma 
  
  
 page     
 Vasanti gantvā te ānehīti vuttā tattha gantvā tesaṃ purato 
 ṭhatvā añjaliṃ paggayha tatiyaṃ gāthamāha 
        etha byagghā nivattavho       paccupetha mahāvanaṃ 
        mā no vanaṃ chindi nibyagghā     byagghā māhesu nibbanāti  
      Tattha byagghāti ubhopi te byagghanāmenālapantī āha  
 Nivattavhoti nivattetha  Paccupetha mahāvananti taṃ mahāvanaṃ paccupetha 
 puna upagacchatha  Ayameva vā pāṭho  Mā no vanaṃ chindi 
 nibyagghāti amhākaṃ vasanavanasaṇḍaṃ idāni tumhākaṃ abhāvena 
 nibyagghaṃ manussā mā chindiṃsu  Byagghā māhesu nibbanāti tumhādisā 
 dve byaggharājāno attano vasanaṭṭhānā palāyitattā nibbanā 
 vasanaṭṭhānabhūtena vanena virahitā mā ahesuṃ  
      Te evaṃ tāya devatāya yāciyamānāpi gaccha tavaṃ na mayaṃ 
 gamissāmāti paṭikkhipiṃsuyeva  Devatā ekikāva vanasaṇḍaṃ paccāgami  
 Manussāpi katipāheneva sabbaṃ vanaṃ chinditvā khettāni karitvā 
 kasikammaṃ kariṃsu  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi tadā apaṇḍitadevatā kokāliko ahosi 
 sīho sārīputto byaggho moggallāno paṇḍitadevatā pana 
 ahamevāti  
                      Byagghajātakaṃ dutiyaṃ 
                        
  
  
 page     
                        Kacchapajātakaṃ 
      ko nu vaḍḍhitabhattovāti idaṃ satthā jetavane viharanto kosalarājassa 
 dvinnaṃ mahāmattānaṃ kalahavūpasamanaṃ ārabbha kathesi  Paccuppannavatthu 
 dukanipāte kathitameva  
      Atīte pana bārāṇasiyaṃ brahmadatte rajjaṃ kārente bodhisatto 
 kāsikaraṭṭhe brāhmaṇakule nibbattitvā vayappatto takkasilāyaṃ 
 sabbasippāni uggaṇhitvā kāme pahāya isipabbajjaṃ pabbajitvā 
 himavantappadese gaṅgātīre assamapadaṃ māpetvā tattha abhiññā 
 ca samāpattiyo ca nibbattetvā jhānakīḷaṃ kīḷanto vāsaṃ kappesi  
 Imasmiṃ kira jātake bodhisatto paramamajjhatto ahosi upekkhāpāramiṃ 
 pūresi  Tassa paṇṇasāladvāre nisinnassa eko pagabbho 
 dussīlamakkaṭo āgantvā kaṇṇasotesu aṅgajātena salākapavesanakammaṃ 
 karoti  Bodhisattopi avāretvā majjhatto hutvā nisīdatiyeva  
 Athekadivasaṃ eko kacchapo udakā uttaritvā gaṅgātīre mukhaṃ vivaritvā 
 ātapaṃ tappento niddāyati  Taṃ disvā so lolavānaro tassa 
 mukhe salākapavesanakammaṃ akāsi  Athassa kacchapo pabujjhitvā 
 aṅgajātaṃ samugge pakkhipanto viya ḍaṃsi  Tassa balavavedanā uppajji  
 Vedanaṃ adhivāsetuṃ asakkonto ko nukho maṃ imamhā dukkhā 
 moceyya kassa santikaṃ gacchāmīti cintetvā añño maṃ imamhā 
 dukkhā mocetuṃ samattho nāma natthi aññatra tāpasena 
  
  
 page     
 Tāpasasseva santikaṃ mayā yātuṃ vaṭṭatīti kacchapaṃ dvīhi hatthehi ukkhipitvā 
 bodhisattassa santikaṃ agamāsi  Bodhisatto tena dussīlamakkaṭena 
 saddhiṃ keḷiṃ karonto paṭhamaṃ gāthamāha 
        ko nu vaḍḍhitabhattova   pūrahatthova brāhmaṇo 
        kahannu bhikkhaṃ acari     kaṃ saddhaṃ upasaṅkamīti  
      Tattha ko nu vaḍḍhitabhattovāti ko esa vaḍḍhitabhatto viya 
 ekaṃ vaḍḍhitakaṃ bhattapūrapātiṃ hatthehi gahetvā viya ko nu esa āgacchatīti 
 attho  Pūrahatthova brāhmaṇoti kattikamāse vācanakaṃ labhitvā 
 puṇṇahattho brāhmaṇo viya ko nukho esoti vānaraṃ sandhāya vadati  
 Kahannu bhikkhaṃ acarīti bho vānara kasmiṃ padese ajja tvaṃ bhikkhaṃ acari  
 Kaṃ saddhaṃ upasaṅkamīti kataraṃ nāma pubbe pete uddissa kataṃ 
 saddhābhattaṃ vā kataraṃ vā saddhaṃ puggalaṃ tvaṃ upasaṅkami kuto 
 te ayaṃ deyyadhammo laddhoti dīpeti  
      Taṃ sutvā dussīlavānaro dutiyaṃ gāthamāha 
        ahaṃ kapismi dummedho       anāmāsāni āmasiṃ 
        tvaṃ maṃ moceyya bhaddante   mutto gaccheyya pabbatanti  
      Tattha ahaṃ kapismi dummedhoti bhaddante ahaṃ asmi dummedho 
 calacitto makkaṭo  Anāmāsāni āmasinti anāmasitabbaṭṭhānāni 
 āmasiṃ  Tvaṃ maṃ moceyya bhaddanteti yo tvaṃ dayālu anukampako 
 maṃ imamhā dukkhā mocesi bhaddaṃ te hotu  Mutto gaccheyya 
 pabbatanti sohaṃ tavānubhāvena imamhā byasanā mutto pabbatameva 
  
  
 page     
 Gaccheyyaṃ na puna te cakkhupathe attānaṃ dasseyyanti  
      Bodhisatto makkaṭasmiṃ kāruññena kacchapena saddhiṃ sallapanto 
 tatiyaṃ gāthamāha 
        kacchapā kassapā honti     koṇḍaññā honti makkaṭā 
        muñca kassapa koṇḍaññaṃ      kataṃ methunakaṃ tayāti  
      Tassattho kacchapā nāma kassapagottā honti makkaṭā 
 koṇḍaññagottā honti kassapakoṇḍaññānaṃ ca aññamaññaṃ 
 āvāhavivāhasambandho atthi addhā tayidaṃ lolena makkaṭena tayā 
 saddhiṃ tayā vā dussīlena iminā makkaṭena saddhiṃ gottasadisasaṅkhātassa 
 methunadhammassa anucchavikaṃ dussīlakammasaṅkhātaṃ methunakammaṃ kataṃ 
 tasmā muñca kassapa koṇḍaññanti  
      Kacchapo bodhisattassa vacanaṃ sutvā kāraṇena pasanno vānarassa 
 aṅgajātaṃ muñci  Makkaṭo muttamattova bodhisattaṃ vanditvā 
 palāto puna taṃ ṭhānaṃ nivattitvāpi na olokesi  Kacchapopi 
 bodhisattaṃ vanditvā attano vasanaṭṭhānameva gato  Bodhisattopi 
 aparihīnajjhāno brahmalokaparāyano ahosi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi tadā kacchapavānarā dve mahāmattā ahesuṃ tāpaso 
 pana ahamevāti  
                      Kacchapajātakaṃ tatiyaṃ 
                         
  
  
 page     
                         Lolajātakaṃ 
      kāyaṃ balākā sikhinīti idaṃ satthā jetavane viharanto ekaṃ 
 lolabhikkhuṃ ārabbha kathesi  
      Taṃ hi dhammasabhāyaṃ ānītaṃ satthā na tvaṃ bhikkhu idāneva 
 lolo pubbepi loloyeva lolabhāvena ca jīvitakkhayaṃ patto taṃ 
 nissāya porāṇakapaṇḍitāpi attano vasanaṭṭhānā parihīnā ahesunti 
 vatvā atītaṃ āhari  
      Atīte bārāṇasiyaṃ brahmadatte rajjaṃ kārente bārāṇasīseṭṭhino 
 mahānase bhattakārako puññatthāya niṇḍapacchiṃ   ṭhapesi  
 Tadā bodhisatto pārāvatayoniyaṃ nibbattitvā tattha vāsaṃ kappesi  
 Atheko lolakāko mahānasamatthakena gacchanto nānappakāraṃ 
 macchamaṃsavikatiṃ disvā pipāsābhibhūto kinnukho nissāya sakkā bhaveyya 
 okāsaṃ laddhunti cintento bodhisattaṃ disvā imaṃ nissāya sakkā 
 okāsaṃ laddhunti sanniṭṭhānaṃ katvā tassa gocarāya araññagamanakāle 
 piṭṭhito piṭṭhito anubandhi  Atha naṃ bodhisatto mayaṃ kho 
 kāka aññagocarā tvampi aññagocaro kinnukho maṃ anubandhasīti 
 āha  Bhante tumhākaṃ kiriyā mayhaṃ ruccati ahampi tumhehi 
 samānagocaro hutvā tumhe upaṭṭhātuṃ icchāmīti  Bodhisatto 
 sampaṭicchi  So tena saddhiṃ gocarabhūmiyaṃ ekagocaraṃ caranto viya 
  Footnote    nīḷapacchiṃ  nilīnipacchiṃ  
  
  
 page     
 Osakketvā gomayarāsiṃ viddhaṃsitvā pāṇake khāditvā kucchipūraṃ katvā 
 bodhisattaṃ upasaṅkamitvā tumhe ettakaṃ kālaṃ caratha nanu bhojane 
 pamāṇaṃ ñātuṃ vaṭṭati etha nātisāyameva gacchāmāti  Bodhisatto 
 taṃ ādāya vasanaṭaṭhānaṃ agamāsi  Bhattakārako amhākaṃ pārāvato 
 sahāyaṃ gahetvā āgatoti kākassāpi ekasmiṃ thusapacchiṃ ṭhapesi  
 Kākopi catupañcāhaṃ teneva nīhārena vasi  Athekadivasaṃ seṭṭhino 
 bahū macchamaṃse āharayittha  Kāko taṃ disvā lobhābhibhūto 
 paccūsakālato paṭṭhāya nitthunanto nipajji  Atha naṃ punadivase bodhisatto 
 ehi samma gocarāya pakkamissāmāti āha  Tumhe gacchatha mayhaṃ 
 ajīrako rogo atthīti  Samma kākānaṃ ajīrako nāma natthi 
 dīpavaṭṭimattameva hi tumhākaṃ kucchiyaṃ thokaṃ tiṭṭhati sesaṃ ajjhohaṭamattameva 
 jīrati mama vacanaṃ karohi mā etaṃ macchamaṃsaṃ disvā evamakāsīti  
 Sāmi kinnāmetaṃ kathetha ajiṇṇasaṅkāva mayhanti  Tenahi 
 appamatto hohīti taṃ ovaditvā bodhisatto pakkāmi  
 Bhattakārakopi nānāmacchamaṃsavikatiyo sampādetvā sarīrato sedaṃ 
 apanento mahānasadvāre aṭṭhāsi  Kāko ayandāni kālo maṃsaṃ 
 khāditunti gantvā pakarotimatthake nisīdi  Bhattakārako kirīti 
 saddaṃ sutvā nivattitvā olokento kākaṃ disvā pavisitvā taṃ 
 gahetvā sakalasarīralomaṃ luñcitvā matthake cūḷaṃ ṭhapetvā siṅgiveramarīcādīni 
 piṃsitvā takkena āloletvā tvaṃ amhākaṃ seṭṭhino 
 macchamaṃsaṃ ucchiṭṭhaṃ karosīti sakalasarīramassa makkhetvā khipitvā 
  
  
 page     
 Niṇḍapacchiyaṃ pātesi  Balavavedanā uppajji  Bodhisatto goracabhūmito 
 āgantvā taṃ nitthunantaṃ disvā davaṃ karonto paṭhamaṃ gāthamāha 
        kāyaṃ balākā sikhinī      corī laṅghīpitāmahā 
        oraṃ balāke āgaccha    caṇḍo me vāyaso sakhāti  
      Tattha kāyaṃ balākā sikhinīti taṃ kākaṃ tassa bahalatakkena 
 makkhitasarīrasetavaṇṇattā matthake ca sikhāya ṭhapitattā kā esā balākā 
 sikhinīti pucchanto ālapati  Corīti kulassa ananuññāya kulagharaṃ 
 kākassa vā aruciyā kākapacchiṃ paviṭṭhattā corīti vadati  
 Laṅghīpitāmahāti laṅghī vuccati ākāse laṅghanato megho balākā ca 
 nāma meghasaddena gabbhaṃ gaṇhantīti meghasaddo balākānaṃ pitā 
 megho pitāmaho hoti  Tenāha laṅghīpitāmahāti  Oraṃ balāke 
 āgacchāti ambho balāke ito ehi  Caṇḍo me vāyaso sakhāti 
 mayhaṃ sakhā pacchisāmiko vāyaso caṇḍo pharuso so āgato 
 taṃ disvā kaṇayaggasadisena tuṇḍena koṭṭetvā jīvitakkhayaṃ pāpeyya 
 tasmā yāva so nāgacchati tāva pacchito otaritvā ito ehi 
 ito sīghaṃ palāyassūti vadati  
      Taṃ sutvā kāko dutiyaṃ gāthamāha 
        nāhaṃ balākā sikhinī     ahaṃ lolasmi vāyaso 
        akatvā vacanaṃ tuyhaṃ     passa lūnosmi āgatoti  
      Tattha āgatoti tvaṃ idāni gocarabhūmito āgato maṃ lūnaṃ 
 passathāti attho  
  
  
 page     
      Taṃ sutvā bodhisatto tatiyaṃ gāthamāha 
        punapāpajjasī samma      sīlaṃ hi tava tādisaṃ 
        na hi mānusikā bhogā   subhuñjā honti pakkhināti  
      Tattha punapāpajjasī sammāti samma vāyasa punapi tvaṃ evarūpaṃ 
 dukkhaṃ paṭilabhissaseva natthi ettakena mokkho kiṃkāraṇā sīlaṃ 
 hi tava tādisaṃ pāpakaṃ yasmā tava ācārasīlaṃ tādisaṃ dukkhādhigamanasseva 
 anurūpaṃ  Na hi mānusikāti manussā nāma mahāpuññā 
 tiracchānagatānaṃ tathārūpaṃ puññaṃ natthi tasmā mānusikā bhogā 
 tiracchānagatena pakkhinā na bhuñjitabbāti  
      Evañca pana vatvā bodhisatto ito paṭṭhāya mayā idha 
 vasituṃ na sakkāti uppatitvā aññattha agamāsi  Kākopi nitthunanto 
 tattheva kālamakāsi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne so bhikkhu anāgāmiphale 
 patiṭṭhahi  Tadā lolakāko lolabhikkhu ahosi  Pārāvato pana 
 ahamevāti  
                      Lolajātakaṃ catutthaṃ 
                         
                         rucirajātakaṃ 
      kāyaṃ balākā rucirāti idaṃ satthā jetavane viharanto ekaṃ 
 lolabhikkhuṃ ārabbha kathesi  Dvepi vatthūni purimasadisāneva  Gāthā 
  
  
 page     
 Pana nānā  
        Kāyaṃ balākā rucirā        kākaniṇḍasmi acchati 
        caṇḍo kāko sakhā mayhaṃ     yassa cetaṃ kulāvakaṃ  
        Nanu maṃ samma jānāsi        dijā sāmākabhojanā 
        akatvā vacanaṃ tuyhaṃ         passa lūnosmi āgato  
        Punapāpajjasī samma          sīlaṃ hi tava tādisaṃ 
        na hi mānusikā bhogā subhuñjā honti pakkhināti  
 Gāthā hi ekantarikāyeva  
      Tattha rucirāti takkamakkhitasarīratāya setavaṇṇataṃ sandhāya vadati  
 Rucirāti piyadassanā paṇḍarāti attho  Kākaniṇḍasminti 
 kākakulāvake  Kākanīḷasmintipi pāṭho  Dijāti kāko pārāvataṃ 
 ālapati  Sāmākabhojanāti tiṇabījabhojanā  Sāmākagahaṇena hettha 
 sabbampi tiṇabījaṃ saṅgahitaṃ  
      Idhāpi bodhisatto na idāni sakkā ito paṭṭhāya mayā 
 ettha vasitunti uppatitvā aññattha gato  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne lolabhikkhu anāgāmiphale 
 patiṭṭhahi  Tadā lolakāko lolabhikkhu ahosi  Pārāvato pana 
 ahamevāti  
                      Rucirajātakaṃ pañcamaṃ 
                        
  
  
 page     
                        Kurudhammajātakaṃ 
      tava saddhañca sīlañcāti idaṃ satthā jetavane viharanto ekaṃ 
 haṃsaghātakaṃ bhikkhuṃ ārabbha kathesi  
      Sāvatthīvāsino dve sahāyakā bhikkhūsu pabbajitvā laddhupasampadā 
 yebhuyyena ekato vicaranti  Te ekadivasaṃ aciravatiṃ gantvā nhātvā 
 vālukāpuline ātapaṃ tappamānā sārāṇīyakathaṃ kathentā nisīdiṃsu  
 Tasmiṃ khaṇe dve haṃsā ākāsenāgacchanti  Atheko daharabhikkhu 
 sakkharaṃ gahetvā ekassa haṃsapotakassa akkhiṃ paharāmīti āha  
 Itaro na sakkhissasīti āha  Tiṭṭhatu imasmiṃ passe akkhi 
 parapasse akkhiṃ paharissāmīti  Idampi na sakkhissasiyevāti  Tenahi 
 upadhārehīti tikhiṇasakkharaṃ   gahetvā haṃsassa pacchābhāge khipi  Haṃso 
 sakkharasaddaṃ sutvā nivattitvā olokesi  Atha naṃ itaraṃ sakkharaṃ   
 gahetvā parapasse akkhimhi paharitvā orimakkhinā nikkhāmesi  
 Haṃso viravanto parivattitvā tesaṃ pādamūleyeva pati  Tattha ṭhitā 
 bhikkhū disvā āgantvā āvuso buddhasāsane pabbajitvā ananucchavikaṃ 
 te kataṃ pāṇātipātaṃ karontenāti vatvā taṃ ādāya tathāgatasseva 
 dassesuṃ  Satthā saccaṃ kira tayā bhikkhu pāṇātipāto katoti 
 pucchitvā saccaṃ bhanteti vutte bhikkhu kasmā evarūpe 
 niyyānikasāsane pabbajitvā evamakāsi porāṇakapaṇḍitāpi anuppannepi 
  Footnote    tiyaṃsaṃ sakkharaṃ      vaṭṭasakkharaṃ  
  
  
 page     
 Buddhe agāramajjhe saṅkiliṭṭhavāsaṃ vasamānā appamattakesupi ṭhānesu 
 kukkuccaṃ kariṃsu tvaṃ pana evarūpe sāsane pabbajitvā kukkuccamattampi 
 na akāsi nanu bhikkhunā nāma kāyavācācittasaññatena 
 bhavitabbanti vatvā atītaṃ āhari  
      Atīte kururaṭṭhe indapaṭṭanagare   dhanañjayakorabye nāma rāje   
 rajjaṃ kārente bodhisatto tassa aggamahesiyā kucchimhi paṭisandhiṃ 
 gahetvā anupubbena viññutaṃ patto takkasilāyaṃ sabbasippāni 
 uggaṇhitvā pitarā uparajje patiṭṭhāpito aparabhāge pitu accayena 
 rajje ṭhatvā dasa rājadhamme akopetvā kurudhamme pavattati  
 Kurudhammo nāma pañca sīlāni  Tāni bodhisatto parisuddhāni 
 katvā rakkhati  Yathā ca bodhisatto evamassa mātā aggamahesī 
 kaniṭṭhabhātā uparājā purohito brāhmaṇo rajjuggāho amacco 
 sārathī seṭṭhī doṇamāpako mahāmatto dovāriko nagarasobhinī 
 vaṇṇadāsīti evamete  
        Rājā mātā mahesī ca       uparājā purohito 
        rajjuko sārathī seṭṭhī        doṇo dovāriko tathā 
        gaṇikā ekādasa janā        kurudhamme patiṭṭhitā  
 Iti ime sabbepi parisuddhāni katvā pañca sīlāni rakkhiṃsu  Rājā 
 catūsu nagaradvāresu ca nagaramajjhe ca nivesanadvāre cāti cha 
 dānasālāyo kārāpetvā devasikaṃ devasikaṃ cha satasahassāni visajjento 
  Footnote    indapattanagare      raññe  
  
  
 page     
 Sakalajambūdīpaṃ unnaṅgalaṃ katvā dānaṃ adāsi  Tassa pana dānajjhāsayatā 
 dānābhiratatā sakalajambūdīpaṃ ajjhotthari  Tasmiṃ kāle kāliṅgaraṭṭhe 
 dantapuranagare kāliṅgarājā rajjaṃ kāresi  Tassa raṭṭhe devo na 
 vassi  Tasmiṃ avassante sakalaraṭṭhe chātakaṃ jātaṃ  Āhāravipattiyā 
 ca manussānaṃ rogo udapādi  Chātakabhayaṃ rogabhayaṃ dubbhikkhabhayanti 
 tīṇi bhayāni uppajjiṃsu  Manussā niggahaṇā dārake 
 hatthesu gahetvā tattha tattha vicaranti  Sakalaraṭṭhavāsino ekato 
 hutvā dantapuraṃ gantvā rājadvāre ukkuṭṭhimakaṃsu  Rājā 
 vātapānaṃ nissāya ṭhito taṃ saddaṃ sutvā kiṃkāraṇā ete vicarantīti 
 pucchi  Mahārāja sakalaraṭṭhe tīṇi bhayāni uppannāni devo na 
 vassati sassāni vipannāni chātakaṃ jātaṃ manussā dubbhojanā 
 rogābhibhūtā niggahaṇā putte hatthesu gahetvā vicaranti devaṃ 
 vassāpehi mahārājāti  Porāṇakarājāno deve avassante kiṃ 
 karontīti  Porāṇakarājāno mahārāja deve avassante dānaṃ 
 datvā uposathaṃ adhiṭṭhāya samādinnasīlā sirigabbhaṃ pavisitvā 
 dabbasanthare sattāhaṃ nipajjanti tadā devo vassatīti  Rājā sādhūti 
 sampaṭicchitvā tathā akāsi  Evaṃ santepi devo na vassati  
 Rājā amacce āha ahaṃ kattabbaṃ kiccaṃ akāsiṃ devo na 
 vassati kinti karomāti  Mahārāja indapaṭṭanagare dhanañjayakorabyassa 
 rañño añjanasannibho   nāma maṅgalahatthī atthi taṃ 
  Footnote    añjanavasabho  
  
  
 page     
 Ānessāma evaṃ sante devo vassatīti  So rājā 
 balabāhanasampanno duppasaho kathamassa hatthiṃ ānessāmāti  Mahārāja 
 tena saddhiṃ yuddhakiccaṃ natthi dānajjhāsayo rājā dānābhirato 
 yācito samāno alaṅkatasīsampi chinditvā pasādasampannāni akkhīnipi 
 uppāṭetvā sakalaṃ rajjampi niyyādetvā dadeyya hatthimhi 
 vattabbameva natthi avassaṃ yācito dassatīti  Ke pana taṃ yācituṃ 
 samatthāti  Brāhmaṇā mahārājāti  Rājā brāhmaṇavāsato 
 aṭṭha brāhmaṇe pakkosāpetvā sakkārasammānaṃ katvā hatthiṃ 
 yācanatthāya pesesi  Te paribbayaṃ ādāya addhikavesaṃ gahetvā 
 sabbattha ekarattinivāsena turitagamanaṃ katvā katipāhaṃ nagaradvāre 
 dānasālāsu bhuñjantā sarīraṃ santappetvā kadā rājā dānaggaṃ 
 āgacchissatīti pucchiṃsu  Manussā pakkhassa tayo divase cātuddase 
 paṇṇarase aṭṭhamiyañca āgacchati sve pana puṇṇamī tasmā svepi 
 āgacchissatīti vadiṃsu  Brāhmaṇā punadivase pātova gantvā 
 pācīnadvāre aṭṭhaṃsu  Bodhisatto pātova nhātānulitto 
 sabbālaṅkārapaṭimaṇḍito alaṅkatahatthikkhandhavaragato mahantena parivārena 
 pācīnadvārena dānasālaṃ gantvā otaritvā sattaṭṭhajanānaṃ sahatthā 
 bhattaṃ datvā imināva nīhārena dethāti vatvā hatthiṃ abhiruyhitvā 
 dakkhiṇadvāraṃ agamāsi  Brāhmaṇā pācīnadvāre ārakkhassa 
 balavatāya okāsaṃ alabhitvā dakkhiṇadvārameva gantvā rājānaṃ 
 āgacchantaṃ olokayamānā dvārato nātidūre unnataṭṭhāne ṭhitā 
  
  
 page     
 Sampattaṃ rājānaṃ hatthe ukkhipitvā jayatu bhavaṃ mahārājāti 
 jayāpesuṃ  Rājā vajiraṅkusena vāraṇaṃ nivattetvā tesaṃ santikaṃ gantvā 
 bho brāhmaṇā kiṃ icchathāti pucchi  Brāhmaṇā bodhisattassa 
 guṇaṃ vaṇṇentā paṭhamaṃ gāthamāhaṃsu 
         tava saddhañca sīlañca       viditvāna janādhipa 
         vaṇṇaṃ añjanavaṇṇena       kāliṅgasmiṃ vinimhaseti  
      Tattha saddhanti kammaphalānaṃ saddahanavasena okappaniyasaddhaṃ  
 Sīlanti saṃvarasīlaṃ avītikkamasīlaṃ  Vaṇṇanti tadā tasmiṃ dese suvaṇṇaṃ 
 vuccati desanāsīsamevetaṃ  Iminā pana padena sabbampi 
 hiraññasuvaṇṇadhanadhaññaṃ saṅgahitaṃ  Añjanavaṇṇenāti añjanapuñjasamānavaṇṇena 
 iminā tava nāgena  Kāliṅgasminti kāliṅgarañño santike  
 Vinimhaseti vinimhayavasena gaṇhimha paribhogavasena vā 
 udare pakkhipimhāti attho  Seti nipātamattaṃ  Idaṃ vuttaṃ hoti 
 mayaṃ hi janādhipa tava saddhañca sīlañca viditvā addhā no eso 
 evaṃ saddhāsīlasampanno rājā yācito añjanavaṇṇaṃ nāgaṃ dassatīti 
 iminā attano santakena viya añjanavaṇṇena kāliṅgarañño santike 
 nāgaṃ harissāmāti vatvā bahudhanadhaññaṃ vinimhase parivattayimha ceva 
 udare ca pakkhipimha evaṃ taṃ mayaṃ vāniyamānā idhāgatā tattha 
 kattabbaṃ devo jānātūti  Aparo nayo  Tava saddhāsīlaguṇasaṅkhātaṃ 
 vaṇṇaṃ viditvā uḷāraguṇo rājā jīvitampi yācito dadeyya pageva 
 tiracchānagataṃ nāganti evaṃ kāliṅgassa santike iminā 
  
  
 page     
 Añjanavaṇṇena tava vaṇṇaṃ vinimhase tulayimhā tenamhā idhāgatāti  
      Taṃ sutvā bodhisatto sace vo brāhmaṇā imaṃ nāgaṃ 
 parivattetvā dhanaṃ khāditaṃ sukhāditaṃ mā cintayittha yathālaṅkatameva 
 vo nāgaṃ dassāmīti samassāsetvā itarā dve gāthā avoca 
        annabhaccā cabhaccā ca      yodha uddissa gacchati 
        sabbete appaṭikkhippā     pubbācariyavaco idaṃ 
              dadāmi vo brāhmaṇā nāgametaṃ 
              rājārahaṃ rājabhogaṃ yasassinaṃ 
              alaṅkataṃ hemajālābhichannaṃ 
              sasārathī gacchatha yenakāmanti  
      Tattha annabhaccā cabhaccā cāti purisaṃ upanissāya jīvamānā 
 yāgubhattādinā annena bharitabbāti annabhaccā ca itare tathā 
 abharitabbattā abhaccā  Sandhivasena panettha akāralopo veditabbo  
 Ettāvatā attānaṃ upanissāya ca anupanissāya ca jīvamānavasena 
 sabbepi sattā dve koṭṭhāse katvā dassitā honti  Yodha 
 uddissa gacchatīti tesu sattesu idha jīvaloke yo satto yaṃ purisaṃ 
 yāyakāyacideva paccāsiṃsamānāya uddissa āgacchati  Sabbete 
 appaṭikkhippāti tathā uddissa āgacchantā sacepi bahū honti tathāpi 
 tena purisena sabbete appaṭikkhippā apetha na vo dassāmīti 
 evaṃ appaṭikkhitabbāti attho  Pubbācariyavaco idanti pubbācariyā 
 vuccanti mātāpitaro idaṃ tesaṃ vacanaṃ evamahaṃ mātāpitūhi 
  
  
 page     
 Sikkhāpitoti dīpeti  Dadāmi voti yasmā idaṃ amhākaṃ 
 pubbācariyavaco tasmā ahaṃ brāhmaṇā tumhākaṃ imaṃ nāgavaraṃ dadāmi  
 Rājārahanti rañño anucchavikaṃ  Rājabhoganti rājaparibhogaṃ  
 Yasassinanti parivārasampannaṃ  Taṃ kira hatthiṃ nissāya hatthivejjādīni pañca 
 kulasatāni jīvanti tehi saddhiññeva vo dadāmīti attho  Alaṅkatanti 
 nānāvidhena hatthialaṅkārena alaṅkataṃ  Hemajālābhichannanti 
 suvaṇṇajālena abhicchannaṃ  Sasārathīti yo panassa sārathī hatthidamako 
 ācariyo tena saddhiññeva vo dadāmi tasmā sasārathī hutvā tumhe 
 saparivāraṃ imaṃ nāgaṃ gahetvā yenakāmaṃ gacchathāti  
      Evaṃ hatthikkhandhavaragatova mahāsatto vācāya datvā puna 
 hatthikkhandhato oruyha sace analaṅkataṭṭhānaṃ atthi alaṅkaritvā dassāmīti 
 tikkhattuṃ padakkhiṇaṃ karonto upaparikkhitvā tassa analaṅkataṭṭhānaṃ 
 adisvā tassa soṇḍaṃ brāhmaṇānaṃ hatthesu ṭhapetvā suvaṇṇabhiṅgārena 
 pupphagandhavāsitaṃ udakaṃ pātetvā adāsi  Brāhmaṇā 
 saparivāraṃ nāgaṃ sampaṭicchitvā hatthipiṭṭhe nisinnā dantapuraṃ gantvā 
 hatthiṃ rañño adaṃsu  Hatthimhi āgatepi devo na vassateva  
 Rājā kinnukhova kāraṇanti uttariṃ pucchanto dhanañjayakorabyarājā 
 kurudhammaṃ rakkhati tenassa raṭṭhe anvaḍḍhamāsaṃ anudasāhaṃ devo 
 vassati rañño guṇānubhāveneva vassati imassa pana tiracchānagatassa 
 guṇā hontāpi kittakā bhaveyyunti sutvā tenahi yathāalaṅkatameva 
 saparivāraṃ hatthiṃ paṭinetvāva rañño datvā yaṃ so 
  
  
 page     
 Kurudhammaṃ rakkhati taṃ suvaṇṇapaṭṭe likhitvā ānethāti brāhmaṇe 
 ca amacce ca pesesi  Te gantvā rañño hatthiṃ niyyādetvā 
 deva imasmiṃ hatthimhi gatepi amhākaṃ raṭṭhe devo na vassati 
 tumhe kira kurudhammaṃ nāma rakkhatha amhākampi rājā naṃ rakkhitukāmo 
 imasmiṃ suvaṇṇapaṭṭe likhitvā ānethāti pesesi detha no 
 kurudhammanti  Tātā saccāhaṃ etaṃ kurudhammaṃ rakkhāmi idāni pana me 
 tattha kukkuccaṃ atthi na me so kurudhammo cittaṃ ārādheti tasmā 
 tumhākaṃ dātuṃ na sakkomīti  Kasmā pana taṃ sīlaṃ rājānaṃ na 
 ārādhetīti  Tadā kira rājūnaṃ tatiye tatiye saṃvacchare kattikamāsassa 
 chaṇo nāma hoti  Taṃ chaṇaṃ kīḷantā rājāno sabbālaṅkārapaṭimaṇḍitā 
 devavesaṃ gahetvā cittarājassa nāma yakkhassa santike 
 ṭhatvā catuddisā pupphapaṭimaṇḍite cittasare khipanti  Ayampi rājā 
 taṃ chaṇaṃ kīḷanto ekissā taḷākapāḷiyā cittarājassa santike ṭhatvā 
 catuddisā cittasare khipi  Tesu sesadisā gate tayo sare disvā 
 udakapiṭṭhiyaṃ khittasaraṃ na addasa  Rañño kacci nukho mayā khitto 
 saro macchasarīre patitoti kukkuccaṃ ahosi  Pāṇātipātakammena 
 sīlabhedamārabhi  Tasmā sīlaṃ naṃ nārādheti  So evamāha tātā 
 mayhaṃ kurudhamme kukkuccaṃ atthi mātā pana me surakkhitaṃ rakkhati 
 tassā santike gaṇhathāti  Mahārāja tumhākaṃ pāṇaṃ vadhissāmīti 
 cetanā natthi taṃ vinā pāṇātipāto nāma na hoti detha no 
 rakkhitaṃ kurudhammanti  Tenahi likhatha tātāti suvaṇṇapaṭṭe likhāpesi 
  
  
 page     
 Pāṇo na hantabbo adinnaṃ nādātabbaṃ kāmesumicchācāro na 
 caritabbo musāvādo na bhāsitabbo majjapānaṃ na pātabbanti  
 Likhāpetvā capana evaṃ santepi neva maṃ sīlaṃ ārādheti mātu 
 me santike gacchathāti āha  Dūtā rājānaṃ vanditvā tassā 
 santikaṃ gantvā devi tumhe kira kurudhammaṃ rakkhatha taṃ no dethāti 
 vadiṃsu  Tātā saccāhaṃ kurudhammaṃ rakkhāmi idāni pana me tattha 
 kukkuccaṃ uppannaṃ na me so kurudhammo ārādheti tena vo 
 dātuṃ na sakkomīti  Tassā kira dve puttā jeṭṭho rājā 
 kaniṭṭho uparājā  Atheko rājā bodhisattassa satasahassagghanikaṃ 
 candanasāraṃ sahassagghanikaṃ suvaṇṇamālaṃ pesesi  So mātaraṃ pūjessāmīti 
 taṃ sabbaṃ mātu pesesi  Sā cintesi ahaṃ neva candanaṃ vilimpāmi 
 na mālaṃ dhāremi suṇisānaṃ taṃ dassāmīti  Athassā etadahosi 
 jeṭṭhasuṇisā me issarā aggamahesiṭṭhāne ṭhitā tassā suvaṇṇamālaṃ 
 dassāmi kaniṭṭhasuṇisā pana duggatā tassā candanasāraṃ dassāmīti  
 Sā rañño deviyā suvaṇṇamālaṃ datvā uparājabhariyāya candanasāraṃ 
 adāsi  Datvā capanassā ahaṃ kurudhammaṃ rakkhāmi etāsaṃ 
 duggatāduggatabhāvo mayhaṃ appamāṇaṃ jeṭṭhāpacāyikakammameva pana kātuṃ 
 mayhaṃ anurūpaṃ kacci nukho me tassa akatattā sīlaṃ bhinnanti kukkuccaṃ 
 ahosi  Tasmā evamāha  Atha naṃ dūtā attano santakaṃ 
 nāma yathāruciyā dīyati tumhe ettakenapi kukkuccaṃ kurumānā kiṃ 
 aññaṃ pāpakammaṃ karissatha sīlaṃ nāma evarūpena na bhijjati 
  
  
 page     
 Detha no kurudhammanti vatvā tassāpi santike gahetvā suvaṇṇapaṭṭe 
 likhiṃsu  Tātā evaṃ santepi neva kurudhammo maṃ ārādheti 
 suṇisā pana me taṃ suṭṭhu rakkhati tassā santike gaṇhathāti 
 vuttā capana aggamahesiṃ upasaṅkamitvā purimanayeneva kurudhammaṃ yāciṃsu  
 Sāpi purimanayeneva vatvā idāni maṃ sīlaṃ nāma nārādheti tena 
 vo dātuṃ na sakkāti āha  Sā kira ekadivasaṃ sīhapañjare ṭhitā 
 rañño nagaraṃ padakkhiṇaṃ karontassa pacchato hatthipiṭṭhe nisinnaṃ uparājānaṃ 
 disvā lobhaṃ uppādetvā sacāhaṃ iminā saddhiṃ santhavaṃ kareyyaṃ 
 bhātu accayena rajje patiṭṭhito maṃ esa saṅgaṇheyyāti cintesi  
 Athassāhaṃ kurudhammaṃ rakkhamānā sasāmikā hutvā kilesavasena aññaṃ 
 purisaṃ olokesiṃ sīlena me bhinnena bhavitabbanti kukkuccaṃ ahosi  
 Tasmā evamāha  Atha naṃ dūtā aticāro nāma ayye 
 cittuppādamattena na hoti tumhe ettakenapi kukkuccaṃ kurumānā kiṃ 
 vītikkamaṃ karissatha na ettakena sīlaṃ bhijjati detha no kurudhammanti 
 vatvā tassāpi santike gahetvā suvaṇṇapaṭṭe likhiṃsu  Tātā 
 evaṃ santepi neva maṃ ārādheti uparājā pana suṭṭhu rakkhati 
 tassa santike gaṇhathāti vuttā capana uparājānaṃ upasaṅkamitvā 
 purimanayeneva kurudhammaṃ yāciṃsu  So pana sāyaṃ rājupaṭṭhānaṃ gacchanto 
 ratheneva gacchanto rājaṅgaṇaṃ patvā sace rañño santike bhuñjitvā 
 tattheva sayitukāmo hoti rasmiyo ca patodañca antaradhūre 
 chaḍḍeti  Tāya saññāya mahājano paṭikkamitvā punadivase pātova 
  
  
 page     
 Gantvā tassa nikkhamanaṃ olokentova tiṭṭhati  Sārathīpi taṃ rathaṃ 
 vāhayitvā   punadivase pātova rathaṃ ādāya rājadvāre tiṭṭhati  Sace 
 taṃkhaṇaññeva nikkhantukāmo hoti rasmiyo ca patodañca antoratheyeva 
 ṭhapetvā rājupaṭṭhānaṃ gacchati  Mahājano tāya saññāya 
 idāneva nikkhamissatīti rājadvāreyeva tiṭṭhati  So ekadivasaṃ evaṃ 
 katvā rājanivesanaṃ pāvisi  Paviṭṭhamattassevassa devo pāvassi  
 Rājā devo vassatīti tassa nikkhamituṃ nādāsi  So tattheva 
 paribhuñjitvā sayi  Mahājano idāni nikkhamissatīti sabbarattiṃ 
 temento aṭṭhāsi  Uparājā dutiyadivase nikkhamitvā temiyamānaṃ 
 ṭhitaṃ mahājanaṃ disvā ahaṃ kurudhammaṃ rakkhanto ettakaṃ janaṃ kilamesiṃ 
 sīlena me bhinnena bhavitabbanti kukkuccaṃ uppādesi  Tena 
 tesaṃ dūtānaṃ saccāhaṃ kurudhammaṃ rakkhāmi idāni pana me kukkuccaṃ 
 atthi tena vo na sakkā dātunti vatvā tamatthaṃ ārocesi  
 Atha naṃ dūtā tumhākaṃ deva ete kilamantūti cittaṃ natthi 
 acetanakaṃ kammaṃ nāma na hoti ettakenāpi kukkuccaṃ karontānaṃ 
 kathaṃ tumhākaṃ vītikkamo bhavissatīti vatvā  tassāpi santike sīlaṃ 
 gahetvā suvaṇṇapaṭṭe likhiṃsu  Evaṃ santepi neva maṃ ārādheti 
 purohito pana suṭṭhu rakkhati tassa santike gaṇhathāti vuttā capana 
 purohitaṃ upasaṅkamitvā yāciṃsu  Sopi ekadivasaṃ rājupaṭṭhānaṃ 
 gacchanto ekena raññā tassa rañño pesitaṃ taruṇaruciravaṇṇaṃ   
  Footnote    gopayitvā  gāhayitvā      taruṇaravivaṇṇaṃ  
  
  
 page     
 Rathaṃ antarāmagge disvā kassāyaṃ rathoti pucchitvā rañño 
 ābhatoti sutvā ahaṃ mahallako sace me rājā imaṃ rathaṃ 
 dadeyya sukhaṃ imaṃ āruyha vicareyyanti cintetvā rājupaṭṭhānaṃ 
 gato  Tassa jayāpetvā ṭhitakāle rañño rathaṃ dassesuṃ  Rājā 
 disvā ativiya sundaro ayaṃ me ratho ācariyassa no dethāti 
 āha  Purohito na icchi punappunaṃ vuccamānopi na icchiyeva  
 Kiṃkāraṇā  Evaṃ kirassa ahosi  Ahaṃ kurudhammaṃ rakkhantova parasantake 
 lobhaṃ akāsiṃ bhinnena me sīlena bhavitabbanti  So tamatthaṃ 
 ācikkhitvā tātā kurudhamme me kukkuccaṃ atthi na me so 
 kurudhammo maṃ ārādheti tasmā na sakkā dātunti āha  
 Atha naṃ dūtā ayya lobhuppādamattena sīlaṃ na bhijjati tumhe 
 ettakenapi kukkuccaṃ karontā kiṃ vītikkamaṃ karissathāti vatvā tassāpi 
 santike sīlaṃ gahetvā suvaṇṇapaṭṭe likhiṃsu  Evaṃ santepi neva 
 kurudhammo maṃ ārādheti rajjuggāhako amacco pana suṭṭhu rakkhati 
 tassa santike gaṇhathāti vuttā capana tampi upasaṅkamitvā 
 yāciṃsu  Sopi ekadivasaṃ janapade khettaṃ minanto rajjuṃ daṇḍake 
 bandhitvā ekaṃ koṭiṃ khettasāmikena gāhāpetvā ekaṃ attanā 
 aggahesi  Tena gahitarajjukoṭiyā bandhadaṇḍako ekassa kakkaṭakassa 
 bilamajjhaṃ pāpuṇi  So cintesi sace daṇḍakaṃ bile otāressāmi 
 antobile kakkaṭako nassissati sace pana purato karissāmi 
 rañño santakaṃ nassissati sace orato karissāmi 
  
  
 page     
 Kuṭumbikassa santakaṃ nassissati kinnukho kātabbanti  Athassa 
 etadahosi bile kakkaṭakena bhavitabbaṃ sace bhaveyya paññāyeyya 
 ettheva naṃ otāressāmīti bile taṃ daṇḍakaṃ otāresi  Kakkaṭako 
 kirīti saddamakāsi  Athassa etadahosi daṇḍako kakkaṭakapiṭṭhe 
 otiṇṇo bhavissati kakkaṭako mato bhavissati ahañca kurudhammaṃ 
 rakkhāmi tena me sīlena bhinnena bhavitabbanti  So etamatthaṃ 
 ācikkhitvā iminā me kāraṇena kurudhamme kukkuccaṃ atthi 
 tena vo na sakkā dātunti āha  Atha naṃ dūtā tumhākaṃ 
 kakkaṭako maratūti cittaṃ natthi acetanakaṃ kammaṃ nāma na hoti 
 tumhe ettakenapi kukkuccaṃ karontā kiṃ vītikkamaṃ karissathāti 
 vatvā tassāpi santike sīlaṃ gahetvā suvaṇṇapaṭṭe likhiṃsu  
 Evaṃ santepi neva maṃ ārādheti sārathī pana suṭṭhu rakkhati tassa 
 santike gaṇhathāti vuttā capana tampi upasaṅkamitvā yāciṃsu  
 So ekadivasaṃ rājānaṃ rathena uyyānaṃ nesi  Rājā tattha divasaṃ 
 kīḷitvā sāyaṃ nikkhamitvā rathaṃ ārūhi  Tassa nagaraṃ asampattasseva 
 sūriyatthaṅgamanavelāya megho uṭṭhahi  Sārathī rañño temanabhayena 
 sindhavānaṃ patodasaññaṃ adāsi  Te sindhavā javena pakkhandiṃsu  
 Tato paṭṭhāya capana te uyyānaṃ puna gacchantāpi tato 
 āgacchantāpi taṃ ṭhānaṃ patvā javena gacchanti  Kiṃkāraṇā  Tesaṃ 
 kira etadahosi imasmiṃ ṭhāne parissayeneva bhavitabbaṃ tena no 
 sārathī tadā patodasaññaṃ adāsīti  Sārathissāpi etadahosi rañño 
  
  
 page     
 Temane vā atemane vā mayhaṃ doso natthi ahaṃ pana aṭṭhāne 
 susikkhitasindhavānaṃ patodasaññaṃ adāsiṃ tenime idāni aparāparaṃ 
 javantā kilamanti ahañca kurudhammaṃ rakkhāmi tena me sīlena 
 bhinnena bhavitabbanti  So tamatthaṃ ācikkhitvā iminā me 
 kāraṇena kurudhamme kukkuccaṃ atthi tena vo na sakkā dātunti 
 āha  Atha naṃ dūtā tumhākaṃ sindhavā kilamantūti cittaṃ 
 natthi acetanakaṃ kammaṃ nāma na hoti ettakenapi ca tumhe 
 kukkuccaṃ karontā kiṃ vītikkamaṃ karissathāti vatvā tassa santike 
 sīlaṃ gahetvā suvaṇṇapaṭṭe likhiṃsu  Evaṃ santepi neva maṃ 
 ārādheti seṭṭhī pana suṭṭhu rakkhati tassa santike gaṇhathāti 
 vuttā capana taṃ upasaṅkamitvā yāciṃsu  Sopi ekadivasaṃ gabbhato 
 nikkhantasālisīse attano sālikkhettaṃ gantvā paccavekkhitvā 
 nivattamāno vīhimālaṃ bandhāpessāmīti ekaṃ sālisīsamuṭṭhiṃ gāhāpetvā 
 cūḷāya   bandhāpesi  Athassa etadahosi imamhā kedārā mayā 
 rañño bhāgo dātabbo adinnabhāgatoyeva ca me kedārato sālisīsamuṭṭhi 
 gāhāpitā ahañca kurudhammaṃ rakkhāmi tena me bhinnena sīlena 
 bhavitabbanti  So etamatthaṃ ācikkhitvā iminā me kāraṇena 
 kurudhamme kukkuccaṃ atthi tena vo na sakkā dātunti āha  
 Atha naṃ dūtā tumhākaṃ theyyacittaṃ natthi tena vinā adinnādānaṃ 
 nāma paññāpetuṃ na sakkā ettakenapi ca kukkuccaṃ karontā 
  Footnote    thūṇāya  
  
  
 page     
 Tumhe parasantakaṃ nāma kiṃ gaṇhissathāti vatvā tassāpi santike 
 sīlaṃ gahetvā suvaṇṇapaṭṭe likhiṃsu  Evaṃ santepi neva maṃ 
 ārādheti doṇamāpako pana mahāmatto suṭṭhu rakkhati tassa 
 santike gaṇhathāti vuttā capana naṃ upasaṅkamitvā yāciṃsu  So 
 kira ekadivasaṃ dvārakoṭṭhake   nisīditvā rājabhāge vīhiṃ mināpento 
 amitavīhirāsito vīhiṃ gahetvā lakkhaṃ ṭhapesi  Tasmiṃ khaṇe devo 
 pāvassi  Mahāmatto vīhilakkhāni vaḍḍhitvā mitavīhi ettakā 
 nāma hotīti vatvā lakkhavīhiṃ saṅkaḍḍhitvā mitarāsimhi pakkhipitvā 
 vegena gantvā dvārakoṭṭhake ṭhatvā cintesi kinnukho mayā 
 lakkhavīhi mitavīhirāsimhi pakkhittā udāhu amitarāsimhīti  Athassa 
 etadahosi sace me mitavīhirāsimhi pakkhittā akāraṇena rañño 
 santakaṃ vaḍḍhitaṃ gahapatikānaṃ santakaṃ nāsitaṃ ahañca kurudhammaṃ 
 rakkhāmi tena me bhinnena sīlena bhavitabbanti  So tamatthaṃ 
 ācikkhitvā iminā me kāraṇena kurudhamme kukkuccaṃ atthi 
 tena vo na sakkā dātunti āha  Atha naṃ dūtā tumhākaṃ 
 theyyacittaṃ natthi tena vinā adinnādānaṃ nāma paññāpetuṃ na 
 sakkā ettakenapi ca kukkuccaṃ karontā tumhe kiṃ parasantakaṃ 
 gaṇhissathāti vatvā tassāpi santike sīlaṃ gahetvā suvaṇṇapaṭṭe 
 likhiṃsu  Evaṃ santepi neva maṃ ārādheti dovāriko pana suṭṭhu 
 rakkhati tassa santike gaṇhathāti vuttā capana tampi 
  Footnote    koṭṭhāgāradvāre  
  
  
 page     
 Upasaṅkamitvā yāciṃsu  Sopi ekadivasaṃ nagaradvāraṃ pidhānavelāya tikkhattuṃ 
 saddamanussāvesi  Atheko daliddakamanusso attano kaniṭṭhabhaginiyā 
 saddhiṃ dārupaṇṇatthāya araññaṃ gantvā nivattento tassa saddaṃ 
 sutvā bhaginiṃ ādāya vegena sampāpuṇi  Atha naṃ dovāriko 
 tvaṃ nagare rañño atthibhāvaṃ kiṃ na jānāsi sakālasseva imassa 
 nagarassa dvāraṃ pithīyatīti na jānāsi attano mātugāmaṃ gahetvā 
 araññe vicarasi ratikīḷaṃ kīḷanto divasaṃ vicarasīti āha  Athassa 
 itarena na me sāmi bhariyā bhagini me esāti vutte etadahosi 
 akāraṇaṃ vata me kataṃ bhaginiṃ bhariyāti vadantena ahañca kurudhammaṃ 
 rakkhāmi tena me bhinnena sīlena bhavitabbanti  So etamatthaṃ 
 ācikkhitvā iminā me kāraṇena kurudhamme kukkuccaṃ atthi tena vo 
 na sakkā dātunti āha  Atha naṃ dūtā etaṃ tumhehi tathāsaññāya 
 kathitaṃ ettha vo sīlabhedo natthi ettakenapi ca tumhe kukkuccāyantā 
 kurudhamme sampajānamusāvādaṃ nāma kiṃ karissathāti vatvā 
 tassāpi santike sīlāni gahetvā suvaṇṇapaṭṭe likhiṃsu  Evaṃ 
 santepi neva maṃ ārādheti vaṇṇadāsī pana suṭṭhu rakkhati tassāpi 
 santike gaṇhathāti vuttā capana tampi upasaṅkamitvā yāciṃsu  
 Sāpi purimanayeneva paṭikkhipi  Kiṃkāraṇā  Sakko kira 
 devānamindo tassā sīlaṃ vīmaṃsissāmīti māṇavakavaṇṇena āgantvā 
 ahaṃ āgamissāmīti sahassaṃ datvā devalokameva gantvā tīṇi 
 saṃvaccharāni nāgacchati  Sā attano sīlabhedabhayena tīṇi 
  
  
 page     
 Saṃvaccharāni aññassa purisassa hatthato tambulamattampi na gaṇhi  Sā 
 anukkamena duggatā hutvā cintesi mayhaṃ sahassaṃ datvā gatapurisassa 
 tīṇi saṃvaccharāni anāgacchantassa duggatamhi jātā jīvitavuttimpi 
 ghaṭetuṃ na sakkomi itodāni paṭṭhāya mayā vinicchayamahāmattānaṃ 
 ārocetvā paribbayaṃ gahetuṃ vaṭṭatīti  Sā vinicchayaṃ 
 gantvā sāmi paribbayaṃ datvā gatapurisassa me tīṇi saṃvaccharāni 
 matabhāvāmatabhāvamassa na jānāmi jīvitaṃ ghaṭetuṃ na sakkomi kiṃ 
 karomi sāmīti āha  Tīṇi saṃvaccharāni anāgacchante kiṃ karissasi 
 ito paṭṭhāya paribbayaṃ gaṇhāti  Tassā laddhavinicchayāya vinicchayato 
 nikkhamamānāyaeva eko puriso sahassabhaṇḍikaṃ upanāmesi  
 Tassa gahaṇatthāya hatthaṃ pasāraṇakāle sakko attānaṃ dassesi  
 Sā taṃ disvāva mayhaṃ saṃvaccharattayamatthake sahassadāyako puriso 
 āgato tāta natthi me tava kahāpaṇehi atthoti hatthaṃ sammiñjesi  
 Sakko attano sarīraññeva abhinimminitvā taruṇasūriyo viya 
 jalanto ākāse aṭṭhāsi  Sakalanagaraṃ sannipati  Sakko 
 mahājanamajjhe ahaṃ etissā vīmaṃsanavasena saṃvaccharattayamatthake sahassaṃ 
 adāsiṃ sīlaṃ rakkhantā nāma evarūpā hutvā rakkhathāti ovādaṃ 
 datvā tassā nivesanaṃ sattaratanehi pūretvā ito paṭṭhāya 
 appamattā hohīti taṃ anusāsetvā devalokameva agamāsi  Iminā 
 kāraṇena sā ahaṃ gahitabhatiṃ ajīrāpetvāva aññena diyyamānāya 
 bhatiyā hatthaṃ pasāresiṃ iminā kāraṇena maṃ sīlaṃ nārādheti 
  
  
 page     
 Tena vo dātuṃ na sakkāti paṭikkhipi  Atha naṃ dūtā hatthaṃ 
 pasāraṇamattena sīlabhedo natthi sīlaṃ nāma evaṃ paramavisuddhaṃ hotīti 
 vatvā tassāpi santike sīlaṃ gahetvā suvaṇṇapaṭṭe likhiṃsu  Iti 
 tesaṃ ekādasannaṃ janānaṃ rakkhanasīlaṃ   suvaṇṇapaṭṭe likhitvā dantapuraṃ 
 gantvā kāliṅgarañño suvaṇṇapaṭṭaṃ datvā taṃ pavuttiṃ ārocesuṃ  
 Rājā tasmiṃ kurudhamme vattamāno pañca sīlāni paripūresi  Tasmiṃ 
 kāle sakalakāliṅgaraṭṭhe devo vassi tīṇi bhayāni vūpasantāni 
 raṭṭhañca khemaṃ subhikkhaṃ ahosi  Bodhisatto yāvajīvaṃ dānādīni 
 puññāni katvā saparivāro saggapuraṃ pūresi  
      Satthā imaṃ dhammadesanaṃ āharitvā saccāni pakāsetvā 
 saccapariyosāne keci sotāpannā ahesuṃ keci sakadāgāmino keci 
 anāgāmino keci arahantoti jātakaṃ samodhānesi 
        gaṇikā uppalavaṇṇā         puṇṇo  dovāriko tadā 
        rajjuggāhako kaccāyano     moggallāno doṇamāpako 
        sārīputto tadā seṭṭhī      anuruddho ca sārathī 
        brāhmaṇo kassapo thero    uparājā nandapaṇḍito 
        mahesī rāhulamātā         māyādevī janettiyā 
        kururājā bodhisatto        evaṃ dhāretha jātakanti  
                    Kurudhammajātakaṃ chaṭṭhaṃ 
  Footnote    rakkhitasīlaṃ  
  
  
 page     
                         Romajātakaṃ 
      vassāni paññāsa samādhikānīti idaṃ satthā veḷuvane viharanto 
 bhagavato vadhāya parisakkanaṃ ārabbha kathesi  Paccuppannavatthu 
 uttānatthameva  
      Atīte pana bārāṇasiyaṃ brahmadatte rajjaṃ kārente bodhisatto 
 pārāvato   hutvā bahūhi pārāvatehi parivuto araññe pabbataguhāyaṃ 
 vāsaṃ kappesi  Aññataropi kho tāpaso sīlavā ācārasampanno 
 tesaṃ pārāvatānaṃ vasanaṭṭhānato avidūre ekaṃ paccantaṃ gāmaṃ 
 upanissāya assamapadaṃ māpetvā pabbataguhāyaṃ vāsaṃ kappesi  
 Bodhisatto antarantarā tassa santikaṃ āgantvā sotabbayuttakaṃ 
 suṇāti  Tāpaso tattha ciraṃ vasitvā pakkāmi  Athañño 
 kūṭajaṭilo āgantvā tattha vāsaṃ kappesi  Bodhisattopi pārāvatehi 
 parivuto taṃ upasaṅkamitvā vanditvā paṭisanthāraṃ katvā 
 assamapade vicaritvā girikandarasamīpe gocaraṃ gahetvā sāyaṃ attano 
 vasanaṭṭhānaṃ gacchati  Kūṭatāpaso tattha atirekapaṇṇāsavassāni 
 vasi  Athassa ekadivasaṃ paccantagāmavāsino pārāvatamaṃsaṃ 
 abhisaṅkharitvā adaṃsu  So tassa   rasataṇhāya bajjhitvā kiṃ maṃsaṃ 
 nāmetanti pucchitvā pārāvatamaṃsanti sutvā cintesi mayhaṃ 
 assamapadaṃ bahū pārāvatā āgacchanti te māretvā maṃsaṃ khādituṃ 
 vaṭṭatīti  So taṇḍulasappidadhikhīramarīcādīni āharitvā ekamante 
  Footnote    pārāpatotipi      tattha  
  
  
 page     
 Ṭhapetvā muggaraṃ cīvarakaṇṇena paṭicchādetvā pārāvatānaṃ āgamanaṃ 
 olokento paṇṇasāladvāre nisīdi  Bodhisatto pārāvataparivuto 
 āgantvā tassa kūṭajaṭilassa duṭṭhakiriyaṃ oloketvā ayaṃ 
 duṭṭhatāpaso aññenākārena nisinno kacci nukho amhākaṃ 
 samānajātiyānaṃ maṃsaṃ khādi pariggaṇhissāmi nanti anuvāte ṭhatvā tassa 
 sarīragandhaṃ ghāyitvā ayaṃ amhe māretvā maṃsaṃ khāditukāmo na 
 tassa santikaṃ gantuṃ vaṭṭatīti pārāvate ādāya paṭikkamitvā cari  
 Tāpaso taṃ anāgacchantaṃ disvā madhurakathaṃ tehi saddhiṃ kathetvā 
 vissāsena upagate māretvā maṃsaṃ khādituṃ vaṭṭatīti cintetvā purimā 
 dve gāthā avoca 
              vassāni paññāsa samādhikāni 
              vāsimhi selassa guhāya romaka 
              asaṅkamānā abhinibbutacittā 
              hatthatthamāyanti mamaṇḍajā pure 
              tedāni vaṅkaṅga   kimatthamussukkā 
              bhajanti aññaṃ girikandaraṃ dijā 
              nu na maññanti mamaṃ yathā pure 
              cirampavuṭṭhā athavā na te imeti  
      Tattha samādhikānīti samaadhikāni  Romakāti romāya uppanna    
 Sudhotapavāḷasamānavaṇṇarattapādatāya bodhisattaṃ pārāvataṃ 
  Footnote    vakkaṅga      dumāya uppanna  
  
  
 page     
 Ālapati  Asaṅkamānāti evaṃ atirekapaññāsa vassāni imissā 
 pabbataguhāya vasantesu amhesu ete aṇḍajā ekadivasampi mayi 
 āsaṅkaṃ akatvā abhinibbutacittāva hutvā pubbe mama hatthatthaṃ 
 pasāraṇokāsaṃ hatthapāsaṃ āgacchantīti attho  Tedānīti te 
 idāni  Vaṅkaṅgāti bodhisattaṃ ālapati  Sabbepi pana pakkhino 
 uppatanakāle gīvaṃ vaṅkaṃ katvā uppatanato vaṅkaṅgāti vuccanti  
 Kimatthanti kiṃ kāraṇaṃ sampassamānā  Ussukkāti ukkaṇṭhitarūpā 
 hutvā  Girikandaranti girito aññaṃ pabbatakandaraṃ  Yathā pureti 
 yathā pubbe ete pakkhino maṃ garuṃ katvā piyaṃ katvā maññanti 
 tathā idāni nu na maññanti pubbe idha nivuṭṭhatāpasopi 
 añño ayaṃ aññoti evaṃ maññe maṃ maññantīti dīpeti  
 Cirampavuṭṭhā athavā na te imeti kinnukho ime ciraṃ vippavasitvā 
 dīghassa addhuno accayena āgatattā maṃ soeva ayanti na 
 sañjānanti udāhu ye amhesu abhinibbutacittā na te ime aññeva 
 āgantukapakkhino ime tena maṃ na upasaṅkamantīti pucchati  
      Taṃ sutvā mahāsatto nivattitvā ṭhitova tatiyaṃ gāthamāha 
            jānāma taṃ na mayaṃ sammuḷhā 
            sveva tvaṃ te mayamasma naññe 
            cittañca te asmi jane paduṭṭhaṃ 
            ājīvaka tena taṃ uttasāmāti  
      Tattha na mayaṃ sammuḷhāti mayaṃ muḷhā pamattā na homa  
  
  
 page     
 Cittañca te asmi jane paduṭṭhanti tvaṃ soyeva mayampi teyeva taṃ 
 sañjānāma apica kho pana  te  tava cittaṃ asmiṃ jane paduṭṭhaṃ amhe 
 māretuṃ uppannaṃ  Ājīvakāti ājīvahetu pabbajita duṭṭhatāpasa  Tena taṃ 
 uttasāmāti tena kāraṇena taṃ uttasāma bhāyāma na upasaṅkamāmāti  
      Kūṭatāpaso ñāto ahaṃ imehīti muggaraṃ khipitvā virajjhitvā 
 gaccha bho viraddhomhīti āha  Atha naṃ bodhisatto maṃ 
 tāva viraddhosi cattāro pana apāye na virajjhasi sace idheva 
 vasissasi gāmavāsīnaṃ coro ayanti ācikkhitvā taṃ 
 gaṇhāpessāmi sīghaṃ palāyassūti taṃ tajjetvā pakkāmi  Kūṭajaṭilopi 
 tattha vasituṃ nāsakkhi aññattha agamāsi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi tadā kūṭatāpaso devadatto ahosi purimo 
 sīlavantatāpaso sārīputto pārāvatajeṭṭhako pana ahamevāti  
                      Romajātakaṃ sattamaṃ 
                        
                         mahisajātakaṃ 
      kimatthamabhisandhāyāti idaṃ satthā jetavane viharanto ekaṃ 
 lolamakkaṭaṃ ārabbha kathesi  
      Sāvatthiyaṃ kirekasmiṃ kule eko posāvaniyalolamakkaṭo hatthisālaṃ 
 gantvā ekassa sīlavantahatthissa piṭṭhe nisīditvā uccārapassāvaṃ 
 karoti piṭṭhiyaṃ caṅkamati  Hatthī attano sīlavantatāya 
  
  
 page     
 Khantisampadāya na kiñci karoti  Athekadivasaṃ tassa hatthissa 
 ṭhāne añño duṭṭhahatthipotako aṭṭhāsi  Makkaṭo soyeva 
 ayanti saññāya duṭṭhahatthissa piṭṭhiṃ abhirūhi  Atha naṃ so vegena 
 soṇḍāya gahetvā bhūmiyaṃ pātetvā pādena akkamitvā sañcuṇṇesi  
 Sā pavutti bhikkhusaṅghassa pākaṭā jātā  Athekadivasaṃ bhikkhū 
 dhammasabhāyaṃ kathaṃ samuṭṭhāpesuṃ āvuso lolamakkaṭo kira 
 sīlavantahatthisaññāya duṭṭhahatthipiṭṭhiṃ abhiruḷho atha naṃ so jīvitakkhayaṃ 
 pāpesīti  Satthā āgantvā kāyanuttha bhikkhave etarahi kathāya 
 sannisinanāti pucchitvā imāya nāmāti vutte na bhikkhave 
 idāneva so lolamakkaṭo evaṃsīlo porāṇato paṭṭhāya 
 evaṃsīloyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 himavantappadese mahisayoniyaṃ nibbattitvā vayappatto thāmasampanno 
 mahāsarīro pabbatapādapabbhāragiriduggavanaghaṭesu vicaranto ekaṃ phāsukaṃ 
 rukkhamūlaṃ disvā gocaraṃ gahetvā divā tasmiṃ rukkhamūle aṭṭhāsi  
 Atheko lolamakkaṭo rukkhā otaritvā tassa piṭṭhiṃ abhirūhitvā 
 uccārapassāvaṃ katvā siṅgesu gahetvā olambanto naṅguṭṭhe 
 gahetvā dolāyantova kīḷi  Bodhisatto khantimettānudayasampadāya 
 taṃ tassa anācāraṃ na manasākāsi  Makkaṭo punappunaṃ tatheva 
 karoti  Athekadivasaṃ tasmiṃ rukkhe adhivaṭṭhā devatā rukkhakkhandhe 
 ṭhatvā naṃ mahisarāja kasmā imassa duṭṭhamakkaṭassa avamānaṃ sahasi 
  
  
 page     
 Nisedhehi nanti vatvā etamatthaṃ pakāsentī purimā dve gāthā avoca 
         kimatthamabhisandhāya            lahucittassa dubbhino 
         sabbakāmaduhasseva           imaṃ dukkhaṃ titikkhasi 
         siṅgena nīharāsetaṃ          padasāva adhiṭṭhaha 
         bhiyyo bālā pakuṭṭeyyuṃ     no cassa paṭisedhakoti  
      Tattha kimatthamabhisandhāyāti kinnukho kāraṇaṃ paṭicca kiṃ sampassamāno  
 Dubbhinoti mittadubbhino  Sabbakāmaduhassevāti sabbakāmadadassa 
 sāmikassa viya  Titikkhasīti adhivāsesi  Padasāva adhiṭṭhahāti 
 pādeneva naṃ tikhiṇakhuraggena yathā ettheva marati evaṃ akkama  
 Bhiyyo bālāti sace hi paṭisedhako na bhaveyya bālā 
 aññāṇasattā punappunaṃ kuṭṭeyyuṃ ghaṭṭeyyuṃ viheṭheyyumevāti dīpeti  
      Taṃ sutvā bodhisatto rukkhadevate sacāhaṃ iminā jātigottavassādīhi 
 adhiko samāno   imassa dosaṃ na sahissāmi kathaṃ me 
 manoratho nipphattiṃ gamissati ayaṃ pana maṃ viya aññampi maññamāno 
 evaṃ anācāraṃ karissati tato yesaṃ caṇḍamahisānaṃ esa 
 evaṃ karissati teyeva etaṃ vadhissanti sā etassa aññehi 
 māraṇā mayhaṃ dukkhato ca pāṇātipātato ca vimutti bhavissatīti 
 vatvā tatiyaṃ gāthamāha 
        mamevāyaṃ maññamāno       aññaṃpevaṃ karissati 
        te naṃ tattha vadhissanti      sā me mutti bhavissatīti  
  Footnote    pakujjheyyuṃ      avikkosamāno  
  
  
 page     
      Katipāhaccayena pana bodhisatto aññattha gato  Añño 
 caṇḍamahiso tattha āgantvā aṭṭhāsi  Duṭṭhamakkaṭo soyeva 
 ayanti saññāya tassa piṭṭhiṃ abhirūhitvā tatheva anācāraṃ cari  
 Atha naṃ so vidhūnanto bhūmiyaṃ pātetvā siṅgena hadaye vijjhitvā 
 pādehi madditvā sañcuṇṇesi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi tadā duṭṭhamahiso ayaṃ duṭṭhahatthī ahosi 
 duṭṭhamakkaṭo ayaṃ makkaṭo sīlavā mahisarājā pana ahamevāti  
                      Mahisajātakaṃ aṭṭhamaṃ 
                         
                        satapattajātakaṃ 
      yathā māṇavako pantheti idaṃ satthā jetavane viharanto 
 paṇḍakalohitake ārabbha kathesi  
      Chabbaggiyānaṃ hi dve janā mettiyabhummajakā rājagahaṃ 
 upanissāya vihariṃsu  Dve assajipunabbasukā kiṭāgiriṃ upanissāya vihariṃsu  
 Paṇḍakalohitakā ime pana dve sāvatthiṃ upanissāya jetavane vihariṃsu  
 Te dhammena nīhaṭaṃ adhikaraṇaṃ ukkoṭenti  Yepi tesaṃ sandiṭṭhasambhattā 
 honti tesaṃ upatthambhakā hutvā na āvuso tumhe etehi 
 jātiyā vā gottena vā sīlena vā vattādīhi vā hīnatarā 
 sace tumhe attano gāhaṃ visajjetha suṭṭhutaraṃ vo ete 
 abhibhavissantīti ādīni vatvā gāhaṃ visajjetuṃ na denti  Tena 
  
  
 page     
 Bhaṇḍanāni ceva kalahavivādā ca pavattanti  Bhikkhū etamatthaṃ bhagavato 
 ārocesuṃ  Atha bhagavā etasmiṃ kāraṇe bhikkhusaṅghaṃ sannipātetvā 
 paṇḍakalohitake pakkosāpetvā saccaṃ kira tumhe bhikkhave 
 attanāpi adhikaraṇaṃ ukkoṭetha aññesampi gāhaṃ visajjetuṃ na dethāti 
 pucchitvā saccaṃ bhanteti vutte evaṃ sante hi bhikkhave tumhākaṃ 
 kiriyā satapattasakuṇassa kiriyā viya hotīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 aññatarasmiṃ kāsikagāmake ekasmiṃ kule nibbattitvā vayappatto 
 kasivaṇijjādīhi jīvitaṃ akappetvā pañcasatamatte core gahetvā 
 tesaṃ jeṭṭhako hutvā panthadūhanasandhicchedādīni karonto jīvitaṃ 
 kappesi  Tadā bārāṇasiyaṃ eko kuṭumbiko ekassa jānapadassa 
 kahāpaṇasahassaṃ datvā puna aggahetvāva kālamakāsi  Athassa 
 bhariyā aparabhāge gilānā maraṇamañce nipannā puttamāmantetvā 
 tāta pitā te ekassa sahassaṃ datvā anāharāpetvāva mato sace 
 ahampi marissāmi na so tuyhaṃ dassati gaccha naṃ mayi jīvantiyā 
 āharāpetvā gaṇhāhīti āha  So sādhūti sampaṭicchitvā 
 tattha gantvā kahāpaṇe labhi  Athassa mātā kālakiriyaṃ katvā 
 puttasinehena tassa āgamanamagge opapātikasigālī hutvā 
 nibbatti  Tadā so corajeṭṭhako maggapaṭipanne vilumpamāno sapariso 
 tasmiṃ magge aṭṭhāsi  Atha sā sigālī putte aṭavīmukhaṃ 
 sampatte tāta mā aṭaviṃ abhirūhi corā ettha ṭhitā te taṃ 
  
  
 page     
 Māretvā kahāpaṇe gaṇhissantīti punappunaṃ maggaṃ occhindamānā 
 nivāreti  So taṃ kāraṇaṃ ajānanto ayaṃ kāḷakaṇṇisigālī 
 mayhaṃ maggaṃ occhindatīti taṃ leḍḍumpi gahetvā mātaraṃ palāpetvā 
 aṭaviṃ paṭipajji  Atheko satapattasakuṇo imassa purisassa hatthe 
 kahāpaṇasahassaṃ atthi imaṃ māretvā kahāpaṇe gaṇhathāti 
 viravanto corābhimukho pakkhandi  Māṇavo tena katakāraṇaṃ ajānanto 
 ayaṃ maṅgalasakuṇo idāni me sotthi bhavissatīti cintetvā vassa 
 sāmi vassa sāmīti añjaliṃ paggaṇhi  Bodhisatto sabbarudaññū tesaṃ 
 dvinnaṃ kiriyaṃ disvā cintesi imāya sigāliyā etassa mātarā 
 bhavitabbaṃ tenesā imaṃ māretvā kahāpaṇe gaṇhissantīti bhayena 
 nivāreti iminā pana satapattena paccāmittena bhavitabbaṃ teneso 
 imaṃ māretvā kahāpaṇe gaṇhathāti ārocesi ayaṃ pana etamatthaṃ 
 ajānanto atthakāmaṃ mātaraṃ tajjetvā palāpesi anatthakāmassa 
 satapattassa atthakāmo meti saññāya añjaliṃ paggaṇhati aho vatāyaṃ 
 bāloti  Bodhisattānaṃ hi evaṃ mahāpurisānampi parasantakaggahaṇaṃ 
 visamapaṭisandhiggahaṇādivasena hoti  Nakkhattadosenātipi vadanti  Māṇavo 
 āgantvā corānaṃ sīmantaraṃ pāpuṇi  Bodhisatto taṃ gāhāpetvā 
 kattha vāsikosīti pucchi  Bārāṇasīvāsikomhīti  Kahaṃ agamāsīti  
 Ekasmiṃ gāmake sahassaṃ laddhabbaṃ atthi tattha agamāsinti  Laddhaṃ pana 
 teti  Āma laddhanti  Kena pesitosīti  Sāmi pitā me mato 
 mātāpi me gilānā sā mayi matāya esa na labhissatīti 
  
  
 page     
 Maññamānā maṃ pesesīti  Idāni tava mātu pavuttiṃ jānāsīti  Na 
 jānāmi sāmīti  Mātā te tayi nikkhante kālaṃ katvā puttasinehena 
 sigālī hutvā tava maraṇabhayabhītā maggante occhinditvā 
 taṃ vāresi taṃ tajjetvā palāpesi satapattasakuṇo pana te 
 paccāmitto so imaṃ māretvā kahāpaṇe gaṇhathāti amhākaṃ 
 ācikkhati tvaṃ attano bālatāya atthakāmaṃ mātaraṃ anatthakāmā 
 meti maññasi anatthakāmaṃ satapattaṃ atthakāmo meti tayā amhākaṃ 
 kataguṇo   nāma natthi mātu pana te mahāguṇāya addhā matāya 
 kahāpaṇe gahetvā gacchāhīti taṃ vissajjesi  
      Satthā imaṃ dhammadesanaṃ āharitvā abhisambuddho hutvā imā 
 gāthā avoca 
        yathā māṇavako panthe       sigāliṃ vanagocariṃ 
        atthakāmaṃ pavedentiṃ        anatthakāmāti maññati 
        anatthakāmaṃ satapattaṃ         atthakāmoti maññati 
        evameva idhekacco        puggalo hoti tādiso 
        hitebhi vacanaṃ vutto         paṭiggaṇhati vāmato 
        ye ca kho naṃ pasaṃsanti       bhayā ukkaṃsayanti vā 
        tañhi so maññate mittaṃ      satapattaṃva māṇavoti  
      Tattha hitebhīti hitaṃ vuḍḍhiṃ icchamānehi  Vacanaṃ vuttoti 
 hitasukhāvahaṃ ovādānusāsaniṃ vutto  Paṭiggaṇhati vāmatoti 
  Footnote    tassa tumhākaṃ kataguṇo  
  
  
 page     
 Ovādaṃ aggaṇhanto ayaṃ me na atthāvaho hoti anatthāvaho 
 me ayanti gaṇhanto vāmato paṭiggaṇhati nāma  Ye ca kho 
 nanti ye ca kho taṃ attano gāhaṃ gahetvā ṭhitaṃ puggalaṃ adhikaraṇaṃ 
 gahetvā ṭhitehi nāma tumhādisehi bhavitabbanti vaṇṇenti  Bhayā 
 ukkaṃsayanti vāti imassa gāhassa visajjanapaccayā tumhākaṃ idañca 
 bhayaṃ uppajjissati mā visajjayittha na ete bāhusaccakulaparivārādīhi 
 tumhe sampāpuṇantīti evaṃ visajjanapaccayā bhayaṃ dassetvā 
 ukkhipanti  Taṃ hi so maññate mittanti ye evarūpā honti 
 tesu yaṃ kiñci so ekacco bālapuggalo attano bālatāya mittaṃ 
 maññati ayaṃ me atthakāmo mittoti maññati  Satapattaṃva 
 māṇavoti yathā anatthakāmaññeva satapattaṃ so māṇavo attano 
 bālatāya atthakāmoti maññittha paṇḍito pana evarūpaṃ anuppiyabhāṇiṃ 
 mittoti aggahetvā dūratova naṃ vivajjeti  Tena vuttaṃ 
        aññadatthuharo mitto      yo ca mitto vacīparo 
        anuppiyañca yo āha      apāyesu ca yo sakhā 
        ete amitte cattāro   iti viññāya paṇḍito 
        ārakā parivajjeyya      maggaṃ paṭibhayaṃ yathāti    
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi tadā corajeṭṭhako ahamevāti  
                      Satapattajātakaṃ navamaṃ 
  Footnote    dī  pā       
  
  
 page     
                        Pūṭadūsakajātakaṃ 
      addhā hi nūna migarājāti idaṃ satthā jetavane viharanto 
 ekaṃ kumāraṃ pūṭadūsakaṃ ārabbha kathesi  
      Sāvatthiyaṃ kireko amacco buddhappamukhaṃ bhikkhusaṅghaṃ nimantetvā 
 uyyāne nisīdāpetvā dānaṃ dadamāno antarābhatte uyyāne 
 vicaritukāmā carantūti āha  Bhikkhū uyyānacārikaṃ cariṃsu  Tasmiṃ 
 khaṇe uyyānapālo pattasampannaṃ rukkhaṃ abhirūhitvā mahantamahantāni 
 pattāni gahetvā ayaṃ pupphānaṃ bhavisasati ayaṃ phalānanti pūṭe 
 katvā rukkhamūle pātesi  Tassa puttadārako pātitaṃ pātitaṃ 
 pūṭaṃ viddhaṃseti  Bhikkhū tamatthaṃ satthu ārocesuṃ  Satthā 
 na bhikkhave idāneva pubbepesa pūṭadūsakoyevāti vatvā atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 bārāṇasiyaṃ ekasmiṃ brāhmaṇakule nibbattitvā vayappatto agāraṃ 
 ajjhāvasamāno ekadivasaṃ kenacideva karaṇīyena uyyānaṃ agamāsi  
 Tattha bahū vānarā vasanti  Uyyānapālo pana imināva niyāmena 
 pattapūṭe pāteti  Jeṭṭhakavānaro pātitapātite viddhaṃseti  
 Bodhisatto taṃ āmantetvā uyyānapālena pātitapātite pūṭe 
 viddhaṃsetvā pātitapātitaṃ manāpataraṃ kātukāmo maññasīti vatvā 
 paṭhamaṃ gāthamāha 
  
  
 page     
        Addhā hi nūna migarājā      pūṭakammassa kovido 
        tathā hi pūṭaṃ dūseti         aññaṃ nūna karissatīti  
      Tattha migarājāti makkaṭaṃ vaṇṇento vadati  Pūṭakammassāti 
 mālāpūṭakaraṇassa  Kovidoti cheko  Ayaṃ panettha 
 saṅkhepattho ayaṃ hi migarājā ekaṃsena pūṭakammassa kovido maññe 
 tathā hi aññaṃ pātitaṃ pūṭaṃ dūseti aññaṃ nūna tato manāpataraṃ 
 karissatīti  
      Taṃ sutvā makkaṭo dutiyaṃ gāthamāha 
        na me pitā vā mātā vā    pūṭakammassa kovidā 
        kataṃ kataṃ kho dūsema          evaṃdhammamidaṃ kulanti  
      Taṃ sutvā bodhisatto tatiyaṃ gāthamāha 
        yesaṃ vo īdiso dhammo       adhammo pana kīdiso 
        mā vo dhammaṃ adhammaṃ vā      addasāma kudācananti  
 Vatvā capana vānaragaṇaṃ garahitvā pakkāmi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi tadā vānaro pūṭadūsakadārako ahosi paṇḍitapuriso 
 pana ahamevāti  
                      Pūṭadūsakajātakaṃ dasamaṃ 
                     udapānavaggo tatiyo 
                       
  
  
 page     
                     Abbhantaravaggavaṇṇanā 
                         
                       abbhantarajātakaṃ 
      abbhantaro nāma dumoti idaṃ satthā jetavane viharanto 
 sārīputtattherassa bimbātheriyā ambarasadānaṃ ārabbha kathesi  
      Sammāsambuddhe hi pavattitapavaradhammacakke vesāliyaṃ kūṭāgārasālāyaṃ 
 viharante mahāpajāpatī gotamī pañca sākiyasatāni ādāya 
 gantvā pabbajjaṃ yācitvā pabbajjañceva upasampadañca labhi  
 Aparabhāge tā pañcasatā bhikkhuniyo nandakovādaṃ sutvā arahattaṃ 
 pāpuṇiṃsu  Satthari pana sāvatthiyaṃ upanissāya viharante 
 rāhulamātā devī sāmiko me pabbajitvā sabbaññutaṃ patto 
 puttopi me pabbajitvā tasseva santike vasati ahaṃ agāramajjhe 
 kiṃ karissāmi ahampi pabbajitvā sāvatthiyaṃ gantvā sammāsambuddhañca 
 puttañca nivaddhaṃ passamānā viharissāmīti cintetvā 
 bhikkhunīupassayaṃ gantvā pabbajitvā ācariyupajjhāyāhi saddhiṃ sāvatthiṃ 
 gantvā satthārañca piyaputtañca passamānā ekasmiṃ bhikkhunīupassaye 
 vāsaṃ kappesi  Rāhulasāmaṇero āgantvā mātaraṃ passati  
 Athekadivasaṃ theriyā udaravāto kuppi  Sā putte daṭṭhuṃ āgate 
 tassa dassanatthāya nikkhamituṃ nāsakkhi  Aññāva āgantvā 
 aphāsukabhāvaṃ kathayiṃsu  So mātu santikaṃ gantvā kiṃ te laddhuṃ 
  
  
 page     
 Vaṭṭatīti pucchi  Tāta agāramajjhe me sakkarādīhi yojite 
 ambarase pīte udaravāto vūpasammati idāni pana piṇḍāya 
 caritvā jīvitaṃ kappema kuto taṃ labhissāmāti  Sāmaṇero 
 labhanto āharissāmīti vatvā nikkhami  Tassa panāyasmato 
 upajjhāyo dhammasenāpati ācariyo mahāmoggallāno cūḷapitā 
 ānandatthero pitā sammāsambuddhoti mahāsampatti  Evaṃ santepi 
 aññassa santikaṃ agantvā upajjhāyassa santikaṃ gantvā vanditvā 
 dummukhākāro hutvā aṭṭhāsi  Atha naṃ thero kinnukho rāhula 
 dummukho vihāsīti āha  Mātu me bhante theriyā udaravāto 
 kuppitoti  Kiṃ laddhuṃ vaṭṭatīti  Sakkarayojitena kira ambarasena 
 phāsu hotīti  Hotu labhissāmi mā cintayīti  So punadivase 
 taṃ ādāya sāvatthiyaṃ pavisitvā sāmaṇeraṃ āsanasālāyaṃ nisīdāpetvā 
 rājadvāraṃ agamāsi  Kosalarājā theraṃ disvā nisīdāpesi  
 Taṃkhaṇaññeva uyyānapālo piṇḍipakkānaṃ madhuraambānaṃ ekapūṭaṃ 
 āhari  Rājā ambānaṃ tacaṃ apanetvā sakkararasaṃ pakkhipitvā 
 sayameva madditvā therassa pattaṃ pūretvā adāsi  Thero 
 rājanivesanā nikkhamitvā āsanasālaṃ gantvā sāmaṇerassa adāsi taṃ 
 haritvā mātu te dehīti  So āharitvā adāsi  Theriyā 
 paribhuttamatteyeva udaravāto vūpasami  Rājāpi manussaṃ pesesi 
 thero idha nisīditvā ambarasaṃ na bhuñji gaccha kassaci dinnabhāvaṃ 
 jānāhīti  So therena saddhiṃ gantvā taṃ pavuttiṃ ñatvā 
  
  
 page     
 Āgantvā rañño kathesi  Rājā cintesi sace satthā agāraṃ 
 āvasissati cakkavattirājā abhavissa rāhulasāmaṇero pariṇāyakaratanaṃ 
 therī itthīratanaṃ sakalacakkavāḷarajjaṃ etesaññeva abhavissa 
 amhehi ete vata upaṭṭhahantehi caritabbaṃ assa idāni pabbajitvā 
 amhe upanissāya vasantesu etesu na yuttaṃ amhākaṃ pamajjitunti  
 So tato paṭṭhāya theriyā nivaddhaṃ ambarasaṃ dāpesi  Therena 
 bimbattheriyā ambarasassa dinnabhāvo bhikkhusaṅghe pākaṭo jāto  
 Athekadivasaṃ bhikkhū dhammasabhāyaṃ kathaṃ samuṭṭhāpesuṃ āvuso 
 sārīputtatthero kira bimbattheriṃ ambarasena santappesīti  Satthā 
 āgantvā kāyanuttha bhikkhave etarahi kathāya sannisinnāti pucchitvā 
 imāya nāmāti vutte na bhikkhave idāneva rāhulamātā 
 sārīputtena ambarasena santappitā pubbepesa etaṃ santappesiyevāti 
 vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 kāsikagāmake brāhmaṇakule nibbattitvā vayappatto takkasilāyaṃ 
 sabbasippāni uggahetvā saṇṭhapitagharāvāso mātāpitūnaṃ accayena 
 isipabbajjaṃ pabbajitvā himavantappadese abhiññā ca samāpattiyo 
 ca nibbattetvā isigaṇaparivuto gaṇasatthā hutvā dīghassa addhuno 
 accayena loṇambilasevanatthāya pabbatapādā otaritvā cārikañcaramāno 
 bārāṇasiyaṃ patvā uyyāne vāsaṃ kappesi  Athassa 
 isigaṇassa sīlatejena sakkassa bhavanaṃ kampi  Sakko āvajjamāno 
  
  
 page     
 Taṃ kāraṇaṃ ñatvā imesaṃ tāpasānaṃ anāvāsāya parisakkissāmi 
 atha te bhinnāvāsā upaddūtā caramānā cittekaggataṃ na labhissanti 
 evaṃ me phāsukaṃ bhavissatīti cintetvā ko nukho upāyoti 
 vīmaṃsanto imaṃ upāyaṃ addasa majjhimayāmasamanantare rañño 
 aggamahesiyā sirigabbhe pavisitvā ākāse ṭhatvā bhadde sace 
 tvaṃ abbhantaraṃ ambapakkaṃ khādeyyāsi puttaṃ labhissasi so 
 cakkavattirājā bhavissatīti ācikkhissāmi rājā deviyā kathaṃ sutvā 
 ambapakkassatthāya uyyānaṃ pesessati athāhaṃ ambāni 
 antaradhāpessāmi rañño uyyāne ambānaṃ abhāvaṃ ārocessanti tena 
 ke khādantīti vutte tāpasā khādantīti vakkhanti taṃ sutvā 
 rājā tāpase pothetvā nīharāpessati evampi te me upaddūtā 
 bhavissantīti  So majjhimayāmasamanantare sirigabbhaṃ pavisitvā 
 ākāse ṭhito attano devarājabhāvaṃ jānāpetvā tāya saddhiṃ 
 sallapanto purimā dve gāthā avoca 
        abbhantaro nāma dumo     yassa dibyamidaṃ phalaṃ 
        bhutvā dohaḷinī nārī      cakkavattiṃ vijāyati 
        tvampi bhadde mahesīsi     sā cāpi patino piyā 
        āharissati te rājā     idaṃ abbhantaraṃ phalanti  
      Tattha abbhantaro nāma dumoti iminā tāva gāmanigamajanapada 
 pabbatādīnaṃ asukassa abbhantaroti avatvā kevalaṃ ekaṃ abbhantaraṃ 
 ambarukkhaṃ katheti  Yassa dibyamidaṃ phalanti yassa ambarukkhassa 
  
  
 page     
 Devatānaṃ paribhogārahaṃ dibyaphalaṃ  Idanti pana nipātamattameva  
 Dohaḷinīti sañjātadohaḷā  Tvampi bhadde mahesīsīti tvaṃ sobhanā   
 mahesī asi  Aṭṭhakathāyaṃ pana mahesī vātipi pāṭho  Sā cāpi 
 patino piyāti soḷasannaṃ devīsahassānaṃ abbhantare aggamahesī ca 
 patino ca piyāti attho  Āharissati te rājā idaṃ abbhantaraṃ 
 phalanti tassā te piyāya aggamahesiyā idaṃ mayā vuttappakāraṃ 
 phalaṃ rājā āharāpessati sā tvaṃ taṃ paribhuñjitvā cakkavattigabbhaṃ 
 labhissasīti  
      Evaṃ sakko deviyā imā dve gāthā vatvā tvaṃ 
 appamattā hohi mā papañcamakāsi sve rañño āroceyyāsīti 
 taṃ anusāsetvā attano vasanaṭṭhānameva gato  Sā punadivase 
 gilānālayaṃ dassetvā paricārikānaṃ saññaṃ datvā nipajji  Rājā 
 samussitasetacchatte sīhāsane nisinno naṭakāni passanto deviṃ adisvā 
 kahaṃ devīti paricārike pucchi  Gilānā devāti  So tassā 
 santikaṃ gantvā sayanapasse nisīditvā piṭṭhiṃ parimajjanto kinte 
 bhadde aphāsukanti pucchi  Mahārāja aññaṃ aphāsukaṃ nāma natthi 
 dohaḷo pana me uppannoti  Kiṃ icchasi bhaddeti  
 Abbhantaraambaphalaṃ devāti  Abbhantaraambo nāma devi kahaṃ atthīti  
 Nāhaṃ deva abbhantaraambaṃ jānāmi tassa pana me phalaṃ labhamānāya 
 jīvitaṃ atthi alabhamānāya natthīti  Tenahi āharāpessāmi mā 
  Footnote    sobhane  
  
  
 page     
 Cintayīti  Rājā deviṃ assāsetvā uṭṭhāya gantvā rājapallaṅke 
 nisinno amacce pakkosāpetvā deviyā abbhantarambe nāma 
 dohaḷo uppanno kiṃ kātabbanti pucchi  Deva dvinnaṃ ambānaṃ 
 abbhantare ṭhito ambo abbhantarambo nāma uyyānaṃ pesetvā 
 abbhantare ṭhitaambato phalaṃ āharāpetvā deviyā dāpessāmāti  
 Rājā sādhu evarūpaṃ ambaṃ āharathāti uyyānaṃ pesesi  Sakko 
 attano ānubhāvena uyyāne ambāni khāditasadisāni katvā 
 antaradhāpesi  Ambatthāya gatā sakalauyyānaṃ vicaritvā ekaṃ ambampi 
 alabhitvā āgantvā uyyāne ambānaṃ abhāvaṃ rañño kathayiṃsu  
 Ke ambāni khādantīti  Tāpasā devāti  Tāpase uyyānato 
 pothetvā nīharathāti  Manussā sādhūti sampaṭicchitvā nīhariṃsu  
 Sakkassa manoratho matthakaṃ pāpuṇi  Devī ambaphalatthāya nibaddhaṃ 
 katvā nipajjiyeva  Rājā kattabbakiccaṃ apassanto amacce ca 
 brāhmaṇe ca sannipātāpetvā abbhantaraambassa atthibhāvaṃ jānāthāti 
 pucchi  Brāhmaṇā āhaṃsu deva abbhantaraambo nāma 
 devatānaṃ paribhogo himavante kāñcanaguhāya anto atthīti ayaṃ no 
 paramparato   anussavoti  Ko pana tato ambaṃ āharituṃ sakkhissatīti  
 Na sakkā tattha manussabhūtena gantuṃ ekaṃ suvapotakaṃ 
 pesetuṃ vaṭṭatīti  Tena ca samayena rājakule eko suvapotako 
 mahāsarīro kumārakānaṃ yānakacakkanābhimatto thāmasampanno paññavā 
  Footnote    paramparāgato  
  
  
 page     
 Upāyakusalo  Rājā taṃ āharāpetvā tāta suvapotaka ahaṃ 
 tava bahūpakāro kāñcanapañjare vasasi suvaṇṇataṭṭake madhulāje 
 khādasi sakkarapānakaṃ pivasi tayāpi amhākaṃ ekaṃ kiccaṃ nittharituṃ 
 vaṭṭatīti āha  Kiṃ devāti  Tāta deviyā abbhantaraambe dohaḷo 
 uppanno so ca ambo himavante kāñcanapabbatantare atthi devatānaṃ 
 paribhogo na sakkā tattha manussabhūtena gantuṃ tayā tato phalaṃ 
 āharituṃ vaṭṭatīti  Sādhu deva āharissāmīti  Atha naṃ rājā 
 suvaṇṇataṭṭake madhulāje khādāpetvā sakkarapānakaṃ pāyetvā 
 satapākatelenassa pakkhantarāni makkhetvā ubhohi hatthehi gahetvā 
 sīhapañjare ṭhatvā ākāse visajjesi  Sopi rañño nipaccakāraṃ 
 dassetvā ākāse pakkhanto manussapathaṃ atikkamma himavante paṭhame 
 pabbatantare vasantānaṃ suvakānaṃ santikaṃ gantvā abbhantaraambo 
 nāma kattha atthi kathetha me taṃ ṭhānanti pucchi  Mayaṃ na 
 jānāma dutiye pabbatantare suvakā jānissantīti āhaṃsu  So 
 tesaṃ sutvā tato uppatitvā dutiyaṃ pabbatantaraṃ agamāsi tathā 
 tatiyaṃ tathā catutthaṃ pañcamaṃ chaṭṭhaṃ agamāsi  Tatrāpi naṃ suvakā 
 na mayaṃ jānāma sattame pabbatantare suvakā jānissantīti āhaṃsu  
 So tatthāpi gantvā abbhantarambo nāma kattha atthīti pucchi  
 Asukaṭṭhāne nāma kāñcanapabbatantareti  Ahaṃ tassa phalatthāya 
 āgato maṃ tattha netvā tato me phalaṃ dāpethāti  Suvagaṇā 
 āhaṃsu samma so vessavaṇamahārājassa paribhogo na sakkā 
  
  
 page     
 Upasaṅkamituṃ sakalarukkho mūlato paṭṭhāya sattahi lohajālehi 
 parikjitto sahassakumbhaṇḍarakkhasā rakkhanti tehi diṭṭhassa jīvitaṃ 
 nāma natthi kappuṭṭhānaggi viya avīcimahānirayasadisaṃ taṃ ṭhānaṃ mā 
 tattha paṭṭhanaṃ karīti  Sace tumhe na gacchatha mayhaṃ ṭhānaṃ ācikkhathāti  
 Tenahi asukena ca asukena ca ṭhānena yāhīti  So 
 tehi ācikkhitavasena suṭṭhu maggaṃ upadhāretvā taṃ ṭhānaṃ gantvā 
 divā attānaṃ adassetvā majjhimayāmasamanantare rakkhasānaṃ 
 niddokkamanasamaye abbhantarambassa santikaṃ gantvā ekena mūlantarena 
 saṇikaṃ abhirūhituṃ ārabhi  Lohajālaṃ kirīti saddamakāsi  Te rakkhasā 
 pabujjhitvā anto suvapotakaṃ disvā ambacoroti gahetvā 
 kammakaraṇaṃ saṃvidahiṃsu  Eko mukhe pakkhipitvā gilissāmi nanti āha  
 Aparo hatthehi madditvā phusitvā vippakīrissāmi nanti  Aparo 
 dvedhā phāletvā aṅgāresu pacitvā khādissāmīti  So tesaṃ 
 kammakaraṇasaṃvidhānaṃ sutvāpi asantasitvāva te rakkhase āmantetvā 
 ambho rakkhasā tumhe kassa purisāti āha  Vessavaṇamahārājassāti  
 Ambho tumhepi ekassa rañño purisā ahampi raññova 
 manussassa puriso bārāṇasīrājā maṃ abbhantarambaphalatthāya pesesi 
 svāhaṃ tattheva attano rañño jīvitaṃ datvā āgatomhi yo hi 
 attano mātāpitūnañceva sāmikassa ca atthāya jīvitaṃ pariccajati 
 so devalokeyeva nibbattati tasmā ahampi imamhā tiracchānayoniyā 
 muñcitvā devalokeyeva nibbattissāmīti vatvā tatiyaṃ 
  
  
 page     
 Gāthamāha 
        bhatturatthe parakkanto    yaṃ ṭhānamadhigacchati 
        sūro attapariccāgī      labhamāno bhavāmahanti  
      Tattha bhatturattheti bhattā vuccati bhattādīhi bharaṇakaposako 
 pitā mātā sāmiko ca iti tividhassāpi tassa bhattu atthāya  
 Parakkantoti parakkamaṃ karonto vāyamanto  Yaṃ ṭhānamadhigacchatīti 
 yaṃ sukhakāraṇaṃ yasaṃ vā lābhaṃ vā saggasampattiṃ vā adhigacchati  Sūroti 
 abhīru vikkamasampanno  Attapariccāgīti kāye ca jīvite ca 
 nirapekkho hutvā tassa tividhassāpi bhattu atthe attānaṃ 
 pariccajanto  Labhamāno bhavāmahanti yaṃ so evarūpo sūro 
 devasampattiṃ vā manussasampattiṃ vā labhati ahampi taṃ labhamāno bhavāmi 
 tasmā hāsova me ettha na tāso kiṃ pana maṃ tumhe 
 tāsethāti  
      Evaṃ so imāya gāthāya tesaṃ dhammaṃ desesi  Te tassa 
 dhammakathaṃ sutvā pasannacittā dhammiko esa na sakkā māretuṃ 
 visajjetha nanti vatvā suvapotakaṃ visajjetvā ambho suvapotaka 
 muttosi amhākaṃ hatthato sotthinā gacchāti āhaṃsu  Mayhaṃ 
 āgamanaṃ mā tucchaṃ karotha detha me ekaṃ ambaphalanti  Suvapotaka 
 tuyhaṃ ekaṃ ambaphalaṃ dātuṃ nāma na bhāro imasmiṃ pana rukkhe ambāni 
 āgantvā gaṇitāni gaṇitāni ekasmiṃ phale asamente amhākaṃ 
 jīvitaṃ natthi vessavaṇena hi kujjhitvā sakiṃ olokite 
  
  
 page     
 Tattakapāle pakkhittatilā viya kumbhaṇḍasahassaṃ bhijjitvā vippakīriyati tena 
 te dātuṃ na sakkoma labhamānaṭṭhānaṃ pana ācikkhissāmāti  
 Yokoci detuṃ samattho labhamānaṭṭhānaṃ ācikkhathāti  Etassa 
 kāñcanapabbatajālassa antare jotiraso nāma tāpaso aggiṃ jūhamāno 
 kāñcanapantiyā nāma paṇṇasālāyaṃ vasati vessavaṇassa kulupako 
 vessavaṇo ca tassa nivaddhaṃ cattāri ambaphalāni peseti tassa 
 santikaṃ gacchāti  So sādhūti sampaṭicchitvā tāpasassa santikaṃ 
 gantvā vanditvā ekamantaṃ nisīdi  Atha naṃ tāpaso kuto 
 āgatosīti pucchi  Bārāṇasīrañño santikāti  Kimatthāya 
 āgatosīti  Amhākaṃ rañño deviyā abbhantarambapakke dohaḷo 
 uppanno tadatthāya āgatomhi rakkhasā pana me sayaṃ 
 abbhantarambapakkaṃ adatvā tumhākaṃ santikaṃ pesesunti  Tenahi nisīda 
 labhissasīti  Athassa vessavaṇo cattāri phalāni pesesi  Tāpaso 
 tato dve paribhuñji  Ekaṃ suvapotakassa khādanatthāya adāsi  
 Tena tasmiṃ khādite ekaphalaṃ sikkāya pakkhipitvā suvapotakassa gīvāyaṃ 
 paṭimuñcitvā idāni gacchathāti suvapotakaṃ visajjesi  So taṃ 
 āharitvā deviyā adāsi  Sā taṃ khāditvā dohaḷaṃ paṭippassambhesi  
 Tatonidānaṃ somanassappatto ahosi    
      Satthā imaṃ dhammadesanaṃ āharitvā jātakaṃ samodhānesi tadā 
 devī rāhulamātā ahosi suvapotako rāhulo rājā ānando 
  Footnote    panassā putto nāhosi  
  
  
 page     
 Ambapakkadāyako tāpaso sārīputto uyyāne vuṭṭhatāpaso pana 
 sammāsambuddho ahosīti  
                     Abbhantarajātakaṃ paṭhamaṃ 
                         
                        seyyajātakaṃ 
      seyyaṃso seyyaṃso hotīti idaṃ satthā jetavane viharanto 
 ekaṃ kosalarañño amaccaṃ ārabbha kathesi  
      So kira rañño bahūpakāro sabbakiccanipphādako ahosi  
 Rājā bahūpakāro me ayanti tassa mahantaṃ yasaṃ adāsi  Taṃ asahamānā 
 aññe amaccā rañño pesuññaṃ upasaṃharitvā taṃ paribhindiṃsu  Rājā 
 tesaṃ vacanaṃ saddahitvā dosaṃ anupaparikkhitvāva taṃ sīlavantaṃ niddosaṃ 
 saṅkhalikabandhanena bandhāpetvā bandhanāgāre pakkhipāpesi  So tattha 
 ekakova vasanto sīlasampattiṃ nissāya cittekaggataṃ labhitvā 
 ekaggacitto saṅkhāre sammasitvā sotāpattiphalaṃ pāpuṇi  Athassa 
 rājā aparabhāge niddosabhāvaṃ ñatvā saṅkhalikabandhanaṃ bhindāpetvā 
 purimayasato mahantataraṃ yasaṃ adāsi  So satthāraṃ vandissāmīti 
 bahūni gandhamālādīni ādāya vihāraṃ gantvā tathāgataṃ pūjetvā vanditvā 
 ekamantaṃ nisīdi  Satthā tena saddhiṃ paṭisanthāraṃ karonto anattho 
 kira te uppannoti assumhāti āha  Āma bhante uppanno 
 ahaṃ pana tena anatthena atthaṃ akāsiṃ svāhaṃ bandhanāgāre nisīditvā 
 sotāpattiphalaṃ nibbattesinti  Satthā na kho upāsaka 
  
  
 page     
 Tvaññeva anatthena atthaṃ āhari porāṇakapaṇḍitāpi attano 
 anatthena atthaṃ āhariṃsuyevāti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tassa aggamahesiyā kucchismiṃ nibbattitvā vayappatto takkasilāyaṃ 
 sabbasippāni uggahetvā pitu accayena rajje patiṭṭhāya dasa 
 rājadhamme akopetvā dhammena samena rajjaṃ kāresi dānaṃ deti 
 pañca sīlāni rakkhati uposathakammaṃ karoti  Athasseko amacco 
 antepure padūsi  Pādamūlikādayo ñatvā asukaamacco antepure 
 paduṭṭhoti rañño ārocesuṃ  Rājā pariggaṇhāpento yathāsabhāvato 
 ñatvā taṃ pakkosāpetvā mā maṃ ito paṭṭhāya upaṭṭhahīti 
 nissariyaṃ akāsi  So gantvā aññataraṃ sāmantarājānaṃ upaṭṭhahi  
 Sabbavatthuṃ heṭṭhā mahāsīlavajātake kathitameva  Idhāpi so rājā 
 tikkhattuṃ vīmaṃsitvā tassa amaccassa vacanaṃ saddahitvā bārāṇasīrajjaṃ 
 gaṇhissāmīti mahantena parivārena rajjasīmaṃ pāpuṇi  Bārāṇasīrañño 
 sattasatamattā   mahāyodhā taṃ pavuttiṃ ñatvā deva asukarājā 
 kira bārāṇasīrajjaṃ gaṇhissāmīti janapadaṃ bhindanto āgacchati ettheva 
 naṃ gantvā gaṇhissāmāti āhaṃsu  Mayhaṃ paravihiṃsāya laddhena 
 rajjena kammaṃ natthi mā kiñci karitthāti  Corarājā āgantvā 
 nagaraṃ parikkhipi  Puna amaccā rājānaṃ upasaṅkamitvā deva mā 
 evaṃ karittha gaṇhāma nanti āhaṃsu  Rājā na labbhā kiñci 
  Footnote    pañcasatamattā  
  
  
 page     
 Kātuṃ nagaradvārāni vivarathāti vatvā sayaṃ amaccagaṇaparivuto mahātale 
 pallaṅke nisīdi  Corarājā catūsu dvāresu manusse pothento 
 nagaraṃ pavisitvā pāsādaṃ āruyha amaccasataparivutaṃ rājānaṃ gāhāpetvā 
 saṅkhalikāhi bandhāpetvā bandhanāgāre pakkhipāpesi  Rājā 
 bandhanāgāre nisinnova corarājānaṃ mettāyanto mettajjhānaṃ uppādesi  
 Tassa mettāya ānubhāvena corarañño kāye dāho uppajji  
 Sakalasarīramassa yamaukkāhi jhāpiyamānaṃ viya jātaṃ  So 
 mahādukkhābhitunno kinnukho kāraṇanti pucchi  Tumhe sīlavantaṃ rājānaṃ 
 bandhanāgāre pakkhipāpetha tena vo idaṃ dukkhaṃ uppannaṃ bhavissatīti  
 So gantvā bodhisattaṃ khamāpetvā tumhākaṃ rajjaṃ tumhākameva 
 hotūti rajjaṃ tasseva niyyādetvā ito paṭṭhāya tumhākaṃ paccatthiko 
 mayhaṃ bhāro hotūti vatvā paduṭṭhāmaccassa rājāṇaṃ kāretvā 
 attano nagarameva gato  Bodhisatto alaṅkatamahātale 
 samussitasetacchattepi pallaṅke nisinno parivāretvā nisinnehi amaccehi 
 saddhiṃ sallapanto purimā dve gāthā avoca 
        seyyaṃso seyyaṃso hoti     yo seyyamupasevati 
        ekena sandhiṃ katvāna       sataṃ vajjhe amocayiṃ 
        tasmā sabbena lokena      sandhiṃ katvāna ekako 
        pecca saggaṃ nigaccheyya      idaṃ suṇātha kāsiyoti  
      Tattha seyyaṃso seyyaṃso hoti yo seyyamupasevatīti 
 anavajjauttamadhammasaṅkhāto seyyo aṃso koṭṭhāso assāti seyyaṃso 
  
  
 page     
 Kusaladhammanissito puggalo yo punappunaṃ taṃ seyyaṃ kusaladhammabhāvanaṃ 
 kusalābhirataṃ vā uttamapuggalamupasevati so seyyaṃso hoti pasaṃsataro ceva 
 uttaritaro ca hoti  Ekena sandhiṃ katvāna sataṃ vajjhe amocayinti 
 tadimināpi cetaṃ veditabbaṃ ahaṃ hi seyyaṃ mettābhāvanaṃ upasevanto 
 tāya mettābhāvanāya ekena coraraññā sandhiṃ katvā mettābhāvanaṃ 
 ghaṭetvā tumhe satajane vajjhappatte amocayiṃ  Dutiyagāthāya attho  
 Yasmā ahaṃ ekena saddhiṃ ekato mettābhāvanāya sandhiṃ katvā 
 tumhe vajjhappatte satajane mocesiṃ tasmā veditabbameva taṃ 
 tasmā sabbena lokena saddhiṃ mettābhāvanāya sandhiṃ katvā ekako 
 puggalo pecca paraloke saggaṃ nigaccheyya  Mettāya hi upacāraṃ 
 kāmāvacare paṭisandhiṃ deti appanā brahmaloke idaṃ mama vacanaṃ 
 sabbepi tumhe kāsikaraṭṭhavāsino suṇāthāti  
      Evaṃ mahāsatto mahājanassa mettāyuttāya bhāvanāya guṇaṃ 
 vaṇṇetvā dvādasayojanike bārāṇasīnagare setacchattaṃ pahāya himavantaṃ 
 pavisitvā isipabbajjaṃ pabbaji  
      Satthā abhisambuddho hutvā tatiyaṃ gāthamāha 
        idaṃ vatvā mahārājā      kaṃso bārāṇasiggaho 
        dhanuṃ tuṇḍiñca nikkhippa      saññamaṃ ajjhupāgamīti 
      tattha mahārājāti mahanto rājā  Kaṃsoti tassa nāmaṃ  
 Bārāṇasiggahoti bārāṇasiṃ gahetvā ajjhāvasanato bārāṇasiggaho  
 So rājā idaṃ vacanaṃ vatvā dhanuñca sarasaṅkhātaṃ tuṇḍiñca nikkhippa 
  
  
 page     
 Ohāya chaḍḍetvā sīlasaṃyamaṃ upagato pabbajito pabbajitvā capana 
 jhānaṃ uppādetvā aparihīnajjhāno brahmaloke uppannoti  
      Satthā imaṃ dhammadesanaṃ āharitvā jātakaṃ samodhānesi tadā 
 corarājā ānando ahosi bārāṇasīrājā pana ahamevāti  
                      Seyyajātakaṃ dutiyaṃ 
                        
                       vaḍḍhakisūkarajātakaṃ 
      varaṃ varaṃ tvanti idaṃ satthā jetavane viharanto dhanuggahatissattheraṃ 
 nāma ārabbha kathesi  
      Passenadikosalarañño pitā mahākosalo bimbisārarañño dhītaraṃ 
 kosaladeviṃ dadamāno tassā nhānacuṇṇamūlameva satasahassuṭṭhānaṃ kāsikagāmaṃ 
 adāsi  Ajātasattunā pana pitari mārite kosaladevīpi 
 sokābhibhūtā kālamakāsi  Tato passenadikosalarājā cintesi ajātasattunā 
 pitā mārito bhaginīpi me sāmike kālakate sokena 
 kālakatā pitughātakassa corassa kāsikagāmaṃ na dassāmīti  So 
 taṃ ajātasattussa na adāsi  Taṃ gāmaṃ nissāya tesaṃ dvinnampi 
 kālena kālaṃ yuddhaṃ hoti  Ajātasattu taruṇo samattho  Passenadikosalo 
 mahallakoyeva  So abhikkhaṇaṃ parājeti  Mahākosalassāpi 
 manussā yebhuyyena parājitā  Atha rājā tena mayaṃ abhiṇhaṃ 
 parājitā kinnukho kātabbanti amacce pucchi  Deva ayyā nāma 
 mantacchekā honti jetavanamahāvihāre bhikkhūnaṃ kathaṃ sotuṃ vaṭṭatīti  
  
  
 page     
 Rājā tenahi tāya velāya bhikkhūnaṃ kathāsallāpaṃ suṇāthāti 
 cārapurise āṇāpesi  Te tato paṭṭhāya tathā akaṃsu  Tasmiṃ pana 
 kāle dve mahallakattherā vihārapaccante paṇṇasālāyaṃ vasanti 
 dantatthero   dhanuggahatissatthero ca  Tesu dhanuggahatissatthero 
 paṭhamayāmepi majjhimayāmepi supitvā pacchimayāme pabujjhitvā 
 ummukkāni pothetvā aggiṃ jāletvā nisinno āha bhante dantatthera 
 kiṃ niddāyanto nisinno tvanti  Mayaṃ aniddāyantā kiṃ karissāmāti 
 uṭṭhāya tāva nisīdathāti  So uṭṭhāya nisinno bhante dantatthera 
 ayaṃ bālo mahodaro kosalo pātibhuttabhattaṃ pūtimeva karoti 
 yuddhavicāraṇaṃ pana kiñci na jānāti parājito parājitova narindoti  
 Kiṃ pana kātuṃ vaṭṭatīti  Tasmiṃ khaṇe te cārapurisā tesaṃ kathaṃ 
 suṇantā aṭṭhaṃsu  Dhanuggahatissatthero yuddhaṃ vicāresi bhante yuddhe 
 nāma padumabyūho cakkabyūho sakaṭabyūhoti tayo byūhā honti 
 ajātasattuṃ gaṇhitukāmena asuke nāma pabbatakucchismiṃ dvīsu pabbatabhittīsu 
 manusse ṭhapetvā purato dubbalaṃ dubbalaṃ dassetvā pabbatantare 
 paviṭṭhabhāvaṃ ajānāpetvā   paviṭṭhamaggaṃ upacchinditvā purato 
 ca pacchato ca ubhosu pabbatabhittīsu vaggitvā unnāditvā jāle 
 paviṭṭhaṃ macchaṃ viya antomuṭṭhiyaṃ vaṭṭakapotakaṃ   viya ca katvā sakkā 
 assa taṃ gahetunti  Cārapurisā taṃ sāsanaṃ rañño ārocesuṃ  
 Taṃ sutvā rājā saṅgāmabheriṃ cārāpetvā gantvā sakaṭabyūhaṃ katvā 
  Footnote    uttatthero  dattatthero      jānitvā      maṇḍukapotakaṃ  
  
  
 page     
 Ajātasattuṃ jīvaggāhaṃ gahetvā attano dhītaraṃ vajirakumāriṃ nāma 
 bhāgineyyassa datvā kāsikagāmañca tassā nhānamūlaṃ katvā datvā 
 uyyojesi  Sā pavutti bhikkhusaṅghe pākaṭā jātā  Athekadivasaṃ 
 bhikkhū dhammasabhāyaṃ kathaṃ samuṭṭhāpesuṃ āvuso kosalarājā kira 
 dhanuggahatissattherassa vicāraṇāya ajātasattuṃ jinīti  Satthā āgantvā 
 kāyanuttha bhikkhave etarahi kathāya sannisinnāti pucchitvā imāya 
 nāmāti vutte na bhikkhave idāneva pubbepi dhanuggahatisso 
 yuddhavicāraṇāya chekoyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 araññe rukkhadevatā hutvā nibbatti  Tadā bārāṇasiṃ nissāya 
 ṭhitavaḍḍhakigāmakā eko vaḍḍhakī dabbatthāya araññaṃ gantvā āvāṭe 
 patitaṃ sūkarapotakaṃ disvā gahetvā gharaṃ netvā paṭijaggi  So 
 vuḍḍhippatto mahāsarīro vaṅkadāṭho ācārasampanno ahosi  
 Vaḍḍhakinā positattā pana vaḍḍhakisūkarotveva paññāyi  
 Vaḍḍhakissa rukkhassa tacchanakāle tuṇḍena rukkhaṃ parivatteti mukhena ḍaṃsitvā 
 vāsīpharasunikhādanamuggare āharati kāḷasuttaṃ koṭiyaṃ gaṇhati  Atha 
 so vaḍḍhakī kocideva naṃ khādeyyāti bhayena taṃ netvā araññe 
 visajjesi  Sopi araññaṃ pavisitvā khemaṃ phāsukaṭṭhānaṃ olokento 
 ekaṃ pabbatantare mahantaṃ girikandaraṃ addasa sampannakandamūlaṃ 
 phāsukavasanaṭṭhānaṃ anekasatasūkarasamākiṇṇaṃ  Te sūkarā taṃ disvā tassa 
 santikaṃ āgamiṃsu  Sopi te āha ahaṃ tumheva olokento 
  
  
 page     
 Vicarāmi apideva tumhe mayā diṭṭhā idañca ṭhānaṃ ramaṇīyaṃ 
 ahañcidāni idheva vasissāmīti  Saccaṃ idaṃ ṭhānaṃ ramaṇīyaṃ parissayo 
 panettha atthīti  Ahampi tumhe disvā etaṃ aññāsiṃ evaṃ 
 gocarasampanne ṭhāne vasantānaṃ vo sarīresu maṃsalohitaṃ natthi kinnāma 
 vo ettha bhayanti  Eko byaggho pātova āgantvā 
 diṭṭhadiṭṭhaṃ yaṃ vā taṃ vā gahetvāva gacchatīti  Kiṃ pana so nivaddhaṃ 
 gaṇhati udāhu antarantarāti  Nivaddhaṃ gaṇhatīti  Katī pana te 
 byagghāti  Ekoyevāti  Ettakā tumhe ekassa khinituṃ na 
 sakkothāti  Āma na sakkomāti  Ahaṃ taṃ gaṇhissāmi kevalaṃ 
 tumhe mama vacanaṃ karotha so byaggho kahaṃ vasatīti  Ekasmiṃ 
 pabbateti  So rattiṃyeva sūkare vicārāpetvā yuddhaññeva 
 vicārento yuddhaṃ nāma padumabyūhacakkabyūhasakaṭabyūhavasena tividhaṃ hotīti 
 vatvā padumabyūhavasena vicāresi  So hi bhūmisīsaṃ jānāti  Tasmā 
 imasmiṃ ṭhāne yuddhaṃ vicāretuṃ vaṭṭatīti sūkarapitaro   ca mātaro ca 
 tesaṃ majjhime ṭhāne ṭhapesi te āvijjhitvā majjhimasūkariyo 
 tā āvijjhitvā vacchasūkarapotake te āvijjhitvā jarasūkare   te 
 āvijjhitvā dīghadāṭhasūkare te āvijjhitvā yuddhasamatthe balavatare   
 sūkare dasavīsatiṃsajane   tasmiṃ tasmiṃ   balagumbaṃ katvā ṭhapesi  
 Attano ṭhitaṭṭhānassa purato ekaṃ parimaṇḍalaṃ āvāṭaṃ khaṇāpesi 
  Footnote    sūkarapillake       daharasūkare       balavabalavasūkare       dasadasavīsativīsati 
  jane      ṭhāne  
  
  
 page     
 Pacchato ekaṃ kullakasuppasaṇṭhānaṃ anupubbaninnaṃ pabbhārasadisaṃ  Tassa 
 saṭṭhīsattatimatte yodhasūkare ādāya tasmiṃ tasmiṃ ṭhāne mā 
 bhāyitthāti kammaṃ vicārentasseva vicarato aruṇaṃ uṭṭhahi  Byaggho 
 uṭṭhāya kāloti ñatvā gantvā tesaṃ sūkarānaṃ sammukhaṭṭhite 
 pabbatatale ṭhatvā akkhīni ummīletvā sūkare olokesi  
 Vaḍḍhakisūkaro paṭioloketha nanti sūkarānaṃ saññaṃ adāsi  Te 
 paṭiolokesuṃ  Byaggho mukhaṃ uppāṭetvā assasi  Sūkarāpi tathā 
 kariṃsu  Byaggho muttaṃ chaḍḍesi  Sūkarāpi chaḍḍayiṃsu  Iti yaṃ yaṃ 
 so karoti taṃ taṃ te paṭikariṃsu  So cintesi pubbe sūkarā 
 mayā olokitakāle palāyanti   ajja apalāyitvā mamaṃ paṭisattū 
 hutvā mayā katameva paṭikaronti etasmiṃ bhūmisīse ṭhito eko 
 tesaṃ saṃvidahakopi atthi ajja mayhaṃ āgatassa ajayo paññāyatīti  
 So nivattitvā attano vasanaṭṭhānameva agamāsi  Tena pana 
 gahitagahitamaṃsakhādako eko kūṭajaṭilo atthi  So taṃ tucchahatthameva 
 āgacchantaṃ disvā tena saddhiṃ sallapanto paṭhamaṃ gāthamāha 
            varaṃ varaṃ tvaṃ nihanaṃ pure cari 
            asmiṃ padese abhibhuyya sūkare 
            sodāni eko byaggha   pagamma jhāyasi 
            balannu te byaggha na cajja vijjatīti  
      Tattha varaṃ varaṃ tvaṃ nihanaṃ pure cari asmiṃ padese abhibhuyya 
  Footnote    palāyantā palāyitumpi na sakkonti      byagghagamma  
  
  
 page     
 Sūkareti ambho byaggha tvaṃ pubbe imasmiṃ padese sabbe sūkare 
 abhibhavitvā imesu sūkaresu varaṃ varaṃ thūlaṃ thūlaṃ  tvaṃ  uttamuttamaṃ 
 sūkaraṃ nihananto vicari  Sodāni eko byaggha pagamma jhāyasīti 
 so tvaṃ idāni aññasūkaraṃ aggahetvā ekakova āgantvā   jhāyasi 
 pajjhāyasi  Balannu te byaggha na cajja vijjatīti kinnu te ambho 
 byaggha ajja kāyabalaṃ natthīti  
      Taṃ sutvā byaggho dutiyaṃ gāthamāha 
            imassutā yanti disodisaṃ pure 
            bhayaddhitā leṇagavesino puthū 
            tedāni saṅgamma vasanti ekato 
            yatthaṭṭhitā duppasahajjime mayāti  
      Tattha assutāti nipāto  Ayaṃ pana saṅkhepattho ime 
 sūkarā pubbe maṃ disvā bhayena addhitā   pīḷitā attano tāṇaṃ 
 leṇaṃ gavesino puthūti visuṃ visuṃ gantvā disodisanti taṃ taṃ disaṃ 
 abhimukhā palāyanti te idāni sabbepi samāgantvā ekato vasanti 
 nadanti tañca bhūmisīsaṃ upagatā yatthaṭṭhitā duppasahajjime mayāti 
 ajja ime mayā duppasahā dummaddayā yasmiṃ ṭhitāti  
      Athassa ussāhaṃ janento kūṭajaṭilo mā bhāyi gaccha tayi 
 naditvā pakkhante sabbe bhītā bhijjitvā palāyissantīti āha  
 Byaggho tasmiṃ ussāhaṃ janente sūro hutvā puna gantvā 
  Footnote    apagantvā      aṭṭitā  
  
  
 page     
 Pabbatatale aṭṭhāsi  Vaḍḍhakisūkaro dvinnaṃ āvāṭānaṃ antare 
 aṭṭhāsi  Sūkarāpi sāmi mahācoro punāgatoti āhaṃsu  Mā 
 bhāyittha mā bhāyittha idāni naṃ gaṇhissāmīti  Byaggho 
 naditvā vaḍḍhakisūkarassa upari pakkhandi  Vaḍḍhakisūkaro tassa 
 attano upari patanakāle parivattitvā pacchimabhāgena ujukaṃ khaṇite 
 āvāṭe pati  Byaggho vegaṃ vāretuṃ asakkonto uparibhāgena 
 gantvā kullakamukhassa tiriyaṃ khatāvāṭassa atisambādhe mukhaṭṭhāne 
 patitvā puñjīkato viya ahosi  Sūkaro āvāṭā uttaritvā 
 asanivegena gantvā byagghaṃ antarasatthimhi dāṭhāya paharitvā yāva 
 vakkappadesā phāletvā pañcamadhuramaṃsaṃ dāṭhāya paliveṭhetvā 
 byagghassa matthake āvijjhitvā gaṇhatha tumhākaṃ paccāmittanti 
 ukkhipitvā bahiāvāṭe chaḍḍesi  Paṭhamāgatā byagghassa maṃsaṃ labhiṃsu  
 Pacchā āgatā byagghassa maṃsaṃ nāma kīdisaṃ hotīti tesaṃ mukhaṃ 
 upasiṅghantā vicariṃsu  Te sūkarā na tāva tussanti  Vaḍḍhakisūkaro 
 tesaṃ sañjitaṃ   disvā kinnukho tumhe na tussathāti āha  Sāmi 
 kiṃ ekena byagghena ghātitena aññe dasa byagghe ānayanasamattho 
 kūṭajaṭilo atthiyevāti  Ko nāma soti  Eko dussīlatāpasoti  
 Byagghopi mayā ghātito so me kiṃ pahoti etha gaṇhissāma 
 nanti sūkaragaṇāya saddhiṃ pāyāsi  Kūṭatāpasopi byagghe 
 cirāyante kinnukho sūkarā byagghaṃ gaṇhiṃsūti paṭipathaṃ gacchanto sūkare 
  Footnote    laṅgitaṃ  
  
  
 page     
 Āgacchante disvā attano parikkhāraṃ ādāya palāyanto tehi 
 anubandhito parikkhāraṃ chaḍḍetvā vegena udumbararukkhaṃ abhirūhi  
 Sūkarā idāni sāmi duṭṭhatāpaso palāyitvā rukkhaṃ abhiruḷhoti  
 Kiṃ pana rukkhaṃ nāmāti  Udumbararukkhanti  So sūkariyo udakaṃ 
 āharantu sūkarapotakā khaṇantu dīghadāṭhā sūkarā mūlāni chindantu 
 sesāpi parivāretvā rakkhantūti saṃvidahitvā tesu tathā karontesu 
 sayaṃ udumbarassa ujugatamūlaṃ pharasunā paharanto viya ekappahārameva 
 katvā udumbararukkhaṃ pātesi  Parivāretvā ṭhitasūkarā kūṭajaṭilaṃ 
 bhūmiyaṃ pātetvā khaṇḍākhaṇḍikaṃ katvā yāva aṭṭhito khāditvā 
 vaḍḍhakisūkaraṃ udumbararukkhakkhandheyeva nisīdāpetvā kūṭajaṭilassa 
 paribhogasaṅkhena udakaṃ āharāpetvā abhisiñcitvā rājānaṃ kariṃsu  Ekañca 
 taruṇīsūkariṃ abhisiñcitvā tassa aggamahesiṃ kariṃsu  Tato paṭṭhāya 
 kira yāvajjatanā rājāno udumbarabhaddapīṭhe nisīdāpetvā tīhi saṅkhehi 
 abhisiñcanti  Tasmiṃ vanasaṇḍe adhivaṭṭhā devatā taṃ acchariyaṃ disvā 
 ekasmiṃ khandhaviṭape sūkarānaṃ abhimukhā hutvā tatiyaṃ gāthamāha 
              namatthu saṅghānaṃ samāgatānaṃ 
              disvā sayaṃ sakhyaṃ vadāmi abbhutaṃ 
              byagghaṃ migā yattha jiniṃsu dāṭhino 
              sāmaggiyā dāṭhabalesu muccareti  
      Tattha namatthu saṅghānanti ayaṃ mama namakāro samāgatānaṃ 
 sūkarasaṅghānaṃ atthu  Disvā sayaṃ sakhyaṃ vadāmi abbhutanti idaṃ pubbe 
  
  
 page     
 Abhūtapubbaṃ abhūtaṃ sakhyaṃ mittabhāvaṃ sayaṃ disvā vadāmi  Byagghaṃ 
 migā yattha jiniṃsu dāṭhinoti yatra hi nāma dāṭhino sūkarā migā byagghaṃ 
 jiniṃsu ayameva vā pāṭho  Sāmaggiyā dāṭhabalesu muccareti yā 
 ca esā dāṭhabalesu sūkaresu sāmaggī ekajjhāsayatā tāya tesu 
 sāmaggiyā te dāṭhabalā paccāmittaṃ gahetvā ajja maraṇabhayā 
 muttāti attho  
      Satthā imaṃ dhammadesanaṃ āharitvā jātakaṃ samodhānesi tadā 
 dhanuggahatisso vaḍḍhakisūkaro ahosi rukkhadevatā pana ahamevāti  
                     Vaḍḍhakisūkarajātakaṃ tatiyaṃ 
                        
                         sirijātakaṃ 
      yaṃ ussukkā saṅgharantīti idaṃ satthā jetavane viharanto ekaṃ 
 siricorabrāhmaṇaṃ ārabbha kathesi  
      Imasmiṃ jātake paccuppannavatthu heṭṭhā khadiraṅgārajātake 
 vitthāritameva  Idha pana sā anāthapiṇḍikassa ghare catutthe 
 dvārakoṭṭhake vasanakā micchādiṭṭhidevatā daṇḍakammaṃ karontī 
 catupaṇṇāsahiraññakoṭiyo āharitvā koṭṭhake pūretvā seṭṭhinā saddhiṃ 
 sahāyikā ahosi  Atha naṃ so ādāya satthu santikaṃ agamāsi  
 Satthā tassā dhammaṃ desesi  Sā dhammaṃ sutvā sotāpannā 
 ahosi  Tato paṭṭhāya seṭṭhino yaso yathāpurāṇova jāto  
 Atheko sāvatthīvāsī sirilakkhaṇajānanabrāhmaṇo cintesi 
  
  
 page     
 Anāthapiṇḍiko duggato hutvā puna issaro jāto yannūnāhaṃ taṃ 
 daṭṭhukāmo viya gantvā tassa gharato siriṃ thenetvā āgaccheyyanti  
 So tassa gharaṃ gantvā tena katasakkārasammāno sārāṇīyakathāya 
 vattamānāya kimatthaṃ āgatosīti vutte kattha nukho siri 
 patiṭṭhitāti olokesi  Seṭṭhino ca sabbaseto dhotasaṅkhapaṭibhāgo 
 kukkuṭo suvaṇṇapañjare pakkhipitvā ṭhapito atthi  Tassa 
 cūḷāya siri patiṭṭhāsi  Brāhmaṇo olokayamāno siriyā tattha 
 patiṭṭhitabhāvaṃ ñatvā ahaṃ mahāseṭṭhi pañcasate māṇave mante 
 vācemi akālaraviṃ ekaṃ kukkuṭaṃ nissāya te ca mayañca kilamāma 
 ayañca kira kukkuṭo kālaravī imassatthāya āgatomhi dehi me 
 etaṃ kukkuṭanti āha  Gaṇha brāhmaṇa demi te kukkuṭanti  
 Demīti ca vuttakkhaṇeyeva siri tassa cūḷato apagantvā ussīsake 
 ṭhapite maṇikkhandhe patiṭṭhāsi  Brāhmaṇo siriyā maṇimhi 
 patiṭṭhitabhāvaṃ ñatvā tampi yāci  Maṇimpi demīti vuttakkhaṇeyeva siri 
 maṇito apagantvā ussīsake ṭhapitaārakkhayaṭṭhiyaṃ patiṭṭhāsi  Brāhmaṇo 
 tattha patiṭṭhitabhāvaṃ ñatvā tampi yāci  Gahetvā gacchāti 
 vuttakkhaṇeyeva siri yaṭṭhito apagantvā puññalakkhaṇadeviyā nāma 
 seṭṭhino aggamahesiyā sīse patiṭṭhāsi  Siricorabrāhmaṇo tattha 
 patiṭṭhitabhāvaṃ ñatvā avisajjaniyaṃ bhaṇḍaṃ etaṃ yācitumpi na 
 sakkomīti cintetvā seṭṭhiṃ etadavoca mahāseṭṭhi ahaṃ tumhākaṃ 
 gehe siriṃ thenetvā gamissāmīti āgañchiṃ siri pana te 
  
  
 page     
 Kukkuṭassa cūḷāya patiṭṭhitā ahosi imasmiṃ mama dinne tato 
 apagantvā maṇimhi patiṭṭhahi maṇimhi dinne ārakkhayaṭṭhiyaṃ patiṭṭhahi 
 ārakkhayaṭṭhiyā dinnāya tato apagantvā puññalakkhaṇadeviyā sīse 
 patiṭṭhahi imaṃkho pana avisajjaniyaṃ bhaṇḍanti na sakkā tava siriṃ thenetuṃ 
 tava santakaṃ taveva hotūti uṭṭhāyāsanā pakkāmi  Anāthapiṇḍiko 
 imaṃ kāraṇaṃ satthu kathessāmīti vihāraṃ gantvā satthāraṃ pūjetvā 
 vanditvā ekamantaṃ nisinno sabbantaṃ tathāgatassa ārocesi  Satthā 
 taṃ sutvā na kho gahapati idāneva aññesaṃ siri aññattha gacchati 
 pubbepi appapuññehi uppāditasiri pana puññavantānaṃyeva pādamūle 
 gatāti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 kāsikaraṭṭhe brāhmaṇakule nibbattitvā vayappatto takkasilāyaṃ sippaṃ 
 uggaṇhitvā agāraṃ ajjhāvasanto mātāpitūnaṃ kālakiriyāya saṃviggo 
 nikkhamitvā himavantappadese isipabbajjaṃ pabbajitvā abhiññā ca 
 samāpattiyo ca uppādetvā dīghassa addhuno accayena 
 loṇambilasevanatthāya janapadaṃ gantvā bārāṇasīrañño uyyāne vasitvā 
 punadivase bhikkhaṃ caramāno hatthācariyassa gharadvāraṃ agamāsi  So 
 tassa ācāravihāre pasanno bhikkhaṃ datvā uyyāne vasāpetvā 
 niccaṃ paṭijaggi  Tasmiṃ kāle eko kaṭṭhahāriko araññato 
 dārūni āharanto velāya nagaradvāraṃ pāpuṇituṃ nāsakkhi  Sāyaṃ ekasmiṃ 
 devakule dārukalāpaṃ ussīsake katvā nipajji  Devakule visaṭṭhāpi 
  
  
 page     
 Kho bahū kukkuṭā tassāvidūre ekasmiṃ rukkhe sayiṃsu  Tesaṃ 
 uparisayitakukkuṭo paccūsakāle vaccaṃ pātento heṭṭhāsayitakukkuṭassa sarīre 
 pātesi kena me sarīre vaccaṃ pātitanti ca vutte mayāti 
 āha  Kiṃkāraṇāti ca vutte anupadhāretvāti vatvā punapi 
 pātesi  Tato ubhopi aññamaññaṃ kuddhā kinte balaṃ kinte 
 balanti kalahaṃ kariṃsu  Atha heṭṭhāsayitakukkuṭo āha maṃ māretvā 
 aṅgāre pakkamaṃsaṃ khādanto pātova kahāpaṇasahassaṃ labhissatīti  
 Uparisayitakukkuṭo āha ambho mā tvaṃ ettakena gajji mama 
 thūlamaṃsaṃ khādanto hi rājā hoti bahimaṃsaṃ khādanto puriso ce 
 senāpatiṭṭhānaṃ itthī ce aggamahesiṭṭhānaṃ labhati aṭṭhimaṃsaṃ pana 
 me khādanto gihī ce bhaṇḍāgārikaṭṭhānaṃ pabbajito ce rājakulupakabhāvaṃ 
 labhatīti  Kaṭṭhahāriko tesaṃ vacanaṃ sutvā rajje patte 
 sahassena kiccaṃ natthīti saṇikaṃ abhiruyhitvā uparisayitakukkuṭaṃ gahetvā 
 māretvā ucchaṅge katvā rājā bhavissāmīti gantvā vivaṭe 
 dvāreyeva nagaraṃ pavisitvā kukkuṭaṃ nittacaṃ katvā udakena sodhetvā 
 idaṃ kukkuṭamaṃsaṃ sādhu sampādehīti pajāpatiyā adāsi  Sā 
 kukkuṭamaṃsañca bhattañca sampādetvā bhuñja sāmīti tassa upanāmesi  
 Bhadde etaṃ maṃsaṃ mahānubhāvaṃ etaṃ khāditvā ahaṃ rājā bhavissāmi 
 tvaṃ aggamahesī bhavissasīti taṃ bhattañca maṃsañca ādāya gaṅgāya 
 tīraṃ gantvā nhātvā bhuñjissāmāti bhattabhājanaṃ tīre ṭhapetvā 
 nhānatthāya otariṃsu  Tasmiṃ khaṇe vātena khubhitaṃ udakaṃ 
  
  
 page     
 Āgantvā bhattabhājanaṃ ādāya agamāsi  Taṃ nadīsotena vuyhamānaṃ 
 heṭṭhānadiyaṃ hatthiṃ nhāpento eko hatthācariyo mahāmatto disvā 
 ukkhipāpetvā vivarāpetvā kimetanti pucchi  Bhattañceva 
 kukkuṭamaṃsañca sāmīti  So taṃ pidahāpetvā lañcāpetvā yāva 
 mayaṃ āgacchāma tāva maṃsabhattaṃ mā vivarāti bhariyāya pesesi  
 Sopi kho kaṭṭhahāriko mukhato paviṭṭhena mālutodakena   uddhumātaudaro 
 palāyi  Atheko tassa hatthācariyassa kulupako dibbacakkhu tāpaso 
 mayhaṃ upaṭṭhāko hatthācariyaṭṭhānaṃ na vijahati kadā nukho sampattiṃ 
 pāpuṇissatīti dibbacakkhunā upadhārento taṃ purisaṃ disvā taṃ 
 kāraṇaṃ ñatvā puretaraṃ gharaṃ gantvā hatthācariyassa nivesane nisīdi  
 Hatthācariyo āgantvā taṃ vanditvā ekamantaṃ nisinno taṃ 
 bhattabhājanaṃ āharāpetvā tāpasaṃ maṃsodanena parivisathāti āha  
 Tāpaso bhattaṃ gahetvā maṃse dīyamāne aggahetvā imaṃ maṃsaṃ ahaṃ 
 vicāremīti vatvā vicāretha bhanteti vutte thūlamaṃsādīsu ekekaṃ 
 koṭṭhāsaṃ kāretvā thūlamaṃsaṃ hatthācariyassa dāpesi bahimaṃsaṃ tassa 
 bhariyāya aṭṭhimaṃsaṃ attanā paribhuñji  So bhattakiccāvasāne 
 gacchanto tvaṃ ito tatiye divase rājā bhavissasi appamatto 
 hohīti vatvā pakkāmi  Tatiye divase eko sāmantarājā 
 āgantvā bārāṇasiṃ parivāresi  Bārāṇasīrājā hatthācariyaṃ rājavesaṃ 
 gāhāpetvā hatthiṃ abhiruyhitvā yujjhāti āṇāpetvā sayaṃ 
  Footnote    vālukodakena  
  
  
 page     
 Aññātakavesena senāya vicaranto ekena mahāvegena sarena viddho 
 taṃkhaṇaññeva mari  So tassa matabhāvaṃ ñatvā  hatthācariyo  bahū 
 kahāpaṇe nīharāpetvā dhanatthikā purato hutvā yujjhantūti bheriṃ 
 cārāpesi  Balakāyo muhutteneva paṭirājānaṃ jīvitakkhayaṃ pāpesi  
 Amaccā rañño sarīrakiccaṃ katvā kaṃ rājānaṃ karomāti 
 mantayamānā rājā jīvamāno attano vesaṃ hatthācariyassa adāsi 
 ayameva yuddhaṃ katvā rajjaṃ gaṇhi etasseva rajjaṃ dassāmāti 
 taṃ rajje abhisiñciṃsu bhariyampissa aggamahesiṃ akaṃsu  Bodhisatto 
 rājakulupako ahosi  
      Satthā imaṃ dhammadesanaṃ āharitvā abhisambuddho hutvā imā 
 dve gāthā abhāsi 
        yaṃ ussukkā saṅgharanti     alakkhikā bahuṃ dhanaṃ 
        sippavanto asippā vā    lakkhikā tāni bhuñjare 
        sabbattha katapuññassa       aticcaññeva pāṇino 
        uppajjanti bahū bhogā     apināyatanesupīti  
      Tattha yaṃ ussukkāti yaṃ dhanaṃ saṅgharituṃ ussukkamāpannā 
 chandajātā kiccena bahudhanaṃ saṅgharanti  Ye ussukkāti vā pāṭho  
 Ye purisā dhanasaṃharaṇe ussukkā hatthisippādivasena sippavanto vā 
 asippā vā antamaso vettanena kammaṃ katvā bahudhanaṃ saṅgharantīti 
 attho  Lakkhikā tāni bhuñjareti tāni bahuṃ dhananti vuttāni 
 dhanāni aññe puññavanto purisā attano puññaphalaṃ paribhuñjantā 
  
  
 page     
 Kiñci kammaṃ akatvāpi paribhuñjanti  Aticcaññeva pāṇinoti 
 aticca aññeeva pāṇino  Ettheva evakāro purimapadena 
 yojetabbo sabbattheva katapuññassa aññe akatapuññe satte 
 atikkamitvāti attho  Apināyatanesupīti api anāyatanesupi 
 aratanākaresu ratanāni asuvaṇṇāyatanādīsu suvaṇṇādīni 
 ahatthāyatanādīsu hatthiādayoti saviññāṇakaaviññāṇakā bahū bhogā 
 uppajjanti  Tattha muttāmaṇiādīnaṃ anākaresu uppattiyaṃ hi 
 duṭṭhagāmaṇiabhayamahārājassa vatthu kathetabbaṃ  
      Satthā pana imaṃ gāthaṃ vatvā gahapati imesaṃ sattānaṃ 
 puññasadisaṃ aññaṃ āyatanaṃ nāma natthi puññavantānaṃ hi anākaresupi 
 ratanāni uppajjantiyevāti vatvā imaṃ dhammaṃ deseti 
          esa devamanussānaṃ       sabbakāmadado nidhi 
          yaṃ yaṃ devābhipaṭṭhenti     sabbametena labbhati 
          suvaṇṇatā susaratā        susaṇṭhānā surūpatā 
          ādhipaccaṃ parivāro       sabbametena labbhati 
          padesarajjaṃ issariyaṃ       cakkavattisukhaṃ piyaṃ 
          devarajjampi dibbesu      sabbametena labbhati 
          mānusikā ca sampatti      devaloke ca yā rati 
          yā ca nibbānasampatti     sabbametena labbhati 
          mittasampadamāgamma        yoniso ve   payuñjato 
  Footnote    ce  
  
  
 page     
          Vijjāvimuttivasībhāvo      sabbametena labbhati 
          paṭisambhidā vimokkhā ca    yā ca sāvakapāramī 
          paccekabodhi buddhabhūmi      sabbametena labbhati 
          evaṃ mahiddhiyā esā     yadidaṃ puññasampadā 
          tasmā dhīrā pasaṃsanti      paṇḍitā katapuññatanti  
      Idāni yesu anāthapiṇḍikassāpi siri patiṭṭhitā tāni ratanāni 
 dassetuṃ kukkuṭoti ādimāha  
          Kukkuṭo maṇayo daṇḍo     thiyo ca puññalakkhaṇā 
          uppajjanti apāpassa      katapuññassa jantunoti  
      Tattha daṇḍoti ārakkhayaṭṭhiṃ sandhāya vuttaṃ  Thiyoti seṭṭhibhariyā 
 puññalakkhaṇādevī    Sesamettha uttānameva  Gāthaṃ vatvā capana 
 jātakaṃ samodhānesi tadā rājā ānando ahosi kulupakatāpaso 
 sammāsambuddhoti  
                       Sirijātakaṃ catutthaṃ 
                         
                        maṇisūkarajātakaṃ 
      dariyā satta vassānīti idaṃ satthā jetavane viharanto sundarīsamāgamaṃ   
 ārabbha kathesi  
      Tena kho pana samayena bhagavā sakkato hoti garukato mānito 
 pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ  
  Footnote    seṭṭhibhariyaṃ puññalakkhaṇadeviṃ      sundarīmāraṇaṃ  
  
  
 page     
 Bhikkhusaṅghopi kho sakkato hoti garukato  pe  Parikkhārānaṃ  
 Aññatitthiyā pana paribbājakā na sakkatā honti na 
 garukatā amānitā apūjitā  pe  Parikkhārānaṃ  Bhagavato kira 
 bhikkhusaṅghassa pañcannaṃ mahānadīnaṃ mahoghasadise lābhasakkāre uppanne 
 hatalābhasakkārā aññatitthiyā sūriyuggamanakāle khajjopanakā viya 
 nippabhā hutvā  te  ekato sannipatitvā mantayiṃsu mayaṃ samaṇassa 
 gotamassa uppannakālato paṭṭhāya hatalābhasakkārā na no koci 
 atthibhāvampi jānāti samaṇo gotamo lābhayasaggappatto jāto 
 kena nukho saddhiṃ ekato hutvā samaṇassa gotamassa avaṇṇaṃ 
 uppādetvā lābhasakkāramassa antaradhāpeyyāmāti  Atha nesaṃ 
 etadahosi sundariyā saddhiṃ ekato hutvā sakkuṇissāmāti  Te 
 ekadivasaṃ sundariṃ titthiyārāmaṃ pavisitvā vanditvā ṭhitaṃ nālapiṃsu  
 Sā punappunaṃ sallapantīpi paṭivacanaṃ alabhitvā api nu ayyā kenaci 
 viheṭhitāti pucchi  Kiṃ bhagini samaṇaṃ gotamaṃ amhe viheṭhetvā 
 hatalābhasakkāre katvā vicarantaṃ na passasīti  Sā evamāha mayā 
 ettha kiṃ kātuṃ vaṭṭatīti  Tvaṃ khosi bhagini abhirūpā sobhaggappattā 
 samaṇassa gotamassa ayasaṃ āropetvā mahājanaṃ tava vacanaṃ 
 gāhāpetvā hatalābhasakkāraṃ karohīti  Sā sādhūti sampaṭicchitvā 
 vanditvā pakkantā tato paṭṭhāya mālāgandhavilepanakappurakaṭukaphalādīni 
 gahetvā sāyaṃ mahājanassa satthu dhammadesanaṃ sutvā nagaraṃ 
 pavisanakāle jetavanābhimukhī gacchati kahaṃ gacchasīti ca puṭṭhā 
  
  
 page     
 Samaṇassa gotamassa santikaṃ ahaṃ hi tena saddhiṃ ekagandhakuṭiyaṃ vasāmīti 
 vatvā aññatarasmiṃ titthiyārāme vasitvā pātova jetavanamaggaṃ 
 otaritvā nagarābhimukhī gacchati kiṃ sundari kahaṃ gatāsīti ca 
 puṭṭhā samaṇena gotamena saddhiṃ ekagandhakuṭiyaṃ vasitvā taṃ 
 kilesaratiyā ramāpetvā āgatamhīti vadati  Atha naṃ katipāhaccayena 
 dhuttānaṃ kahāpaṇe datvā gacchatha sundariṃ māretvā samaṇassa 
 gotamassa gandhakuṭiyā samīpe mālākacavarantare nikkhipitvā ethāti 
 vadiṃsu  Te tathā kariṃsu  Tato titthiyā sundariṃ na passāmāti 
 kolāhalaṃ katvā rañño ārocetvā kahaṃ vo āsaṅkāti vuttā 
 imesu divasesu jetavane vasati tatrassā pavuttiṃ na jānāmāti 
 vatvā tenahi gacchatha naṃ vicinathāti raññā anuññātā attano 
 upaṭṭhākajanaṃ gahetvā jetavanaṃ gantvā vicinantā mālākacavarantare 
 sundariṃ disvā taṃ mañcake āropetvā nagaraṃ pavesetvā samaṇassa 
 gotamassa sāvakā satthārā kataṃ pāpakammaṃ paṭicchādessāmāti 
 sundariṃ māretvā mālākacavarantare nikkhipiṃsūti rañño ārocayiṃsu  
 Rājā tenahi gacchatha nagaraṃ āhiṇḍathāti āha  Te nagaravīthīsu 
 passatha samaṇānaṃ sakyaputtiyānaṃ kammanti ādinā   vicaritvā puna 
 rañño nivesanadvāraṃ āgamiṃsu  Rājā sundariyā sarīraṃ āmakasusāne 
 mañcakaṃ   āropetvā rakkhāpesi  Sāvatthīvāsino ṭhapetvā 
 ariyasāvake sesā yebhuyyena passatha samaṇānaṃ sakyaputtiyānaṃ 
  Footnote    ādīni      aṭṭakaṃ  
  
  
 page     
 Kammanti ādīni vatvā antonagare ca bahinagare ca bhikkhū akkosantā 
 vicaranti  Bhikkhū taṃ pavuttiṃ tathāgatassa ārocesuṃ  Satthā 
 tenahi tumhepi te manusse evaṃ paṭicodethāti 
             abhūtavādī nirayaṃ upeti 
             yo vāpi katvā na karomīti āha 
             ubhopi te pecca samā bhavanti 
             nihīnakammā manujā paratthāti 
 imaṃ gāthamāha  Rājā sundariyā aññehi māritabhāvaṃ jānāthāti 
 purise payojesi  Atha tepi kho dhuttā tehi kahāpaṇehi suraṃ 
 pivantā aññamaññaṃ kalahaṃ karonti  Tattheko evamāha tvaṃ 
 sundariṃ ekappahāreneva māretvā mālākacavarantare nikkhipitvā tato 
 laddhakahāpaṇehi suraṃ pivasīti  Rājapurisā te dhutte gahetvā 
 rañño dassesuṃ  Atha te rājā tumhehi māritāti pucchi  
 Āma devāti  Kena mārāpitāti  Aññatitthiyehi devāti  
 Rājā titthiye pakkosāpetvā sundariṃ ukkhipāpetvā gacchatha 
 tumhe evaṃ vadantā nagaraṃ āhiṇḍatha ayaṃ sundarī samaṇassa 
 gotamassa avaṇṇaṃ āropetukāmehi amhehi mārāpitā neva 
 samaṇassa gotamassa sāvakānaṃ doso atthi amhākaṃ dosoti  
 Te tathā akaṃsu  Tadā bālamahājano saddahi  Titthiyāpi 
 purisavadhadaṇḍena pīḷitā    Tato paṭṭhāya buddhānaṃ sakkāro 
  Footnote    palibuddhā  paribuddhā  
  
  
 page     
 Mahantataro ahosi  Athekadivasaṃ bhikkhū dhammasabhāyaṃ kathaṃ samuṭṭhāpesuṃ 
 āvuso titthiyā buddhānaṃ kāḷakabhāvaṃ uppādessāmāti sayaṃ 
 kāḷakā jātā buddhānaṃ pana mahantataro lābhasakkāro udapādīti  
 Satthā āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave sakkā buddhānaṃ 
 saṅkilesaṃ uppādetuṃ buddhānaṃ saṅkiliṭṭhabhāvakaraṇaṃ nāma jātimaṇino 
 kiliṭṭhabhāvakaraṇasadisaṃ pubbe jātimaṇiṃ kiliṭṭhaṃ karissāmāti vāyamantāpi 
 nāsakkhiṃsu kiliṭaṭhaṃ kātunti vatvā tehi yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 ekasmiṃ gāmake brāhmaṇakule nibbattitvā vayappatto kāmesu 
 ādīnavaṃ disvā nikkhamitvā himavantappadese tisso pabbatarājiyo 
 atikkamitvā tāpaso hutvā paṇṇasālāyaṃ vasi  Tassā avidūre 
 maṇiguhā ahosi  Tattha tiṃsamattā sūkarā vasanti  Guhāya 
 avidūre eko sīho carati  Tassa maṇimhi chāyā paññāyati  
 Sūkarā sīhacchāyaṃ disvā bhītā utrāsā appamaṃsalohitā ahesuṃ  
 Te imassa maṇino vippasannattā ayaṃ chāyā paññāyati imaṃ 
 maṇiṃ saṅkiliṭṭhaṃ vivaṇṇaṃ karomāti cintetvā avidūre ekaṃ saraṃ 
 gantvā kalale vaṭṭetvā āgantvā taṃ maṇiṃ ghaṃsenti  So 
 sūkaralomehi ghaṃsiyamāno suddhākāsatalo viya vippasannataro ahosi  
 Sūkarā upāyaṃ apassantā imassa maṇino vivaṇṇakaraṇupāyaṃ tāpasaṃ 
 pucchissāmāti bodhisattaṃ upasaṅkamitvā vanditvā ekamantaṃ ṭhitā 
  
  
 page     
 Purimā dve gāthā udāhariṃsu 
        dariyā satta vassāni      tiṃsamattā vasāmase 
        haññāma maṇino ābhaṃ      iti no mantitaṃ ahu 
        yāvatā maṇi ghaṃsāma       bhiyyo vodāyate maṇi 
        idañcidāni pucchāma       kiṃ kiccaṃ idha maññasīti  
      Tattha dariyāti maṇiguhāya  Vasāmaseti vasāma  Haññāmāti 
 hanissāma mayampi vivaṇṇaṃ karissāma  Idañcidāni pucchāmāti 
 idāni mayaṃ kena kāraṇena ayaṃ maṇi kilisiyamāno vodāyateti 
 idaṃ taṃ pucchāma  Kiṃ kiccaṃ idha maññasīti imasmiṃ atthe tvaṃ 
 imaṃ kiccaṃ kinti maññasi  
      Atha nesaṃ ācikkhanto bodhisatto tatiyaṃ gāthamāha 
        ayaṃ maṇi veḷuriyo        akāco vimalo subho 
        nāssa sakkā siriṃ hantuṃ    apakkamatha sūkarāti  
      Tattha akācoti akakkaso  Subhoti sobhano  Sirinti 
 pabhaṃ  Apakkamathāti imassa maṇissa pabhaṃ vināsetuṃ na sakkā 
 tumhe pana imaṃ maṇiguhaṃ pahāya aññattha gacchathāti  
      Te tassa kathaṃ sutvā tathā kariṃsu  Bodhisatto jhānaṃ 
 uppādetvā āyuhapariyosāne brahmalokaparāyano ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 tāpaso ahamevāti  
                     Maṇisūkarajātakaṃ pañcamaṃ 
                        
  
  
 page     
                        Sālukajātakaṃ 
      mā sālukassa pihayīti idaṃ satthā jetavane viharanto 
 thūlakumārikapalobhanaṃ ārabbha kathesi  
      Taṃ cūḷanāradakassapajātake āvibhavissati  Taṃ pana bhikkhuṃ satthā 
 saccaṃ kira tvaṃ bhikkhu ukkaṇṭhitoti pucchi  Evaṃ bhanteti  Ko 
 taṃ ukkaṇṭhāpetīti  Thūlakumārikā bhanteti  Satthā esā 
 te bhikkhu anatthakārikā pubbepi tvaṃ etissāya vivāhakāle 
 āgataparisāya uttaribhaṅgo ahosīti vatvā bhikkhūhi yācito atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 mahālohitagoṇo nāma ahosi  Kaniṭṭhabhātā panassa cullalohito 
 nāma  Ubhopi gāmake ekasmiṃ kule kammaṃ karonti  Tassa 
 kulassa ekā vayappattā kumārikā atthi  Taṃ aññaṃ kulaṃ 
 vāresi  Atha naṃ kulaṃ vivāhakāle uttaribhaṅgo bhavissatīti 
 sālukaṃ nāma sūkaraṃ yāgubhattena paṭijaggi  So heṭṭhāmañce 
 sayati  Athekadivasaṃ cullalohito bhātaraṃ āha bhātika mayaṃ 
 imasmiṃ kule kammaṃ karoma amhe nissāya imaṃ kulaṃ jīvati atha 
 capanime manussā amhākaṃ tiṇapalālamattaṃ denti imaṃ pana 
 sūkaraṃ yāgubhattena posenti heṭṭhāmañce sayāpenti kiṃ nāmesa 
 etesaṃ karissatīti  Mahālohito tāta mā tvaṃ etassa 
  
  
 page     
 Yāgubhattaṃ paṭṭhayi etissāya kumārikāya vivāhadivase etaṃ pana 
 uttaribhaṅgaṃ kātukāmā idaṃ pana sūkaraṃ yāgubhattena ete maṃsassa 
 thūlabhāvakaraṇatthaṃ posenti katipāhaccayena taṃ passissasi 
 heṭṭhāmañcato nikkhāmetvāva vadhitvā khaṇḍākhaṇḍikaṃ chinditvā 
 āgantukabhattaṃ kariyamānanti vatvā purimā dve gāthā samuṭṭhāpesi 
        mā sālukassa pihayi      āturannāni bhuñjati 
        appossukko bhusaṃ khāda   etaṃ dīghāyulakkhaṇaṃ 
        idāni so idhāgantvā   atithi yuttasevako 
        atha dakkhasi sālukaṃ       sayantaṃ mūsalantaranti  
      Tatthāyaṃ saṅkhepattho tāta tvaṃ mā sālukasūkarabhāvaṃ paṭṭhayi 
 ayañhi āturannāni maraṇabhojanāni bhuñjati yāni bhuñjitvā 
 nacirasseva maraṇaṃ pāpuṇissati tvaṃ pana appossukko nirālayo 
 hutvā attanā laddhaṃ imaṃ palālamissakaṃ bhusaṃ khāda etaṃ 
 dīghāyubhāvassa lakkhaṇaṃ sañjānananimittaṃ idāni katipāhasseva so 
 vivāhikapuriso mahatiyā parisāya yuttattā yuttasevako idha atithi hutvā 
 āgato bhavissati athetaṃ sālukaṃ mūsalasadisena uttaroṭṭhena 
 samannāgatattā mūsalantaramāritaṃ sayantaṃ dakkhasīti  
      Tato katipāhasseva vivāhikesu āgatesu sālukaṃ māretvā 
 uttaribhaṅgaṃ akaṃsu  Ubho goṇā taṃ tassa vipattiṃ disvā amhākaṃ 
 bhusameva varanti mantayiṃsu  Satthā abhisambuddho hutvā tadatthajātakaṃ 
 tatiyaṃ gāthamāha 
  
  
 page     
        Vikantaṃ sūkaraṃ disvā      sayantaṃ mūsalantaraṃ 
        jaraggavā acintesuṃ      varamhākaṃ bhusāmivāti  
 Tattha bhusāmivāti bhusameva amhākaṃ varaṃ uttamanti attho  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne so bhikkhu sotāpattiphale 
 patiṭṭhāsi  Tadā thūlakumārikā etarahi thūlakumārikāeva  Sāluko 
 ukkaṇṭhito bhikkhu  Cullalohito ānando  Mahālohito pana 
 ahamevāti  
                      Sālukajātakaṃ chaṭṭhamaṃ 
                         
                       lābhagarahikajātakaṃ 
      nānummattoti idaṃ satthā jetavane viharanto sārīputtattherassa 
 saddhivihārikaṃ bhikkhuṃ ārabbha kathesi  
      Therassa kira saddhivihāriko theraṃ upasaṅkamitvā vanditvā 
 ekamantaṃ nisinano lābhuppattipaṭipadaṃ me bhante kathetha kiṃ karonto 
 cīvarādīnaṃ lābhī hotīti pucchi  Athassa thero āvuso catūhaṅgehi 
 samannāgatassa lābhasakkāro uppajjati attano abbhantare hirottappaṃ 
 bhinditvā sāmaññaṃ pahāya anummatteneva ummattena viya 
 bhavitabbaṃ pisuṇavācā vattabbā naṭasadisena bhavitabbaṃ vikiṇṇavācena 
 kutūhalena bhavitabbanti imaṃ lābhuppattipaṭipadaṃ kathesi  So 
 taṃ paṭipadaṃ garahitvā uṭṭhāya pakkanto  Thero satthāraṃ upasaṅkamitvā 
  
  
 page     
 Vanditvā taṃ pavuttiṃ ācikkhi  Satthā na so sārīputta bhikkhu 
 idāneva lābhaṃ garahi pubbepi garahiyevāti vatvā therena yācito 
 atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto soḷasavassikakāleyeva tiṇṇaṃ 
 vedānaṃ aṭṭhārasannañca sippānaṃ pariyosānaṃ patvā disāpāmokkhācariyo 
 hutvā pañcamāṇavakasatāni sippaṃ vācesi  Tatreko māṇavo 
 sīlācārasampanno ekadivasaṃ ācariyaṃ upasaṅkamitvā kathetha kathaṃ 
 imesaṃ sattānaṃ lābho uppajjatīti lābhuppattipaṭipadaṃ pucchi  
 Ācariyo tāta imesaṃ sattānaṃ catūhi kāraṇehi lābho uppajjatīti 
 vatvā paṭhamaṃ gāthamāha 
        nānummatto nāpisuṇo       nānaṭo nākutūhalo 
        muḷhesu labhate lābhaṃ        esā te anusāsanīti  
      Tattha nānummattoti na anummatto  Idaṃ vuttaṃ hoti 
 yathā ummattako nāma itthīpurisadārake disvā tesaṃ vatthālaṅkārādīni 
 vilumpati tato tato macchamaṃsapūvādīni balakkārena gahetvā 
 khādati evameva yo gihībhūto ajjhattabahiddhāsamuṭṭhānaṃ hirottappaṃ 
 pahāya kusalākusalaṃ agaṇetvā nirayabhayaṃ abhāyanto lobhābhibhūto 
 pariyādiṇṇacitto kāmesu pamatto sandhicchedādīni sāhasikakammāni 
 karoti pabbajitopi hirottappaṃ pahāya kusalākusalaṃ agaṇetvā 
 nirayabhayaṃ abhāyanto satthārā paññattaṃ sikkhāpadaṃ maddanto 
  
  
 page     
 Lobhenābhibhūto pariyādiṇṇacitto cīvarādimattaṃ nissāya attano sāmaññaṃ 
 vijahitvā pamattova vejjakammadūtakammādīni karoti veḷudānādīni 
 nissāya jīvitaṃ kappesi ayaṃ anummattopi ummattasadisattā 
 ummatto nāma evarūpassa khippaṃ lābho uppajjati yo pana 
 evaṃ anummatto lajjī kukkuccako esa muḷhesu apaṇḍitesu 
 purisesu lābhaṃ na labhati tasmā lābhatthikena ummattakena viya 
 bhavitabbanti  Nāpisuṇoti etthāpi yo pana pisuṇo hoti asukena 
 idaṃ nāma katanti rājakule pesuññaṃ upasaṃharati so aññesaṃ 
 yasaṃ acchinditvā attano gaṇhati rājānopi naṃ ayaṃ amhesu 
 sasinehoti uccaṭṭhāne ṭhapenti amaccādayopissa ayaṃ no 
 rājakule paribhindeyyāti bhayena dātabbaṃ maññanti evaṃ etarahi 
 pisuṇassa lābho uppajjati yo pana apisuṇo so na muḷhesu 
 lābhaṃ labhatīti evamattho veditabbo  Nānaṭoti lābhaṃ uppādentena 
 naṭena viya bhavitabbaṃ  Yathā naṭā hirottappaṃ pahāya naccagītavāditehi 
 kīḷaṃ katvā dhanaṃ saṃharanti evameva lābhatthikena hirottappaṃ 
 bhinditvā itthīpurisadārakadārikānaṃ soṇḍasahāyena viya hutvā 
 nānappakāraṃ keḷiṃ karontena vicaritabbaṃ yo evamanaṭo so na muḷhesu 
 lābhaṃ labhati  Nākutūhaloti kutūhalo nāma vikiṇṇavāco  
 Rājāno hi amaccaparivutā amacce pucchanti asukaṭṭhāne kira 
 manusso mārito gharaṃ viluttaṃ paresaṃ dārā padhaṃsitāti suyyati 
 kesaṃ nukho idaṃ kammanti  Tattha sesesu akathitesuyeva yo 
  
  
 page     
 Uṭṭhahitvā asuko ca asuko ca nāmāti vadati ayaṃ kutūhalo nāma  
 Rājāno tassa vacanena te purise pariyesetvā nisedhetvā imaṃ 
 nissāya no nagaraṃ niccoraṃ jātanti tassa mahantaṃ yasaṃ denti  Sesāpi 
 janā ayaṃ no rājapurisehi puṭṭho suyuttaduyuttaṃ katheyyāti bhayena 
 tasseva dhanaṃ denti  Evaṃ kutūhalassa lābho uppajjati  Yo pana 
 akutūhalo esa na muḷhesu lābhaṃ labhati  Esā te anusāsanīti 
 yā esā amhākaṃ santakā tuyhaṃ lābhānusiṭṭhīti  
      Antevāsiko ācariyassa gāthaṃ sutvā lābhaṃ garahanto gāthādvayamāha 
        dhiratthu taṃ yasalābhaṃ      dhanalābhañca brāhmaṇa 
        yā vutti vinipātena    adhammacariyāya vā 
        api ce pattamādāya    anāgāro paribbaje 
        esāva jīvikā seyyā  yā cādhammena esanāti  
      Tattha yā vuttīti yā jīvikā vutti  Vinipātenāti attano   
 vinipātena  Adhammacariyāya vāti adhammacariyāya visamakiriyāya ca  
 Vadhabandhanagarahādīhi attānaṃ vinipātetvā adhammañca caritvā yā 
 vutti tañca yasadhanalābhañca sabbaṃ dhiratthu nindāmi garahāmi na me 
 etenatthoti adhippāyo  Pattamādāyāti bhikkhābhājanaṃ gahetvā  
 Anāgāro paribbajeti ageho pabbajito hutvā careyya na ca 
 sappuriso kāyaduccaritādivasena adhammacariyaṃ careyya  Kiṃkāraṇā  
  Footnote    attavinipātena  
  
  
 page     
 Esāva jīvikā seyyā yā cādhammena esanāti yā ca esā 
 adhammena jīvikapariyesanā tato esā pattahatthassa parakulesu 
 bhikkhācariyāva seyyā sataguṇena sahassaguṇena sundaratarāti dasseti  
      Evaṃ māṇavo pabbajjāya guṇaṃ vaṇṇetvā nikkhamitvā 
 isipabbajjaṃ pabbajitvā dhammena bhikkhaṃ pariyesanto samāpattiyo 
 nibbattetvā brahmalokaparāyano ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 māṇavo lābhagarahikabhikkhu ahosi ācariyo pana ahamevāti  
                    Lābhagarahikajātakaṃ sattamaṃ 
                        
                       macchadānajātakaṃ 
      agghanti macchāti idaṃ satthā jetavane viharanto ekaṃ 
 kūṭavāṇijaṃ ārabbha kathesi  Vatthu heṭṭhā kathitameva  
      Atīte bārāṇasiyaṃ brahmadatte rajjaṃ kārente bodhisatto 
 kuṭumbikakule nibbattitvā viññutaṃ patto kuṭumbaṃ saṇṭhapesi  
 Kaniṭṭhabhātāpissa atthi  Tesaṃ aparabhāge pitari kālakate 
 ekadivasaṃ pitu santakaṃ vohāraṃ sodhessāmāti ekaṃ gāmaṃ gantvā 
 kahāpaṇasahassaṃ labhitvā āgacchantā nadītitthe nāvaṃ paṭimānentā 
 pūṭabhattaṃ bhuñjiṃsu  Bodhisatto atirekabhattaṃ gaṅgāya macchānaṃ datvā 
 nadīdevatāya pattiṃ adāsi  Devatā pattiṃ anumoditvāyeva dibbena 
 yasena vaḍḍhitvā attano yasavuḍḍhiṃ āvajjamānā taṃ kāraṇaṃ 
  
  
 page     
 Aññāsi  Bodhisattopi vālukāya uttarāsaṅgaṃ pattharitvā nipanno 
 niddaṃ okkami  Kaniṭṭhabhātā panassa thokaṃ corapakatiko  So 
 te kahāpaṇe bodhisattassa adatvā sayameva gaṇhitukāmatāya 
 kahāpaṇabhaṇḍikasadisaṃ ekaṃ sakkharabhaṇḍikaṃ katvā dvepi bhaṇḍikā ekatova 
 ṭhapesi  Tesaṃ nāvaṃ abhirūhitvā gaṅgāya majjhagatānaṃ kaniṭṭho 
 nāvaṃ khobhetvā sakkharabhaṇḍikaṃ udake khipissāmīti sahassabhaṇḍikaṃ 
 khipitvā sakkharabhaṇḍikaṃ guyhitvā bhātika sahassabhaṇḍikā udake 
 patitā kiṃ karomāti āha  Udake patitāya kiṃ karissāma mā 
 cintayīti  Nadīdevatā cinatesi ahaṃ iminā dinnapattiṃ anumoditvā 
 dibbena yasena vaḍḍhitvā etassa santakaṃ rakkhissāmīti attano 
 ānubhāvena taṃ bhaṇḍikaṃ ekaṃ mahāmukhamacchaṃ gilāpetvā sayaṃ ārakkhaṃ 
 gaṇhi  Sopi kho coro gehaṃ gantvā bhātā me vañcitoti 
 bhaṇḍikaṃ mocento sakkharaṃ passitvā hadayena sussantena mañcassa 
 aṭaniṃ upaguyhitvā nipajji  Tadā kevaṭṭā macchaggahaṇatthāya jālaṃ 
 khipiṃsu  So maccho devatānubhāvena jālaṃ pāvisi  Kevaṭṭā taṃ 
 gahetvā vikkīṇituṃ nagaraṃ paviṭṭhā  Manussā mahāmacchaṃ disvā 
 mūlaṃ pucchanti  Kevaṭṭā kahāpaṇasahassañca satta ca māsake 
 datvā gaṇhatha nanti vadanti  Manussā sahassagghaniko macchopi 
 no diṭṭhoti parihāsaṃ karonti  Kevaṭṭā macchaṃ gahetvā 
 bodhisattassa gharadvāraṃ gantvā imaṃ macchaṃ gaṇhathāti āhaṃsu  Kimassa 
 mūlanti  Satta māsake datvā gaṇhathāti  Aññesaṃ dadamānā 
  
  
 page     
 Kathaṃ dethāti  Aññesaṃ sahassena ca sattahi ca māsakehi dema 
 tumhe pana satta māsake datvā gaṇhathāti  So tesaṃ satta 
 māsake datvā macchaṃ bhariyāya pesesi  Sā macchassa kucchiṃ 
 phālayamānā sahassabhaṇḍikaṃ disvā bodhisattassa ārocesi  Bodhisatto 
 taṃ olokento attano lañcanaṃ disvā sakabhāvaṃ ñatvā idāni 
 ime kevaṭṭā imaṃ macchaṃ aññesaṃ dadamānā sahassena ceva sattahi 
 ca māsakehi denti amhe pana patvā sahassaṃ avatvā amhākaṃ 
 santakattā satteva māsake gahetvā adaṃsu idaṃ antaraṃ ajānantaṃ 
 na sakkā kañci saddahāpetunti cintetvā paṭhamaṃ gāthamāha 
            agghanti macchā adhikaṃ sahassaṃ 
            na so atthi yo imaṃ saddaheyya 
            mayhañca assū idha satta māsā 
            ahampi taṃ macchadānaṃ kiṇeyyanti  
      Tattha adhikanti aññehi pucchitā kevaṭṭā sattamāsakādhikaṃ 
 sahassaṃ agghantīti vadanti  Na so atthi yo imaṃ saddaheyyāti 
 so puriso na atthi yo imaṃ kāraṇaṃ paccakkhato ajānanto mama 
 vacanena saddaheyya ettakaṃ vā macchā agghantīti yo imaṃ saddaheyya 
 so natthi tasmāyeva te aññehi na gahitāti attho  
 Mayhañca assūti mayhaṃ panassu satta māsakā ahesuṃ  Macchadānanti 
 macchavaggaṃ  Tena hi macchena saddhiṃ aññepi macchā ekato 
 vibaddhā taṃ sakalampi macchadānaṃ sandhāyetaṃ vuttaṃ  Kiṇeyyanti 
  
  
 page     
 Kiṇiṃ satteva māsake datvā ettakaṃ macchavaggaṃ gaṇhinti attho  
      Evañcapana vatvā idaṃ cintesi kinnukho nissāya mayā ete 
 kahāpaṇā laddhāti  Tasmiṃ khaṇe nadīdevatā ākāse dissamānarūpā   
 ṭhatvā ahaṃ gaṅgādevatā tayā macchānaṃ atirekabhattaṃ datvā 
 mayhaṃ patti dinnā tenāhaṃ tava santakaṃ rakkhantī āgatāti 
 dīpayamānā gāthamāha 
        macchānaṃ bhojanaṃ datvā     mama dakkhiṇamādisi 
        taṃ dakkhiṇaṃ sarantiyā       kataṃ apacitiṃ tayāti  
      Tattha dakkhiṇanti imasmiṃ ṭhāne pattidānaṃ dakkhiṇaṃ nāma 
 jātaṃ  Kataṃ apacitiṃ tayāti taṃ tayā mayhaṃ kataṃ apacitiṃ sarantiyā 
 mayā idaṃ tava dhanaṃ rakkhitanti attho  
      Idaṃ vatvā capana sā nadīdevatā tassa kaniṭṭhena kataṃ 
 kūṭakammaṃ sabbaṃ kathetvā eso idāni hadayena sussantena nipanno 
 duṭṭhacittassa vuḍḍhi nāma natthi ahaṃ pana tava santakaṃ mā 
 nassīti dhanaṃ te āharitvā adāsiṃ idaṃ tava kaniṭṭhacorassa 
 adatvā sabbaṃ tvaññeva gaṇhāhīti vatvā tatiyaṃ gāthamāha 
             paduṭṭhacittassa na phāti hoti 
             na cāpi naṃ devatā pūjayanti 
             yo bhātaraṃ pettikaṃ sāpateyyaṃ 
             avañcayī dukkaṭakammakārīti  
  Footnote    adissamānarūpā  
  
  
 page     
      Tattha na phāti hotīti evarūpassa puggalassa idhaloke vā 
 paraloke vā vuḍḍhi nāma na hoti  Na cāpi nanti naṃ puggalaṃ 
 tassa santakaṃ rakkhamānā devatā na pūjayanti  
      Iti devatā mittadubbhicorassa kahāpaṇe na dāpetukāmā 
 evamāha  Bodhisatto pana na sakkā evaṃ kātunti tassāpi 
 pañcasatāni pesesiyeva  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne vāṇijo sotāpattiphale 
 patiṭṭhahi  Tadā kaniṭṭhabhātā idāni kūṭavāṇijo  Jeṭṭhabhātā 
 pana ahamevāti  
                     Macchadānajātakaṃ aṭṭhamaṃ 
                         
                       nānāchandajātakaṃ 
      nānāchandā mahārājāti idaṃ satthā jetavane viharanto 
 āyasmato ānandassa aṭṭhavaralābhaṃ ārabbha kathesi  Vatthu 
 ekādasanipāte juṇhajātake āvibhavissati  
      Atīte pana bodhisatto bārāṇasiyaṃ brahmadatte rajjaṃ kārente 
 tassa aggamahesiyā kucchimhi nibbattitvā vayappatto takkasilāyaṃ 
 sabbasippāni uggaṇhitvā pitu accayena rajjaṃ pāpuṇi  Tassa 
 ṭhānato apanīto pitu purohito atthi  So duggato hutvā 
 ekasmiṃ jaragehe vasati  Athekadivasaṃ bodhisatto aññātakavesena 
  
  
 page     
 Rattibhāge nagaraṃ pariggaṇhanto vicarati  Tamenaṃ katakammacorā 
 ekasmiṃ surāpāne suraṃ pivitvā aparampi ghaṭenādāya attano gehaṃ 
 gacchantā antaravīthiyaṃ disvā are kosi tvanti vatvā paharitvā 
 uttarasāṭakaṃ gahetvā taṃ ghaṭaṃ ukkhipāpetvā tāsentā gacchiṃsu  
 Sopikho brāhmaṇo tasmiṃ khaṇe nikkhamitvā antaravīthiyaṃ ṭhito nakkhattaṃ 
 oloketvā rañño amittānaṃ hatthagatabhāvaṃ ñatvā brāhmaṇiṃ 
 āmantesi  Sā kiṃ ayyāti vatvā vegena tassa santikaṃ 
 āgatā  Atha naṃ so āha bhoti amhākaṃ rājā amittānaṃ 
 vasaṃ gatoti  Ayya kinte rañño santike pattayasā brāhmaṇā 
 jānissantīti  Rājā brāhmaṇassa saddaṃ sutvā thokaṃ gantvā 
 dhutte āha duggatomhi sāmi uttarāsaṅgaṃ gahetvā visajjetha 
 manti  Te punappunaṃ kathentaṃ kāruññena visajjesuṃ  So tesaṃ 
 vasanagehaṃ sallakkhetvā nivatti  Atha purāṇakapurohito brāhmaṇopi 
 bhoti amhākaṃ rājā amittahatthato muttoti āha  Rājā 
 tampi sutvā tasseva gehaṃ sallakkhetvā pāsādaṃ abhirūhi  
 So vibhātāya rattiyā brāhmaṇe pakkosāpetvā kiṃ ācariyā 
 rattiṃ nakkhattaṃ olokayitthāti pucchi  Āma devāti  Sobhananti  
 Sobhanaṃ devāti  Koci gāho natthīti  Natthi devāti  Rājā 
 asukagehato brāhmaṇaṃ pakkosathāti purāṇakapurohitaṃ pakkosāpetvā 
 kimācariya rattiṃ te nakkhattaṃ diṭṭhanti pucchi  Āma devāti  
 Atthi koci gāhoti  Āma mahārāja ajja rattiṃ tumhe 
  
  
 page     
 Amittavasaṃ gatā muhutteneva muttāti  Rājā nakkhattajānanakena nāma 
 evarūpena bhavitabbanti sesabrāhmaṇe nikkaḍḍhāpetvā brāhmaṇa 
 pasannosmi te varaṃ gaṇhāhīti āha  Mahārāja puttadārena 
 saddhiṃ mantetvā gaṇhissāmīti  Gaccha mantetvā ehīti  So 
 gantvā brāhmaṇiñca puttañca suṇisañca dāsiñca pakkositvā 
 rājā me varaṃ deti kiṃ gaṇhāmīti pucchi  Brāhmaṇī mayhaṃ 
 dhenusataṃ āharāti āha  Putto chattamāṇavo nāma mayhaṃ 
 kumudavaṇṇehi catūhi sindhavehi yuttaājaññarathanti  Suṇisā mayhaṃ 
 maṇikuṇḍalaṃ ādiṃ katvā sabbālaṅkāranti  Puṇṇā nāma dāsī 
 mayhaṃ udukkhalañca mūsalañceva suppañcāti  Brāhmaṇo pana 
 gāmavaraṃ gahetukāmo rañño santikaṃ gantvā kiṃ brāhmaṇa pucchito 
 te puttadāroti puṭṭho āma mahārāja pucchito   anekacchandoti 
 vatvā paṭhamaṃ gāthādvayamāha 
        nānāchandā mahārāja       ekāgāre vasāmase 
        ahaṃ gāmavaraṃ icche         brāhmaṇī ca gavaṃ sataṃ 
        putto ājaññakaṃ rathaṃ        kaññā ca maṇikuṇḍalaṃ 
        yā cesā puṇṇakā jammī     udukkhalaṃ abhikaṅkhatīti  
      Tattha iccheti icchāmi  Gavaṃ satanti khīradhenūnaṃ gunnaṃ sataṃ  
 Kaññāti suṇisā  Yā cesāti yā esā amhākaṃ ghare 
 puṇṇakā nāma dāsī sā jammī lāmikā suppamūsalehi saddhiṃ udukkhalaṃ 
  Footnote    na panekacchandoti  
  
  
 page     
 Abhikaṅkhati icchatīti  
      Rājā sabbesaṃ icchitaicchitaṃ dethāti āṇāpento gāthamāha 
        brāhmaṇassa gāmavaraṃ        brāhmaṇiyā gavaṃ sataṃ 
        puttassa ājaññakaṃ rathaṃ       kaññāya maṇikuṇḍalaṃ 
        yañcetaṃ puṇṇakaṃ jammiṃ        paṭipādetha udukkhalanti  
      Tattha yañcetanti yaṃ etaṃ puṇṇakanti vadati taṃ jammiṃ 
 udukkhalaṃ paṭipādetha sampaṭicchādethāti  
      Iti rājā brāhmaṇena paṭṭhitañca aññañca mahantaṃ yasaṃ 
 datvā ito paṭṭhāya amhākaṃ kattabbakiccesu ussukkamāpajjāti 
 vatvā brāhmaṇaṃ attano santike akāsi  
      Satthā imaṃ dhammadesanaṃ āharitvā jātakaṃ samodhānesi tadā 
 brāhmaṇo ānando ahosi rājā pana ahamevāti  
                     Nānāchandajātakaṃ navamaṃ 
                         
                        sīlavīmaṃsajātakaṃ 
      sīlaṃ kireva kalyāṇanti idaṃ satthā jetavane viharanto ekaṃ 
 sīlavīmaṃsakaṃ brāhmaṇaṃ ārabbha kathesi  
      Vatthu pana paccupannampi atītampi heṭṭhā ekanipāte 
 sīlavīmaṃsajātake vitthāritameva  Idha pana bārāṇasiyaṃ brahmadatte 
 rajjaṃ kārente tassa purohito attano sīlaṃ vīmaṃsissāmīti 
 hiraññaphalakato dve divase ekekaṃ kahāpaṇaṃ gaṇhi  Atha naṃ 
  
  
 page     
 Tatiyadivase coroti gahetvā rañño santikaṃ nayiṃsu  So antarāmagge 
 ahituṇḍike sappaṃ kīḷāyante addasa  Atha naṃ rājā disvā 
 kasmā evarūpaṃ akāsīti pucchi  Brāhmaṇo attano sīlaṃ 
 vīmaṃsitukāmatāyāti vatvā imaṃ gāthamāha 
        sīlaṃ kireva kalyāṇaṃ         sīlaṃ loke anuttaraṃ 
        passa ghoraviso nāgo       sīlavāti na haññati 
        sohaṃ sīlaṃ samādissaṃ         loke anumataṃ sivaṃ 
        ariyavuttisamācāro         yena vuccati sīlavā 
        ñātīnañca piyo hoti        mittesu ca virocati 
        kāyassa bhedā sugatiṃ        upapajjati sīlavāti  
      Tattha sīlanti ācāro  Kirāti anussavanaṭṭhe nipāto  
 Kalyāṇanti sobhanaṃ  Sīlaṃ kireva kalyāṇanti evaṃ paṇḍitā 
 vadantīti attho  Passāti attānameva vadati  Na haññatīti 
 parampi na viheṭheti parepi na viheṭheyyāti    Samādissanti 
 samādayissāmi  Anumataṃ sivanti khemaṃ nibbhayanti evaṃ paṇḍitehi 
 sampaṭicchitaṃ  Yena vuccatīti yena sīlena sīlavā puriso ariyānaṃ buddhādīnaṃ 
 paṭipattiṃ samācaranto ariyavuttisamācāroti vuccati tamahaṃ samādayissāmīti 
 attho  Virocatīti pabbatamatthake aggikkhandho viya virocati  
      Evaṃ bodhisatto tīhi gāthāhi sīlassa vaṇṇaṃ pakāsento 
 rañño dhammaṃ desetvā mahārāja mama gehe pitu santakaṃ     attanā 
  Footnote    parena pana na viheṭhīyati       mātu santakaṃ  
  
  
 page     
 Uppāditaṃ tayā dinnañca bahu dhanaṃ atthi pariyanto na paññāyati 
 ahaṃ pana sīlaṃ vīmaṃsanto hiraññaphalakato kahāpaṇe gaṇhiṃ idāni 
 mayā imasmiṃ loke jātigottakulappadesānaṃ lāmakabhāvo sīlasseva 
 ca jeṭṭhakabhāvo ñāto ahaṃ pabbajissāmi pabbajjaṃ me anujānāhīti 
 pabbajjaṃ anujānāpetvā raññā punappunaṃ yāciyamānopi nikkhamma 
 himavantaṃ pavisitvā isipabbajjaṃ pabbajitvā abhiññā ca 
 samāpattiyo ca nibbattetvā brahmalokaparāyano ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 sīlavīmaṃsako purohito brāhmaṇo ahamevāti  
                      Sīlavīmaṃsajātakaṃ dasamaṃ 
                    abbhantaravaggo catuttho 
                         
  
  
 page     
                      Supattavaggavaṇṇanā 
                         
                      bhadraghaṭabhedakajātakaṃ 
      sabbakāmadadaṃ kumbhanti idaṃ satthā jetavane viharanto 
 anāthapiṇḍikassa bhāgineyyaṃ ārabbha kathesi  
      So kira mātāpitūnaṃ santakā cattālīsahiraññakoṭiyo 
 pānabyasanena nāsetvā seṭṭhissa santikaṃ agamāsi  Sopissa vohāraṃ 
 karohīti sahassaṃ adāsi  Tampi nāsetvā puna agamāsi  Punassa 
 pañcasatāni dāpesi  Tāni nāsetvā puna āgatassa dve 
 thūlasāṭake dāpesi  Tepi nāsetvā āgataṃ gīvāyaṃ gāhāpetvā 
 nīharāpesi  So anātho hutvā parakuḍḍaṃ nissāya kālamakāsi  
 Tametaṃ kaḍḍhitvā bahi chaḍḍesuṃ  Anāthapiṇḍiko vihāraṃ gantvā 
 sabbantaṃ bhāgineyyassa pavuttiṃ tathāgatassa ārocesi  Satthā kiṃ 
 tvaṃ etaṃ santappessasi yamahaṃ pubbe sabbakāmadadaṃ kumbhaṃ datvāpi 
 santappetuṃ nāsakkhinti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 seṭṭhikule nibbattitvā pitu accayena seṭṭhiṭṭhānaṃ labhi  Tassa 
 gehe bhūmigatameva cattālīsakoṭidhanaṃ ahosi  Putto panassa ekoyeva  
 Bodhisatto dānādīni puññāni katvā kālakato sakko 
 devarājā hutvā nibbatti  Athassa putto kiñci dānavattaṃ 
 avicāretvā maṇḍapaṃ kāretvā mahājanaparivuto nisīditvā suraṃ pātuṃ 
  
  
 page     
 Ārabhi  So laṅghanadhāvananaccagītādīni karontānaṃ sahassaṃ sahassaṃ 
 dadamāno itthīsoṇḍasurāsoṇḍamaṃsasoṇḍādibhāvaṃ āpajjitvā tvaṃ 
 gītaṃ tvaṃ naccaṃ tvaṃ vāditanti samajjatthikova pamatto hutvā 
 āhiṇḍanto nacirasseva cattālīsakoṭidhanaṃ upabhogaparibhogupakaraṇāni ca 
 nāsetvā duggato kapaṇo pilotikaṃ nivāsetvā vicarati  Sakko 
 āvajjento tassa duggatabhāvaṃ ñatvā puttapemenāgantvā 
 sabbakāmadadaṃ kumbhaṃ datvā tāta yathā ayaṃ kumbho na bhijjati tathā 
 naṃ rakkha imasmiñca te sati dhanasseva paricchedo nāma na 
 bhavissati appamatto hohīti ovaditvā devalokameva gato  
 So tato paṭṭhāya suraṃ pivanto vicarati  Athekadivasaṃ atimatto 
 taṃ kumbhaṃ ākāse khipitvā sampaṭicchanto ekavāraṃ virajjhi  
 Kumbho bhūmiyaṃ patitvā bhijji  Tato paṭṭhāya puna daliddo hutvā 
 pilotikaṃ nivāsetvā kapālahattho bhikkhaṃ caranto parakuḍḍaṃ nissāya 
 kālamakāsi  Satthā imaṃ dhammadesanaṃ āharitvā 
        sabbakāmadadaṃ kumbhaṃ         kūṭaṃ laddhāna dhuttako 
        yāva naṃ anupāleti        tāva so sukhamedhati 
        yadā matto ca ditto ca    pamādā kumbhamabbhidā 
        tato naggo ca pottho ca   pacchā bālo vihaññati 
        evameva dhanaṃ laddhā       pamatto   paribhuñjati 
        pacchā tappati dummedho     kūṭaṃ bhitvāva dhuttakoti 
  Footnote    amatto  
  
  
 page     
 Imā abhisambuddhagāthā vatvā jātakaṃ samodhānesi  
      Tattha sabbakāmadadanti sabbe vatthukāme dātuṃ samatthaṃ kumbhaṃ  
 Kūṭanti kumbhavevacanaṃ  Yāvāti yattakaṃ kālaṃ  Anupāletīti 
 yokoci evarūpaṃ labhitvā yāva rakkhati tāva so sukhamedhatīti attho  
 Matto ca ditto cāti surāmadena matto dappena ditto ca  
 Pamādā kumbhamabbhidāti pamādena kumbhaṃ bhindi  Naggo ca 
 pottho cāti kadāci naggo kadāci potthakapilotikāya nivatthattā 
 pottho  Evamevāti evameva  Pamattoti pamādena    Tappatīti 
 socati  
      Tadā bhadraghaṭabhedako dhutto seṭṭhibhāgineyyo ahosi sakko 
 pana ahamevāti  
                    Bhadraghaṭabhedakajātakaṃ paṭhamaṃ 
                         
                        supattajātakaṃ 
      bārāṇassaṃ mahārājāti idaṃ satthā jetavane viharanto 
 bimbādeviyā sārīputtattherena dinnaṃ rohitamaccharasanavasappimissakaṃ 
 sālibhattaṃ ārabbha kathesi  Vatthu heṭṭhā kathitaabbhantarajātakavatthusadisameva  
      Tadāpi hi theriyā udaravāto kuppi  Rāhulabhadro therassa 
 ācikkhi  Thero taṃ āsanasālāyaṃ nisīdāpetvā kosalarañño 
  Footnote    amattoti appamāṇena  
  
  
 page     
 Nivesanaṃ gantvā rohitamaccharasanavasappimissakaṃ sālibhattaṃ āharitvā 
 tassa adāsi  So āharitvā mātu theriyā adāsi  Tassā 
 bhuttamattāya udaravāto paṭippassambhi  Rājā purise pesetvā 
 pariggaṇhāpetvā tato paṭṭhāya theriyā tathārūpaṃ bhattaṃ adāsi  
 Athekadivasaṃ bhikkhū dhammasabhāyaṃ kathaṃ samuṭṭhāpesuṃ āvuso 
 dhammasenāpati theriṃ evarūpena nāma bhojanena santappesīti  Satthā 
 āgantvā kāyanuttha bhikkhave etarahi kathāya sannisinnāti pucchitvā 
 imāya nāmāti vutte na bhikkhave idāneva sārīputto 
 rāhulamātuyā paṭṭhitaṃ deti pubbepi adāsiyevāti vatvā atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 kākayoniyaṃ nibbattetvā vayappatto asītiyā kākasahassānaṃ jeṭṭhako 
 supatto nāma rājā ahosi  Aggamahesī panassa supassā   nāma 
 kākī ahosi  Senāpati sumukho nāma  So asītiyā kākasahassehi 
 parivuto bārāṇasiṃ upanissāya vasi  So ekadivasaṃ 
 supassaṃ ādāya gocaraṃ pariyesamāno bārāṇasīrañño 
 mahānasamatthakena agamāsi  Sūdo rañño nānāmacchamaṃsavikatiparivāraṃ bhojanaṃ 
 sampādetvā thokaṃ bhājanāni vivaritvā usumaṃ palāpento 
 aṭṭhāsi  Supassā macchamaṃsagandhaṃ ghāyitvā rājabhojanaṃ bhuñjitukāmā 
 hutvā taṃdivasaṃ akathetvā dutiyadivase ehi bhadde gocarāya 
  Footnote    suphassā  
  
 Page         
  
 page     
 Gamissāmāti vuttā tumhe gacchatha mayhaṃ eko dohaḷo atthīti 
 vatvā kiṃdohaḷoti vutte bārāṇasīrañño bhojanaṃ bhuñjitukāmamhi 
 na kho pana sakkā mayā taṃ laddhuṃ tasmā jīvitaṃ pariccajissāmi 
 devāti āha  Bodhisatto cintayamāno nisīdi  Sumukho 
 āgantvā kiṃ mahārāja anattamanosīti pucchi  Rājā tamatthaṃ 
 ārocesi  Senāpati mā cintayi mahārājāti te ubhopi 
 assāsetvā ajja tumhe idheva hotha mayaṃ bhattaṃ āharissāmāti 
 vatvā pakkāmi  So kāke sannipātetvā taṃ kāraṇaṃ kathetvā 
 etha bhattaṃ āharissāmāti kākehi saddhiṃ bārāṇasiṃ pavisitvā 
 mahānasassāvidūre kāke vagge vagge katvā tasmiṃ tasmiṃ ṭhāne 
 ārakkhaṇatthāya ṭhapetvā sayaṃ aṭṭhahi kākayodhehi saddhiṃ mahānasacchadane 
 nisīdi  Rañño bhattaharaṇakālaṃ olokayamāno te ca kāke āha 
 ahaṃ rañño bhatte āhariyamāne bhājanāni pātessāmi bhājanesu 
 pana patitesu mayhaṃ jīvitaṃ natthi tumhe cattāro janā mukhapūraṃ 
 bhattaṃ cattāro macchamaṃse gahetvā netvā sapajāpatikaṃ kākarājānaṃ 
 bhojetha kahaṃ senāpatīti vutte pacchato ehitīti vadeyyāthāti  
 Atha sūdo rañño bhojanavikatiṃ sampādetvā bhājanaṃ kājena gāhāpetvā 
 rājakulaṃ pāvisi  Tassa rājaṅgaṇaṃ gatakāle kākasenāpati 
 kākānaṃ saññaṃ datvā sayaṃ opatitvā bhattahārakassa ure 
 nisīditvā nakhapañjarena paharitvā kaṇayaggasadisena tuṇḍena nāsaggamassa 
 abhihananto uṭṭhāya dvīhi pakkhapādehi mukhamassa pidahi  Rājā 
  
  
 page     
 Mahātale caṅkamanto mahāvātapānena oloketvā taṃ kākassa 
 kiriyaṃ disvā bhattahārakassa saddaṃ datvā bho bhattahāraka bhājanāni 
 chaḍḍetvā kākameva gaṇhāhīti āha  So bhājanāni 
 chaḍḍetvā kākaṃ daḷhaṃ gaṇhi  Rājāpi taṃ ito ehīti āha  
 Tasmiṃ khaṇe te kākā āgantvā attano pahonakaṃ bhuñjitvā 
 sesaṃ vuttaniyāmeneva gahetvā agamaṃsu  Tato sesā āgantvā 
 sesaṃ bhuñjiṃsu  Tepi aṭṭha janā gantvā taṃ rājānaṃ sapajāpatikaṃ 
 bhojesuṃ  Supassāya dohaḷo vūpasami  Bhattahārako kākaṃ rañño 
 upanesi  Atha naṃ rājā pucchi bho kāka tvaṃ mamañca na 
 lajji bhattahārakassa ca nāsaṃ khaṇḍesi bhattabhājanāni ca bhindi 
 attano ca jīvitaṃ na rakkhi kasmā evarūpaṃ kammaṃ akāsīti  
 Kāko mahārāja amhākaṃ rājā bārāṇasiṃ upanissāya vasati 
 ahamassa senāpati tassa supassā nāma bhariyā dohaḷinī tumhākaṃ 
 bhojanaṃ bhuñjitukāmā rājā tassā dohaḷaṃ mayhaṃ ācikkhi ahaṃ 
 tasseva mama jīvitaṃ pariccajitvā āgato idāni me tassā 
 bhojanaṃ pesitaṃ mayhaṃ manoratho matthakaṃ patto iminā kāraṇena 
 mayā evarūpaṃ katanti dīpento imā gāthā āha 
        bārāṇassaṃ mahārāja    kākarājā nivāsiko 
        asītiyā sahassehi      supatto parivārito 
        tassa dohaḷinī bhariyā    supassā bhakkhitumicchati 
        rañño mahānase pakkaṃ   paccagghaṃ rājabhojanaṃ 
  
  
 page     
        Tesāhaṃ pahito dūto    rañño camhi idhāgato 
        bhattu apacitiṃ kummi      nāsāyamakaraṃ vaṇanti  
      Tattha bārāṇassanti bārāṇasiyaṃ  Nivāsikoti nibaddhavasanako  
 Pakkanti nānappakārena sampāditaṃ  Keci siddhanti 
 sajjhāyanti  Paccagghanti abbhuṇhaṃ apārivāsikaṃ macchamaṃsavikatīsu 
 paccekapākamettha mahagghantipi paccagghaṃ  Tesāhaṃ pahito dūto 
 rañño camhi idhāgatoti tesaṃ ubhinnampi ahaṃ dūto āṇattikaro 
 rañño camhi pahito tasmā idha āgatoti attho  Bhattu 
 apacitiṃ kummīti svāhaṃ evaṃ āgato attano bhattu apacitiṃ 
 sakkārasammānaṃ karomi  Nāsāyamakaraṃ vaṇanti mahārāja iminā kāraṇena 
 tumhe ca attano ca jīvitaṃ agaṇayitvā bhattabhājanaṃ pātāpetuṃ 
 bhattahārakassa nāsāya mukhatuṇḍakena vaṇaṃ akāsiṃ mayā attano rañño 
 apaciti katā idāni me tumhe yaṃ icchatha taṃ daṇḍaṃ karothāti  
      Rājā tassa vacanaṃ sutvā mayaṃ tāva manussabhūtāva manussabhūtānaṃ 
 mahantaṃ yasaṃ datvā amhākaṃ suhajje kātuṃ na sakkoma 
 gāmādīni dadamānāpi amhākaṃ jīvitadāyakaṃ na labhāma ayaṃ kāko 
 samāno attano rañño jīvitaṃ pariccaji ativiya sappuriso 
 madhurassaro dhammakathikoti   tassa guṇesu pasīditvā tañca 
 setacchattena pūjesi  So attano laddhena setacchattena rājānameva 
 pūjetvā bodhisattassa guṇe kathesi  Rājā taṃ pakkosāpetvā 
  Footnote    dhammikoti  
  
  
 page     
 Dhammaṃ sutvā ubhinnampi tesaṃ attano bhojananiyāmena bhattaṃ paṭṭhapesi 
 sesakākānaṃ devasikaṃ ekadoṇitaṇḍulodanaṃ   pacāpesi sayañca 
 bodhisattassa ovāde ṭhatvā sabbasattānaṃ abhayaṃ datvā pañca sīlāni 
 rakkhi  Supattakākovādo pana sattavassasatāni pavattati  
      Satthā imaṃ dhammadesanaṃ āharitvā jātakaṃ samodhānesi tadā 
 rājā ānando ahosi senāpati sārīputto supassā rāhulamātā 
 supatto pana ahamevāti  
                      Supattajātakaṃ dutiyaṃ 
                         
                      kāyanibbindajātakaṃ 
      phuṭṭhassa meti idaṃ satthā jetavane viharanto aññataraṃ 
 purisaṃ ārabbha kathesi  
      Sāvatthiyaṃ kireko puriso paṇḍurogena āturo vejjehi 
 paṭikkhitto  Puttadāropissa ko imaṃ paṭijaggituṃ sakkotīti cintesi  
 Tassa etadahosi sacāhaṃ imamhā rogā vuṭṭhahissāmi pabbajissāmīti  
 So katipāheneva kiñci sappāyaṃ labhitvā arogo hutvā 
 jetavanaṃ gantvā satthāraṃ pabbajjaṃ yāci  So satthu santike pabbajjañca 
 upasampadañca labhitvā nacirasseva arahattaṃ pāpuṇi  Athekadivasaṃ 
 bhikkhū dhammasabhāyaṃ kathaṃ samuṭṭhāpesuṃ āvuso asuko nāma paṇḍurogī 
 imamhā rogā vuṭṭhito pabbajissāmīti cintetvā 
  Footnote    ekaṃ taṇḍulammaṇaṃ  
  
  
 page     
 Pabbajito ceva arahattañca pattoti  Satthā āgantvā kāyanuttha 
 bhikkhave etarahi kathāya sannisinnāti pucchitvā imāya nāmāti vutte 
 na bhikkhave ayameva pubbepi paṇḍitā evaṃ vatvā paṇḍurogā 
 vuṭṭhāya pabbajitvā attano vuḍḍhimakaṃsūti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto kuṭumbaṃ saṇṭhapetvā vasanto 
 paṇḍurogī ahosi  Vejjāpi paṭijaggituṃ nāsakkhiṃsu  Puttadāropissa 
 vippaṭisārī ahosi  So imamhā rogā vuṭṭhito 
 pabbajissāmīti cintetvā evaṃ vatvā kiñcideva sappāyaṃ labhitvā 
 arogo hutvā himavantaṃ pavisitvā isipabbajjaṃ pabbajitvā 
 samāpattiyo ca abhiññāyo ca uppādetvā jhānasukhena viharanto 
 ettakaṃ kālaṃ evarūpaṃ sukhaṃ nālatthanti udānaṃ udānento imā 
 gāthā abhāsi 
              phuṭṭhassa me aññatarena byādhinā 
              rogena bāḷhaṃ dukkhitassa ruppato 
              parisussati khippamidaṃ kaḷevaraṃ 
              pupphaṃ yathā paṃsuni ātape kataṃ 
          ajaññaṃ jaññasaṅkhātaṃ   asuciṃ sucisammataṃ 
          nānākuṇapaparipūraṃ     jaññarūpaṃ apassato 
              dhiratthumaṃ āturaṃ pūtikāyaṃ 
              jigucchiyaṃ asuciṃ byādhidhammaṃ 
  
  
 page     
              Yatthappamattā adhimucchitā pajā 
              hāpenti maggaṃ sugatūpapattiyāti  
      Tattha aññatarenāti channavutiyā   rogesu ekena 
 paṇḍurogabyādhinā  Rogenāti rujjanasabhāvattā evaṃ laddhanāmena  
 Ruppatoti ghaṭṭiyamānassa pīḷiyamānassa  Paṃsuni ātape katanti 
 yathā ātape tattavālikāya ṭhapitaṃ sukhumapupphaṃ parisusseyya evaṃ 
 parisussatīti attho  Ajaññaṃ jaññasaṅkhātanti paṭikūlaṃ amanāpameva 
 bālānaṃ manāpanti saṅkhātaṃ    Nānākuṇapaparipūranti kesādīhi dvattiṃsāya 
 kuṇapehi paripuṇṇaṃ  Jaññarūpaṃ apassatoti apassantassa andhabālassa 
 puthujjanassa manāpaṃ sādhurūpaṃ paribhogasabhāvaṃ hutvā upaṭṭhāti  
 Akkhimhā akkhigūthakoti   ādinā nayena pakāsito asucibhāvo bālānaṃ 
 na upaṭṭhāti  Āturanti niccagilānaṃ  Adhimucchitāti kilesamucchāya 
 ativiya mucchitā  Pajāti andhabālā puthujjanā  Hāpenti maggaṃ 
 sugatūpapattiyāti imasmiṃ pūtikāye laggitā hutvā apāyamaggaṃ 
 pūrentā devamanussabhedāya sugatiupapattiyā maggaṃ parihāpenti  
      Iti mahāsatto nānappakārato asucibhāvaṃ niccāturabhāvañca 
 pariggaṇhanto kāye nibbinditvā yāvajīvaṃ cattāro brahmavihāre 
 bhāvetvā brahmalokaparāyano ahosi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne bahū janā sotāpattiphalādīni 
  Footnote    aṭṭhanavutiyā      saṅkhaṃ gataṃ      khu  su       
  
  
 page     
 Pāpuṇiṃsu  Tadā tāpaso ahamevāti  
                    Kāyanibbindajātakaṃ tatiyaṃ 
                        
                       jambūkhādakajātakaṃ 
      koyaṃ vindussaro vaggūti idaṃ satthā veḷuvane viharanto 
 devadattakokālike ārabbha kathesi  
      Tadā hi devadatte parihīnalābhasakkāre kokāliko kulāni 
 upasaṅkamitvā devadattatthero nāma mahāsammatapaveṇiyā 
 okkākarājavaṃse jāto asambhinne khattiyavaṃse saṃvuḍḍho tipiṭako 
 jhānalābhī madhurakatho dhammakathiko detha karotha therassāti devadattassa 
 vaṇṇaṃ bhāsati  Devadattopi kokāliko udiccabrāhmaṇakulā 
 nikkhamitvā pabbajito bahussuto dhammakathiko detha karotha 
 kokālikassāti kokālikassa vaṇṇaṃ bhāsati  Iti te aññamaññassa 
 vaṇṇaṃ bhāsitvā kulagharesu bhuñjantā vicaranti  Athekadivasaṃ bhikkhū 
 dhammasabhāyaṃ kathaṃ samuṭṭhāpesuṃ āvuso devadattakokālikā 
 aññamaññassa abhūtaguṇakathaṃ kathetvā bhuñjantā vicarantīti  Satthā 
 āgantvā kāyanuttha bhikkhave etarahi kathāya sannisinnāti pucchitvā 
 imāya nāmāti vutte na bhikkhave idāneva te abhūtaguṇakathaṃ 
 kathetvā bhuñjanti pubbepete bhuñjiṃsuyevāti vatvā atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
  
  
 page     
 Aññatarasmiṃ jambūvanasaṇḍe rukkhadevatā hutvā nibbatti  Tatreko 
 kāko jambūsākhāya nisinno jambūpakkāni khādati  Atheko 
 sigālo āgantvā uddhaṃ olokento kākaṃ disvā yannūnāhaṃ 
 imassa abhūtaguṇakathaṃ kathetvā jambūpakkāni khādeyyanti tassa vaṇṇaṃ 
 kathento imaṃ gāthamāha 
         koyaṃ vindussaro vaggū    saravantānamuttamo 
         accuto jambusākhāya     moracchāpova kujjatīti  
      Tattha vindussaroti vindunā abhisaṇḍena   piṇḍitena sarena 
 samannāgato  Vaggūti mudumadhurasaddo  Accutoti na cuto 
 sannisinno  Moracchāpova kujjatīti taruṇamorova manāpena sarena 
 ko nāmeso kujjatīti vadati  
      Atha naṃ kāko paṭipasaṃsanto dutiyaṃ gāthamāha 
         kulaputto pajānāti      kulaputtaṃ pasaṃsituṃ 
         byagghacchāpasadisavaṇṇa     bhuñja samma dadāmi teti  
      Tattha byagghacchāpasadisavaṇṇāti tvaṃ mayhaṃ byagghapotakasamānavaṇṇova 
 khāyati tena taṃ vadāmi ambho byagghacchāpasadisavaṇṇa  Bhuñja samma 
 dadāmi teti vayassa yāvadatthaṃ jambūpakkāni khāda ahante dadāmīti  
      Evañcapana vatvā jambūsākhaṃ cāletvā phalāni pātesi  
 Atha tasmiṃ jambūrukkhe nibbattadevatā te ubhopi aññamaññassa 
  Footnote    avisaṭena  avisarena  
  
  
 page     
 Abhūtaguṇaṃ kathetvā jambūpakkāni khādante disvā tatiyaṃ gāthamāha 
         cirassaṃ vata passāmi      musāvādī samāgate 
         vantādaṃ kuṇapādañca      aññamaññaṃ pasaṃsaketi  
      Tattha vantādanti paresaṃ vantabhattakhādakaṃ kākaṃ  Kuṇapādañcāti 
 kuṇapakhādanakaṃ sigālañca  
      Imañcapana gāthaṃ vatvā sā devatā bheravarūpārammaṇaṃ dassetvā 
 te tato palāpesīti  
      Satthā imaṃ dhammadesanaṃ āharitvā jātakaṃ samodhānesi tadā 
 sigālo devadatto ahosi kāko kokāliko rukkhadevatā pana 
 ahamevāti  
                    Jambūkhādakajātakaṃ catutthaṃ 
                          
                         antajātakaṃ 
      usabhasseva te khandhoti idaṃ satthā jetavane viharanto teyeva 
 dve jane ārabbha kathesi  Paccuppannavatthu purimasadisameva  
      Atīte bārāṇasiyaṃ brahmadatte rajjaṃ kārente bodhisatto 
 ekasmiṃ gāmupacāre eraṇḍarukkhadevatā hutvā nibbatti  Tadā 
 tasmiṃ gāme mataṃ jaragavaṃ nikkaḍḍhitvā gāmadvāre eraṇḍavane 
 chaḍḍesuṃ  Eko sigālo āgantvā tassa maṃsaṃ khādi  Eko 
 kāko āgantvā eraṇḍe nisinno   taṃ disvā yannūnāhaṃ etassa 
  Footnote    nilīno  
  
  
 page     
 Abhūtaguṇakathaṃ kathetvā maṃsaṃ khādeyyanti cintetvā paṭhamaṃ gāthamāha 
         usabhasseva te khandho       sīhasseva vijambhitaṃ 
         migarāja namo tyatthu        api kiñci labhāmaseti  
      Tattha namo tyatthūti namo te atthu  
      Taṃ sutvā sigālo dutiyaṃ gāthamāha 
         kulaputto pajānāti         kulaputtaṃ pasaṃsituṃ 
         mayūragīvasaṅkāsa            ito pariyāda   vāyasāti  
      Tattha ito pariyādāti eraṇḍato otaritvā ito yenāhaṃ 
 tenāgantvā maṃsaṃ khādāti vadati  
      Tantesaṃ kiriyaṃ disvā rukkhadevatā tatiyaṃ gāthamāha 
         migānaṃ koṭṭhako   anto   pakkhīnaṃ pana vāyaso 
         eraṇḍo sabbarukkhānaṃ       tayo antā samāgatāti  
      Tattha antoti hīno lāmako  
      Satthā imaṃ dhammadesanaṃ āharitvā jātakaṃ samodhānesi tadā 
 sigālo devadatto ahosi kāko kokāliko rukkhadevatā pana 
 ahamevāti  
                      Antajātakaṃ pañcamaṃ 
                         
                        samuddajātakaṃ 
      ko nvāyanti idaṃ satthā jetavane viharanto upanandattheraṃ 
  Footnote    pariyāhi      kotthuko  
  
  
 page     
 Ārabbha kathesi  
      So hi mahagghaso mahātaṇho ahosi  Sakaṭapūrehi 
 paccayehipi santappetuṃ na sakkā  Vassupanāyikakāle dvīsu tīsu 
 vihāresu vassaṃ upagantvā ekasmiṃ upāhanā ṭhapesi ekasmiṃ 
 udakatumbaṃ ekasmiṃ kattarayaṭṭhiṃ ṭhapesi ekasmiṃ sayaṃ vasati 
 janapadavihāraṃ gantvā paṇītaparikkhāre bhikkhū disvā ariyavaṃsakathaṃ kathetvā 
 te paṃsukūlāni gāhāpetvā tesaṃ cīvarāni gaṇhati mattikāpatte 
 gāhāpetvā manāpamanāpe patteyeva thālakādīni ca gahetvā yānakaṃ 
 pūretvā jetavanaṃ āgacchati  Athekadivasaṃ bhikkhū dhammasabhāyaṃ kathaṃ 
 samuṭṭhāpesuṃ āvuso upanando sakyaputto mahagghaso mahiccho 
 aññesaṃ paṭipattiṃ kathetvā samaṇaparikkhārehi yānakaṃ pūretvā 
 āgacchatīti  Satthā āgantvā kāyanuttha bhikkhave etarahi 
 kathāya sannisinnāti pucchitvā imāya nāmāti vutte ayuttaṃ 
 bhikkhave upanandena kataṃ paresaṃ ariyavaṃsakathaṃ kathentena paṭhamataraṃ hi 
 attanā appicchena hutvā pacchā paresaṃ ariyavaṃsakathaṃ kathetuṃ 
 vaṭṭatīti 
         attānameva paṭhamaṃ    paṭirūpe nivesaye 
         athaññamanusāseyya    na kilisseyya paṇḍitoti 
 imaṃ dhammapade gāthaṃ dassetvā upanandaṃ garahitvā na bhikkhave 
 idāneva upanando mahiccho pubbepi mahāsamuddepi udakaṃ 
 rakkhitabbaṃ maññatīti vatvā atītaṃ āhari  
  
  
 page     
      Atīte bārāṇasiyaṃ brahmadatte rajjaṃ kārente bodhisatto 
 samuddadevatā hutvā nibbatti  Atheko udakakāko samuddassa 
 uparibhāge vicaranto samudde udakaṃ pamāṇena pivatha rakkhantā 
 pivathāti macchasaṅghasakuṇasaṅghe vārento vicarati  Taṃ disvā samuddadevatā 
 paṭhamaṃ gāthamāha 
         ko nvāyaṃ loṇatoyasmiṃ        samantā paridhāvati 
         macche makare ca vārento    ūmīsu ca vihaññatīti  
      Tattha ko nvāyanti ko nu ayaṃ  
      Taṃ sutvā samuddakāko dutiyaṃ gāthamāha 
         anantapāyī sakuṇo            atittoti disā suto 
         samuddaṃ pātumicchāmi           sāgaraṃ saritappatinti  
      Tassattho ahaṃ anantasāgaraṃ pātumicchāmi tenamhi anantapāyī 
 nāma sakuṇo mahatiyā pana apūraṇīyataṇhāya samannāgatattā 
 atittotipi ahaṃ disā suto vissuto pākaṭo svāhaṃ imaṃ 
 sakalaṃ samuddaṃ sundarānaṃ ratanānaṃ ākarattā sāgarena ca khaṇitattā 
 sāgaraṃ saritānaṃ patibhāvena saritappatiṃ pātumicchāmīti  
      Taṃ sutvā samuddadevatā tatiyaṃ gāthamāha 
         soyaṃ hāyatī ceva            pūrateva mahodadhi 
         nāssa nāyati pītanto         apeyyo kira sāgaroti  
      Tattha soyanti so ayaṃ  Hāyatī cevāti udakassa 
  Footnote    vāreti  
  
  
 page     
 Osakkanavelāya pahāyati nikkhamanavelāya pūrati  Nāssa nāyatīti assa 
 mahāsamuddassa sacepi naṃ sakalaloko piveyya tathāpi ito 
 ettakaṃ nāma udakaṃ pītantipi pariyanto na paññāyati  Apeyyo 
 kirāti esa kira sāgaro na sakkā kenaci udakaṃ khepetvā pātunti  
      Evañcapana vatvā bheravarūpārammaṇaṃ dassetvā samuddakākaṃ 
 palāpesi  
      Satthā imaṃ dhammadesanaṃ āharitvā jātakaṃ samodhānesi tadā 
 samuddakāko upanando ahosi devatā pana ahamevāti  
                      Samuddajātakaṃ chaṭṭhamaṃ 
                       
                       kāmavilāpajātakaṃ 
      ucce sakuṇa ḍemānāti idaṃ satthā jetavane viharanto 
 purāṇadutiyikapalobhanaṃ ārabbha kathesi  
      Paccuppannavatthu puppharattajātake kathitaṃ  Atītavatthu indriyajātake 
 āvibhavissati  
      Taṃ pana purisaṃ jīvasūle uttāpesuṃ    So tattha nisinno 
 ākāsena āgacchantaṃ kākaṃ disvā tāva kharampi vedanaṃ agaṇetvā 
 piyabhariyāya sāsanaṃ pesetuṃ taṃ kākaṃ āmantento imā gāthā abhāsi 
        ucce sakuṇa ḍemāna      pattayāna vihaṅgama 
        vajjāsi kho tvaṃ vāmūruṃ    ciraṃ kho sā karissati 
  Footnote    uttāsesuṃ  
  
  
 page     
        Idaṃ kho sā na jānāti    asisattiñca oḍitaṃ 
        sā caṇḍī kāhatī kodhaṃ     taṃ me tappati no idha 
        esa uppalasannāho      nikkhañcussīsake kataṃ 
        kāsikañca muduṃ vatthaṃ       tappetu dhanakāmiyāti  
      Tattha ḍemānāti ḍeyamāna gacchamāna  Pattayānāti tameva 
 ālapati tathā vihaṅgamāti  So hi pattehi yānaṃ katvā gamanato 
 pattayāno ākāsena gamanato vihaṅgamo  Vajjāsīti vadeyyāsi  
 Vāmūrunti kadalikkhandhasamānaūruṃ mama sūle nisinnabhāvaṃ vadeyyāsi  
 Ciraṃ kho sā karissatīti sā imaṃ pavuttiṃ ajānamānā mama āgamanaṃ ciraṃ 
 karissati cirameva gatassa piyassa na ca āgacchatīti evaṃ cintessatīti 
 attho  Asisattiñcāti asisamānatāya sattisamānatāya ca 
 sūlameva sandhāya vadati  Tañhi tassa uttāsanatthāya oḍitaṃ 
 ṭhapitaṃ  Caṇḍīti kodhanā  Kāhatī kodhanti aticirāyatīti mayhaṃ 
 kodhaṃ karissati  Taṃ me tappatīti taṃ tassā kujjhanaṃ maṃ tappati  
 No idhāti idha pana imaṃ sūlaṃ maṃ na tappatīti dīpeti  Esa 
 uppalasannāhoti ādīhi ghare ussīsake ṭhapitaṃ attano bhaṇḍaṃ 
 ācikkhati  Tattha uppalasannāhoti uppalo ca sannāho ca 
 uppalasadiso kaṇayo ca sannāhappatto   cāti attho  Nikkhañcāti 
 pañcahi suvaṇṇehi kataṃ aṅguliyakaṃ  Kāsikañca muduṃ vatthanti 
 mudukāsikasāṭakayugaṃ sandhāyāha ettakaṃ kira tena ussīsake nikkhittaṃ  
  Footnote    sannāhasajjo  
  
  
 page     
 Tappetu dhanakāmiyāti etaṃ sabbaṃ gahetvā sā mama piyā dhanatthikā 
 iminā dhanena tappetu pūretu santuṭṭhā hotūti  
      Evaṃ so paridevamānova kālaṃ katvā niraye nibbatti  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikkhu sotāpattiphale patiṭṭhahi  
 Tadā bhariyā ca etarahi bhariyā  Yena devaputtena taṃ kāraṇaṃ 
 diṭṭhaṃ so ahamevāti  
                    Kāmavilāpajātakaṃ sattamaṃ 
                         
                        udumbarajātakaṃ 
      udumbarā nice pakkāti idaṃ satthā jetavane viharanto aññataraṃ 
 bhikkhuṃ ārabbha kathesi  
      So kira aññatarasmiṃ paccantagāmake vihāraṃ kāretvā vasati  
 Ramaṇīyo vihāro piṭṭhipāsāṇe niviṭṭho  Maṇḍapasammajjanaṭṭhānaṃ 
 udakaphāsukaṃ  Gocaragāmo na   dūro  Sampiyāyamānā manussā 
 bhikkhaṃ denti  Atheko bhikkhu cārikaṃ caramāno taṃ vihāraṃ pāpuṇi  
 Nevāsikatthero tassa āgantukavattaṃ katvā punadivase taṃ ādāya 
 gāmaṃ piṇḍāya pāvisi  Manussā tassa paṇītaṃ bhikkhaṃ datvā 
 svātanāya nimantayiṃsu  Āgantuko katipāhaṃ bhuñjitvā cintesi 
 ekenupāyena taṃ bhikkhuṃ vañcetvā nikkaḍḍhitvā imaṃ vihāraṃ 
  Footnote    nātidūro  na dūre  
  
  
 page     
 Gaṇhissāmīti  Atha naṃ therupaṭṭhānaṃ āgataṃ pucchi kiṃ āvuso 
 buddhupaṭṭhānaṃ na   akāsīti  Bhante imaṃ vihāraṃ paṭijagganto nāma natthi 
 tenamhi na gatapubboti  Yāva tvaṃ buddhupaṭṭhānaṃ gantvā āgacchasi 
 tāvāhaṃ paṭijaggissāmīti  Sādhu bhanteti nevāsiko yāva mamāgamanā 
 there mā pamajjitthāti manussānaṃ vatvā pakkāmi  Tato 
 paṭṭhāya āgantuko tassa nevāsikassa ayañca doso ayañca 
 dosoti vatvā te manusse paribhindi  Itaropi satthāraṃ vanditvā 
 puna āgato  Athassa so pavesanaṃ   na adāsi  So ekasmiṃ 
 ṭhāne vasitvā punadivase gāmaṃ piṇḍāya pāvisi  Manussāpi 
 sāmīcimattampi na kariṃsu  So vippaṭisārī hutvā puna jetavanaṃ gantvā 
 taṃ kāraṇaṃ bhikkhūnaṃ ārocesi  Te dhammasabhāyaṃ kathaṃ samuṭṭhāpesuṃ 
 āvuso asuko kira bhikkhu asukaṃ bhikkhuṃ vihārā nikkaḍḍhitvā sayaṃ 
 tattha vasatīti  Satthā āgantvā kāyanuttha bhikkhave etarahi 
 kathāya sannisinnāti pucchitvā imāya nāmāti vutte na bhikkhave 
 idāneva pubbepi so imaṃ vasanaṭṭhānā nikkaḍḍhiyevāti vatvā atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 araññe rukkhadevatā hutvā nibbatti  Tattha vassāne sattasattāhaṃ 
 devo vassi  Atheko rattamukhakhuddakamakkaṭo ekissāva anovassikāya 
 pāsāṇadariyā vasamāno ekadivasaṃ darīdvāre atemanaṭṭhāne 
  Footnote    katthaci natthi      senāsanaṃ  
  
  
 page     
 Sukhena nisīdi  Tattheko kāḷamukhamahāmakkaṭo tinto sītena 
 pīḷiyamāno vicaranto taṃ tathā nisinnaṃ disvā upāyena taṃ nīharitvā 
 ettha vasissāmīti cintetvā kucchiṃ olambitvā suhitākāraṃ dassento 
 tassa purato ṭhatvā paṭhamaṃ gāthamāha 
        udumbarā nice   pakkā    nigrodhā ca kapitthanā 
        ehi nikkhamma bhuñjassu       kiṃ jighacchāya miyyasīti  
      Tattha kapitthanāti pilakkhū  Ehi nikkhammāti ete 
 udumbarādayo phalabhārena cittā ahampi khāditvā suhito āgato 
 tvampi gaccha bhuñjassūti  
      Sopi tassa vacanaṃ sutvā saddahitvā phalāphalāni khāditukāmo 
 hutvā nikkhamitvā tattha tattha vicaritvā kiñci alabhanto puna 
 āgantvā taṃ attano dariyaṃ pavisitvā nisinnaṃ disvā vañcissāmi 
 nanti tassa purato ṭhatvā dutiyaṃ gāthamāha 
        evaṃ so suhito hoti       yo vuḍḍhamapacāyati 
        yathāhamajja suhito          dumapakkāni māsitoti  
      Tattha dumapakkāni māsitoti udumbarādīni rukkhaphalāni khāditvā 
 āsito   suhito jāto  
      Taṃ sutvā mahāmakkaṭo tatiyaṃ gāthamāha 
        yaṃ vanejo vanejassa        vañceyya kapino kapi 
        daharopi na saddheyya        na hi khiṇṇo jarākapīti  
  Footnote    nīce  cime      asito  
  
  
 page     
      Tassattho yaṃ vane jāto kapi vane jātassa kapino vañcanaṃ 
 kareyya taṃ tayā sadiso daharopi vānaro na saddaheyya mādisopi 
 jiṇṇo jarākapi mahallakamakkaṭo na hi saddaheyya sattakkhattumpi 
 bhaṇantassa tumhādisassa na saddahi himavantappadese sabbaphalāphalaṃ 
 vassena kilinnaṃ patitaṃ puna tava idaṃ ṭhānaṃ natthi gacchāti  
      So tatova pakkāmi  
      Satthā imaṃ dhammadesanaṃ āharitvā jātakaṃ samodhānesi tadā 
 khuddakamakkaṭo nevāsiko ahosi kāḷamahāmakkaṭo āgantukabhikkhu 
 rukkhadevatā pana ahamevāti  
                     Udumbarajātakaṃ aṭṭhamaṃ 
                        
                      komāriyaputtajātakaṃ 
      pure tuvanti idaṃ satthā pubbārāme viharanto keḷisīlake 
 bhikkhū ārabbha kathesi  
      Te kira bhikkhū satthari uparipāsāde viharante heṭṭhāpāsāde 
 diṭṭhasutādīni kathentā keḷiñca parihāsañca karontā nisīdiṃsu  
 Satthā mahāmoggallānaṃ āmantetvā ete bhikkhū saṃvejehīti 
 āha  Thero ākāse uppatitvā pādaṅguṭṭhakena pāsādathūpikaṃ 
 paharitvā yāva udakapariyantā pāsādaṃ kampesi  Te bhikkhū 
 maraṇabhayabhītā nikkhamitvā bahi aṭṭhaṃsu  Tesaṃ so keḷisīlabhāvo 
 bhikkhūsu pākaṭo jāto  Athekadivasaṃ bhikkhū dhammasabhāyaṃ kathaṃ 
  
  
 page     
 Samuṭṭhāpesuṃ āvuso ekacce bhikkhū evarūpe niyyānikasāsane 
 pabbajitvā keḷisīlā hutvā vicaranti aniccaṃ dukkhaṃ anattāti 
 vipassanāya kammaṃ na karontīti  Satthā āgantvā kāyanuttha 
 bhikkhave etarahi kathāya sannisinnāti pucchitvā imāya nāmāti 
 vutte na bhikkhave idāneva pubbepete keḷisīlakāyevāti vatvā 
 atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 ekasmiṃ gāmake brāhmaṇakule nibbatti  Komāriyaputtoti   naṃ 
 sañjāniṃsu  So aparabhāge nikkhamitvā isipabbajjaṃ pabbajitvā 
 himavantappadese vasi  Athaññe keḷisīlakā tāpasā himavantappadese 
 assamaṃ māpetvā vasiṃsu  Kasiṇaparikammamattampi tesaṃ natthi  
 Araññato phalāphalāni āharitvā khāditvā hasamānā nānappakārāya 
 keḷiyā vītināmesuṃ  Tesaṃ santike eko makkaṭo atthi  Sopi 
 keḷisīlakova mukhavikārādīni karonto tāpasānaṃ nānāvidhaṃ keḷiṃ 
 dasseti  Tāpasā tattha ciraṃ vasitvā loṇambilasevanatthāya 
 manussapathaṃ agamaṃsu  Tesaṃ gatakālato paṭṭhāya bodhisatto taṃ ṭhānaṃ 
 āgantvā vāsaṃ kappesi  Makkaṭo tesaṃ viya tassāpi keḷiṃ 
 dassesi  Bodhisatto accharaṃ paharitvā susikkhitapabbajitānaṃ santike 
 vasantena nāma ācārasampannena kāyavācādīhi susaññatena jhāne 
 suyuttena bhavituṃ vaṭṭatīti tassa ovādaṃ adāsi  So tato 
  Footnote    komāyaputtoti  
  
  
 page     
 Paṭṭhāya sīlavā ācārasampanno ahosi  Bodhisatto tatopi 
 aññattha agamāsi  Atha te tāpasā loṇambilaṃ sevitvā taṃ 
 ṭhānaṃ agamaṃsu  Makkaṭo pubbe viya tesaṃ keḷiṃ na dassesi  
 Atha naṃ tāpasā pubbe tvaṃ āvuso amhākaṃ purato keḷiṃ akāsi 
 idāni na karosi kiṃkāraṇāti pucchantā paṭhamaṃ gāthamāhaṃsu 
             pure tuvaṃ sīlavataṃ sakāse 
             okkandikaṃ kīḷasi assamamhi 
             karohare makkaṭiyāni makkaṭa 
             na taṃ mayaṃ sīlavataṃ ramāmāti  
      Tattha sīlavataṃ sakāseti keḷisīlakānaṃ amhākaṃ santike  
 Okkandikanti migo viya okkanditvā   kīḷasi  Karohareti karohi  
 Areti ālapanaṃ  Makkaṭiyānīti mukhamakkaṭikakīḷasaṅkhātāni mukhavikārādīni  
 Na taṃ mayaṃ sīlavataṃ ramāmāti yaṃ pubbe tava keḷisīlaṃ 
 keḷivattaṃ taṃ mayaṃ etarahi na ramāma nābhiramāma tvampi no na 
 ramāpesi kinnukho kāraṇanti  Taṃ sutvā makkaṭo dutiyaṃ gāthamāha 
              sutā hi mayhaṃ paramā visuddhi 
              komāriyaputtassa bahussutassa 
              mādāni maṃ maññi tuvaṃ yathā pure 
              jhānābhiyuttā viharāma āvusoti  
      Tattha mayhanti karaṇaṭṭhe sampadānaṃ  Visuddhīti jhānavisuddhi  
  Footnote    okkhanditvā  
  
  
 page     
 Bahussutassāti bahūnaṃ kasiṇaparikammāmaṃ aṭṭhannañca samāpattīnaṃ 
 sutattā ceva paṭividdhattā ca bahussutassa  Tuvanti tesu ekaṃ 
 tāpasaṃ ālapanto idāni maṃ mā tvaṃ pure viya sañjāni nāhaṃ 
 purimasadiso ācariyo me laddhoti dīpeti  
      Taṃ sutvā tāpaso tatiyaṃ gāthamāha 
            sacepi selasmiṃ vappeyya vījaṃ 
            devo ca vasse neva hi taṃ viruḷhe 
            sutā hi tayā paramā visuddhi 
            ārā tuvaṃ makkaṭa jhānabhūmiyāti  
      Tassattho sacepi pāsāṇapiṭṭhe pañcavidhaṃ vījaṃ vappeyya 
 devo ca sammā vasseyya akkhetattā yaṃ taṃ na viruḷheyya 
 evameva tayā paramajjhānavisuddhi sutā tvaṃ pana tiracchānayonikattā 
 ārā makkaṭa jhānabhūmiyā dūre ṭhito na sakkā tayā jhānaṃ 
 nibbattetunti makkaṭaṃ garahiṃsu  
      Satthā imaṃ dhammadesanaṃ āharitvā jātakaṃ samodhānesi tadā 
 keḷisīlatāpasā ime bhikkhū ahesuṃ komāriyaputto pana ahamevāti  
                    Komāriyaputtajātakaṃ navamaṃ 
                         
                         bakajātakaṃ 
      parapāṇaghāteti idaṃ satthā jetavane viharanto purāṇasanthataṃ 
 ārabbha kathesi  Vatthupi vinaye vitthārato āgatameva  Ayaṃ 
  
  
 page     
 Panettha saṅkhepo  Āyasmā upaseno duvassiko ekavassikena 
 saddhivihārinā saddhiṃ satthāraṃ upasaṅkamitvā satthārā garahito 
 nivattitvā pakkanto vipassanaṃ paṭṭhapetvā arahattaṃ patvā 
 appicchatādiguṇayutto terasa dhutaṅgāni samādāya parisaṃ terasadhutaṅgadharaṃ 
 katvā bhagavati temāsaṃ paṭisallīne sapariso satthāraṃ upasaṅkamitvā 
 parisampi nissāya paṭhamaṃ garahaṃ labhitvā dhammikāya katikāya 
 anuvattane dutiyaṃ sādhukāraṃ labhitvā ito paṭṭhāya dhutaṅgadharā 
 bhikkhū yathāsukhaṃ upasaṅkamitvā maṃ passantūti satthārā katānuggaho 
 nikkhamitvā bhikkhūnaṃ etamatthaṃ ārocesi  Tato pabhūti bhikkhū 
 dhutaṅgadharā hutvā satthāraṃ dassanāya upasaṅkamitvā satthari 
 paṭisallānā vuṭṭhite tattha tattha paṃsukūlāni chaḍḍetvā attano 
 pattacīvarāneva gaṇhiṃsu  Satthā sambahulehi bhikkhūhi saddhiṃ 
 senāsanacārikaṃ caramāno tattha tattha patitāni paṃsukūlāni disvā pucchitvā 
 tamatthaṃ sutvā bhikkhave imesaṃ nāma bhikkhūnaṃ vattasamādānaṃ na 
 ciraṭṭhitikaṃ bakassa uposathakammasadisaṃ ahosīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 sakko devarājā ahosi  Atheko bako gaṅgātīre pāsāṇapiṭṭhe 
 vasati  Atha gaṅgāya mahoghodakaṃ   gantvā taṃ pāsāṇaṃ parikkhipi  
 Bako abhirūhitvā pāsāṇapiṭṭhe nipajji  Nevassa gocaro atthi 
 na gocarāya gamanamaggo udakampi vaḍḍhateva  So cintesi mayhaṃ 
  Footnote    himodakaṃ  
  
  
 page     
 Neva gocaro atthi na gocarāya gamanamaggo nikkammassa pana 
 nipajjanato uposathakammaṃ varataranti manasāva uposathaṃ adhiṭṭhāya 
 sīlāni samādayitvā nipajji  Tadā sakko āvajjamāno tassa taṃ 
 dubbalasamādānaṃ ñatvā etaṃ bakaṃ vīmaṃsissāmīti eḷakarūpena 
 āgantvā tassāvidūre ṭhatvā attānaṃ dassesi  Bako taṃ disvā 
 aññatarasmiṃ divase uposathakammaṃ jānissāmīti uṭṭhāya taṃ gaṇhituṃ 
 pakkhandi  Eḷakopi itocitoca pakkhanditvā attānaṃ gahetuṃ 
 nādāsi  Bako taṃ gahetuṃ asakkonto nivattetvā āgamma 
 uposathakammaṃ tāva me na bhijjatīti tattheva puna nipajji  Sakko 
 sakkānubhāveneva ākāse ṭhatvā tādisassa dubbalajjhāsayassa kiṃ 
 uposathakammena tvaṃ mama sakkabhāvaṃ ajānanto eḷakamaṃsaṃ 
 khāditukāmosīti taṃ garahitvā devalokameva gato  
              Tissopi abhisambuddhagāthāva 
         parapāṇaghāte jīvanto     maṃsalohitabhojano 
         bakova taṃ samādāya       upapajji uposathaṃ 
         tassa sakko vataññāya     ajarūpenupāgami 
         vītatapo ajjhuppatto      bhijji lohitapo tapaṃ 
         evameva idhekacco      samādānasmi dubbalo 
         lahuṃ karoti attānaṃ       bakova ajakāraṇāti  
      Tattha upapajji uposathanti uposathavāsaṃ upagato  
 Vataññāyāti tassa dubbalavattaṃ aññāya  Vītatapo ajjhappattoti 
  
  
 page     
 Vigatatapo hutvā upagato taṃ khādituṃ pakkhantoti attho  Lohitapoti 
 lohitapāyī  Tapanti taṃ attanā samādinnatapaṃ bhindi  
      Satthā imaṃ dhammadesanaṃ āharitvā jātakaṃ samodhānesi tadā 
 sakko ahamevāti  
                       Bakajātakaṃ dasamaṃ 
                     supattavaggo pañcamo 
                    tikanipātavaṇṇanā niṭṭhitā 
                        
  
  
 page     
                    Catukkanipātajātakaṭṭhakathā 
                      kāliṅgavaggavaṇṇanā 
                          
                      cullakāliṅgajātakaṃ 
      vivaratha imāsaṃ dvāranti idaṃ satthā jetavane viharanto 
 catunnaṃ paribbājikānaṃ pabbajjaṃ ārabbha kathesi  
      Vesāliyaṃ kira licchavirājūnaṃ satta sahassāni satta satāni satta 
 ca licchavī vasiṃsu  Te sabbepi pucchāpaṭipucchācittakā   ahesuṃ  
 Atheko pañcasu vādasatesu byatto niggaṇṭho vesāliyaṃ sampāpuṇi  
 Te tassa saṅgahaṃ akaṃsu  Aparāpi evarūpā niggaṇṭhī sampāpuṇi  
 Rājāno dvepi jane vādaṃ kāresuṃ  Ubhopi sadisāva ahesuṃ  
 Tato licchavīnaṃ etadahosi ime dve paṭicca uppanno putto 
 byatto bhavissatīti  Tesaṃ vivāhaṃ kāretvā dvepi ekato 
 vāsesuṃ  Atha nesaṃ saṃvāsamanvāya paṭipāṭiyā catasso dārikāyo 
 vijāyiṃsu eko ca dārako vijāyi  Dārikānaṃ saccā sobhā   
 adhivādakā   paṭiccharāti   nāmaṃ akaṃsu  Dārakassa saccakoti nāmaṃ  
 Te pañcapi janā viññutaṃ patvā mātito pañca vādasatāni pitito 
 pañca vādasatānīti vādasahassaṃ uggaṇhiṃsu  Mātāpitaro dārikāyo 
  Footnote    paṭipucchāvitakkā       lolā       avavādakā      paṭācārā  
  
  
 page     
 Evaṃ ovadiṃsu sace koci gihī tumhākaṃ vādaṃ bhindissati tassa 
 pādaparicārikā bhaveyyātha sace pabbajito bhindissati tassa santike 
 pabbajeyyāthāti  Aparabhāge mātāpitaro kālamakaṃsu  Tesu 
 kālakatesu sabbakaniṭṭho niggaṇṭho tattheva vesāliyaṃ licchavīnaṃ 
 sippaṃ sikkhāpento   vasi  Bhaginiyo jambūsākhaṃ gahetvā vādatthāya 
 nagarena nagaraṃ caramānā sāvatthiṃ patvā nagaradvāre jambūsākhaṃ 
 nikkhipitvā yo amhākaṃ vādaṃ āropetuṃ sakkoti gihī vā 
 pabbajito vā so etaṃ paṃsupuñjaṃ pādehi vikīritvā pādeheva 
 sākhaṃ maddatūti dārakānaṃ vatvā bhikkhatthāya nagaraṃ pāvisiṃsu  
 Athāyasmā sārīputto asammajjanaṭṭhānaṃ sammajjitvā rittaghaṭesu pānīyaṃ 
 upaṭṭhapetvā gilāne paṭijaggitvā divātaraṃ sāvatthiyaṃ piṇḍāya 
 pavisanto taṃ sākhaṃ disvā pucchitvā dārakeheva pātāpetvā 
 maddāpetvā yehi ayaṃ sākhā ṭhapitā te katabhattakiccā āgantvā 
 jetavanadvārakoṭṭhake maṃ passantūti dārakānaṃ vatvā nagaraṃ pavisitvā 
 katabhattakicco vihārakoṭṭhake aṭṭhāsi  Tāpi paribbājikā bhikkhaṃ 
 caritvā āgatā sākhaṃ madditaṃ disvā kenāyaṃ madditāti vatvā 
 sārīputtattherena sace tumhe vādatthikā vihārakoṭṭhakaṃ kira gacchathāti 
 dārakehi vuttā puna nagaraṃ pavisitvā mahājanaṃ sannipātetvā 
 vihārakoṭṭhakaṃ gantvā theraṃ vādasahassaṃ pucchiṃsu  Thero visajjetvā 
 aññaṃ kiñci jānitthāti pucchi  Na jānāma sāmīti  Ahaṃ pana 
  Footnote    licchavisippaṃ sikkhanto  
  
  
 page     
 Vo kiñci pucchāmīti  Puccha sāmi jānantiyo kathessāmāti  
 Thero ekaṃ nāma kinti pucchi  Tā na jāniṃsu  Thero visajjesi  
 Tā amhākaṃ sāmi parājayo tumhākaṃ jayoti āhaṃsu  Idāni kiṃ 
 karissathāti  Amhākaṃ mātāpitūhi ayaṃ ovādo dinno sace 
 vo gihī vādaṃ bhindissati tassa pajāpatiyo bhaveyyātha sace 
 pabbajito tassa santike pabbajeyyāthāti pabbajjaṃ no dethāti  
 Thero sādhūti vatvā tā uppalavaṇṇāya theriyā santike pabbājesi  
 Sabbā nacirasseva arahattaṃ pāpuṇiṃsu  Athekadivasaṃ bhikkhū 
 dhammasabhāyaṃ kathaṃ samuṭṭhāpesuṃ āvuso sārīputtatthero catunnaṃ 
 paribbājikānaṃ avassayo hutvā sabbā arahattaṃ pāpesīti  Satthā 
 āgantvā kāyanuttha bhikkhave etarahi kathāya sannisinnāti pucchitvā 
 imāya nāmāti vutte na bhikkhave idāneva pubbepi etāsaṃ 
 avassayo ahosi idāni pana pabbajjābhisekaṃ dāpesi pubbe 
 rājamahesiṭṭhāne ṭhapesīti vatvā atītaṃ āhari  
      Atīte kāliṅgaraṭṭhe dantapuranagare kāliṅgarāje rajjaṃ kārente 
 assakaraṭṭhe potalanagare   assako nāma rajjaṃ kāresi  Kāliṅgo 
 sampannabalabāhano sayampi nāgabalo paṭiyodhaṃ na passati  So 
 yujjhitukāmo hutvā amaccānaṃ ārocesi ahaṃ yuddhatthiko paṭiyodhaṃ 
 pana na passāmi kiṃ karomāti  Amaccā attheko mahārāja 
 upāyo dhītaro te catasso uttamarūpadharā tā pasādhetvā 
  Footnote    potalinagare  
  
  
 page     
 Paṭicchannayāne nisīdāpetvā balaparivutā gāmanigamarājadhāniyo carāpetha 
 yo rājā attano gahetukāmo   bhavissati tena saddhiṃ yuddhaṃ 
 karissāmāti vadiṃsu  Rājā tathā kāresi  Tāhi gatagataṭṭhāne 
 rājāno bhayena tāsaṃ nagaraṃ pavisituṃ na denti paṇṇākāraṃ 
 pesetvā bahinagareyeva vasāpenti  Evaṃ sakalajambūdīpaṃ caritvā 
 assakaraṭṭhe potalanagaraṃ pāpuṇiṃsu  Assakarājāpi nagaradvārāni 
 pidahāpetvā paṇṇākāraṃ pesesi  Tassa nandaseno   nāma 
 amacco paṇḍito viyatto upāyakusalo  So cintesi imā kira 
 kāliṅgarājadhītāro sakalajambūdīpaṃ caritvā paṭiyodhaṃ na labhiṃsu evaṃ 
 santepi jambūdīpo tuccho nāma ahosi ahaṃ kāliṅgena saha 
 yujjhissāmīti  So nagaradvāraṃ gantvā dovārike āmantetvā 
 tāsaṃ dvāraṃ vivarāpetuṃ paṭhamaṃ gāthamāha 
         vivaratha imāsaṃ dvāraṃ nagarantaṃ pavīsituṃ 
         aruṇarājassa sīhena susiṭṭhena surakkhitaṃ nandasenenāti  
      Tattha aruṇarājassāti sopi rajje patiṭṭhitakāle raṭṭhassa 
 nāmavasena assako nāma jāto  Kuladattiyaṃ panassa nāmaṃ aruṇoti  
 Tenāha aruṇarājassāti  Sīhenāti purisasīhena  Susiṭṭhenāti 
 ācariyehi suṭṭhu anusāsitena  Nandasenenāti mayā nandasenena 
 nāma  
      So evaṃ vatvā dvāraṃ vivarāpetvā tā gahetvā assakarañño 
  Footnote    gehe kātukāmo      nandiseno  
  
  
 page     
 Dassetvā tumhe mā bhāyittha yuddhe sati ahaṃ jānissāmi 
 imā uttamarūpadharā rājadhītaro aggamahesiyo karothāti tāsaṃ abhisekaṃ 
 dāpetvā tāhi saddhiṃ āgatapurise gacchatha tumhe rājadhītānaṃ 
 assakarājena mahesiṭṭhāne ṭhapitabhāvaṃ tumhākaṃ rañño ācikkhathāti 
 uyyojesi  Te gantvā ārocesuṃ  Kāliṅgo naha nūna so 
 mayhaṃ balaṃ jānātīti tāvadeva mahatiyā senāya nikkhami  Nandaseno 
 tassāgamanaṃ ñatvā attano kira rajjasīmāyameva hotu mā amhākaṃ 
 rañño rajjasīmaṃ okkamatu ubhinnaṃ raṭṭhānaṃ antare yuddhaṃ bhavissatīti 
 sāsanaṃ pesesi  So sāsanaṃ sutvā attano rajjapariyanteva 
 aṭṭhāsi  Assakopi attano rajjapariyanteyeva aṭṭhāsi  
      Tadā bodhisatto isipabbajjaṃ pabbajitvā tesaṃ dvinnaṃ rājūnaṃ 
 antare paṇṇasālāyaṃ vasati  Kāliṅgo samaṇā nāma kiñci 
 jānanti ko jānāti kiṃ bhavissati kassa jayo vā parājayo vā 
 bhavissati tāpasaṃ pucchissāmīti aññātakavesena bodhisattaṃ upasaṅkamitvā 
 vanditvā ekamantaṃ nisīditvā paṭisanthāraṃ katvā bhante 
 kāliṅgo ca assako ca yujjhitukāmā attano attano rajjasīmāyameva 
 ṭhitā etesu kassa jayo kassa parājayo bhavissatīti pucchi  
 Mahāpuñña ahaṃ asukassa jayo asukassa parājayoti na jānāmi sakko pana 
 devarājā idhāgacchati tamahaṃ pucchitvā kathessāmi sveva 
 āgaccheyyāsīti  Sakko bodhisattassa upaṭṭhānaṃ āgantvā nisīdi  
 Atha naṃ bodhisatto tamatthaṃ pucchi  Bhante kāliṅgo jinissati 
  
  
 page     
 Assakova parājissati idañca pubbanimittaṃ paññāyissatīti  
 Kāliṅgo punadivase āgantvā pucchi  Bodhisattopissa ācikkhi  
 So kiṃ nāma pubbanimittaṃ bhavissatīti apucchitvāva ahaṃ kira jinissāmīti 
 tuṭṭhiyā pakkāmi  Sā kathā vitthārikā ahosi  Taṃ 
 sutvā assako nandasenaṃ pakkosāpetvā kāliṅgo kira jinissati 
 mayaṃ parājissāma kinnukho kātabbanti āha  So ko etaṃ 
 mahārāja jānāti kassa jayo vā parājayo vā tumhe mā 
 cintayitthāti rājānaṃ assāsetvā bodhisattaṃ upasaṅkamitvā vanditvā 
 ekamantaṃ nisinno bhante ko jinissati ko parājissatīti pucchi  
 Kāliṅgo jinissati assako parājissatīti  Bhante jinantassa 
 kiṃ pubbanimittaṃ bhavissati kiṃ parājinantassāti  Mahāpuñña 
 jinantassa ārakkhadevatā sabbaseto usabho bhavissati itarassa 
 sabbakāḷako ubhinnampi ārakkhadevatā yujjhitvā jayaparājayaṃ karissatīti  
 Nandaseno taṃ sutvā uṭṭhāya gantvā rañño sahāyā 
 sahassamattā mahāyodhā te gahetvā avidūre pabbataṃ āruyha 
 ambho amhākaṃ rañño jīvitaṃ dātuṃ sakkhissathāti pucchi  Āma 
 sakkhissāmāti  Tenahi imasmiṃ papāte patathāti  Te patitukāmā 
 ahesuṃ  Atha ne vāretvā alaṃ ettha patanena amhākaṃ rañño 
 jīvitaṃ dātuṃ suhadayā anivattino hutvā yujjhathāti āha  Te 
 sampaṭicchiṃsu  Atha saṅgāme paccupaṭṭhite kāliṅgo ahaṃ kira 
 jinissāmīti vosānamāpādi  Balanikāyāpissa amhākaṃ kira jayoti 
  
  
 page     
 Vosānaṃ āpajjitvā sannāhaṃ akatvā   vaggavaggā hutvā yathāruciṃ 
 pakkamiṃsu viriyakaraṇakāle viriyaṃ na kariṃsu  Ubhopi rājāno 
 assaṃ abhirūhitvā yujjhissāmāti aññamaññaṃ upasaṅkamiṃsu  Ubhinnaṃ 
 ārakkhadevatā purato gantvā kāliṅgassa ārakkhadevatā sabbaseto 
 usabho ahosi itarassa sabbakāḷako  Tepi aññamaññaṃ 
 yujjhanākāraṃ dassentā upasaṅkamiṃsu  Te pana usabhā dvinnaṃ 
 rājūnameva paññāyanti na aññesaṃ  Nandaseno assakaṃ pucchi 
 paññāyati te mahārāja ārakkhadevatāti  Āma paññāyatīti  
 Kenākārenāti  Kāliṅgassa ārakkhadevatā sabbaseto usabho 
 hutvā paññāyati amhākaṃ ārakkhadevatā sabbakāḷako hutvā 
 paññāyatīti  Mahārāja tumhe mā bhāyittha mayaṃ jinissāma 
 kāliṅgo parājissati tumhe assapiṭṭhito otaritvā imaṃ sattiṃ 
 gahetvā susikkhitaṃ sindhavaṃ udarapasse bāmahatthena uppīḷetvā iminā 
 purisasahassena saddhiṃ vegasā gantvā kāliṅgassa ārakkhadevataṃ 
 sattippahārena pātetha tato mayaṃ sahassamattā sattisahassena 
 paharissāma evaṃ kāliṅgassa ārakkhadevatā nassissati tato kāliṅgo 
 parājissati mayaṃ jinissāmāti  Rājā sādhūti nandasenena dinnasaññāya 
 gantvā sattiyā pahari  Amaccāpi sattisahassena pahariṃsu  
 Ārakkhadevatā tattheva jīvitakkhayaṃ pāpuṇi  Tāvadeva kāliṅgo 
 parājitvā palāyi  Taṃ palāyamānaṃ disvā sahassamattā amaccā 
  Footnote    katvā  
  
  
 page     
 Kāliṅgo palāyatīti unnadiṃsu  Kāliṅgo maraṇabhayabhīto palāyamāno 
 taṃ tāpasaṃ akkosanto dutiyaṃ gāthamāha 
             jayo kāliṅgānaṃ asayhasāhinaṃ 
             parājayo ajayo   assakānaṃ 
             iccevaṃ te bhāsitaṃ brahmacāri 
             na ujubhūtā vitathaṃ bhaṇantīti  
      Tattha asayhasāhinanti asayhaṃ dussahaṃ sahituṃ samatthānaṃ  Iccevaṃ 
 te bhāsitanti evaṃ tayā kūṭatāpasa lañcaṃ gahetvā parājinakarājānaṃ 
 jinissati jinakarājānañca parājissatīti bhāsitaṃ  Na ujubhūtāti ye 
 kāyena vācāya manasā ca ujukā na te evaṃ musā bhaṇantīti  
      Evaṃ so tāpasaṃ akkosanto palāyitvā attano nagarameva 
 gato nivattitvā oloketumpi nāsakkhi  Tato katipāhaccayena 
 sakko tāpasassa upaṭṭhānaṃ agamāsi  Tāpaso tena saddhiṃ 
 kathento tatiyaṃ gāthamāha 
             devā musāvādamupātivattā 
             saccaṃ tathaṃ paramaṃ karaṃ nu sakka   
             tante musā bhāsitaṃ devarāja 
             kiṃ vā paṭicca maghavā mahindāti  
      Tattha tante musā bhāsitanti yaṃ tayā mayhaṃ bhāsitaṃ taṃ 
 atthabhañjakaṃ musāvādaṃ karontena tayā musā bhāsitaṃ taṃ tayā kiṃ 
  Footnote    anayo      saccaṃ dhanaṃ paramantesu sakka  
  
  
 page     
 Kāraṇaṃ paṭicca evaṃ bhāsitanti  
      Taṃ sutvā sakko catutthaṃ gāthamāha 
            nanu te sutaṃ brāhmaṇa bhaññamāne 
            devā na issanti purisaparakkamassa 
            damo samādhi manaso abhejjo   
            abyattatā nikkamanañca kāle 
            daḷhañca viriyaṃ purisaparakkamo ca 
            teneva āsi vijayo assakānanti  
      Tassattho kiṃ tayā brāhmaṇa tattha tattha vacane bhaññamāne 
 idaṃ na sutapubbaṃ yathā   devā purisaparakkamassa na issanti na 
 ussuyanti assakassa rañño viriyakaraṇavasena attadamasaṅkhāto damo 
 samaggabhāvena manaso abhejjo abhejjasamādhi assakarañño sahāyānaṃ 
 viriyakaraṇakāle abyattatā yathā kāliṅgassa manussā vaggavaggā 
 hutvā osakkiṃsu evaṃ anosakkanaṃ   samaggabhāvena pana 
 abhejjacittānaṃ   viriyañca purisaparakkamo ca thiro ahosi teneva 
 kāraṇena assakānaṃ jayo ahosīti  
      Palāte capana kāliṅge assakarājā vilopaṃ gāhāpetvā 
 attano nagaraṃ gato  Nandaseno kāliṅgassa sāsanaṃ pesesi imāsaṃ 
 catunnaṃ rājadhītānaṃ dāyajjakoṭṭhāsaṃ pesetu sace na pesesi 
 kātabbamettha jānissāmāti  So taṃ sāsanaṃ sutvā bhītatasito 
  Footnote    adejjho      yaṃ      anosakkānaṃ      abhejjhacittāni  
  
  
 page     
 Tāhi laddhabbadāyajjaṃ pesesi  Tato paṭṭhāya samaggasaṃvāsaṃ 
 vasiṃsu  
      Satthā imaṃ dhammadesanaṃ āharitvā jātakaṃ samodhānesi tadā 
 kāliṅgarañño dhītaro imā daharabhikkhuniyo ahesuṃ nandaseno 
 sārīputto tāpaso pana ahamevāti  
                    Cullakāliṅgajātakaṃ paṭhamaṃ 
                         
                     mahāassārohajātakaṃ 
      adeyyesu dadaṃ dānanti idaṃ satthā jetavane viharanto 
 ānandattheraṃ ārabbha kathesi  
      Paccuppannavatthu heṭṭhā kathitameva  Porāṇakapaṇḍitāpi 
 attano upakāravaseneva kariṃsūti vatvā idhāpi atītaṃ āhari  
      Atīte bodhisatto bārāṇasiyaṃ rājā hutvā dhammena rajjaṃ 
 kāresi dānaṃ deti sīlaṃ rakkhati  So paccantaṃ kuppitaṃ 
 vūpasamessāmīti balaparivuto gantvā parājito assaṃ abhirūhitvā 
 palāyamāno ekaṃ paccantagāmaṃ pāpuṇi  Tattha tiṃsa janā rājasevakā 
 vasanti  Te pātova gāmamajjhe sannipatitvā gāmakiccaṃ karonti  
 Tasmiṃ khaṇe rājā damakaṃ   assaṃ abhiruyha alaṅkatapaṭiyattova 
 gāmadvārena antogāmaṃ pāvisi  Te kinnukho idanti bhītā 
 palāyitvā sakasakagehāni pavisiṃsu  Eko panettha attano gehaṃ gantvā   
  Footnote    vammitaṃ      agantvā  
  
  
 page     
 Rañño paccuggamanaṃ katvā rājā kira paccantaṃ gatoti suyyati 
 kosi tvaṃ rājapuriso cārapurisoti    Rājapuriso sammāti  Tenahi 
 ehīti rājānaṃ gehaṃ netvā attano pīṭhake nisīdāpetvā ehi 
 bhadde sahāyassa pāde dhovāti bhariyaṃ tassa pāde dhovāpetvā 
 attano balānurūpena āhāraṃ datvā muhuttaṃ vissamathāti sayanaṃ 
 paññapesi  Rājā nipajji  Itaro assassa sannāhaṃ mocetvā 
 caṅkamāpetvā udakaṃ pāyetvā piṭṭhiṃ telena makkhetvā tiṇaṃ adāsi  
 Evaṃ tayo cattāro divase rājānaṃ paṭijaggitvā gacchāmahaṃ 
 sammāti vutte puna rañño ca assassa ca kattabbayuttakaṃ sabbamakāsi  
 Rājā bhuñjitvā gacchanto ahaṃ samma mahāassāroho 
 nāma nagaramajjhe amhākaṃ gehaṃ sace kenaci kiccena nagaraṃ 
 āgacchasi dakkhiṇadvāre ṭhatvā dovārikaṃ mahāassāroho 
 kataragehe vasatīti vatvā dovārikaṃ gahetvā amhākaṃ gehaṃ gaccheyyāsīti 
 vatvā pakkāmi  Balakāyopi rājānaṃ adisvāva bahinagare khandhāvāraṃ 
 bandhitvā ṭhito rājānaṃ disvā paccuggantvā parivāresi  
 Rājā nagaraṃ pavisanto dvārantare ṭhatvā dovārikaṃ pakkosāpetvā 
 mahājanaṃ paṭikkamāpetvā tāta eko paccantagāmavāsī maṃ 
 daṭṭhukāmo āgantvā mahāassārohassa kuhiṃ gehanti taṃ pucchissati 
 taṃ tvaṃ hatthe gahetvāva ānetvā maṃ dasseyyāsi tadā tvampi 
 sahassaṃ lacchasīti āha  So rājanivesanaṃ pāvisi  So nāgacchi  
  Footnote    corapuriso  
  
  
 page     
 Tasmiṃ anāgacchante rājā tassa vasanagāme baliṃ vaḍḍhāpesi  
 Balimhi vaḍḍhite nāgacchi  Evaṃ dutiyampi tatiyampi baliṃ 
 vaḍḍhāpesi  Neva āgacchati  Atha naṃ gāmavāsino 
 sannipatitvā āhaṃsu ayya tava assārohassa āgatakālato paṭṭhāya 
 mayaṃ balinā pīḷiyamānā sīsaṃ ukkhipituṃ na sakkoma gaccha tava 
 mahāassārohassa vatvā amhākaṃ baliṃ visajjāpehīti  Sādhu gacchissāmi 
 na pana sakkā tucchahatthena gantuṃ mayhaṃ sahāyassa dve dārakā 
 atthi tesañca bhariyāya cassa sahāyakassa ca me nivāsanapārupanapilandhanāni 
 sajjethāti  Sādhu sajjissāmāti te sabbaṃ paṇṇākāraṃ 
 sajjayiṃsu  So tañca attano ghare pakkapūvañcādāya gantvā 
 dakkhiṇadvāraṃ patvā dovārikaṃ pucchi kuhiṃ samma mahāassārohassa 
 gehanti  So ehi dassessāmi teti taṃ hatthe gahetvā rājadvāraṃ 
 gantvā dovāriko paccantagāmavāsiṃ gahetvā āgatoti paṭivedesi  
 Rājā sutvāva āsanā vuṭṭhāya mayhaṃ sahāyopi tena saddhiṃ āgatova 
 pavisatūti paccuggamanaṃ katvā disvāva naṃ parisajjitvā mayhaṃ 
 sahāyikā ca dārakā ca arogāti pucchitvā hatthe gahetvā mahātalaṃ 
 abhiruyha setacchattassa heṭṭhā rājāsane nisīdāpetvā aggamahesiṃ 
 pakkosāpetvā bhadde sahāyassapi me pāde dhovāti āha  Sā 
 tassa pāde dhovi  Rājā suvaṇṇabhiṅgārena udakamāsiñci  
 Devī pāde dhovitvā gandhatelena makkhesi  Rājā kiṃ samma atthi 
 kiñci amhākaṃ khādanīyanti pucchi  So atthīti pasibbato pūve 
  
  
 page     
 Nīharāpesi  Rājā suvaṇṇataṭṭakena gahetvā tassa saṅgahaṃ karonto 
 mama sahāyena ānītaṃ khādathāti deviyā ca amaccānañca dāpetvā 
 sayampi khādi  Itaro itarampi paṇṇākāraṃ dassesi  Rājā tassa 
 saṅgahaṇatthaṃ kāsikavatthāni apanetvā tenābhatavatthayugaṃ nivāseti  
 Devīpi kāsikasāṭakañceva ābharaṇāni ca apanetvā tena ānītaṃ 
 sāṭakaṃ nivāsetvā ābharaṇāni pilandhi  Atha naṃ rājā rājārahaṃ 
 bhojanaṃ bhojāpetvā ekaṃ amaccaṃ āṇāpesi gaccha imassa mama 
 karaṇaniyāmeneva massukammaṃ kāretvā gandhodakena nhāpetvā 
 satasahassagghanikaṃ kāsikavatthaṃ nivāsetvā rājālaṅkārena alaṅkārāpetvā 
 ānehīti  So tathā akāsi  Rājā nagare bheriñcārāpetvā 
 amacce sannipātāpetvā setacchattassa majjhe jātihiṅgulaputtaṃ   
 pātetvā upaḍḍharajjaṃ adāsi  Te tato paṭṭhāya ekato 
 bhuñjanti pivanti sayanti  Vissāso thiro ahosi kenaci 
 abhejjo  Athassa rājā puttadāre pakkosāpetvā antonagare 
 nivesanaṃ māpetvā adāsi  Te samaggā sammodamānā rajjaṃ 
 kārenti  Athassa amaccā kujjhitvā rājaputtaṃ āhaṃsu kumāra 
 rājā etassa gahapatikassa upaḍḍharajjaṃ datvā tena saddhiṃ ekato 
 bhuñjati pivati dārake vandāpeti iminā katakammampi na jānāma 
 kiṃ karoti rājā mayaṃ lajjāma tvaṃ rañño kathehīti  So 
 sādhūti sampaṭicchitvā sabbantaṃ kathaṃ rañño ārocetvā mā evaṃ 
  Footnote    jātihiṅgulakasuttaṃ  
  
  
 page     
 Karohi mahārājāti  Tāta ahaṃ yuddhaparājito tadāpi kahaṃ vasiṃ 
 api nu jānāthāti  Jānāma devāti  Ahaṃ etassa ghare vasanto 
 arogo hutvā āgantvā rajjaṃ kāremi evaṃ mama upakārino 
 kasmā sampattiṃ na dassāmīti  Evaṃ vatvā bodhisatto tāta 
 yo hi adātabbayuttakassa deti dātabbayuttakassa na deti 
 so āpadaṃ patvā kiñci upakāraṃ na labhatīti dassento imā 
 gāthā āha 
           adeyyesu dadaṃ dānaṃ      deyyesu nappavecchati 
           āpāsu byasanaṃ patto     sahāyaṃ nādhigacchati 
           adeyayesu adadaṃ dānaṃ     deyyesu yo pavecchati 
           āpāsu byasanaṃ patto     sahāyaṃ adhigacchati 
                saññogasambhogavisesadassanaṃ 
                anariyadhammesu saṭhesu nassati 
                katañca ariyesu ca añjasesu   
                mahapphalaṃ hoti aṇumpi tādisu 
        yo pubbe katakalyāṇo       akā loke sudukkaraṃ 
        pacchā kayirā na vā kayirā    accantaṃ pūjanārahoti  
      Tattha adeyyesūti pubbe akatupakāresu  Deyyesūta 
 katupakāresu  Nappavecchatīti nappaveseti na deti  Āpāsūti 
 āpadāsu  Byasananti dukkhaṃ  Saññogasambhogavisesadassananti yo 
  Footnote    añjayesu  
  
  
 page     
 Mittena kato saññogo ca sambhogo ca tassa visesadassanaṃ 
 guṇadassanaṃ sukataṃ mayhaṃ imināti etaṃ sabbaṃ asuddhadhammattā 
 anariyadhammesu kerāṭikattā saṭhesu nassati vinassati  Ariyesūti 
 attano kataguṇajānanena ariyesu parisuddhesu  Añjasesūti teneva 
 kāraṇena ujubhūtesu akuṭilesu  Aṇumpīti appamattakampi  
 Tādisūti ye tādisā puggalā honti ariyā ujū tesu appampi kataṃ 
 mahapphalaṃ hoti mahājutikaṃ mahāvipphāraṃ sukhettesu khittavījamiva 
 itarasmiṃ pana pāpe bahumpi kataṃ aggimhi khittavījamiva nassatīti 
 attho  Vuttampi cetaṃ 
        yathāpi vījaṃ aggismiṃ      dayhati na virūhati 
        evaṃ kataṃ asappurise     nassati na virūhati 
        kataññumhi ca posamhi     sīlavanteriyavuttine 
        sukhette viya vījāni     kataṃ tahiṃ na nassatīti  
      Pubbe katakalyāṇoti paṭhamataraṃ upakāraṃ katvā ṭhito  Akāti 
 akari ayaṃ loke sudukkaraṃ nāma akāsīti attho  Pacchā kayirāti 
 so pacchā aññaṃ kiñci guṇaṃ karotu vā mā vā teneva paṭhamaṃ 
 katena guṇena  Accantaṃ pūjanārahoti sabbaṃ sakkāraṃ sammānaṃ 
 arahatīti  
      Idaṃ pana sutvā neva amaccā na rājaputto puna kiñci 
 kathesīti  
      Satthā imaṃ dhammadesanaṃ āharitvā jātakaṃ samodhānesi tadā 
  
  
 page     
 Paccantagāmavāsī ānando ahosi bārāṇasīrājā pana ahamevāti  
                   Mahāassārohajātakaṃ dutiyaṃ 
                        
                       ekarājajātakaṃ 
      anuttare kāmaguṇe samiddheti idaṃ satthā jetavane viharanto 
 aññataraṃ kosalarājasevakaṃ ārabbha kathesi  
      Paccuppannavatthu heṭṭhā seyyajātake kathitameva  Idha pana 
 satthā na tvaññeva anatthena atthaṃ āhari porāṇakapaṇḍitāpi 
 attano anatthena atthaṃ āhariṃsūti vatvā atītaṃ āhari  
      Atīte bārāṇasīrañño upaṭṭhāko amacco rājantepure 
 dubbhi  Rājā paccakkhato tassa dosaṃ disvā taṃ raṭṭhā pabbājesi  
 So dubbhisenaṃ   nāma kosalarājānaṃ upaṭṭhahati  Taṃ 
 sabbaṃ mahāsīlavajātake kathitameva  Idha pana dubbhiseno mahātale 
 amaccamajjhe nisinnaṃ bārāṇasīrājānaṃ gāhāpetvā sikkāya 
 pakkhipāpetvā uttarummāre heṭṭhāsīsakaṃ olambāpesi  Rājā 
 corarājānaṃ ārabbha mettaṃ bhāvetvā kasiṇaparikammaṃ katvā jhānāni 
 nibbattesi  Bandhanaṃ chijji  Tato rājā ākāse pallaṅkena 
 nisīdi  Corarājassa sarīre dāho uppajji  Dayhāmi dayhāmīti 
 bhūmiyaṃ aparāparaṃ parivattati  Kimetanti evaṃ vutte mahārāja 
 tumhe evarūpaṃ dhammikarājānaṃ niraparādhaṃ dvārassa uttarummāre 
  Footnote    dabbasenaṃ  
  
  
 page     
 Heṭṭhāsīsakaṃ olambāpethāti vadiṃsu  Tenahi vegena gantvā 
 mocetha nanti  Purisā gantvā rājānaṃ ākāse pallaṅkena nisinnaṃ 
 disvā āgantvā dubbhisenassa kathesuṃ  So vegena gantvā taṃ 
 vanditvā khamāpetvā paṭhamaṃ gāthamāha 
              anuttare kāmaguṇe samiddhe 
              bhutvāna pubbe vasi ekarāja 
              sodāni dugge narakamhi khitto 
              nappajahe vaṇṇabalaṃ purāṇanti  
      Tattha vasīti vuṭṭho  Ekarājāti bodhisattaṃ nāmenālapati  
 Sodānīti so tvaṃ idāni  Duggeti visame  Narakamhīti 
 āvāṭe  Olambitaṭṭhānaṃ sandhāyetaṃ vuttaṃ  Nappajahe 
 vaṇṇabalanti evarūpe visamaṭṭhāne khittopi porāṇakavaṇṇañca balañca 
 nappajahasīti pucchati  
      Taṃ sutvā bodhisatto sesagāthāyo abhāsi 
              pubbeva khantī ca tapo ca mayhaṃ 
              sampaṭṭhitā dubbhisena ahosi 
              tandāni laddhāna kathannu rāja 
              jahe ahaṃ vaṇṇabalaṃ purāṇaṃ 
              sabbaṃ kireva pariniṭṭhitāni 
              yasassinaṃ paññavantaṃ visayha 
              yaso ca laddhā purimaṃ uḷāraṃ 
  
  
 page     
              Nappajahe vaṇṇabalaṃ purāṇaṃ 
              panujja dukkhena sukhaṃ janinda 
              sukhena vā taṃ dukkhamasayhasāhinaṃ   
              ubhayattha santo abhinibbutattā 
              sukhe ca dukkhe ca bhavanti tulyāti  
      Tattha khantīti adhivāsanakhanti  Tapoti tapacaraṇaṃ  
 Sampaṭṭhitāti icchitā abhipaṭṭhitā  Dubbhisenāti taṃ nāmenālapati  
 Tandāni laddhānāti taṃ paṭṭhanaṃ idāni ahaṃ labhitvā  Jaheti 
 kena kāraṇenāhaṃ jaheyyaṃ  Yassa hi dukkhaṃ vā domanassaṃ vā 
 hoti so taṃ jaheyyāti dīpeti  Sabbaṃ kireva pariniṭṭhitānīti 
 anussavavasena attano sampattiṃ dassento āha  Idaṃ vuttaṃ 
 hoti sabbāneva mama kattabbakiccāni dānasīlauposathakammāni 
 pubbeyeva pariniṭṭhitāni  Yasassinaṃ paññavantaṃ visayhāti parivārasampattiyā 
 yasassinaṃ paññāsampadāya paññavantaṃ asayhasāhitāya visayha  
 Evaṃ tīṇipetāni ālapanāneva  Nanti panettha nipāto  
 Byañjanasiliṭṭhatāvasena ca takārassa anunāsikā paccetabbā  
 Yaso cāti yasameva  Laddhā purimanti labhitvā purimaṃ pubbe 
 aladdhapubbaṃ  Uḷāranti mahantaṃ  Kilesavikkhambhanamettābhāvanāya 
 jhānuppattiyo sandhāyevamāha  Nappajaheti evarūpaṃ yasaṃ 
 laddhā kiṃkāraṇā purāṇaṃ vaṇṇabalaṃ jahissāmīti attho  
  Footnote    dukkhamasayhasāhi  
  
  
 page     
 Dukkhenāti tayā uppāditena nirayamhi khipanadukkhena mama rajjasukhaṃ 
 panuditvā  Sukhena vā taṃ dukkhanti jhānasukhena vā taṃ dukkhaṃ panuditvā  
 Ubhayattha santoti ye santo honti mādisā te dvīsupi etesu 
 koṭṭhāsesu abhinibbutasabhāvā majjhattā sukhe ca dukkhe ca 
 bhavanti tulyā  ti  ekasadisā nibbikārāva hontīti  
      Idaṃ sutvā dubbhiseno bodhisattaṃ khamāpetvā tumhākaṃ rajjaṃ 
 tumheva karotha ahaṃ vo core paṭibāhissāmīti vatvā tassa 
 duṭṭhāmaccassa rājāṇaṃ kāretvā pakkāmi  Bodhisattopi rajjaṃ 
 amaccānaṃ niyyādetvā isipabbajjaṃ pabbajitvā brahmalokaparāyano 
 ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 dubbhiseno ānando ahosi bārāṇasīrājā pana ahamevāti  
                     Ekarājajātakaṃ tatiyaṃ 
                       
                        daddarajātakaṃ 
      imāni maṃ daddara tāpayantīti idaṃ satthā jetavane viharanto 
 ekaṃ kodhanaṃ ārabbha kathesi  
      Vatthu heṭṭhā kathitameva  Tadā hi dhammasabhāyaṃ tassa kodhanabhāvakathāya 
 samuṭṭhitāya satthā āgantvā kāyanuttha bhikkhave etarahi 
 kathāya sannisinnāti pucchitvā imāya nāmāti vutte taṃ bhikkhuṃ 
 pakkosāpetvā saccaṃ kira tvaṃ bhikkhu kodhanoti pucchitvā āma bhanteti 
  
  
 page     
 Vutte na bhikkhave idāneva pubbepesa kodhanoyeva kodhanabhāvena 
 panassa porāṇakapaṇḍitā parisuddhanāgarājabhāve ṭhitāpi tīṇi vassāni 
 gūthabharitāya ukkārabhūmiyaṃ vasiṃsūti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 himavantappadese daddarapabbatapāde daddaranāgabhavanaṃ nāma atthi 
 tattha rajjaṃ kārentassa daddararañño   putto mahādaddaro nāma 
 ahosi  Kaniṭṭhabhātā panassa culladaddaro nāma  So kodhano 
 pharuso nāgamāṇavake akkosanto paharanto vicarati  Nāgarājā 
 tassa pharusabhāvaṃ ñatvā taṃ nāgabhavanato nīharāpetuṃ āṇāpesi  
 Mahādaddaro pana pitaraṃ khamāpetvā nivāresi  Dutiyampi rājā 
 tassa kujjhi  Dutiyampi khamāpesi  Tatiyavāre pana tvaṃ maṃ imaṃ 
 anācāraṃ nīharāpentaṃ vāresi gacchatha dvepi tumhe imamhā 
 nāgabhavanā nikkhamitvā bārāṇasiyaṃ ukkārabhūmiyaṃ tīṇi vassāni vasathāti 
 nāgabhavanā nikkaḍḍhāpesi  Te tattha gantvā vasiṃsu  Atha te 
 ukkārabhūmiyaṃ udakapariyante gocaraṃ pariyesamāne gāmadārakā disvā 
 paharantā leḍḍudaṇḍādayo khipanti  Ke ime puthulasīsā 
 sūcinaṅguṭṭhā udakamaṇḍūkabhakkhāti   ādīni vatvā akkosanti  
 Culladaddaro caṇḍapharusatāya tesaṃ taṃ avamānaṃ asahanto bhātika ime 
 dārakā amhe paribhavanti āsīvisabhāvaṃ no na jānanti ahaṃ etesaṃ 
 avamānaṃ sahituṃ na sakkomi nāsāvātena ne nāseyyāmīti bhātarā 
  Footnote    sūradaddararañño      udakadeḍḍubhā  
  
  
 page     
 Saddhiṃ sallapanto paṭhamaṃ gāthamāha 
              imāni maṃ daddara tāpayanti 
              vācāduruttāni manussaloke 
              maṇḍūkabhakkhā udakantasevī 
              āsīvisaṃ maṃ avisā sapantīti  
      Tattha tāpayantīti dukkhāpenti  Maṇḍūkabhakkhā udakantasevīti 
 maṇḍūkabhakkhāti ca udakantasevīti ca vadantā ete avisā 
 gāmadārakā maṃ āsīvisaṃ samānaṃ sapanti akkosantīti  
      Tassa vacanaṃ sutvā mahādaddaro sesagāthā abhāsi 
         sakā raṭṭhā pabbājito   aññaṃ janapadaṃ gato 
         mahantaṃ koṭṭhaṃ kayirātha    duruttānaṃ nidhetave 
         yattha posaṃ na jānanti    jātiyā vinayena vā 
         na tattha mānaṃ kayirātha    vasaṃ aññātake jane 
         videsavāsaṃ vasato       jātavedasamenapi 
         khamitabbaṃ sapaññena       api dāsassa tajjitanti  
      Tattha duruttānaṃ nidhetaveti yathā dhaññānaṃ nidhānatthāya mahantaṃ 
 koṭṭhaṃ katvā pūretvā kicce uppanne dhaññaṃ balañjenti evameva 
 videsaṃ gato antohadaye paṇḍito poso duruttānaṃ nidhānatthāya 
 mahantaṃ koṭṭhaṃ kayirātha tattha tāni duruttāni nidahitvā puna 
 attano pahonakakāle kattabbaṃ karissati  Jātiyā vinayena vāti 
 ayaṃ khattiyo ayaṃ brāhmaṇoti vā sīlavā bahussuto 
  
  
 page     
 Guṇasampannoti vā evaṃ yattha jātiyā vinayena vā na jānantīti attho  
 Mānanti evarūpaṃ maṃ lāmakavohārena voharanti na sakkaronti na 
 garukarontīti mānaṃ na kareyya  Vasaṃ aññātake janeti attano 
 jātigottāni ajānantassa janassa santike vasanto  Vasatoti vasatā  
 Ayameva vā pāṭho  
      Evante tattha tīṇi vassāni vasiṃsu  Atha ne pitā pakkosāpesi  
 Te tato paṭṭhāya nīhaṭamānā jātā  
      Satthā imaṃ dhammadesanaṃ āharitvā saccāni pakāsesi  
 Saccapariyosāne kodhano bhikkhu anāgāmiphale patiṭṭhahi  Tadā 
 culladaddaro kodhano bhikkhu ahosi  Mahādaddaro pana ahamevāti  
                      Daddarajātakaṃ catutthaṃ 
                          
                        sīlavīmaṃsajātakaṃ 
      natthi loke raho nāmāti idaṃ satthā jetavane viharanto 
 kilesaniggahaṃ ārabbha kathesi  
      Vatthu ekādasanipāte pañcālajātake   āvibhavissati  Ayaṃ 
 panettha saṅkhepattho  Pañcasatā bhikkhū antojetavane vasantā 
 majjhimayāmasamanantare kāmavitakkaṃ vitakkayiṃsu  Satthā sabbarattindivaṃ 
 sabbakāle yathā ekacakkhuko cakkhuṃ ekaputto puttaṃ cāmarī bālaṃ 
 appamādena rakkhati evaṃ niccakālaṃ bhikkhū oloketi  So 
  Footnote    pānīyajātake  
  
  
 page     
 Rattibhāge dibbacakkhunā jetavane olokento cakkavattirañño 
 antonivesane uppannacore viya te bhikkhū disvā gandhakuṭiṃ vivaritvā 
 ānandattheraṃ pakkositvā ānanda antokoṭisanthāre bhikkhū 
 sannipātetvā gandhakuṭidvāre āsanaṃ paññapehīti āha  So tathā 
 katvā satthu paṭivedesi  Satthā paññattāsane nisīditvā 
 sabbasaṅgāhikavasena āmantetvā bhikkhave porāṇakapaṇḍitā pāpakaraṇe 
 raho nāma natthīti pāpaṃ na kariṃsūti vatvā tehi yācito atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto tattheva bārāṇasiyaṃ 
 disāpāmokkhassa ācariyassa santike pañcamāṇavasatānaṃ jeṭṭhako hutvā 
 sippaṃ uggaṇhati  Ācariyassa vayappattā dhītā atthi  So 
 cintesi imesaṃ māṇavakānaṃ sīlaṃ vīmaṃsitvā sīlasampannasseva taṃ 
 dassāmīti  So ekadivasaṃ māṇave āmantetvā tātā mayhaṃ 
 dhītā vayappattā vivāhamassā karissāmi vatthālaṅkāraṃ laddhuṃ 
 vaṭṭati tumhe attano ñātakānaṃ apassantānaṃ thenetvā 
 vatthālaṅkāraṃ āharatha kenaci adiṭṭhameva gaṇhāmi dassetvā ābhataṃ 
 na gaṇhāmīti āha  Te sādhūti sampaṭicchitvā tato paṭṭhāya 
 ñātakānaṃ apassantānaṃ thenetvā vatthapilandhanādīnī āharanti  
 Ācariyo ābhatābhataṃ visuṃ visuṃ ṭhapesi  Bodhisatto na kiñci āhari  
 Atha naṃ ācariyo āha tvaṃ pana tāta gantvā na kiñci 
  
  
 page     
 Āharasīti  Āma ācariyāti  Kasmā tātāti  Tumhe kassaci 
 passantassa ābhataṃ na gaṇhatha ahampi pāpakammakaraṇe raho na passāmīti 
 dīpento imā dve gāthā āha 
        natthi loke raho nāma     pāpakammaṃ pakubbato 
        passanti vanabhūtāni         taṃ bālo maññate raho 
        ahaṃ raho na passāmi       suññaṃ vāpi na vijjati 
        yattha suññaṃ   na passāmi   asuññaṃ hoti taṃ mayāti  
      Tattha rahoti paṭicchannaṭṭhānaṃ  Vanabhūtānīti vane nibbattabhūtāni  
 Taṃ bāloti taṃ pāpakammaṃ raho mayā katanti bālo maññati  
 Suññaṃ vāpīti yaṃ vā ṭhānaṃ sattehi suññaṃ tucchaṃ bhaveyya tampi 
 natthīti āha  
      Ācariyo tassa pasīditvā tāta na mayhaṃ gehe dhanaṃ natthi 
 ahaṃ pana sīlasampannassa dhītaraṃ dātukāmo ime māṇavake vīmaṃsanto 
 evamakāsiṃ mama dhītā tuyhaṃyeva anucchavikāti dhītaraṃ alaṅkaritvā 
 bodhisattassa adāsi  Sesamāṇavake tumhehi ābhatābhataṃ tumhākaṃ 
 gehameva nethāti āha  
      Satthā iti kho bhikkhave te dussīlamāṇavā attano 
 dussīlatāya taṃ itthiṃ na labhiṃsu itaro paṇḍitamāṇavo 
 sīlasampannatāya labhīti vatvā abhisambuddho hutvā itarā dve gāthā 
 abhāsi 
  Footnote    aññaṃ  
  
  
 page     
        Dujjacco ca sujacco   ca   caṇḍo   ca sukhavacchito   
        vejjhasandho ca sīlī ca      te dhammaṃ jahumatthikā 
        brāhmaṇo ca kathaṃ jahe      sabbadhammāna pāragū 
        yo dhammaṃ anupāleti        dhitimā saccanikkamoti  
      Tattha dujjaccoti ādayo cha jeṭṭhakamāṇavā tesaṃ nāmaṃ gaṇhi  
 Avasesānaṃ nāmaṃ aggahetvā sabbasaṅgāhikavaseneva te dhammaṃ 
 jahumatthikāti āha  Tattha teti sabbepi te māṇavā  Dhammanti 
 itthīpaṭilābhasabhāvaṃ  Jahumatthikāti jahuṃ atthikāti  Ayameva vā 
 pāṭho  Makāro pana byañjanasandhivasena vutto  Idaṃ vuttaṃ 
 hoti sabbepi te māṇavā tāya atthikāva hutvā attano 
 dussīlatāya taṃ itthīpaṭilābhasabhāvaṃ jahiṃsu  Brāhmaṇo cāti itaro 
 pana sīlasampanno brāhmaṇo  Kathaṃ jaheti kena kāraṇena taṃ 
 itthīpaṭilābhaṃ jahissati  Sabbadhammānanti imasmiṃ ṭhāne lokiyāni 
 pañca sīlāni aṭṭha sīlāni tīṇi sucaritāni sabbadhammā nāma 
 tesaṃ so pāragatoti pāragū  Dhammanti vuttappakārameva dhammaṃ 
 yo pāleti rakkhati  Dhitimāti sīlarakkhanadhitiyā samannāgato  
 Saccanikkamoti saccasabhāvabhūto   yathāvutte sīladhamme nikkamena 
 samannāgato  
      Satthā imaṃ dhammadesanaṃ āharitvā saccāni pakāsetvā jātakaṃ 
  Footnote    ajacco      nando      sukhavacchano      vajjho addhuvasīlo ca      sacce 
  sabhāvabhūte  
  
  
 page     
 Samodhānesi  Saccapariyosāne tāni pañca bhikkhusatāni arahatte 
 patiṭṭhahiṃsu  Tadā ācariyo sārīputto ahosi  Paṇḍitamāṇavo 
 pana ahamevāti  
                     Sīlavīmaṃsajātakaṃ pañcamaṃ 
                          
                        sujātājātakaṃ 
      kiṃaṇḍakā ime devāti idaṃ satthā jetavane viharanto 
 mallikaṃ deviṃ ārabbha kathesi  
      Ekadivasaṃ kira rañño tāya saddhiṃ sirivivādo ahosi  
 Sayanakalahotipi vadantiyeva  Rājā kujjhitvā tassā atthibhāvampi 
 na jānāti  Mallikā devīpi satthā rañño mayi kuddhabhāvaṃ na 
 jānāti maññeti cintesi  Satthāpi ñatvā imesaṃ samaggabhāvaṃ 
 karissāmīti pubbaṇhasamayaṃ nivāsetvā pattacīvaramādāya 
 pañcabhikkhusataparivāro sāvatthiyaṃ pavisitvā rājadvāraṃ agamāsi  Rājā 
 tathāgatassa pattaṃ gahetvā nivesanaṃ pavesetvā paññattāsane 
 nisīdāpetvā buddhappamukhassa bhikkhusaṅghassa dakkhiṇodakaṃ datvā 
 yāgukhajjakaṃ āhari  Satthā pattaṃ hatthena pidahitvā mahārāja kahaṃ 
 devīti āha  Kiṃ bhante tāya attano yasena mattāyāti  
 Mahārāja sayameva yasaṃ datvā mātugāmaṃ ukkhipitvā tāya katassa 
 aparādhassa asahanaṃ nāma na yuttanti  Rājā satthu vacanaṃ sutvā 
 taṃ pakkosāpesi  Sā satthāraṃ parivisi  Satthā aññamaññaṃ 
  
  
 page     
 Samaggehi bhavituṃ vaṭṭatīti sāmaggīrasavaṇṇaṃ kathetvā pakkāmi  
 Tato paṭṭhāya ubho samaggasaṃvāsaṃ vasiṃsu  Bhikkhū dhammasabhāyaṃ kathaṃ 
 samuṭṭhāpesuṃ āvuso satthā ekavacaneneva ubho samagge akāsīti  
 Satthā āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva pubbepāhaṃ 
 ete ekavādeneva samagge akāsinti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tasseva atthadhammānusāsako amacco ahosi  Athekadivasaṃ rājā 
 mahāvātapānaṃ vivaritvā rājaṅgaṇaṃ olokayamāno aṭṭhāsi  Tasmiṃ 
 khaṇe ekā paṇṇikadhītā abhirūpā paṭhamavaye ṭhitā badarapacchiṃ sīse 
 katvā badarāni gaṇhatha badarāni gaṇhathāti vadamānā rājaṅgaṇena 
 gacchati  Rājā tassā saddaṃ sutvā paṭibaddhacitto hutvā 
 assāmikabhāvaṃ ñatvā pakkosāpetvā taṃ aggamahesiṭṭhāne ṭhapetvā 
 mahantaṃ yasaṃ adāsi  Sā rañño piyā manāpā ahosi  Athekadivasaṃ 
 rājā suvaṇṇataṭṭake badarāni gahetvā khādanto nisīdi  
 Sujātā devī rājānaṃ badarāni khādantaṃ disvā mahārāja kiṃ 
 nāmetaṃ tumhe khādathāti pucchantī paṭhamaṃ gāthamāha 
        kiṃaṇḍakā ime deva     nikkhittā kaṃsamallake 
        upalohitakā vaggū       taṃ me akkhāhi pucchitoti  
      Tattha kiṃaṇḍakāti kiṃphalāni nāmetāni parimaṇḍalavasena 
 pana aṇḍakāti āha  Kaṃsamallaketi sovaṇṇataṭṭake  
  
  
 page     
 Upalohitakāti rattavaṇṇā  Vaggūti pokkhā   nimmalā  
      Rājā kujjhitvā badarapakkabāṇijake paṇṇikagahapatikassa 
 dhīte attano kulasantakāni badarānipi na jānāsīti vatvā dve 
 gāthā abhāsi 
         yāni pure tuvaṃ devi    bhaṇḍu nantakavāsinī 
         ucchaṅgahatthā pacināsi   tassā te koliyaṃ phalaṃ 
         udayhate na ramati      bhogā vippajahanti taṃ 
         tattheva taṃ paṭinetha     yattha kolaṃ pacissatīti  
      Tattha bhaṇḍūti muṇḍasīsā hutvā  Nantakavāsinīti jiṇṇapilotikanivatthā  
 Ucchaṅgahatthā pacināsīti aṭaviṃ pavisitvā aṅkusakena sākhaṃ 
 onāmetvā ocitocitaṃ hatthena gahetvā ucchaṅge pakkhipanavasena 
 ucchaṅgahatthā hutvā pacināsi ocināsi  Tassā te 
 koliyaṃ phalanti tassā tava evaṃ pacinantiyā yaṃ mayaṃ idāni khādāma 
 idaṃ koliyaṃ kuladattiyaṃ phalanti attho  Udayhate na ramatīti ayaṃ 
 jammī imasmiṃ rājakule vasamānā lohakumbhiyaṃ pakkhittā viya dayhati 
 nābhiramati  Bhogāti rājabhogā imaṃ alakkhikaṃ vippajahanti  Yattha 
 kolaṃ pacissatīti yattha gantvā puna badarameva pacinitvā vikkīṇantī 
 jīvitaṃ kappessati tattheva naṃ nethāti vadati  
      Bodhisatto ṭhapetvā maṃ añño ime samagge kātuṃ na 
 sakkhissati rājānaṃ saññāpetvā imissā anikkaḍḍhanaṃ karissāmīti 
  Footnote    vokkhā  
  
  
 page     
 Cintetvā catutthaṃ gāthamāha 
        honti hete mahārāja     iddhippattāya nāriyā 
        khama deva sujātāya        māssā kujjha rathesabhāti  
      Tassattho mahārāja ete evarūpā pamādadosā yasaṃ pattāya 
 nāriyā hontieva evarūpe uccaṭṭhāne ṭhapetvā idāni ettakassa 
 aparādhassa asahanaṃ na yuttaṃ tumhākaṃ tasmā khama deva etissā 
 sujātāya mā kujjhi rathesabha rathajeṭṭhakāti attho  
      Rājā tassa vacanena deviyā taṃ aparādhaṃ sahitvā yathāṭṭhāneyeva 
 ṭhapeti  Tato paṭṭhāya ubho samaggasaṃvāsaṃ vasiṃsūti  
      Satthā imaṃ dhammadesanaṃ āharitvā jātakaṃ samodhānesi tadā 
 bārāṇasīrājā kosalarājā ahosi sujātā mallikā amacco 
 pana ahamevāti  
                      Sujātājātakaṃ chaṭṭhaṃ 
                          
                        palāsajātakaṃ 
      acetanaṃ brāhmaṇa asuṇantanti idaṃ satthā parinibbānamañce 
 nipanno ānandattheraṃ ārabbha kathesi  
      So hāyasmā ajja rattiyā paccūsasamaye satthā parinibbāyissatīti 
 ñatvā ahañcamhi sekho sakaraṇīyo satthu ca me parinibbānaṃ 
 bhavissati pañcavīsati vassāni satthu kataṃ upaṭṭhānaṃ nipphalaṃ 
 bhavissatīti sokābhibhūto uyyānovarake kapisīsaṃ ālambitvā parodi  
  
  
 page     
 Satthā taṃ apassanto kahaṃ bhikkhave ānandoti pucchitvā tamatthaṃ 
 sutvā taṃ pakkosāpetvā ovaditvā katapuññosi tvaṃ ānanda 
 padhānamanuyuñja khippaṃ hohisi anāsavo mā cintayi idāni tayā 
 mama kataṃ upaṭṭhānaṃ kiṃkāraṇā nipphalaṃ bhavissati yassa te pubbe 
 sarāgādikālepi mama kataṃ upaṭṭhānaṃ nipphalaṃ nāhosīti vatvā atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 bārāṇasito avidūre palāsarukkhadevatā hutvā nibbatti  Tadā 
 bārāṇasīvāsino devatāmaṅgalikā ahesuṃ niccaṃ balīkaraṇādīsu payuttā  
 Atheko duggatabrāhmaṇo ahampekaṃ devataṃ paṭijaggissāmīti ekassa 
 unnatappadese ṭhitassa mahato palāsarukkhassa mūlaṃ samaṃ nittiṇaṃ 
 katvā parikkhipitvā vālukaṃ okīritvā sammajjitvā rukkhe 
 gandhapañcaṅgulikāni datvā mālāgandhadhūpehi pūjetvā dīpaṃ jāletvā sukhaṃ 
 sayathāti vatvā rukkhaṃ padakkhiṇaṃ katvā pakkamati  Dutiyadivase 
 pātova gantvā sukhaseyyaṃ pucchati  Athekadivasaṃ rukkhadevatā 
 cintesi ayaṃ brāhmaṇo ativiya maṃ paṭijaggati imaṃ brāhmaṇaṃ 
 vīmaṃsitvā yena kāraṇena maṃ paṭijaggi taṃ dassāmīti  Sā tasmiṃ 
 brāhmaṇe āgantvā rukkhamūle sammajjante mahallakabrāhmaṇavesena 
 samīpe ṭhatvā paṭhamaṃ gāthamāha 
                   acetanaṃ brāhmaṇa asuṇantaṃ 
                   jāno ajānantaṃ imaṃ palāsaṃ 
  
  
 page     
            Āraddhaviriyo dhuvaṃ appamatto 
            sukhaseyyaṃ pucchasi kissa hetūti  
      Tattha asuṇantanti acetanattāva asuṇantaṃ  Jānoti tuvaṃ 
 jānamāno hutvā  Dhuvaṃ appamattoti niccaṃ appamatto  
      Taṃ sutvā brāhmaṇo dutiyaṃ gāthamāha 
            dūre suto ceva brahāva rukkho 
            dese ṭhito bhūtanivāsarūpo 
            tasmā namassāmi imaṃ palāsaṃ 
            ye cettha bhūtā te ca dhanassa hetūti  
      Tattha dūre sutoti brāhmaṇa ayaṃ rukkho dūre suto 
 vissuto na āsannaṭṭhāneyeva pākaṭo  Brahāvāti mahantova  
 Dese ṭhatoti unnate same bhūmippadese ṭhito  Bhūtanivāsarūpoti 
 devatānivāsanasabhāvo addhā ettha mahesakkhā devatā nivuṭṭhā 
 bhavissati  Te ca dhanassa hetūti imañca rukkhaṃ ye cettha rukkhe 
 nivuṭṭhabhūtā te ca dhanassa hetu namassāmi na nikkāraṇāti  
      Taṃ sutvā rukkhadevatā brāhmaṇassa pasannā ahaṃ brāhmaṇa 
 imasmiṃ rukkhe nivuṭṭhadevatā mā bhāyi dhanaṃ te dassāmīti taṃ 
 assāsetvā attano vimānadvāre mahantena devatānubhāvena ākāse 
 ṭhatvā itarā dve gāthā abhāsi 
           so te karissāmi yathānubhāvaṃ 
           kataññutaṃ brāhmaṇa pekkhamāno 
  
  
 page     
           Kathaṃ hi āgamma sataṃ sakāse 
           moghā te assu pariphanditāni 
           yo tindurukkhassa paro pilakkho 
           parivārito pubbayañño uḷāro 
           tasseva mūlasmi nidhī nikhāto 
           adāyādo gaccha naṃ uddharāhīti  
      Tattha yathānubhāvanti yathāsatti yathābalaṃ  Kataññutanti tayā 
 mayhaṃ kataṃ guṇaṃ jānanto taṃ attani vijjamānaṃ kataññutaṃ 
 pekkhamāno  Āgammāti āgantvā  Sataṃ sakāseti sappurisānaṃ 
 santike  Moghāti moghāni  Pariphanditānīti sukhasayanapucchanavasena 
 vācāphanditāni sammajjanādikaraṇena kāyaphanditāni ca tava kathaṃ 
 aphalāni bhavissanti  Yo tindurukkhassāti yo eso tindukarukkhassa 
 parato pilakkharukkho ṭhitoti vimānadvāre ṭhitāva hatthaṃ pasāretvā 
 dasseti  Parivāritoti ādīsu tassa pilakkharukkhassa mūle esa taṃ 
 rukkhamūlaṃ parikkhipitvā nihitatāya parivārito pubbe yiṭṭhayaññavasena 
 purimasāmikānaṃ uppannattā pubbayañño anekanidhikumbhībhāvena 
 mahantattā uḷāro bhūmiṃ khaṇitvā nihitattā nikhāto idāni 
 dāyādānaṃ abhāvato adāyādo  Idaṃ vuttaṃ hoti esa etaṃ rukkhamūlaṃ 
 parikkhipitvā gīvāya gīvaṃ paharantīnaṃ nidhikumbhīnaṃ vasena mahānidhi nikhāto 
 assāmiko gaccha naṃ uddharitvā gaṇhāhīti  
      Evañcapana vatvā sā devatā brāhmaṇa tvaṃ etaṃ 
  
  
 page     
 Uddharitvā gaṇhanto kilamissasi gaccha tvaṃ ahameva taṃ tava gharaṃ 
 netvā asukasmiñca asukasmiñca ṭhāne nidahissāmi tvaṃ yāvajīvaṃ 
 etaṃ dhanaṃ paribhuñjanto dānaṃ dehi sīlaṃ rakkhāhīti brāhmaṇassa 
 ovādaṃ datvā taṃ dhanaṃ attano ānubhāvena tassa ghare patiṭṭhāpesi  
      Satthā imaṃ dhammadesanaṃ āharitvā jātakaṃ samodhānesi tadā 
 brāhmaṇo ānando ahosi rukkhadevatā pana ahamevāti  
                      Palāsajātakaṃ sattamaṃ 
                         
                        javasakuṇajātakaṃ 
      akaramhāva te kiccanti idaṃ satthā veḷuvane viharanto 
 devadattassa akataññutaṃ ārabbha kathesi  
      Na bhikkhave idāneva pubbepi devadatto akataññūyevāti 
 vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 himavantappadese rukkhakoṭṭakasakuṇo hutvā nibbatti  Athekassa 
 sīhassa maṃsaṃ khādantassa aṭṭhi gale laggi  Galo uddhumāyi  Gocaraṃ 
 gaṇhituṃ na sakkoti  Kharā vedanā vattanti  Atha naṃ so sakuṇo 
 gocarapasuto disvā sākhāya nisinno kiṃ tvaṃ samma dukkhasīti pucchi  
 So tamatthaṃ ācikkhi  Ahaṃ te samma etaṃ aṭṭhiṃ apaneyyaṃ 
 bhayena pana te samma mukhaṃ pavisituṃ na visahāmi khādeyyāsi manti  
 Mā bhāyi samma nāhantaṃ khādāmi jīvitaṃ me dehīti  So 
  
  
 page     
 Sādhūti taṃ passena nipajjāpetvā ko jānāti kiṃ me   bhavissatīti 
 cintetvā yathā mukhaṃ pidahituṃ na sakkoti tathā tassa adharoṭṭhe 
 ca uttaroṭṭhe ca daṇḍakaṃ ṭhapetvā mukhaṃ pavisitvā aṭṭhikoṭiṃ 
 tuṇḍena pahari  Aṭṭhi patitvā gataṃ  So aṭṭhiṃ pātetvā 
 sīhassa mukhato nikkhamanto daṇḍakaṃ tuṇḍena paharitvā pātentova 
 nikkhamitvā sākhagge nilīyi  Sīho nirogo hutvā ekadivasaṃ ekaṃ 
 vanamahisaṃ vadhitvā khādati  Sakuṇo vīmaṃsissāmi nanti tassa 
 uparibhāge sākhāya nilīyitvā tena saddhiṃ sallapanto paṭhamaṃ gāthamāha 
        akaramhāva te kiccaṃ     yaṃ balaṃ ahuvamhase 
        migarāja namo tyatthu     api kiñci labhāmaseti  
      Tattha akaramhāva te kiccanti bho sīha mayampi tava ekaṃ 
 kiccaṃ akaramhā  Yaṃ balaṃ ahuvamhaseti yaṃ amhākaṃ balaṃ ahosi 
 tena balena tato kiñci ahāpetvā akaramhāyevāti  
      Taṃ sutvā sīho dutiyaṃ gāthamāha 
        mama lohitabhakkhassa       niccaṃ luddhāni kubbato 
        dantantaragato santo     taṃ bahuṃ yampi jīvasīti  
      Taṃ sutvā sakuṇo itarā dve gāthā abhāsi 
        akataññumakattāraṃ        katassa appaṭikārakaṃ 
        yasmiṃ kataññutā natthi     niratthā tassa sevanā 
        yassa sammukhaciṇṇena      mittadhammo na labbhati 
        anussuyamanakkosaṃ        saṇikaṃ tamhā apakkameti  
  Footnote    kiṃ pesa karissati  
  
  
 page     
      Tattha akataññunti kataguṇaṃ ajānantaṃ  Akattāranti yaṃ kiñci   
 akarontaṃ  Sammukhaciṇṇenāti sammukhe katena guṇena  
 Anussuyamanakkosanti taṃ puggalaṃ na ussuyanto na akkosanto saṇikaṃ 
 tamhā puggalā apagaccheyyāti  
      Evaṃ vatvā so sakuṇo pakkāmi  
      Satthā imaṃ dhammadesanaṃ āharitvā jātakaṃ samodhānesi tadā 
 sīho devadatto ahosi sakuṇo pana ahamevāti  
                     Javasakuṇajātakaṃ aṭṭhamaṃ 
                         
                         chavakajātakaṃ 
       sabbaṃ idañca marikatanti idaṃ satthā jetavane viharanto 
 chabbaggiye bhikkhū ārabbha kathesi  
      Vatthu vinaye vitthārato āgatameva  Ayaṃ panettha saṅkhepo  
 Satthā chabbaggiye pakkosāpetvā saccaṃ kira tumhe bhikkhave nīce 
 āsane nisīditvā ucce āsane nisinnassa dhammaṃ sāvethāti pucchitvā 
 evaṃ bhanteti vutte te bhikkhū garahitvā ayuttaṃ bhikkhave tumhākaṃ 
 mama dhamme agāravakaraṇaṃ porāṇakapaṇḍitā hi nīce āsane 
 nisīditvā bāhirakamantepi vācente garahiṃsūti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 caṇḍālayoniyaṃ nibbattitvā vayappatto kuṭumbaṃ saṇṭhapesi  
  Footnote    sayaṃ kiñci  
  
  
 page     
 Tassa bhariyā ambadohaḷinī hutvā taṃ āha icchāmihaṃ sāmi ambaṃ 
 khāditunti  Bhadde imasmiṃ kāle ambaṃ natthi aññaṃ kiñcipi 
 ambilaphalaṃ āharissāmīti  Sāmi ambaṃ labhamānāva jīvissāmi 
 alabhamānāya me jīvitaṃ natthīti  So tassā paṭibaddhacitto kahaṃ 
 nukho ambaṃ labhissāmīti cintesi  Tena kho pana samayena 
 bārāṇasīrañño uyyāne ambo dhuvaphalo ahosi  So tato 
 ambapakkaṃ āharitvā imissā dohaḷaṃ paṭippassambhessāmīti rattibhāge 
 uyyānaṃ gantvā ambaṃ abhirūhitvā   nilīno sākhāya sākhaṃ ambaṃ 
 olokento vicari  Tassa tathā karontasseva ratti vibhāyi  So cintesi 
 sace idāni otaritvā gamissāmi disvā maṃ coroti gahessanti 
 rattibhāge gamissāmīti  Athekaṃ viṭapaṃ abhirūhitvā nilīno acchi  
 Tadā bārāṇasīrājā purohitassa santike mante uggaṇhāti  
 So uyyānaṃ pavisitvā ambarukkhamūle uccāsane nisīditvā ācariyaṃ 
 nīce āsane nisīdāpetvā mante uggaṇhi  Bodhisatto upari 
 nisinno cintesi yāva adhammiko ayaṃ rājā yo uccāsane 
 nasīditvā mante uggaṇhāti brāhmaṇopi adhammiko yo nīcāsane 
 nisīditvā mante vāceti ahampi adhammiko yo mātugāmassa 
 vāhasā   mama jīvitaṃ agaṇetvā ambaṃ harāmīti avacanti  So 
 rukkhato otaranto ekaṃ olambanasākhaṃ gahetvā tesaṃ ubhinnampi 
 antare patiṭṭhāya mahārāja ahaṃ naṭṭho tvaṃ muḷho purohito 
  Footnote    āharitvā      vasaṃ gantvā  
  
  
 page     
 Matoti āha  So raññā kiṃkāraṇāti puṭṭho paṭhamaṃ gāthamāha 
        sabbaṃ idañca   marikataṃ  ubho dhammaṃ na passare 
        ubho pakatiyā cutā     yo cāyaṃ mantajjhāpeti   
        yo ca mantaṃ adhīyatīti  
      Tattha sabbaṃ idañca marikatanti yaṃ amhehi tīhi janehi kataṃ 
 sabbaṃ idaṃ kiccaṃ lāmakaṃ na mariyādaṃ adhammikaṃ  Evaṃ attano 
 corabhāvaṃ tesañca mantesu agāravabhāvaṃ garahitvā puna itare 
 dveyeva garahanto ubho dhammaṃ na passareti ādimāha  Tattha 
 ubhoti dvepi janā garukārārahaṃ porāṇakadhammaṃ na passanti tato 
 ca dhamme pakatito cutā  Dhammo hi paṭhamuppattivasena pakati 
 nāma  Vuttampi cetaṃ 
             dhammo have pāturahosi pubbe 
             pacchā adhammo udapādi loketi  
 Yo cāyanti yo ca ayaṃ nīcāsane nisīditvā mante sajjhāpeti 
 yo ca ucce nisīditvā adhīyatīti  
      Taṃ sutvā brāhmaṇo dutiyaṃ gāthamāha 
        sālīnaṃ odanaṃ bhuñje    suci maṃsupasecanaṃ 
        tasmā etaṃ na sevāmi  dhammaṃ isībhi sevitanti  
      Tassattho ahaṃ hi bho imassa rañño santakaṃ sālīnaṃ 
 odanaṃ suci paṇḍaraṃ nānappakārāya maṃsavikatiyā sittaṃ maṃsupasecanaṃ 
  Footnote    idaṃ carimavataṃ      sajjhāpayati  
  
  
 page     
 Bhuñjāmi tasmā udare baddho hutvā etaṃ esitaguṇehi isīhi 
 sevitaṃ dhammaṃ na sevāmīti  
      Taṃ sutvā itaro dve gāthā abhāsi 
        paribbaja mahā loko      pacantaññepi pāṇino 
        mā tvaṃ adhammo ācarito  tasmā kumbhamivābhidā 
        dhiratthu taṃ yasalābhaṃ        dhanalābhañca brāhmaṇa 
        yā vutti vinipātena      adhammacaraṇena vāti  
      Tattha paribbajāti ito aññattha gaccha  Mahāti ayaṃ loko 
 nāma mahā  Pacantaññepīti imasmiṃ jambūdīpe aññepi pāṇino 
 pacanti na ayameveko rājā  Tasmā kumbhamivāti pāsāṇo 
 ghaṭaṃ viya  Idaṃ vuttaṃ hoti yaṃ tvaṃ aññattha agantvā idha 
 vasanto adhammaṃ ācarasi so adhammo evaṃ ācarito pāsāṇo 
 ghaṭaṃ viya mā taṃ bhindi  Dhiratthūti gāthāya ayaṃ saṅkhepattho 
 brāhmaṇa yo esa evaṃ tava yasalābho dhanalābho ca dhiratthu taṃ 
 garahāma mayaṃ kasmā yasmāyaṃ tayā laddhalābho āyatiṃ apāyesu 
 vinipātanahetunā sampatti ca adhammacaraṇena jīvitavutti nāma hoti 
 yā cesā vutti iminā āyatiṃ vinipātena iminā adhammacaraṇena 
 vā nippajjati kiṃ tāya tena taṃ evaṃ vadāmāti  
      Athassa dhammakathāya rājā pasīditvā bho purisa kiṃjātikosīti 
 pucchi  Caṇḍālo ahaṃ devāti  Bho sace jātisampanno abhavissa 
 rajjante adassaṃ ito paṭṭhāya panāhaṃ divā rājā bhavissāmi tvaṃ 
  
  
 page     
 Rattiṃ rājā hohīti attano kaṇṭhe pilandhanaṃ pupphadāmaṃ tassa gīvāyaṃ 
 pilandhāpetvā taṃ nagaraguttikaṃ akāsi  Ayaṃ nagaraguttikānaṃ kaṇṭhe 
 rattapupphadāmapilandhanassa vaṃso  Tato paṭṭhāya rājā tassovāde 
 ṭhatvā ācariyagāravaṃ katvā nīce āsane nisinno mante uggaṇhi  
      Satthā imaṃ dhammadesanaṃ āharitvā jātakaṃ samodhānesi tadā 
 rājā ānando ahosi caṇḍālaputto pana ahamevāti  
                       Chavakajātakaṃ navamaṃ 
                         
                         sayhajātakaṃ 
      sasamuddaparisāsanti idaṃ satthā jetavane viharanto ukkaṇṭhitabhikkhuṃ 
 ārabbha kathesi  
      So hi sāvatthiyaṃ piṇḍāya caranto ekaṃ abhirūpaṃ alaṅkataitthiṃ 
 disvā ukkaṇṭhito sāsane nābhirami  Atha naṃ bhikkhū 
 bhagavato dassesuṃ  So bhagavatā saccaṃ kira tvaṃ bhikkhu ukkaṇṭhitoti 
 puṭṭho saccanti vatvā ko taṃ ukkaṇṭhāpesīti vutte tamatthaṃ 
 ārocesi  Satthā kasmā tvaṃ evarūpe niyyānike sāsane 
 pabbajitvā ukkaṇṭhasi pubbe paṇḍitā purohitaṭṭhānaṃ labhantāpi 
 taṃ paṭikkhipitvā pabbajiṃsūti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 purohitassa brāhmaṇiyā kucchismiṃ paṭisandhiṃ gahetvā rañño puttena 
 saddhiṃ ekadivasaṃ vijāyi  Rājā atthi nukho  me koci puttena 
  
  
 page     
 Saddhiṃ ekadivase jātoti amacce pucchi  Atthi mahārāja 
 purohitassa puttoti  Rājā taṃ āṇāpetvā dhātīnaṃ datvā 
 puttena saddhiṃ ekatova paṭijaggāpesi  Ubhinnampi ābharaṇāni 
 ceva pānabhojanādīni ca ekasadisāneva ahesuṃ  Te vayappattā 
 ekatova takkasilāyaṃ gantvā sabbasippāni uggaṇhitvā āgamiṃsu  
 Rājā puttassa uparajjaṃ adāsi  Mahāyaso ahosi  Tato 
 paṭṭhāya bodhisatto rājaputtena saddhiṃ ekatova khādati pivati 
 sayati  Aññamaññaṃ vissāso thiro ahosi  Aparabhāge 
 rājaputto pitu accayena rajje patiṭṭhāya mahāsampattiṃ anubhavi  
 Bodhisatto cintesi mayhaṃ sahāyo rajjaṃ anusāsati sallakkhitakkhaṇeyeva 
 kho pana mayhaṃ purohitaṭṭhānaṃ dassati kiṃ me gharāvāsena 
 pabbajitvā vivekamanubrūhissāmīti  So mātāpitaro vanditvā 
 pabbajjaṃ anujānāpetvā mahāsampattiṃ chaḍḍetvā ekakova 
 nikkhamitvā himavantaṃ pavisitvā manorame bhūmibhāge paṇṇasālaṃ māpetvā 
 isipabbajjaṃ pabbajitvā abhiññā ca samāpattiyo ca nibbattetvā 
 jhānakīḷaṃ kīḷanto vihāsi  Tadā rājā taṃ anussaritvā mayhaṃ 
 sahāyo na paññāyati kuhiṃ soti pucchi  Amaccā tassa 
 pabbajitabhāvaṃ ārocetvā ramaṇīye kira vanasaṇḍe vasatīti āhaṃsu  
 Rājā tassa vasanokāsaṃ pucchitvā sayhaṃ nāma amaccaṃ gaccha 
 sahāyaṃ me gahetvā ehi purohitaṭṭhānamassa dassāmīti āha  
 So sādhūti sampaṭicchitvā bārāṇasito nikkhamma anupubbena 
  
  
 page     
 Paccantagāmaṃ patvā tattha khandhāvāraṃ ṭhapetvā vanacarakehi saddhiṃ bodhisattassa 
 vasanokāsaṃ gantvā bodhisattaṃ paṇṇasāladvāre suvaṇṇapaṭimaṃ 
 viya nisinnaṃ disvā vanditvā ekamantaṃ nisīditvā katapaṭisanthāro 
 bhante rājā te purohitaṭṭhānaṃ dātukāmo āgamanaṃ icchatīti āha  
 Bodhisatto tiṭṭhatu purohitaṭṭhānaṃ ahaṃ sakalakāsikosalajambūdīparajjaṃ 
 cakkavattisirimeva vā labhantopi  na icchissāmi   na hi 
 paṇḍitā sakiṃ jahite kilese puna gaṇhanti sakiṃ jahitaṃ hi 
 nuṭṭhakheḷasadisanti vatvā imā gāthā abhāsi 
          sasamuddaparisāsaṃ        mahiṃ sāgarakuṇḍalaṃ 
          na icche saha nindāya    evaṃ sayha vijānāhi 
          dhiratthu taṃ yasalābhaṃ       dhanalābhañca brāhmaṇa 
          yā vutti vinipātena     adhammacaraṇena vā 
          api ce pattamādāya     anāgāro paribbaje 
          sāeva jīvikā seyyo   yā cādhammena esanā 
          api ce pattamādāya     anāgāro paribbaje 
          aññaṃ ahiṃsayaṃ loke      api rajjena taṃ varanti  
      Tattha sasamuddaparisāsanti     parisāso vuccati parivāro 
 samuddaṃ parivāretvā ṭhitena cakkavāḷapabbatena saddhiṃ samuddasaṅkhātena 
 parivārena saddhimpīti attho  Sāgarakuṇḍalanti sāgaramajjhe dīpavasena 
 ṭhitattā tassa kuṇḍalabhūtanti attho  Nindāyāti 
  Footnote    gacchissāmi             sasamuddapariyāyaṃ  
  
  
 page     
 Jhānasukhasampannaṃ pabbajjaṃ chaḍḍetvā issariyaṃ gaṇhīti imāya nindāya  
 Sayhāti taṃ nāmenālapati  Vijānāhīti dhammaṃ jānāhi  Yā 
 vutti vinipātenāti yā mahicchāvasena   laddhā yasalābhadhanalābhavutti 
 jhānasukhato attavinipātasaṅkhātena vinipātena ito gantvā 
 issariyamadamattassa adhammacaraṇena vā hoti taṃ vuttiṃ dhiratthu  
 Pattamādāyāti bhikkhābhājanaṃ gahetvā  Anāgāroti ahaṃ 
 agāravirahito parakulesu careyyaṃ  Sāeva jīvikāti sāeva me jīvikā 
 seyyo pavaratarā  Yā cādhammenāti yā ca adhammena esanā  
 Idaṃ vuttaṃ hoti yā adhammena esanā tato esāva jīvikā 
 sundaratarāti  Ahiṃsayanti aviheṭhento  Api rajjenāti evaṃ paraṃ 
 aviheṭhetvā kapālahatthassa mama jīvitakappanaṃ rajjenāpi varaṃ uttamanti  
      Iti so punappunaṃ yācantampi taṃ paṭikkhipi  Sayhopi tassa 
 manaṃ alabhitvā taṃ vanditvā gantvā tassa anāgamanabhāvaṃ rañño 
 ārocesi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikkhu sotāpattiphale 
 patiṭṭhahi  Aparepi  bahū sotāpattiphalādīni sacchikariṃsu  Tadā rājā 
 ānando ahosi  Sayho sārīputto  Purohitaputto pana ahamevāti  
                       Sayhajātakaṃ dasamaṃ 
                    kāliṅgavaggo   paṭhamo 
  Footnote    purohitaṭṭhānavasena             vivaravaggo  
  
  
 page     
                      Pucimandavaggavaṇṇanā 
                        
                        pucimandajātakaṃ 
      uṭṭhehi cora kiṃ sesīti idaṃ satthā veḷuvane viharanto 
 āyasmantaṃ mahāmoggallānaṃ ārabbha kathesi  
      There kira rājagahaṃ upanissāya araññakuṭikāya viharante eko 
 coro nagaradvāragāme ekasmiṃ gehe sandhiṃ chinditvā hatthasāraṃ 
 ādāya palāyitvā therassa kuṭipariveṇaṃ pavisitvā idha mayhaṃ 
 ārakkho bhavissatīti therassa paṇṇasālappamukhe nipajji  Thero 
 tassa pamukhe sayitabhāvaṃ ñatvā tasmiṃ āsaṅkitaṃ katvā corasaṃsaggo 
 nāma na vaṭṭatīti nikkhamitvā mā idha re sayīti nīhari  Coro 
 tato nikkhamitvā padaṃ mohetvā   palāyi  Manussā ukkamādāya 
 corassa padānusārena tattha āgantvā tassa āgataṭṭhānaṭhitaṭṭhāna 
 sayitaṭṭhānādīni disvā coro ito āgato idha ṭhito idha 
 nisinno iminā ṭhānena palāto na diṭṭho noti itocitoca 
 pakkhanditvā adisvāva paṭigatā  Punadivase thero pubbaṇhasamayaṃ 
 rājagahaṃ piṇḍāya caritvā piṇḍapātapaṭikkanto veḷuvanaṃ gantvā taṃ 
 pavuttiṃ satthu ārocesi  Satthā na kho moggallāna tvaññeva 
 āsaṅkitabbayuttakaṃ āsaṅki porāṇakapaṇḍitāpi āsaṅkiṃsūti vatvā 
  Footnote    mocetvā  
  
  
 page     
 Therena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 nagarassa susānavane nimbarukkhadevatā hutvā nibbatti  Athekadivasaṃ 
 nagaradvāre gāme katakammacoro taṃ susānavanaṃ pāvisi  Tadā pana 
 tattha nimbo ca assattho cāti dve jeṭṭhakarukkhā  Coro 
 nimbarukkhamūle bhaṇḍakaṃ ṭhapetvā nipajji  Aññasmiṃ pana kāle 
 core gahetvā nimbasūle uttāsenti  Atha sā devatā cintesi 
 sace manussā āgantvā imaṃ coraṃ gahessanti imasseva nimbassa 
 sākhaṃ chinditvā sūlaṃ katvā etaṃ uttāsessanti evaṃ sante 
 rukkho nassissati handa naṃ ito nīharissāmīti  Sā tena saddhiṃ 
 sallapantī paṭhamaṃ gāthamāha 
          uṭṭhehi cora kiṃ sesi       ko attho supinena te 
          mā taṃ gahesuṃ rājāno      gāme kibbisakārakanti  
      Tattha rājānoti rājapurise sandhāya vuttaṃ  Kibbisakārakanti 
 dāruṇasāhasikacorakammakārakaṃ  
      Iti naṃ vatvā yāva rājapurisā na gaṇhanti tāva 
 aññattha gacchāti bhayāpetvā palāpesi  Tasmiṃ pana gate 
 assatthadevatā dutiyaṃ gāthamāha 
          nanu   coraṃ gahessanti     gāme kibbisakārakaṃ 
          kiṃ tattha pucimandassa         vane jātassa tiṭṭhatoti  
  Footnote    yannu  
  
  
 page     
      Tattha vane jātassa tiṭṭhatoti rukkho   vane jāto ceva ṭhito 
 ca  Devatā   pana tattha nibbattattā rukkhasamudācāreneva samudācari  
      Taṃ sutvā nimbadevatā tatiyaṃ gāthamāha 
          na tvaṃ assattha jānāsi      mama corassa cantaraṃ 
          coraṃ gahetvā rājāno     gāme kibbisakārakaṃ 
          accenti   nimbasūlasmiṃ     tasmiṃ me saṅkate manoti  
      Tattha assatthāti purimanayeneva tasmiṃ nibbattadevatā 
 samudācarati  Mama corassa cantaranti mama ca corassa ca ekato 
 avasanakāraṇaṃ  Accenti nimbasūlasmīnti imasmiṃ kāle rājāno 
 coraṃ nimbasūle āvuṇanti  Tasmiṃ me saṅkate manoti tasmiṃ 
 kāraṇe mama cittaṃ saṅkati sace hi imaṃ sūle āvuṇissanti 
 vimānaṃ me nassissati atha sākhāya olambessanti vimāne me 
 kuṇapagandho bhavissati tenāhaṃ etaṃ palāpesinti  
      Evaṃ tāsaṃ devatānaṃ aññamaññaṃ sallapantānaññeva dhanasāmikā 
 ukkāhatthā padānusārenāgantvā corassa sayitaṭṭhānaṃ disvā 
 ambho idāni coro uṭṭhāya ca palāto na laddho no coro 
 sace alabhissāma imasseva naṃ nimbassa sūle vā āvuṇitvā 
 sākhāya vā olambitvā gamissāmāti vatvā itocitoca pakkhanditvā 
 coraṃ adisvāva gatā  Tesaṃ sutvā assatthadevatā catutthaṃ 
 gāthamāha 
  Footnote    nimbo            devataṃ                    appenti  
  
  
 page     
          Saṅkeyya saṅkitabbāni     rakkheyyānāgataṃ bhayaṃ 
          anāgatabhayā dhīro        ubho loke avekkhatīti  
      Tattha rakkheyyānāgataṃ bhayanti  dve anāgatabhayāni diṭṭhadhammikañceva 
 samparāyikañca tesu pāpamitte parivajjento diṭṭhadhammikaṃ 
 rakkhati tīṇi duccaritāni parivajjento samparāyikaṃ rakkhati  
 Anāgatabhayāti anāgatabhayahetu taṃ bhayaṃ āsaṅkayamāno  Dhīroti paṇḍito 
 puriso pāpamittasaṃsaggaṃ na karoti tīhi dvārehi duccaritaṃ na 
 carati  Ubho loketi evaṃ bhāyanto hesa idhalokaparalokasaṅkhāte 
 ubho loke avekkhati oloketi    saṅkayamāno idhalokabhayena 
 pāpamitte vajjeti paralokabhayena pāpakammaṃ na karoti  
      Satthā imaṃ dhammadesanaṃ āharitvā jātakaṃ samodhānesi tadā 
 assatthanibbattadevatā sārīputto ahosi nimbadevatā pana ahamevāti  
                      Pucimandajātakaṃ paṭhamaṃ 
                       
                      kassapamandiyajātakaṃ 
      api kassapa mandiyāti idaṃ satthā jetavane viharanto ekaṃ 
 mahallakabhikkhuṃ ārabbha kathesi  
      Sāvatthiyaṃ kira eko kulaputto kāmesu ādīnavaṃ disvā 
 satthu santike pabbajitvā kammaṭṭhāne anuyutto nacirasseva arahattaṃ 
 pāpuṇi  Tassa aparabhāge mātā kālamakāsi  So mātu 
  
  
 page     
 Accayena pitarañca kaniṭṭhabhātikañca pabbājetvā jetavane vasitvā 
 vassupanāyikasamaye cīvarapaccayassa sulabhataṃ sutvā ekaṃ gāmakāvāsaṃ 
 gantvā tayopi tattha vassaṃ upagantvā vuṭṭhavassā jetavanameva 
 āgamiṃsu  Daharabhikkhu jetavanassāsannaṭṭhāne sāmaṇera theraṃ 
 vissāmetvā āneyyāsi ahaṃ puretaraṃ gantvā pariveṇaṃ 
 paṭijaggissāmīti jetavanaṃ pāvisi  Mahallakatthero saṇikaṃ āgacchati  
 Sāmaṇero punappunaṃ sīsena uppīḷento viya gaccha gaccha bhanteti 
 taṃ balakkārena neti  Thero tvaṃ maṃ avassaṃ ānesīti  Puna 
 nivattitvā koṭito paṭṭhāya āgacchati  Tesaṃ evaṃ aññamaññaṃ 
 kalahaṃ karontānaññeva sūriyo atthaṅgato andhakāro jāto  
 Itaropi pariveṇaṃ sammajjitvā udakaṃ upaṭṭhapetvā tesaṃ āgamanaṃ 
 apassanto ukkaṃ gahetvā paccuggantvā te āgacchante disvā 
 kiṃ cirāyitthāti pucchi  Mahallako taṃ kāraṇaṃ kathesi  So te 
 dvepi vissāmetvā saṇikaṃ ānesi  Taṃdivasaṃ buddhupaṭṭhānassa 
 okāsaṃ na labhi  Atha naṃ dutiyadivase buddhupaṭṭhānaṃ āgantvā 
 vanditvā nisinnaṃ satthā kadā āgatosīti pucchi  Hiyyo bhanteti  
 Hiyyo āgantvā ajja buddhupaṭṭhānaṃ karosīti  So āma 
 bhanteti vatvā taṃ kāraṇaṃ ācikkhi  Satthā mahallakaṃ garahitvā 
 na esa idāneva evarūpaṃ kammaṃ karoti pubbepi akāsi idāni 
 pana tena tvaṃ kilamito pubbepi paṇḍite kilamesīti vatvā 
 tena yācito atītaṃ āhari  
  
  
 page     
      Atīte bārāṇasiyaṃ brahmadatte rajjaṃ kārente bodhisatto 
 kāsikanigame brāhmaṇakule nibbatti  Tassa vayappattassa mātā 
 kālamakāsi  So mātu sarīrakiccaṃ katvā māsaḍḍhamāsaccayena 
 ghare vijjamānaṃ dhanaṃ dānaṃ datvā pitarañca kaniṭṭhabhātikañca gahetvā 
 himavantappadese devadattiyaṃ vakkalaṃ gahetvā isipabbajjaṃ pabbajitvā 
 uñchācariyāya mūlaphalāphalehi yāpento ramaṇīye vanasaṇḍe vasi  
 Himavante pana vassakāle acchinnadhāre deve vassante na sakkā 
 hoti kandamūlaṃ khaṇituṃ phalāphalāni ca paṇṇāni ca patanti  
 Tāpasā yebhuyyena himavantato otaritvā manussapathe vasanti  
 Tadāpi bodhisatto pitarañca kaniṭṭhañca gahetvā manussapathe vasitvā 
 puna himavante pupphitaphalite te ubho gahetvā himavante attano 
 assamapadaṃ āgacchanto assamassāvidūre sūriye atthaṅgate 
 tumhe saṇikaṃ āgaccheyyātha ahaṃ purato gantvā assamapadaṃ 
 jaggissāmīti vatvā te ohāya gato  Khuddakatāpaso pitarā 
 saddhiṃ saṇikaṃ gacchanto taṃ kaṭippadese sīsena uppīḷento viya 
 gaccha gacchāti taṃ balakkārena neti  Mahallako tvaṃ maṃ attano 
 ruciyā ānesīti puna nivattitvā koṭito paṭṭhāya āgacchati  
 Evaṃ tesaṃ kalahaṃ karontānaññeva andhakāro ahosi  Bodhisattopi 
 paṇṇasālāyaṃ sammajjitvā udakaṃ upaṭṭhapetvā ukkamādāya paṭipathaṃ 
 āgacchanto te disvā ettakaṃ kālaṃ kiṃ karitthāti āha  
 Khuddakatāpaso pitarā katakāraṇaṃ kathesi  Bodhisatto ubhopi te 
  
  
 page     
 Saṇikaṃ netvā parikkhāraṃ paṭisāmetvā pitaraṃ nhāpetvā pādadhovana 
 makkhanapiṭṭhisambāhanāni katvā aṅgārakapallaṃ upaṭṭhapetvā 
 paṭippassaddhakilamathaṃ pitaraṃ upanisīditvā tāta taruṇadārakā nāma 
 mattikabhājanasadisā muhutteneva bhijjanti sakiṃ bhinnakālato paṭṭhāya 
 puna na sakkā honti ghaṭetuṃ te akkosantāpi paribhāsantāpi 
 mahallakehi adhivāsetabbāti vatvā pitaraṃ ovadanto imā gāthāyo āha 
          api kassapa mandiyā      yuvā sapati hanti vā 
          sabbantaṃ khamate dhīro     paṇḍito taṃ titikkhati 
          sacepi santā vivadanti    khippaṃ sandhiyare puna 
          bālā pattāva bhijjanti   na te samathamajjhagū 
          ete bhiyyo samāyanti   sandhi tesaṃ na jīrati 
          yo cādhipannaṃ jānāti    yo ca jānāti desanaṃ 
          eso hi uttaritaro     bhāravāho dhuraṃdharo 
          yo paresādhipannānaṃ     sayaṃ sandhātumarahatīti  
      Tattha kassapāti pitaraṃ nāmenālapati  Mandiyāti mandībhāvena 
 taruṇatāya  Yuvā sapati hanti vāti taruṇadārako akkosatipi 
 paharatipi  Dhīroti   vigatapāpo viriyoti vuccati  Paññāya 
 samannāgatotipi attho    Itaraṃ pana imasseva vevacanaṃ  Ubhayenāpi 
 sabbantaṃ bāladārakehi kataṃ aparādhaṃ mahallakadhīro paṇḍito sahati 
 titikkhatīti dasseti  Sandhiyareti puna mittabhāvena  sandhiyanti 
  Footnote    dhīroti dhikkitapāpo              dhī vuccati paññā tāya samannāgatotipi attho  
  
  
 page     
 Ghaṭiyanti  Bālā pattāvāti bālakā pana mattikapattāva bhijjanti  
 Na te samathamajjhagūti te bālakā appamattakampi vivādaṃ katvā veravūpasamanaṃ 
 na vindanti nādhigacchanti  Ete bhiyyoti ete dve janā 
 bhinnāpi puna samāgacchanti  Sandhīti mittasandhi  Tesanti tesaṃyeva dvinnaṃ 
 na jīrati  Yo cādhipannanti yo ca attano adhipannaṃ atikkantaṃ 
 aññasmiṃ katadosaṃ jānāti  Desananti yo ca tena attadosaṃ 
 jānantenapi desitaṃ accayadesanaṃ paṭiggaṇhituṃ jānāti  Yo 
 paresādhipannānanti yo paresaṃ adhipannānaṃ dosenābhibhūtānaṃ 
 aparādhakārakānaṃ  Sayaṃ sandhātumarahatīti tesu akhamāpentesupi ehi 
 bhadramukha uddesaṃ gaṇha aṭṭhakathaṃ suṇa bhāvanamanuyuñja kasmā 
 paribāhirosīti evaṃ sayaṃ sandhātuṃ arahati mittabhāvaṃ ghaṭeti eso 
 evarūpo mettāvihārī uttaritaro mittabhārassa mittadhurāya ca vahanato 
 bhāravāhoti ca dhuraṃdharoti ca saṅkhyaṃ gacchatīti  
      Evaṃ bodhisatto pitu ovādaṃ adāsi  Sopi tato pabhūti 
 danto ahosi sudanto  
      Satthā imaṃ dhammadesanaṃ āharitvā jātakaṃ samodhānesi tadā 
 pitā tāpaso mahallakatthero ahosi khuddakatāpaso sāmaṇero 
 pitu ovādadāyako pana ahamevāti  
                    Kassapamandiyajātakaṃ dutiyaṃ 
                       
  
  
 page     
                       Khantivādijātakaṃ 
      yo te hatthe ca pāde cāti idaṃ satthā jetavane viharanto 
 ekaṃ kodhanaṃ bhikkhuṃ ārabbha kathesi  
      Vatthu heṭṭhā kathitameva  Satthā pana taṃ bhikkhuṃ kasmā tvaṃ 
 akkodhanassa buddhassa sāsane pabbajitvā kodhaṃ karosi porāṇakapaṇḍitā 
 sarīre pahārasahasse patante hatthapādakaṇṇanāsāsu 
 chijjamānāsu parassa kodhaṃ na kariṃsūti vatvā atītaṃ āhari  
      Atīte bārāṇasiyaṃ kalāpu nāma kāsikarājā rajjaṃ kāresi  
 Tadā bodhisatto asītikoṭivibhave brāhmaṇakule nibbattitvā 
 kuṇḍalakumāro   nāma māṇavo hutvā vayappatto takkasilāyaṃ 
 sabbasippāni uggaṇhitvā kuṭumbaṃ  saṇṭhapetvā mātāpitūnaṃ accayena 
 dhanarāsiṃ oloketvā imaṃ dhanaṃ uppādetvā mama ñātakā 
 aggahetvāva gatā mayā panetaṃ gahetvā gantuṃ vaṭṭatīti sabbaṃ dhanaṃ 
 viceyya dānavasena yo yaṃ arahati tassa taṃ datvā himavantaṃ 
 pavisitvā pabbajitvā phalāphalena yāpento ciraṃ vasitvā 
 loṇambilasevanatthāya manussapathaṃ gantvā anupubbena bārāṇasiṃ patvā 
 rājuyyāne vasi  Punadivase nagare bhikkhāya caranto senāpatissa 
 nivesanadvāre sampāpuṇi  Senāpati tassa iriyāpathe pasīditvā 
 anupubbena gharaṃ pavesetvā attano paṭiyāditabhojanaṃ bhojetvā 
 paṭiññaṃ gāhāpetvā tattheva rājuyyāne vasāpesi  Athekadivasaṃ 
  Footnote    kuṇḍakakumāro  
  
  
 page     
 Kalāpu rājā surāmadamatto nāṭakaparivuto mahantena yasena 
 rājuyyānaṃ gantvā maṅgalasilāpaṭṭe sayanaṃ attharāpetvā ekissā 
 manāpāya itthiyā aṅke sayati  Gītavāditanaccesu chekā 
 nāṭakitthiyo gītādīni payojayiṃsu  Sakkassa devarañño viya 
 sampatti ahosi  Rājā niddaṃ okkami  Atha tā itthiyo 
 yassatthāya mayaṃ gītādīni payojayāma so niddaṃ upagato kinno 
 gītādīhīti vīṇādīni turiyāni tattha tattheva chaḍḍetvā uyyānaṃ 
 pakkantā pupphaphalapallavādīhi palobhiyamānā uyyāne abhiramiṃsu  
 Tadā bodhisatto tasmiṃ uyyāne supupphitasālamūle pabbajjāsukhena 
 vītināmento mattavaravāraṇo viya nisinno hoti  Atha tā 
 itthiyo uyyānaṃ pakkantā caramānā taṃ disvā etha ayyo no 
 ekasmiṃ rukkhamūle pabbajito nisinno yāva rājā na pabujjhati 
 tāvassa santike kiñci suṇamānā nisīdissāmāti gantvā vanditvā 
 parivāretvā nisinnā amhākaṃ kathetabbayuttakaṃ kiñci kathethāti 
 vadiṃsu  Bodhisatto tāsaṃ dhammaṃ kathesi  Atha sā itthī aṅgaṃ 
 cāletvā rājānaṃ pabodhesi  Rājā pabuddho tā apassanto 
 kahaṃ gatā vasaliyoti āha  Etā mahārāja gantvā ekaṃ tāpasaṃ 
 parivāretvā nisīdiṃsūti  Rājā kupito khaggaṃ gahetvā sīsampi 
 tassa kūṭajaṭilassa chindissāmīti vegena agamāsi  Atha tā 
 itthiyo rājānaṃ kuddhaṃ āgacchantaṃ disvā tāsu vallabhatarā gantvā 
 rañño hatthā asiṃ gahetvā rājānaṃ vūpasamesuṃ  So āgantvā 
  
  
 page     
 Bodhisattassa santike ṭhatvā kiṃvādī tvaṃ samaṇāti pucchi  
 Khantivādī mahārājāti  Kā esā khanti nāmāti  Akkosantesu 
 paharantesu paribhavantesu akujjhanabhāvoti  Rājā passissāmidāni 
 te khantiyā atthibhāvanti coraghātakaṃ pakkosāpesi  So attano 
 cārittena pharasuñca kaṇṭakakasañca ādāya kāsāvanivāsano rattamālādharo 
 āgantvā rājānaṃ vanditvā kiṃ karomīti āha  Imaṃ 
 coraduṭṭhatāpasaṃ gahetvā kaḍḍhitvā bhūmiyaṃ pātetvā kaṇṭakakasaṃ 
 gahetvā purato ca pacchato ca ubhosu passesu cāti catūsu 
 passesu dve pahārasahassāni dehīti  So tathā akāsi  
 Bodhisattassa chavi chijji cammaṃ chijji maṃsaṃ chijji lohitaṃ 
 paggharati  Puna rājā kiṃvādī tvanti āha  Khantivādī mahārāja 
 tvaṃ pana mayhaṃ cammantare khantīti maññasi na mayhaṃ cammantare 
 khanti tayā pana daṭṭhuṃ asakkuṇeyye hadayabbhantare mama khanti 
 patiṭṭhitā mahārājāti  Puna coraghātako kiṃ karomīti pucchi  
 Imassa kūṭajaṭilassa ubho hatthe chindāti  So pharasuṃ gahetvā 
 gaṇṭhikāyaṃ ṭhapetvā hatthe chindi  Atha naṃ pāde chindāti āha  
 Pādepi chindi  Hatthapādakoṭīhi ghaṭacchiddehi lākhāraso viya 
 lohitaṃ paggharati  Puna rājā kiṃvādīti pucchi  Khantivādī mahārāja 
 tvaṃ pana mayhaṃ hatthapādakoṭīsūti maññasi natthesā ettha mayhaṃ 
 hi khanti gambhīraṭṭhāne hadayabbhantare patiṭṭhitāti  So kaṇṇanāsamassa 
 chindāti āha  Itaro kaṇṇanāsaṃ chindi  Sakalasarīre 
  
  
 page     
 Lohitaṃ ahosi  Puna kiṃvādī tvanti pucchi  Mahārāja khantivādīti  
 Mā kho pana tvaṃ kaṇṇanāsikakoṭīsu patiṭṭhitā khantīti maññasi 
 mama khanti gambhīre hadayabbhantare patiṭṭhitāti  Rājā kūṭajaṭila 
 tava khantiṃ tvameva ukkhipitvā nisīdāti bodhisattassa hadayaṃ pādena 
 paharitvā pakkāmi  Tasmiṃ gate senāpati bodhisattassa sarīrato 
 lohitaṃ puñchitvā hatthapādakaṇṇanāsakoṭiyo sāṭakakaṇṇe katvā 
 bodhisattaṃ saṇikaṃ nisīdāpetvā vanditvā ekamantaṃ nisīditvā sace 
 bhante tumhe kujjhitukāmā tumhesu katāparādhassa rañño 
 kujjheyyātha mā aññesanti yācanto paṭhamaṃ gāthamāha 
          yo te hatthe ca pāde ca    kaṇṇanāsañca chedayi 
          tassa kujjha mahāvīra          mā raṭṭhaṃ vinassa idanti  
      Tattha mahāvīrāti mahāvīriya  Mā raṭṭhaṃ vinassa idanti idaṃ 
 niraparādhaṃ kāsikaraṭṭhaṃ mā vināsehīti  
       Taṃ sutvā bodhisatto dutiyaṃ gāthamāha 
          yo me hatthe ca pāde  ca   kaṇṇanāsañca chedayi 
          ciraṃ jīvatu so rājā         na hi kujjhanti mādisāti  
       Tattha mādisāti mama sadisā khantibalena samannāgatā paṇḍitā 
 ayaṃ maṃ akkosi paribhāsi paribhavi pahari chindi bhindīti na 
 kujjhantīti  
      Rañño uyyānā nikkhamantassa bodhisattassa cakkhupathaṃ 
 vijahanakāleyeva ayaṃ catunahutādhikadviyojanasatasahassabahalā mahāpaṭhavī 
  
  
 page     
 Khalithaddhasāṭako   viya phalitā  Avīcito jālā nikkhamitvā rājānaṃ 
 kuladattikena rattakambalena pārupantī viya gaṇhi  So uyyānadvāreyeva 
 paṭhaviṃ pavisitvā avīcimahāniraye patiṭṭhahi  Bodhisatto 
 taṃdivasaṃyeva kālamakāsi  Rājapurisā ca nāgarā ca gandhamālādīpadhūpahatthā 
 āgantvā bodhisattassa sarīrakiccaṃ kariṃsu  Keci panāhaṃsu 
 bodhisatto puna himavantameva gatoti  Taṃ abhūtaṃ  
          Ahu atītamaddhānaṃ      samaṇo khantidīpano 
          taṃ khantiyāyeva ṭhitaṃ    kāsirājā achedayi 
          tassa kammassa pharusassa  vipāko kaṭuko ahu 
          yaṃ kāsirājā vedesi  nirayamhi samappitoti 
 imā dvepi abhisambuddhagāthā  
      Tattha atītamaddhānanti atīte addhāne  Khantidīpanoti 
 adhivāsanakhantisampanno  Achedayīti mārāpesi  Ekacce pana 
 therā bodhisattassa puna hatthapādā ghaṭitāti vadanti  Taṃ 
 abhūtameva  Samappitoti patiṭṭhito  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne kodhanobhikkhu anāgāmiphalaṃ sampāpuṇi  
 Tadā kalāpu kāsikarājā devadatto ahosi  Senāpati sārīputto  
 Khantivādī tāpaso pana ahamevāti  
                     Khantivādijātakaṃ tatiyaṃ 
  Footnote    palitthaddhasāṭako  
  
  
 page     
                       Lohakumbhījātakaṃ 
      dujjīvitamajīvimhāti idaṃ satthā jetavane viharanto kosalarājānaṃ 
 ārabbha kathesi  
      Tadā kira kosalarājā rattibhāge catunnaṃ nerayikasattānaṃ 
 saddaṃ suṇi eko dukārameva bhaṇi eko sakāraṃ eko 
 nakāraṃ eko sokāramevāti  Te kira atītabhave sāvatthiyaṃyeva 
 paradārikā rājaputtā ahesuṃ  Te paresaṃ rakkhitagopitamātugāmesu 
 aparajjhitvā cittakeḷiṃ  kīḷantā pāpakammaṃ katvā maraṇacakkena 
 chinnā sāvatthiyā sāmante catūsu lohakumbhīsu nibbattā saṭṭhivassasahassāni 
 tattha pacitvā uggatā lohakumbhīmukhavaṭṭiṃ disvā kadā 
 nukho imamhā dukkhā muccissāmāti cattāropi mahantena saddena 
 anupaṭipāṭiyā viraviṃsu  Rājā tesaṃ saddaṃ sutvā maraṇabhayatajjito 
 nisinnakova aruṇaṃ uṭṭhāpesi  Aruṇuggamanavelāya brāhmaṇā 
 āgantvā rājānaṃ sukhasayitaṃ pucchiṃsu  Rājā kuto me ācariyā 
 sukhasayitaṃ ajjāhaṃ evarūpe cattāro bhiṃsanake sadde suṇinti  
 Brāhmaṇā hatthe vidhuniṃsu  Kiṃ ācariyāti  Sāhasikasaddā 
 mahārājāti  Sappaṭikammā appaṭikammāti  Kāmaṃ appaṭikammā 
 mayaṃ pana susikkhitā mahārājāti  Kiṃ katvā paṭibāhissathāti  
 Mahārāja paṭikammaṃ mahantaṃ na sakkā kātuṃ mayaṃ pana 
 sabbacatukkayaññaṃ yajitvā vāressāmāti  Tenahi khippaṃ cattāro hatthī 
 cattāro asse cattāro usabhe cattāro manusseti laṭukikasakuṇikā 
  
  
 page     
 Ādiṃ katvā cattāro cattāro pāṇe gahetvā sabbacatukkayaññaṃ 
 yajitvā mama sotthibhāvaṃ karothāti  Sādhu mahārājāti sampaṭicchitvā 
 yenattho taṃ gahetvā gantvā yaññāvāṭaṃ paccupaṭṭhapetvā bahū 
 pāṇe thūṇupanīte katvā bahumacchamaṃsaṃ khādissāma bahudhanaṃ 
 labhissāmāti ussāhappattā hutvā idaṃ laddhuṃ vaṭṭati idaṃ laddhuṃ 
 vaṭṭati devāti aparāparaṃ caranti  Mallikā devī rājānaṃ 
 upasaṅkamitvā kinnukho mahārāja brāhmaṇā ativiya ussāhayantā   
 vicarantīti pucchi  Devi kiṃ tuyhaṃ iminā tvaṃ attano yasena 
 mattā pamattā dukkhaṃ pana amhākamevāti  Kiṃ mahārājāti  
 Devi ahaṃ evarūpaṃ nāma asotapubbaṃ suṇiṃ tato imesaṃ saddānaṃ 
 sutattā kiṃ bhavissatīti brāhmaṇe pucchiṃ brāhmaṇā tumhākaṃ 
 mahārāja rajjassa vā bhogānaṃ vā jīvitassa vā antarāyo 
 paññāyati sabbacatukkena yaññaṃ yajitvā sotthibhāvaṃ karissāmāti 
 vadiṃsu te mayhaṃ vacanaṃ gahetvā yaññāvāṭaṃ katvā yena yenattho tassa 
 tassa kāraṇā āgacchantīti  Kiṃ pana deva imesaṃ saddānaṃ nipphattiṃ 
 sadevake loke aggabrāhmaṇaṃ pucchasīti  Ko eso devi sadevake 
 loke aggabrāhmaṇoti  Mahāgotamo sammāsambuddhoti  Devi 
 sammāsambuddho me na pucchitoti  Tenahi taṃ gantvā pucchathāti  
 Rājā tassā vacanaṃ gahetvā bhuttapātarāso rathavaramabhiruyha jetavanaṃ 
 gantvā satthāraṃ vanditvā pucchi ahaṃ bhante rattibhāge cattāro 
  Footnote    umhāyantā  
  
  
 page     
 Sadde sutvā brāhmaṇe pucchiṃ te sabbacatukkayaññaṃ yajitvā 
 sotthiṃ karissāmāti vatvā yaññāvāṭe kammaṃ karonti tesaṃ 
 saddānaṃ sutattā kiṃ mayhaṃ bhavissatīti  Na kiñci mahārāja 
 nerayikasattā dukkhaṃ anubhavantā evaṃ viraviṃsu na ime saddā 
 idāneva tayā evaṃ sutā porāṇakarājūhi sutāyeva te brāhmaṇe 
 pucchitvā pasughātayaññaṃ kattukāmā hutvā paṇḍitānaṃ kathaṃ sutvā 
 na kariṃsu paṇḍitā tesaṃ saddānaṃ antaraṃ kathetvā mahājanaṃ 
 visajjāpetvā sotthimakaṃsūti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 aññatarasmiṃ kāsikagāme brāhmaṇakule nibbattitvā vayappatto 
 kāme pahāya isipabbajjaṃ pabbajitvā jhānābhiññāyo uppādetvā 
 jhānakīḷaṃ kīḷanto himavante ramaṇīye vanasaṇḍe vasati  Tadā 
 bārāṇasīrājā catunnaṃ nerayikānaṃ ime cattāro sadde sutvā bhītatasito 
 imināva niyāmena brāhmaṇehi tiṇṇaṃ antarāyānaṃ aññataro 
 bhavissati sabbacatukkayaññena taṃ vūpasamessāmāti vutte sampaṭicchi  
 Purohito brāhmaṇehi saddhiṃ yaññāvāṭaṃ paccupaṭṭhāpesi  Mahājano 
 thūṇupanīto ahosi  Tadā bodhisatto mettābhāvanaṃ purecārikaṃ 
 katvā dibbacakkhunā lokaṃ volokento imaṃ kāraṇaṃ disvā ajja 
 mayā gantuṃ vaṭṭati mahājanassa sotthi bhavissatīti iddhibalena 
 vehāsaṃ uppatitvā bārāṇasīrañño uyyāne otaritvā maṅgalasilāpaṭṭe 
 kāñcanarūpakaṃ viya nisīdi  Tadā purohitassa jeṭṭhantevāsiko 
  
  
 page     
 Ācariyaṃ upasaṅkamitvā nanu ācariya amhākaṃ vedesu paraṃ māretvā 
 sotthikaraṇaṃ nāma natthīti āha  Purohito tvaṃ rājadhanaṃ mamāyasi 
 mayaṃ bahumacchamaṃsaṃ khādissāma dhanaṃ labhissāma tuṇhī hohīti taṃ 
 paṭibāhi  So nāhaṃ ettha sahāyo bhavissāmīti nikkhamitvā 
 rājuyyānaṃ gantvā bodhisattaṃ disvā vanditvā katapaṭisanthāro ekamante 
 nisīdi  Bodhisatto kiṃ māṇava rājā dhammena rajjaṃ kāretīti pucchi  
 Bhante rājā dhammena rajjaṃ kāreti rattibhāge pana caturo sadde 
 sutvā brāhmaṇe pucchi brāhmaṇā sabbacatukkayaññaṃ yajitvā 
 sotthiṃ karissāmāti vadiṃsu rājā pasughātakammaṃ katvā attano 
 sotthiṃ kāretukāmo mahājano thūṇupanīto kinnukho bhante 
 tumhādisānaṃ sīlavantānaṃ tesaṃ saddānaṃ nipphattiṃ vatvā mahājanaṃ 
 maraṇamukhā mocetuṃ na vaṭṭatīti  Māṇava rājā amhe na jānāti 
 mayampi taṃ na jānāma imesaṃ pana saddānaṃ nipphattiṃ jānāma 
 sace rājā amhe upasaṅkamitvā puccheyya rājānaṃ nikkaṅkhaṃ katvā 
 katheyyāmāti  Tenahi bhante muhuttaṃ idheva hotha ahaṃ rājānaṃ 
 ānessāmīti  Sādhu  māṇavāti  So gantvā rañño tamatthaṃ 
 ārocetvā rājānaṃ ānesi  Rājā bodhisattaṃ vanditvā 
 ekamantaṃ nisinno pucchi saccaṃ kira tumhe mayā sutasaddānaṃ 
 nipphattiṃ jānāthāti  Āma mahārājāti  Kathetha bhanteti  
 Mahārāja ete purimabhave paresaṃ rakkhitagopitesu dāresu cārittaṃ 
 āpajjitvā bārāṇasīsāmante catūsu lohakumbhīsu nibbattā 
  
  
 page     
 Kuṭṭhite   khāralohudake pheṇuddehakaṃ paccamānā tiṃsavassasahassāni adho 
 gantvā bhūmitalaṃ āhacca uddhaṃ ārohantā tiṃsavassasahasseneva kālena 
 lohakumbhīmukhaṃ disvā bahi oloketvā cattāro janā catasso 
 gāthā paripuṇṇā katvā vattukāmāpi tathā kātuṃ asakkontā 
 ekekameva akkharaṃ katvā puna lohakumbhīsuyeva nimuggā tesu dukāraṃ 
 vatvā nimuggasatto evaṃ vattukāmo ahosi 
            dujjīvitamajīvimhā         yesanno na dadāmhase 
            vijjamānesu bhogesu      dīpaṃ nākamha attanoti 
 na ca sakkhīti vatvā bodhisatto attano ñāṇena taṃ gāthaṃ paripuṇṇaṃ 
 katvā kathesi  Sesāsupi eseva nayo  Tesu sakāraṃ vatvā 
 vattukāmassa ayaṃ gāthā 
            saṭṭhivassasahassāni        paripuṇṇāni sabbaso 
            niraye paccamānānaṃ       kadā anto bhavissatīti  
 Nakāraṃ vatvā vattukāmassa ayaṃ gāthā 
            natthi anto kuto anto   na anto paṭidissati 
            tadā hi pakataṃ pāpaṃ       mamaṃ tuyhañca mārisāti  
 Sokāraṃ vatvā vattukāmassa ayaṃ gāthā 
            sohaṃ nūna ito gantvā    yoniṃ laddhāna mānusiṃ 
            vadaññū sīlasampanno       kāhāmi kusalaṃ bahunti  
      Tattha dujjīvitanti tīṇi duccaritāni caranto dujjīvitaṃ 
  Footnote    kaṭhine  
  
  
 page     
 Lāmakajīvitaṃ jīvati nāma  Sopi tadeva sandhāyāha dujjīvitamajīvimhāti  
 Yesanno na dadāmhaseti ye mayaṃ deyyadhamme ca paṭiggāhake 
 ca vijjamāneyeva na dānaṃ dadimhā  Dīpaṃ nākamhāti attano 
 patiṭṭhaṃ na karimhā  Sabbasoti sabbākārena  Paripuṇṇānīti 
 anūnāni anadhikāni  Paccamānānanti amhākaṃ imasmiṃ niraye 
 paccamānānaṃ  Natthi antoti amhākaṃ asukakāle nāma mokkho bhavissatīti 
 evaṃ kālaparicchedo natthi  Kuto antoti kena kāraṇena anto 
 paññāyissati  Na antoti antaṃ daṭṭhukāmānampi no dukkhassa 
 anto na paṭidissati  Tadā hi pakatanti tasmiṃ kāle mārisā 
 mamañca tuyhañca pakataṃ pāpaṃ pakaṭṭhaṃ atibahumeva kataṃ  Tathā hi 
 pakatantipi pāṭho  Tena kāraṇena kataṃ yenassa anto daṭṭhuṃ 
 na sakkāti attho  Mārisāti mayā sadisāti  Piyālapanametaṃ  
 Nūnāti ekaṃsaṭṭhe nipāto  So ahaṃ ito gantvā yoniṃ  mānusiṃ 
 laddhā vadaññū sīlasampanno hutvā ekaṃseneva bahuṃ kusalaṃ karissāmīti 
 ayamettha attho  
      Iti bodhisatto ekamekaṃ gāthaṃ vatvā mahārāja so nerayikasatto 
 imaṃ gāthaṃ paripuṇṇaṃ katvā vattukāmo attano pāpassa 
 mahantatāya tathā kātuṃ nāsakkhi iti so attano kammavipākaṃ 
 anubhavanto viravi tumhākaṃ etassa saddassa savanapaccayā antarāyo 
 nāma natthi tumhe mā bhāyitthāti rājānaṃ saññāpesi  Rājā 
 mahājanaṃ visajjāpetvā suvaṇṇabheriñcārāpetvā yaññāvāṭaṃ 
  
  
 page     
 Viddhaṃsāpesi  Bodhisatto mahājanassa sotthiṃ katvā katipāhaṃ vasitvā 
 tattheva gantvā aparihīnajjhāno brahmaloke nibbatti  
      Satthā  imaṃ dhammadesanaṃ āharitvā jātakaṃ samodhānesi tadā 
 purohitassa māṇavo sārīputto ahosi tāpaso pana ahamevāti  
                     Lohakumbhījātakaṃ catutthaṃ 
                        
                         maṃsajātakaṃ 
      pharusā vata te vācāti idaṃ satthā jetavane viharanto sārīputtattherena 
 pītavirecanānaṃ dinnarasapiṇḍapātaṃ ārabbha kathesi  
      Tadā kira jetavane ekacce bhikkhū sinehavirecanaṃ piviṃsu  Tesaṃ 
 rasapiṇḍapātena attho hoti  Gilānupaṭṭhākā rasabhattaṃ āharissāmāti 
 sāvatthiyaṃ pavisitvā odanīyagharavīthiyaṃ piṇḍāya caritvāpi rasabhattaṃ 
 alabhitvā nivattiṃsu  Thero divātaraṃ piṇḍāya pavisamāno te 
 bhikkhū disvā kiṃ āvuso atipageva nivattitthāti pucchi  Te 
 tamatthaṃ ārocesuṃ  Thero tenahi ethāti te gahetvā tameva 
 vīthiṃ agamāsi  Manussā pūretvā pūretvā rasabhattaṃ adaṃsu  
 Gilānupaṭṭhākā vihāraṃ āharitvā gilānānaṃ adaṃsu  Te rasaṃ 
 paribhuñjiṃsu  Athekadivasaṃ bhikkhū dhammasabhāyaṃ kathaṃ samuṭṭhāpesuṃ āvuso 
 thero kira pītavirecanānaṃ upaṭṭhāke rasabhattaṃ alabhitvā nikkhamante 
 gahetvā odanīyagharavīthiyaṃ caritvā bahurasapiṇḍapātaṃ pesesīti  
 Satthā āgantvā kāyanuttha bhikkhave etarahi kathāya sannisinnāti 
  
  
 page     
 Pucchitvā imāya nāmāti vutte na bhikkhave idāneva 
 sārīputto varamaṃsaṃ labhi pubbepi muduvācā piyavacanaṃ vattuṃ chekā 
 paṇḍitā labhiṃsūti vatvā atītaṃ āhari  
       Atīte bārāṇasiyaṃ brahmadatte rajjaṃ kārente bodhisatto 
 seṭṭhiputto ahosi  Athekadivasaṃ eko migaluddako bahumaṃsaṃ labhitvā 
 yānakaṃ pūretvā vikkīṇissāmīti nagaraṃ āgacchati  Tadā bārāṇasīvāsikā 
 cattāro seṭṭhiputtā nagarā nikkhamitvā ekasmiṃ maggasabhāge 
 ṭhāne kiñci diṭṭhaṃ sutaṃ samullapantā nisīdiṃsu  Etesu 
 eko seṭṭhiputto taṃ maṃsayānakaṃ disvā etaṃ luddakaṃ maṃsakhaṇḍaṃ 
 āharāpemīti pucchi  Gaccha āharāpehīti  So taṃ upasaṅkamitvā 
 are luddaka dehi me maṃsakhaṇḍanti āha  Luddako paraṃ kiñci 
 yācantena nāma piyavacanena bhavitabbaṃ tayā kathitavācāya anucchavikaṃ 
 maṃsakhaṇḍaṃ labhissasīti vatvā paṭhamaṃ gāthamāha 
          pharusā vata te vācā    maṃsaṃ yācanako asi 
          kilomasadisī vācā       kilomaṃ samma dadāmi teti  
      Tattha kilomasadisīti pharusatāya  kilomasadisī    Kilomaṃ samma 
 dadāmi teti handa gaṇha idante vācāya sadisaṃ kilomaṃ dammīti 
 nīrasaṃ kilomakhaṇḍaṃ ukkhipitvā adāsi  
      Atha naṃ aparo seṭṭhiputto kinti vatvā yācasīti pucchi  
 Areti vatvāti  So ahampi naṃ yācissāmīti vatvā gantvā 
 jeṭṭhakabhātika maṃsakhaṇḍaṃ me dehīti āha  Itaro tava vacanassa 
  
  
 page     
 Anucchavikaṃ labhissasīti vatvā dutiyaṃ gāthamāha 
         aṅgametaṃ manussānaṃ       bhātā loke pavuccati 
         aṅgassa sadisī vācā      aṅgaṃ samma dadāmi teti  
      Tassattho imasmiṃ loke manussānaṃ aṅgasadisattā aṅgametaṃ 
 yadidaṃ bhātā bhaginīti tasmā tavesā aṅgasadisī vācāti etissā 
 anucchavikaṃ aṅgameva dadāmi teti  
      Evañca pana vatvā aṅgamaṃsaṃ ukkhipitvā adāsi  Taṃ 
 aparo seṭṭhiputto kinti vatvā yācasīti pucchi  Bhātikāti 
 vatvāti  So ahampi naṃ yācissāmīti vatvā gantvā tāta 
 maṃsakhaṇḍaṃ me dehīti āha  Luddo tava vacanānurūpaṃ lacchasīti vatvā 
 tatiyaṃ gāthamāha 
         tātāti putto vadamāno   kampeti hadayaṃ pitu 
         hadayassa sadisī vācā      hadayaṃ samma dadāmi teti  
      Evañca pana vatvā hadayamaṃsena saddhiṃ madhuramaṃsaṃ ukkhipitvā 
 adāsi  Taṃ catuttho seṭṭhiputto kinti vatvā yācasīti pucchi  
 So tātāti vatvāti  So ahampi naṃ yācissāmīti vatvā gantvā 
 sahāya maṃsakhaṇḍaṃ me dehīti āha  Luddo tava vacanānurūpaṃ 
 labhissasīti vatvā catutthaṃ gāthamāha 
         yassa gāme sakhā natthi    yathāraññaṃ tatheva taṃ 
         sabbassa sadisī vācā      sabbaṃ samma dadāmi teti  
      Tassattho yassa purisassa gāme sukhadukkhesu saha ayanato 
  
  
 page     
 Sahāyasaṅkhāto sakhā natthi tassa taṃ ṭhānaṃ yathā amanussaṃ araññaṃ 
 tatheva hoti iti ayaṃ tava vācā sabbassa sadisīti sabbena 
 attano santakena vibhavena sadisī tasmā sabbameva idaṃ mama 
 santakaṃ maṃsayānakaṃ dadāmi teti  
      Evañca pana vatvā ehi samma sabbamevidaṃ maṃsayānakaṃ tava 
 gehaṃ harissāmīti āha  Seṭṭhiputto tena yānakaṃ pājāpento 
 attano gharaṃ gantvā maṃsaṃ otārāpetvā luddassa sakkārasammānaṃ 
 katvā puttadārampi tassa pakkosāpetvā luddakammato apanetvā 
 attano kuṭumbamajjhe vasāpento tena saddhiṃ abhejjasahāyo hutvā 
 yāvajīvaṃ samaggasaṃvāsaṃ vasi  
      Satthā imaṃ dhammadesanaṃ āharitvā jātakaṃ samodhānesi tadā 
 luddako sārīputto ahosi  sabbamaṃsalābhī seṭṭhiputto pana 
 ahamevāti  
                       Maṃsajātakaṃ pañcamaṃ 
                         
                       sasapaṇḍitajātakaṃ 
      satta me rohitā macchāti idaṃ satthā jetavane viharanto 
 sabbaparikkhāradānaṃ ārabbha kathesi  
      Sāvatthiyaṃ kireko kuṭumbiko buddhappamukhassa bhikkhusaṅghassa 
 sabbaparikkhāradānaṃ sajjetvā gharadvāre maṇḍapaṃ kāretvā buddhappamukhaṃ 
 bhikkhusaṅghaṃ nimantetvā susajjitamaṇḍape pavarāsane nisīdāpetvā 
  
  
 page     
 Nānaggarasaṃ paṇītadānaṃ datvā puna svātanāya sattāhaṃ nimantetvā 
 sattame divase buddhappamukhānaṃ pañcannaṃ bhikkhusatānaṃ sabbaparikkhāraṃ 
 adāsi  Satthā bhattakiccāvasāne anumodanaṃ karonto upāsaka 
 tayā pītisomanassaṃ kātuṃ vaṭṭati idañca dānaṃ nāma porāṇakapaṇḍitānaṃ 
 vaṃso porāṇakapaṇḍitā hi sampattayācakānaṃ jīvitaṃ 
 pariccajitvā attano maṃsampi adaṃsūti vatvā tena yācito atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 sasayoniyaṃ nibbattitvā araññe vasi  Tassa pana araññassa 
 ekato pabbatapādo ekato nadī ekato paccantagāmo ahosi  
 Aparepissa tayo sahāyā ahesuṃ makkaṭo sigālo uddoti  Te 
 cattāropi paṇḍitā ekato vasantā attano attano gocaraṭṭhāne 
 gocaraṃ gahetvā sāyaṇhasamaye ekato sannipatanti  Sasapaṇḍito 
 dānaṃ dātabbaṃ sīlaṃ rakkhitabbaṃ uposathakammaṃ kātabbanti tiṇṇaṃ 
 janānaṃ ovādavasena dhammaṃ desesi  Te tassa ovādaṃ 
 sampaṭicchitvā attano attano nivāsanagumbaṃ pavisitvā vasanti  Evaṃ 
 kāle gacchante ekadivasaṃ bodhisatto ākāsaṃ oloketvā candaṃ 
 disvā sve uposathadivasoti ñatvā itare tayo āha sve 
 uposatho tumhepi tayo janā sīlaṃ samādiyitvā uposathikā hotha 
 sīle patiṭṭhāya dinnadānaṃ mahapphalaṃ hoti tasmā yācake sampatte 
 tumhe khāditabbāhārarasaṃ datvā khādeyyāthāti  Te sādhūti 
  
  
 page     
 Sampaṭicchitvā attano attano vasanaṭṭhānesu vasiṃsu  Punadivase 
 tesu uddo pātova gocaraṃ pariyesissāmīti cintetvā gaṅgātīraṃ 
 gato  Atheko bālisiko satta rohitamacche uddharitvā valliyāva 
 āvuṇitvā gaṅgātīre vālikaṃ viyūhitvā bālikāya paṭicchādetvā 
 puna macche gaṇhanto adhogaṅgaṃ gacchi  Uddo macchagandhaṃ ghāyitvā 
 bālikaṃ viyūhitvā macche disvā nīharitvā atthi nukho etesaṃ 
 sāmikoti tikkhattuṃ ghosetvā sāmikaṃ apassanto vallīkoṭiṃ ḍaṃsitvā 
 netvā attano vasanagumbe ṭhapetvā velāyameva khādissāmīti 
 attano sīlaṃ āvajjento nipajji  Sigālopi nikkhamitvā gocaraṃ 
 pariyesanto ekassa khettagopakassa kuṭiyaṃ dve maṃsasūlāni ekañca 
 godhaṃ ekañca dadhivārakaṃ disvā atthi nukho etassa sāmikoti 
 tikkhattuṃ ghosetvā sāmikaṃ adisvā dadhivārakassa uggahaṇarajjukaṃ gīvāyaṃ 
 pavesetvā maṃsasūle ca godhañca mukhena ḍaṃsitvā netvā attano 
 sayanagumbe ṭhapetvā velāyameva khādissāmīti attano sīlaṃ āvajjento 
 nipajji  Makkaṭopi vanasaṇḍaṃ pavisitvā ambapiṇḍaṃ āharitvā 
 attano vasanaṭṭhānagumbe ṭhapetvā velāyameva khādissāmīti attano 
 sīlaṃ āvajjento nipajji  Bodhisatto pana velāyameva nikkhamitvā 
 dabbatiṇāni khādissāmīti attano vasanagumbeyeva nipanno cintesi 
 mama santikaṃ āgatānaṃ yācakānaṃ tiṇāni dātuṃ na sakkā 
 tilataṇḍulādayopi mayhaṃ natthi sace mama santikaṃ yācako āgacchissati 
 attano sarīramaṃsaṃ dassāmīti  Tassa sīlatejena sakkassa 
  
  
 page     
 Bhavanaṃ uṇhākāraṃ dassesi  Taṃ kira sakkassa āyukkhayena vā 
 uṇhaṃ hoti puññakkhayena vā aññasmiṃ vā mahānubhāve satte 
 taṃ ṭhānaṃ paṭṭhente dhammikasamaṇabrāhmaṇānaṃ sīlatejena  Tadā 
 sīlatejena uṇhaṃ ahosi  So āvajjamāno imaṃ kāraṇaṃ ñatvā 
 sasarājaṃ vīmaṃsissāmīti paṭhamaṃ uddassa vasanaṭṭhānaṃ gantvā brāhmaṇavesena 
 aṭṭhāsi  Brāhmaṇa kimatthaṃ āgatosīti vutte paṇḍita 
 sace kiñci āhāraṃ labheyyaṃ uposathiko hutvā samaṇadhammaṃ 
 kareyyanti  So sādhu dassāmi te āhāranti tena saddhiṃ 
 sallapanto paṭhamaṃ gāthamāha 
          satta me rohitā macchā    udakā thalamubbhatā 
          idaṃ brāhmaṇa me atthi     etaṃ bhutvā vane vasāti  
      Tattha thalamubbhatāti udakato thale ṭhapitā bālisikenāpi   
 uddhaṭā  Etaṃ bhutvāti etaṃ mama santakaṃ macchāhāraṃ pacitvā 
 bhuñjitvā samaṇadhammaṃ karonto ramaṇīye rukkhamūle nisinno imasmiṃ 
 vane vasāti  
      Brāhmaṇo pageva tāva hotu pacchā jānissāmīti sigālassa 
 santikaṃ gato tenāpi kimatthaṃ ṭhitosīti vutte tathevāha  
 Sigālo sādhu dassāmīti tena saddhiṃ sallapanto dutiyaṃ gāthamāha 
          dussa me khettapālassa    rattiṃ bhattaṃ apābhataṃ 
          maṃsasūlā ca dve godhā    ekañca dadhivārakaṃ 
  Footnote    kenāpi vā  
  
  
 page     
          Idaṃ brāhmaṇa me atthi    etaṃ bhutvā vane vasāti  
      Tattha dussa meti yo esa mama avidūre khettapālo vasati 
 dussa amussāti attho  Apābhatanti ābhataṃ ānītaṃ  Maṃsasūlā 
 ca dve godhāti aṅgāre pakkāni dve maṃsasūlāni ca ekā ca 
 godhā  Dadhivārakanti dadhivārako  Idanti idaṃ ettakaṃ mama 
 atthi etaṃ sabbampi yathābhirucitena pākena pacitvā paribhuñjitvā 
 uposathiko hutvā ramaṇīye rukkhamūle nisīditvā samaṇadhammaṃ karonto 
 imasmiṃ vane vasāti attho  
        Brāhmaṇo pageva tāva hotu   pacchā jānissāmīti 
 makkaṭassa santikaṃ gato tenāpi kimatthaṃ ṭhitosīti vutte tathevāha  
 Makkaṭo sādhu demīti tena saddhiṃ sallapanto tatiyaṃ gāthamāha 
        ambapakkudakaṃ sītaṃ         sītacchāyaṃ manoramaṃ 
        idaṃ brāhmaṇa me  atthi   etaṃ bhutvā vane vasāti  
      Tattha ambapakkanti madhuraambaphalaṃ  Udakaṃ sītanti gaṅgāya 
 udakaṃ sītalaṃ  Etaṃ bhutvāti brāhmaṇa etaṃ ambaphalaṃ paribhuñjitvā 
 sītalaṃ udakaṃ pivitvā yathārucite ramaṇīye rukkhamūle nisinno 
 samaṇadhammaṃ karonto imasmiṃ vanasaṇḍe vasāti  
      Brāhmaṇo   pageva tāva hotu   pacchā jānissāmīti sasapaṇḍitassa 
 santikaṃ gato   tenāpi kimatthamāgatosīti vutte tathevāha  
 Taṃ sutvā bodhisatto somanassappatto brāhmaṇa suṭṭhu te 
 kataṃ āhāratthāya mama santikaṃ āgacchantena  ajjāhaṃ mayā 
  
  
 page     
 Adinnapubbaṃ dānaṃ dassāmi tvaṃ pana sīlavā pāṇātipātaṃ na karissasi 
 gaccha nānādārūni saṅkaḍḍhitvā aṅgāre katvā mayhaṃ ārocehi 
 ahaṃ attānaṃ pariccajitvā aṅgāramajjhe patissāmi mama sarīre 
 pakke tvaṃ maṃsaṃ khāditvā samaṇadhammaṃ kareyyāsīti tena saddhiṃ 
 sallapanto catutthaṃ gāthamāha 
       na sasassa tilaṃ atthi        na muggā napi taṇḍulā 
       iminā agginā pakkaṃ       mamaṃ bhutvā vane vasāti  
      Tattha mamaṃ bhutvāti   yantaṃ ahaṃ aggiṃ karohīti vadāmi 
 iminā agginā pakkaṃ maṃ bhuñjitvā imasmiṃ vane vasa ekassa 
 sasassa sarīrannāma ekassa purisassa yāpanamattaṃ hotīti  
      Sakko tassa kathaṃ sutvā attano ānubhāvena ekaṃ aṅgārarāsiṃ 
 māpetvā bodhisattassa ārocesi  So dabbatiṇasayanato 
 uṭṭhāya tattha gantvā sace me lomantaresu pāṇakā atthi te 
 mā mariṃsūti tikkhattuṃ sarīraṃ vidhūnitvā sakalasarīraṃ dānamukhe datvā 
 laṅghitvā padumapuñje rājahaṃso viya pamuditacitto aṅgārarāsimhi 
 patati  So pana aggi bodhisattassa sarīre lomakūpamattampi uṇhaṃ 
 kātuṃ nāsakkhi  Himagabbhe paviṭṭho viya ahosi  Atha sakkaṃ 
 āmantetvā brāhmaṇa tayā kato aggi atisītalo mama sarīre 
 lomakūpamattampi uṇhaṃ kātuṃ na sakkoti kinnāmetanti āha  
 Paṇḍita nāhaṃ brāhmaṇo sakkohamasmi tava vīmaṃsanatthaṃ 
 āgatosmīti  Sakka tvaṃ tāva tiṭṭha  sakalopi ce lokasannivāso 
  
  
 page     
 Maṃ dānena vīmaṃseyya neva me adātukāmattaṃ passeyyāti 
 bodhisatto sīhanādaṃ nadi  Atha naṃ sakko  sasapaṇḍita tava guṇo 
 sakalakappaṃ pākaṭo hotūti pabbataṃ pīḷetvā pabbatarasamādāya 
 candamaṇḍale sasalakkhaṇaṃ likhitvā bodhisattaṃ ānetvā tasmiṃ 
 vanasaṇḍe tasmiṃyeva vanagumbe taruṇadabbatiṇapiṭṭhe nipajjāpetvā attano 
 devalokameva gato  Tepi cattāro paṇḍitā samaggā sammodamānā 
 sīlaṃ pūretvā uposathakammaṃ katvā yathākammaṃ gatā  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne sabbaparikkhāradāyako gahapati 
 sotāpattiphale patiṭṭhahi  Tadā uddo ānando ahosi  Sigālo 
 moggallāno  Makkaṭo sārīputto  Sakko anuruddho  Sasapaṇḍito 
 pana ahamevāti  
                     Sasapaṇḍitajātakaṃ  chaṭṭhaṃ 
                       
                       matarodanajātakaṃ 
      matamatameva rodathāti idaṃ satthā jetavane viharanto aññataraṃ 
 sāvatthiyaṃ kuṭumbikaṃ ārabbha kathesi  
      Tassa kira bhātā kālamakāsi  So tassa kālakiriyāya 
 sokābhibhūto na nhāyati na bhuñjati na vilimpati pātova susānaṃ 
 gantvā sokappatto rodati  Satthā paccūsasamaye lokaṃ volokento 
 tassa sotāpattiphalupanissayaṃ disvā  imassa atītaṃ kāraṇaṃ 
  
  
 page     
 Āharitvā sokaṃ vūpasametvā sotāpattiphalaṃ dātuṃ vaṭṭati ṭhapetvā 
 maṃ añño koci samattho natthi imassa mayā avassayena bhavituṃ 
 vaṭṭatīti punadivase pacchābhattaṃ piṇḍapātapaṭikkanto pacchāsamaṇaṃ 
 ādāya tassa gharadvāraṃ gantvā satthā āgatoti sutvā āsanaṃ 
 paññāpetvā pavisathāti kuṭumbikena vutto pavisitvā paññattāsane 
 nisīdi  Kuṭumbikopi āgantvā satthāraṃ vanditvā ekamantaṃ 
 nisīdi  Atha naṃ satthā kiṃ kuṭumbika cintesīti āha  
 Āma bhante mama bhātu matakālato paṭṭhāya cintemīti  Āvuso 
 sabbe saṅkhārā aniccā bhijjitabbayuttakaṃ bhijjati tattha na 
 cintetabbaṃ porāṇakapaṇḍitāpi bhātari mate bhijjitabbayuttakaṃ 
 bhijjīti na cintayiṃsūti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 asītikoṭivibhave seṭṭhikule nibbatti  Tassa vayappattassa mātāpitaro 
 kālamakaṃsu  Tesu kālakatesu bodhisattassa bhātā kuṭumbaṃ 
 vicāresi  Bodhisatto taṃ nissāya jīvati  So aparabhāge 
 tathārūpena byādhinā kālamakāsi  Ñātimittāmaccā sannipatitvā 
 bāhā paggayha kandanti rodanti  Ekopi sakabhāvena saṇṭhātuṃ 
 nāsakkhi  Bodhisatto pana neva kandati na rodati  Manussā 
 passatha bho imassa bhātari mate mukhasaṅkocanamattampi natthi ativiya 
 thaddhahadayo dvepi koṭṭhāse ahameva bhuñjissāmīti bhātu maraṇaṃ 
 icchati maññeti bodhisattaṃ garahiṃsu  Ñātakāpi naṃ tvaṃ bhātari 
  
  
 page     
 Mate na rodasīti garahiṃsuyeva  So tesaṃ vacanaṃ sutvā tumhe 
 attano andhabālabhāvena aṭṭha lokadhamme ajānantā mama bhātā 
 matoti rodatha ahampi marissāmi mampi ayampi marissatīti kasmā na 
 rodatha tumhepi marissatha attānampi mayampi marissāma marissāmāti 
 kasmā na rodatha sabbe saṅkhārā aniccā hutvā honti teneva 
 sabhāvena saṇṭhātuṃ samattho ekasaṅkhāropi natthi tumhe andhabālā 
 aññāṇatāya aṭṭha lokadhamme ajānitvā rodatha ahaṃ kimatthaṃ 
 rodissāmīti vatvā imā gāthā abhāsi 
          matamatameva rodatha         na hi taṃ rodatha yo marissati 
          sabbeva sarīradhārino       anupubbena jahanti jīvitaṃ 
          devā manussā catuppadā    pakkhigaṇā uragā ca bhogino 
          yamhi   sarīre anissarā   ramamānāva jahanti jīvitaṃ 
          evaṃ calitaṃ asaṇṭhitaṃ        sukhadukkhaṃ manujesu apekkhiyaṃ 
          kanditaṃ ruṇataṃ   niratthakaṃ    kiṃ vo sokaguṇābhikīrare 
          dhuttā soṇḍā ca akatā    bālā sūrā ayogino 
          dhīraṃ maññanti bāloti       ye dhammassa akovidāti  
      Tattha matamatamevāti matamataṃyeva  Anupubbenāti attano attano 
 maraṇavāre sampatte paṭipāṭiyā jahanti jīvitaṃ na ekatova sabbe 
 maranti yadi evaṃ mareyyuṃ lokappavatti ucchijjeyya  Bhoginoti 
 mahantena sarīrabhogena samannāgatā  Ramamānāti tattha tattha 
  Footnote    asmiṃ             kanditaruditaṃ  
  
  
 page     
 Nibbattā sabbepi ete devādayo sattā attano attano 
 nibbattaṭṭhāne abhiramamānāva anukkaṇṭhitāva jīvitaṃ jahanti  Evaṃ 
 calitanti evaṃ tīsu bhavesu niccalabhāvassa ca saṇṭhitabhāvassa ca 
 abhāvā calitaṃ asaṇṭhitaṃ  Kiṃ vo sokaguṇābhikīrareti kiṃkāraṇā 
 tumhe sokarāsī abhikīranti ajjhottharanti  Dhuttā soṇḍā ca 
 akatāti itthīdhuttā surādhuttā akkhadhuttā ca surāsoṇḍā ca 
 bhattasoṇḍādayo soṇḍā ca akatavuḍḍhino   asikkhitakā ca  
 Bālāti bālyena samannāgatā avidū  Sūrā ayoginoti 
 ayonisomanasikārena sūrā yogena ayuttatāya ayogino  Ayodhinotipi 
 pāṭho  Kilesamārena saddhiṃ yujjhituṃ asamatthāti attho  Dhīraṃ 
 maññanti bāloti ye dhammassa akovidāti ye evarūpā dhuttādayo 
 aṭṭhavidhassa lokadhammassa akovidā te appamattakepi 
 dukkhadhamme uppanne anattamanā kandamānā rodamānā aṭṭha 
 lokadhamme tattato   ajānitvā ñātimaraṇādīsu akandantaṃ arodantaṃ 
 mādisaṃ dhīraṃ paṇḍitaṃ bālo ayaṃ na rodatīti maññantīti  
      Evaṃ bodhisatto tesaṃ dhammaṃ desetvā sabbepi te asoke 
 akāsi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne kuṭumbiko sotāpattiphale 
 patiṭṭhahi  Tadā mahājanassa dhammaṃ desetvā 
  Footnote    akatabuddhino                    tattvato  
  
  
 page     
      Nissokabhāvakarapaṇḍito ahamevāti  
                    Matarodanajātakaṃ  sattamaṃ 
                       
                        kaṇavīrajātakaṃ 
      yantaṃ vasantasamayeti idaṃ satthā jetavane viharanto 
 purāṇadutiyikāya palobhanaṃ ārabbha kathesi  
      Vatthu indriyajātake  āvibhavissati  Satthā pana taṃ bhikkhuṃ 
 pubbe tvaṃ bhikkhu etaṃ nissāya asinā sīsacchedaṃ paṭilabhasīti vatvā 
 atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 kāsikagāme ekassa gahapatikassa ghare coranakkhattena jāto 
 vayappatto corakammaṃ katvā jīvitaṃ kappento loke pākaṭo ahosi 
 sūro nāgabalo  Koci taṃ gaṇhituṃ nāsakkhi  So ekadivasaṃ 
 ekasmiṃ seṭṭhighare gharasandhiṃ chinditvā bahudhanaṃ āhari  Nāgarā 
 rājānaṃ upasaṅkamitvā deva eko mahācoro nagaraṃ vilumpati taṃ 
 gaṇhāpethāti vadiṃsu  Rājā tassa gahaṇatthāya nagaraguttikaṃ 
 āṇāpesi  So rattibhāge tattha tattha vaggabandhena manusse 
 ṭhapetvā taṃ sahoḍhaṃ   gaṇhāpetvā rañño ārocesi  Rājā 
 sīsamassa chindāti nagaraguttikaññeva āṇāpesi  Nagaraguttiko taṃ 
 pacchābāhuṃ bāḷhaṃ bandhanaṃ bandhāpetvā gīvāyassa rattakaṇavīramālaṃ 
  Footnote    sabhogaṃ  
  
  
 page     
 Laggitvā sīse iṭṭhakacuṇṇaṃ okīritvā catukke catukke kasāhi 
 taṃ pothento   kharassarena paṇavena āghātanaṃ neti  
 Imasmiṃ kira nagare vilopakārako coro gahitoti sakalanagaraṃ 
 saṅkhubhi  Tadā bārāṇasiyaṃ sahassaṃ gaṇhantī sāmā nāma gaṇikā 
 hoti rājaballabhā pañcasatavaṇṇadāsīparivārā pāsādatale vātapānaṃ 
 vivaritvā ṭhitā taṃ niyyamānaṃ passi  So pana abhirūpo pāsādiko 
 ativiya sobhaggappatto devavaṇṇo sabbesaṃ matthakamatthakena 
 paññāyati  Sāmā taṃ disvā paṭibaddhacittā hutvā kena 
 nukho upāyenāhaṃ imaṃ purisaṃ attano sāmikaṃ kareyyanti cintayantī 
 attheko upāyoti ñatvā attano atthakārikāya ekissā hatthe 
 nagaraguttikassa sahassaṃ pesesi ayaṃ coro sāmāya bhātā aññatra 
 sāmāya añño etassa nissayo natthi tumhe kira idaṃ sahassaṃ 
 gahetvā etaṃ visajjethāti  Sā tathā akāsi  Nagaraguttiko 
 ayaṃ coro pākaṭo na sakkā etaṃ visajjetuṃ aññaṃ pana 
 manussaṃ labhitvā imaṃ paṭicchannayānake nisīdāpetvā pesetuṃ sakkomīti 
 āha  Sā gantvā tassā ārocesi  Tadā paneko 
 seṭṭhiputto sāmāya paṭibaddhacitto devasikaṃ sahassaṃ deti  So 
 taṃdivasampi sūriyatthaṅgamanavelāya sahassaṃ gaṇhitvā taṃ gharaṃ agamāsi  
 Sāmāpi sahassabhaṇḍikaṃ gahetvā ūrūsu ṭhapetvā rodantī nisinnā 
 bhoti kiṃ etanti vutte sāmi ayaṃ coro mama bhātā  ahaṃ 
  Footnote    tāḷāpento  
  
 Page         
  
 page     
 Nīcaṃ kammaṃ karomīti mayhaṃ santikaṃ na eti nagaraguttikassa pahite 
 sahassaṃ labhamāno visajjessāmīti sāsanaṃ pesesi idāni imaṃ 
 sahassaṃ ādāya nagaraguttikassa santikaṃ gantuṃ na labhāmīti  So 
 tassā paṭibaddhacittatāya ahaṃ gamissāmīti āha  Tenahi tayā 
 ābhatameva gahetvā gacchāhīti  So taṃ gahetvā nagaraguttikassa 
 gehaṃ gacchati  So taṃ seṭṭhiputtaṃ paṭicchannaṭṭhāne ṭhapetvā coraṃ 
 paṭicchannayāne nisīdāpetvā sāmāya  pahiṇitvā ayaṃ coro raṭṭhe 
 pākaṭo samandhakāraṃ tāva hotu atha naṃ manussānaṃ paṭisallīnavelāya 
 ghātāpessāmāti apadesaṃ katvā muhuttaṃ vītināmetvā 
 manussesu paṭisallīnesu seṭṭhiputtaṃ mahantenārakkhena āghātanaṃ 
 netvā asinā sīsaṃ chinditvā sarīraṃ sūle āropetvā nagaraṃ 
 pāvisi  Tato paṭṭhāya sāmā aññesaṃ hatthato kiñci na 
 gaṇhāti teneva saddhiṃ abhiramamānā vicarati  So cintesi sace 
 ayaṃ aññasmiṃ paṭibaddhacittā bhavissati mampi mārāpetvā teneva 
 saddhiṃ abhiramissati accantaṃ mittadubbhinī esā mayā idha 
 avasitvā khippaṃ palāyituṃ vaṭṭati gacchanto pana tucchahattho 
 agantvā etissā ābharaṇabhaṇḍikaṃ gahetvā gacchissāmīti cintetvā 
 ekadivasaṃ taṃ āha bhadde mayaṃ pañjare ṭhitā kukkuṭā viya niccaṃ 
 ghareyeva homa ekadivasaṃ uyyānakīḷaṃ kīḷissāmāti  Sā sādhūti 
 sampaṭicchitvā khādanīyabhojanīyādiṃ sabbaṃ paṭiyādetvā sabbābharaṇapaṭimaṇḍitā 
 tena saddhiṃ paṭicchannayāne nisīditvā uyyānaṃ agamāsi  
  
  
 page     
 So tattha tāya saddhiṃ kīḷanto  idāni mayhaṃ palāyituṃ vaṭṭatīti 
 tāya saddhiṃ kilesaratiyā ramitukāmo viya ekaṃ kaṇavīragacchantaraṃ 
 pavisitvā taṃ āliṅganto viya nippīḷetvā visaññiṃ katvā pātetvā 
 sabbābharaṇāni omuñcitvā tassāyeva uttarāsaṅgena bandhitvā 
 bhaṇḍikaṃ khandhe ṭhapetvā uyyānavatiṃ laṅghitvā pakkāmi  Sāpi 
 paṭiladdhasaññā uṭṭhāya paricārikānaṃ santikaṃ āgantvā ayyaputto 
 kahanti pucchi  Na jānāma ayyeti  Maṃ matāti saññāya 
 bhāyitvā palāto bhavissatīti anattamanā hutvā tatoyeva gehaṃ 
 gantvā mama piyasāmikassa adiṭṭhakālatova alaṅkatasayane na 
 sayissāmīti bhūmiyaṃ nipajji  Tato paṭṭhāya manāpaṃ sāṭakaṃ na 
 nivāseti dve bhattāni na bhuñjati gandhamālādīni na paṭisevati  
 Yenakenaci upāyena ayyaputtaṃ pariyesetvā pakkosāpessāmīti 
 naṭake pakkosāpetvā sahassaṃ adāsi  Kiṃ karoma ayyeti vutte 
 tumhākaṃ agamanaṭṭhānaṃ nāma natthi tumhe gāmanigamarājadhāniyo 
 carantā samajjaṃ katvā samajjamaṇḍale paṭhamameva imaṃ gītaṃ gāyeyyāthāti 
 naṭe sikkhāpentī  paṭhamaṃ gāthaṃ vatvā tumhehi imasmiṃ 
 gītake gīte sace ayyaputto tasmiṃ parisabbhantare bhavissati 
 tumhehi saddhiṃ kathessati athassa mama arogabhāvaṃ vatvā taṃ 
 ādāya āgaccheyyātha no ce āgacchati sāsanaṃ peseyyāthāti 
 paribbayaṃ datvā naṭe uyyojesi  Te bārāṇasito nikkhamitvā 
 tattha tattha samajjaṃ karontā ekaṃ paccantagāmaṃ agamiṃsu  Sopi 
  
  
 page     
 Coro palāyitvā tattha vasati  Te tattha samajjaṃ karontā 
 paṭhamameva imaṃ gītakaṃ gāyiṃsu 
          yantaṃ vasantasamaye      kaṇaveresu bhāṇusu 
          sāmaṃ bāhāya pīḷesi    sā taṃ ārogyamabravīti  
      Tattha kaṇaveresūti kaṇavīresu  Bhāṇusūti rattarattānaṃ pupphānaṃ 
 pabhāya sampannesu  Sāmanti evaṃnāmikaṃ  Pīḷesīti kilesaratiyā 
 ramitukāmo āliṅganto viya pīḷesi  Sā tanti sā sāmā 
 arogā tvaṃ pana sā matāti saññāya bhīto palāyasi  sā 
 attano ārogyaṃ abravi kathesi ārocesīti attho  
      Coro taṃ sutvā naṭaṃ upasaṅkamitvā   tvaṃ sāmā jīvatīti vadasi 
 ahampi na saddahāmīti   tena saddhiṃ sallapanto dutiyaṃ gāthamāha 
         ambho na kira saddheyyaṃ   yaṃ vāto pabbataṃ vahe 
         pabbatañce vahe vāto   sabbampi paṭhaviṃ vahe 
         yattha sāmā kālakatā    sāmaṃ ārogyamabravīti  
         Tassattho ambho naṭa idaṃ kira na saddhātabbaṃ yaṃ vāto 
 tiṇapaṇṇāni viya pabbataṃ vaheyya sacepi vāto pabbataṃ vaheyya 
 sabbampi paṭhaviṃ vaheyya yathā cetaṃ saddaheyyaṃ tathā idanti  
 Yattha sāmā kālakatāti yā nāma sāmā kālakatā sāmaṃ 
 ārogyaṃ pucchatīti  Kiṃkāraṇā asaddaheyyaṃ    Matā nāma na 
 kassaci sāsanaṃ pesentīti  
  Footnote    saddheyyaṃ  
  
  
 page     
      Tassa vacanaṃ sutvā naṭo tatiyaṃ gāthamāha 
         na ceva sā kālakatā     na ca sā aññamicchati 
         ekabhattā   kira sāmā  tameva abhikaṅkhatīti  
      Tattha tameva abhikaṅkhatīti aññaṃ purisaṃ  na icchati taññeva 
 ākaṅkhati  icchati paṭṭhetīti  
      Taṃ sutvā coro sā jīvatu vā mā vā na tāya mayhaṃ 
 atthoti vatvā catutthaṃ gāthamāha 
               asanthutaṃ maṃ cirasanthutena 
               nimini sāmā adhuvaṃ dhuvena 
               mayāpi sāmā nimineyya aññaṃ 
               ito ahaṃ dūrataraṃ gamissanti  
     Tattha asanthutanti akatasaṃsaggaṃ  Cirasanthutenāti cirakatasaṃsaggena  
 Niminīti parivattesi  Adhuvaṃ dhuvenāti maṃ adhuvaṃ tena dhuvasāmikena 
 parivattetuṃ nagaraguttikassa sahassaṃ datvā maṃ gaṇhīti attho  
 Mayāpi sāmā nimineyya aññanti sāmā mayāpi aññaṃ sāmikaṃ 
 parivattetvā gaṇheyya  Ito ahaṃ dūrataranti yattha na sakkā 
 tassā sāsanaṃ vā pavuttiṃ vā sotuṃ tādisaṃ dūrataraṭṭhānaṃ gamissaṃ 
 tasmā mama ito aññattha gatabhāvaṃ tassā ārocethāti 
 vatvā tesaṃ passantānaññeva daḷhataraṃ nivāsetvā vegena 
 palāyi  
  Footnote    ekabhattakiṇī  
  
  
 page     
      Naṭā gantvā tena katakiriyaṃ tassā kathayiṃsu  Sā vippaṭisārī 
 hutvā attano pakatiyāeva vītināmesi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikkhu sotāpattiphale 
 patiṭṭhahi  Tadā seṭṭhiputto ayaṃ bhikkhu ahosi  Sāmā 
 purāṇadutiyikā  Coro pana ahamevāti  
                    Kaṇavīrajātakaṃ    aṭṭhamaṃ 
                        
                        tittirajātakaṃ 
      susukhaṃ vata jīvāmīti idaṃ satthā kosambiyaṃ nissāya vadarikārāme 
 viharanto rāhulattheraṃ ārabbha kathesi  
      Vatthu heṭṭhā tipallatthajātake vitthāritameva  Dhammasabhāyaṃ 
 pana bhikkhūhi āvuso rāhulo sikkhākāmo kukkuccako ovādakkhamoti 
 tassāyasmato guṇakathā samuṭṭhāpitā  Satthā āgantvā 
 kāyanuttha bhikkhave etarahi kathāya sannisinnāti pucchitvā imāya 
 nāmāti vutte na bhikkhave idāneva pubbepi rāhulo sikkhākāmo 
 kukkuccako ovādakkhamoyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto takkasilāyaṃ sabbasippāni 
 uggaṇhitvā nikkhamma himavantappadese isipabbajjaṃ pabbajitvā abhiññā 
  Footnote    kaṇaverajātakaṃ  
  
  
 page     
 Ca samāpattiyo ca nibbattetvā jhānakīḷaṃ kīḷanto ramaṇīye 
 vanasaṇḍe vasitvā loṇambilasevanatthāya aññataraṃ paccantagāmaṃ 
 agamāsi  Tatra naṃ manussā disvā pasannacittā aññatarasmiṃ 
 araññe paṇṇasālaṃ kāretvā paccayehi upaṭṭhahantā vāsesuṃ  
 Tadā tasmiṃ gāmake eko sākuṇiko ekaṃ dīpakatittiraṃ gahetvā 
 suṭṭhu sikkhāpetvā pañjare pakkhipitvā paṭijaggati  So taṃ 
 araññaṃ netvā tassa saddena āgatāgate tittire gahetvā jīvitaṃ 
 kappesi  Atha so tittiro cintesi ekaṃ maṃ nissāya bahū 
 mama ñātakā nassanti mayhaṃ taṃ pāpanti nissaddo ahosi  
 So tassa nissaddabhāvaṃ ñatvā veḷupesikāya taṃ sīse paharati  
 Tittiro dukkhāturatāya saddaṃ karoti  Evaṃ so sākuṇiko taṃ 
 nissāya tittire gahetvā jīvitaṃ kappesi  Atha so tittiro 
 cintesi ime marantūti mayhaṃ cetanā natthi paṭiccakammaṃ pana 
 maṃ phusati mayi saddaṃ akaronte ete nāgacchanti karonteyevāgacuchanti 
 āgatāgate ayaṃ gahetvā jīvitakkhayaṃ pāpesi atthi 
 nukho ettha mayhaṃ pāpaṃ natthīti  So tato paṭṭhāya ko 
 nukho me imaṃ kaṅkhaṃ chindeyyāti tathārūpaṃ paṇḍitaṃ upadhārento 
 carati  Athekadivasaṃ so sākuṇiko bahū tittire gahetvā pacchiṃ 
 pūretvā pānīyaṃ pivissāmīti bodhisattassa assamaṃ gantvā taṃ 
 pañjaraṃ bodhisattassa santike ṭhapetvā pānīyaṃ pivitvā bālikātale 
 nipanno niddaṃ okkami  Tittiro tassa niddokkamanabhāvaṃ ñatvā 
  
  
 page     
 Mama kaṅkhaṃ imaṃ tāpasaṃ pucchissāmi jānanto me kathessatīti 
 pañjare nisinnoyeva taṃ pucchanto paṭhamaṃ gāthamāha 
          susukhaṃ vata jīvāmi          labhāmi ceva bhuñjituṃ 
          paripantheva tiṭṭhāmi        kā nu bhante gatī mamanti  
      Tattha susukhaṃ vatāti ahaṃ bhante imaṃ sākuṇikaṃ nissāya suṭṭhu 
 sukhaṃ jīvāmi  Labhāmi cevāti yathārucitaṃ khādanīyaṃ bhojanīyaṃ bhuñjitumpi 
 labhāmi  Paripantheva tiṭṭhāmīti apicakho yattha mama ñātakā 
 mama saddena āgatāgatā vinassanti  tasmiṃ paripanthe tiṭṭhāmi  Kā 
 nu bhanteti kā nukho bhante mama gati kā nipphatti bhavissatīti pucchi  
      Tassa pañhaṃ visajjento bodhisatto dutiyaṃ gāthamāha 
          mano ce te na paṇamati     pakkhi pāpassa kammuno 
          apāvaṭassa bhadrassa        na pāpamupalimpatīti  
      Tattha pāpassa kammunoti yadi tava mano pāpakammassatthāya 
 na paṇamati pāpakaraṇe ninno tappoṇo tappabbhāro na hoti  
 Apāvaṭassāti evaṃ sante pāpakammakaraṇatthāya apāvaṭassa 
 ussukkaṃ anāpannassa tava bhadrasseva sato pāpaṃ na upalimpati 
 na alliyatīti  
      Taṃ sutvā tittiro tatiyaṃ gāthamāha 
          ñātako no nisinnoti      bahu  āgacchate jano 
          paṭiccakammaṃ phusati          tasmiṃ me saṅkate manoti  
      Tassattho bhante sacāhaṃ saddaṃ na kareyyaṃ ayaṃ tittirajano 
  
  
 page     
 Na āgaccheyya mayi pana saddaṃ karonte ñātako no nisinnoti 
 ayaṃ bahu jano āgacchati taṃ āgataṃ luddo gahetvā jīvitakkhayaṃ 
 pāpento maṃ paṭicca nissāya etaṃ pāṇātipātakammaṃ phusati 
 paṭilabhati vindati tasmā maṃ paṭicca kate pāpe mama nukho etaṃ 
 pāpanti evaṃ me mano saṅkati kukkuccaṃ āpajjatīti  
      Taṃ sutvā bodhitatto catutthaṃ gāthamāha 
         na paṭiccakammaṃ phusati         mano ce nappadussati 
         appossukkassa bhadrassa      na pāpamupalimpatīti  
      Tassattho yadi tava pāpakiriyāya mano nappadussati  tanninno 
 tappoṇo tappabbhāro na hoti evaṃ sante luddena āyasmantaṃ 
 paṭicca katampi kammaṃ taṃ na phusati na alliyati pāpakiriyāya hi 
 appossukkassa nirālayassa bhadrassa parisuddhassa sato tava 
 pāṇātipātacetanāya abhāvā taṃ pāpaṃ na upalimpati tava cittaṃ na 
 alliyatīti  
      Evaṃ mahāsatto tittiraṃ saññāpesi  Sopi taṃ nissāya 
 nikkukkucco ahosi  Luddo pavuddho bodhisattaṃ vanditvā pañjaraṃ 
 ādāya pakkāmi  
      Satthā imaṃ dhammadesanaṃ āharitvā jātakaṃ samodhānesi tadā 
 tittiro rāhulo ahosi tāpaso pana ahamevāti  
                      Tittirajātakaṃ  navamaṃ 
                        
  
  
 page     
                         Sucajajātakaṃ 
      sucajaṃ vata na cajīti idaṃ satthā jetavane viharanto ekaṃ 
 kuṭumbikaṃ ārabbha kathesi  
      So kira gāmake uddhāraṃ sodhessāmīti   bhariyāya saddhiṃ 
 tattha gantvā sodhetvā sakaṭaṃ āharitvā pacchā ānessāmāti 
 ekasmiṃ kule ṭhapetvā puna sāvatthiṃ gacchanto antarāmagge ekaṃ 
 pabbataṃ addasa  Atha naṃ bhariyā āha sace sāmi ayaṃ pabta 
 suvaṇṇamayo bhaveyya dadeyyāsi pana me kiñcīti  Kāsi tvaṃ na 
 kiñci dassāmīti  Sā ca thaddhahadayo vatāyaṃ pabbate kira 
 sabbasuvaṇṇamaye jātepi mayhaṃ kiñci na dassatīti anattamanā ahosi  Te 
 jetavanasamīpaṃ āgantvā pānīyaṃ pivissāmāti vihāraṃ pavisitvā pānīyaṃ 
 piviṃsu  Satthāpi paccūsakāleyeva tesaṃ sotāpattiphalupanissayaṃ disvā 
 āgamanaṃ olokayamāno gandhakuṭipariveṇe nisīdi chabbaṇṇabuddharaṃsiyo 
 sojjento  Tepi pānīyaṃ pivitvā āgantvā satthāraṃ vanditvā 
 basīdiṃsu  Satthā tehi saddhiṃ paṭisanthāraṃ katvā kahaṃ gatatthāti 
 pucchi  Amhākaṃ gāmake uddhāraṃ sodhanatthāya bhanteti  Kiṃ 
 upāsike tava sāmiko tuyhaṃ hitaṃ paṭikaṅkhati upakārante karotīti  
 Bhante ahaṃ imasmiṃ sasinehā ayampi na mayi sasineho ajja mayā 
 pabbataṃ disvā sacāyaṃ suvaṇṇamayo pabbato assa kiñci me 
  Footnote    sādhessāmi  
  
  
 page     
 Dadeyyāsīti vutte kāsi tvaṃ na kiñci dassāmīti āha evaṃ 
 thaddhahadayo ayanti  Upāsike evaṃ nāmesa vadati yadā pana 
 taṃ tava guṇaṃ sarati tadā sabbissariyaṃ detīti vatvā kathetha bhanteti 
 tehi yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tassa sabbakiccakārako amacco ahosi  Athekadivasaṃ rājā rājaputtaṃ   
 upaṭṭhānaṃ āgacchantaṃ disvā ayaṃ mama antare  dubbheyyāti taṃ 
 pakkosāpetvā tāta yāvāhaṃ jīvāmi tāva nagare vasituṃ na 
 lacchasi aññattha vasitvā mamaccayena rajjaṃ kārehīti āha  
 So sādhūti pitaraṃ vanditvā jeṭṭhabhariyāya saddhiṃ nagarā nikkhamitvā 
 paccantaṃ gantvā araññe paṇṇasālaṃ māpetvā vanamūlaphalāphalena 
 yāpento vihāsi  Aparabhāge rājā kālamakāsi  Uparājā 
 nakkhattaṃ olokento tassa kālakatabhāvaṃ ñatvā bārāṇasiṃ 
 āgacchanto antarāmagge ekaṃ pabbataṃ addasa  Atha naṃ bhariyā āha 
 sace deva ayaṃ  pabbato suvaṇṇamayo assa dadeyyāsi me 
 kiñcīti  Kāsi tvaṃ kiñci na dassāmīti  Sā ahaṃ 
 imasmiṃ sinehena cajituṃ asakkontī araññaṃ pāvisiṃ ayañca evaṃ 
 vadeti ativiya thaddhahadayo rājā hutvā esa mayhaṃ kalyāṇaṃ 
 na karissatīti anattamanā ahosi  So āgantvā rajje patiṭṭhito 
 taṃ aggamahesiṭṭhāne ṭhapesi idaṃ yasamattakamevādāsi  
  Footnote    puttaṃ uparājānaṃ  
  
  
 page     
 Uttariṃ pana sakkārasammāno natthi  Tassā atthibhāvampi na jānāti  
 Bodhisatto ayaṃ devī imassa rañño upakārikā dukkhaṃ agaṇetvā 
 araññavāsaṃ vasi ayaṃ panetaṃ agaṇetvā aññāhi saddhiṃ 
 abhiramanto vicarati yathā esā sabbissariyaṃ labhati tathā karissāmīti 
 cintetvā ekadivasaṃ taṃ upasaṅkamitvā mahādevi mayaṃ tumhākaṃ 
 santikā piṇḍamattampi na labhāma kasmā amhesu pamajjittha 
 ativiya thaddhahadayāti āha  Sā devī tāta sacāhaṃ attanā 
 labheyyaṃ tuyhampi dadeyyaṃ alabhamānā pana kiṃ dassāmi rājāpi 
 mayhaṃ idāni kinnāma dassati tāta so antarāmagge imasmiṃ 
 pabbate suvaṇṇamaye jāte mayhaṃ kiñci dassasīti vutte kāsi 
 tvaṃ na kiñci dassāmīti āha supariccajampi na pariccajīti  Kiṃ 
 pana rañño santike imaṃ kathaṃ kathetuṃ sakkhissathāti  Kiṃ na 
 sakkhissāmi tātāti  Tenahi rañño santike ṭhito pucchissāmi 
 tumhe katheyyāthāti  Sādhu tātāti  Bodhisatto deviyā rañño 
 upaṭṭhānaṃ gantvā ṭhitakāle āha nanu ayye mayaṃ tumhākaṃ santikā 
 kiñcipi na labhāmāti  Tāta ahaṃ labhamānā tuyhaṃ dadeyyaṃ 
 ahameva kiñci na labhāmi rājāpi idāni mayhaṃ kinnāma dassati 
 so hi araññato āgamanakāle ekaṃ pabbataṃ disvā sacāyaṃ 
 pabbato suvaṇṇamayo assa kiñci me dadeyyāsīti vutte 
 kāsi tvaṃ na kiñci dassāmīti vadati supariccajampi na pariccajīti 
 etamatthaṃ dīpentī paṭhamaṃ gāthamāha 
  
  
 page     
          Sucajaṃ vata na caji        vācāya adadaṃ giriṃ 
          kiñci tassa cajantassa    vācāya adadaṃ pabbatanti  
      Tattha sucajaṃ vatāti sukhena cajituṃ sakkuṇeyyampi na caji  
 Adadanti vacanamattenāpi pabbataṃ adadamāno  Kiñci tassa 
 cajntassāti tassa me yācitassa taṃ cajantassa kiñci cajeyya  Vācāya 
 adadaṃ pabbatanti sacāyaṃ mayā yācito mama vacanena suvaṇṇamayampi 
 hontaṃ taṃ pabbataṃ vācāya adadaṃ vacanamattena adassatthāti   attho  
      Taṃ sutvā rājā dutiyaṃ gāthamāha 
          yamhi kayirā tamhi vade     yaṃ na kayirā na taṃ vade 
          akarontaṃ bhāsamānaṃ        parijānanti paṇḍitāti  
      Tassattho yadeva hi paṇḍito puriso kāyena kareyya taṃ 
 vācāya vadeyya yampi na kayirā na taṃ vadeti  Dātukāmova 
 dammīti vadeyya na adātukāmoti adhippāyo  Kiṃkāraṇā  Yo 
 hi dassāmīti vatvāpi pacchā na dadāti taṃ akarontaṃ kevalaṃ 
 musā bhāsamānaṃ  Parijānanti paṇḍitāti ahaṃ   dassāmīti 
 vacanamattameva bhāsati na pana deti yaṃ   hi kho pana adinnampi 
 vacanamatteneva dinnaṃ hoti  taṃ puretarameva laddhannāma bhavissatīti 
 evaṃ tassa musāvādibhāvaṃ paṇḍitā jānanti bālā pana 
 vacanamatteneva tussantīti  
      Taṃ sutvā devī rañño añjalimpaggahetvā tatiyaṃ gāthamāha 
  Footnote    acajantassa             adadaṃ hoti          ayaṃ                yadi  
  
  
 page     
         Rājaputta namo tyatthu      sacce dhamme ṭhitovasi 
         yassa te byasanaṃ patto     saccasmiṃ ramatī manoti  
      Tattha sacce dhammeti vacīsacce sabhāvadhamme ca  Byasanaṃ 
 pattoti yassa tava raṭṭhā pabbājanīyasaṅkhātaṃ byasanaṃ pattopi 
 mano saccasmiṃyeva ramatīti  
      Evaṃ rañño guṇakathaṃ kathayamānāya deviyā  taṃ  sutvā 
 bodhisatto tassa guṇaṃ pakāsento catutthaṃ gāthamāha 
         yā daliddī daliddassa      aḍḍhā aḍḍhassa kittimā 
         sā hissa paramā bhariyā    sahiraññassa itthiyoti  
      Tattha kittimāti kittisampannāti attho  Sā hissa paramāti 
 yā daliddassa sāmikassa daliddakāle sayampi daliddī hutvā taṃ na 
 pariccaji  Aḍḍhassāti aḍḍhakāle aḍḍhā hutvā sāmikameva 
 anuvattati samānasukhadukkhāva hoti sā hi assa paramā uttamā 
 bhariyā nāma  Sahiraññassāti sahiraññassa pana issariye ṭhitassa 
 itthiyo hontiyeva anacchariyamevāti  
      Evañcapana vatvā bodhisatto   ayaṃ mahārāja tumhākaṃ 
 dukkhitakāle araññe samānadukkhā hutvā vasi imissā sammānaṃ 
 kātuṃ vaṭṭatīti deviyā guṇaṃ kathesi  Rājā tassa vacanena deviyā 
 guṇaṃ saritvā paṇḍita tava kathāyāhaṃ deviyā guṇaṃ anussarinti 
 vatvā tassā sabbissariyaṃ adāsi tayāhaṃ deviyā guṇaṃ sarāpitoti 
 bodhisattassa mahantaṃ sakkāraṃ adāsi  
  
  
 page     
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne jāyapatikā sotāpattiphale patiṭṭhahiṃsu  
 Tadā bārāṇasīrājā ayaṃ kuṭumbiko ahosi  Devī ayaṃ 
 upāsikā  Paṇḍitāmacco pana ahamevāti  
                       Sucajajātakaṃ dasamaṃ 
                     pucimandavaggo  dutiyo 
                        
  
  
 page     
                      Kuṭidūsakavaggavaṇṇanā 
                        
                        kuṭidūsakajātakaṃ 
      manussasseva te sīsanti idaṃ satthā jetavane viharanto 
 mahākassapattherassa paṇṇasālājhāmakaṃ daharabhikkhuṃ ārabbha kathesi  
      Vatthu rājagahe samuṭṭhitaṃ  Tadā kira thero rājagahaṃ nissāya 
 araññakuṭiyaṃ viharati  Dve tassa daharā upaṭṭhānaṃ karonti  Tesu 
 eko therassa upakārako eko dubbaco   itarena kataṃ attanā 
 katasadisaṃ karoti tena mukhodakādīsu patiṭṭhāpitesu therassa 
 santikaṃ gantvā vanditvā bhante mayā udakaṃ ṭhapitaṃ mukhaṃ dhovathāti 
 ādīni vadati  Tena kālasseva vuṭṭhāya therassa pariveṇe sammaṭṭhe 
 therassa nikkhamanavelāya itocitoca paharanto sakalapariveṇaṃ attanā 
 sammaṭṭhaṃ viya karoti  Vattasampanno cintesi ayaṃ dubbaco 
 mayā kataṃ attanā katasadisaṃ karoti etassa kammaṃ   pākaṭaṃ 
 karissāmīti  Tasmiṃ attano mañcake antogāme bhutvā āgantvā 
 niddāyanteyeva nhānodakaṃ tāpetvā piṭṭhikoṭṭhake ṭhapetvā 
 aññaṃ aḍḍhanāḷimattaṃ udakaṃ uddhane ṭhapesi  Itaro pabujjhitvā 
 āgantvā usumaṃ uṭṭhahantaṃ disvā udakaṃ tāpetvā koṭṭhake 
  Footnote    dubbatto                 saṭhakammaṃ  
  
  
 page     
 Ṭhapitaṃ bhavissatīti therassa santikaṃ gantvā bhante nhānakoṭṭhake 
 udakaṃ ṭhapitaṃ nhāyathāti āha  Thero nhāyissāmīti tena 
 saddhiṃyeva āgantvā koṭṭhake udakaṃ adisvā kahaṃ udakaṃ kahaṃ 
 udakanti pucchi  So vegena aggisālaṃ gantvā tucchabhājane uḷuṅkaṃ 
 otāresi  Uḷuṅko tucchabhājanassa tale paṭihato gharāti 
 saddamakāsi  Tato paṭṭhāya tassa uḷuṅkasaddakotveva nāmaṃ jātaṃ  
 Tasmiṃ khaṇe itaro piṭṭhikoṭṭhakato udakaṃ āharitvā nhāyatha 
 bhanteti āha  Thero nhātvā āvajjento uḷuṅkasaddakassa 
 dubbacabhāvaṃ ñatvā taṃ sāyaṃ therupaṭṭhānaṃ āgataṃ ovadi āvuso 
 samaṇena nāma attanā katameva kataṃ meti vattuṃ vaṭṭati aññathā 
 sampajānamusāvādo hoti ito paṭṭhāya evarūpaṃ mā akāsīti  
 So therassa kujjhitvā punadivase therena saddhiṃ piṇḍāya gāmaṃ na 
 pāvisi  Thero itareneva saddhiṃ pāvisi  Uḷuṅkasaddakopi therassa 
 upaṭṭhākakulaṃ gantvā bhante thero kahanti vutte aphāsukena 
 vihāreyeva nisinnoti vatvā kiṃ bhante laddhuṃ vaṭṭatīti vutte 
 idañca idañca dethāti gahetvā attano rucitaṭṭhānaṃ gantvā 
 bhuñjitvā vihāraṃ agamāsi  Punadivase thero taṃ kulaṃ gantvā 
 nisīdi  Manussā kiṃ bhante ayyassa aphāsukaṃ hiyyo kirattha 
 vihāreyeva nisinnā asukadaharassa hatthe āhāraṃ pesayimhā 
 āhāro paribhutto ayyenāti  Thero tuṇhībhūtova bhattakiccaṃ 
 katvā vihāraṃ gantvā sāyaṃ therupaṭṭhānakāle āgataṃ āmantetvā 
  
  
 page     
 Āvuso asukagāme nāma asukakule therassa idañca idañca laddhuṃ 
 vaṭṭatīti viññāpetvā kira te bhuttanti vatvā viññatti nāma 
 na vaṭṭati mā puna evarūpaṃ nāma anācāraṃ carāti āha  So 
 ettakena there āghātaṃ bandhitvā ayaṃ hiyyopi udakamattaṃ 
 nissāya mayā saddhiṃ kalahaṃ kari idāni panassa upaṭṭhākānaṃ gehe 
 mayā bhattamuṭṭhi bhuttāti asahanto puna kalahaṃ karoti jānissāmissa 
 kattabbayuttakanti punadivase there piṇḍāya paviṭṭhe muggaraṃ 
 gahetvā paribhogabhājanāni bhinditvā paṇṇasālaṃ jhāpetvā palāyi  
 So jīvamānova manussapeto hutvā sussitvā kālaṃ katvā 
 avīcimahāniraye nibbatti  So tena kato anācāro mahājanassa majjhe 
 pākaṭo jāto  Athekacce bhikkhū rājagahā sāvatthiyaṃ āgantvā 
 sampattaṭṭhāne sabhāgaṭṭhāne pattacīvaraṃ paṭisāmetvā satthu santikaṃ 
 gantvā vanditvā nisīdiṃsu  Satthā tehi saddhiṃ paṭisanthāraṃ katvā 
 kuto āgatatthāti pucchi  Rājagahā bhanteti  Ko tattha 
 ovādadāyako ācariyoti  Mahākassapatthero bhanteti  Sukhaṃ 
 bhikkhave kassapassāti  Āma bhante therassa sukhaṃ saddhivihāriko 
 panassa ovāde dinne kujjhitvā therepi  piṇḍāya paviṭṭhe 
 muggaraṃ gahetvā paribhogabhājanāni bhinditvā therassa paṇṇasālaṃ 
 jhāpetvā palāyīti  Taṃ sutvā satthā bhikkhave kassapassa 
 evarūpena bālena saddhiṃ caraṇato ekacariyāva seyyoti vatvā imaṃ 
 dhammapade gāthamāha 
  
  
 page     
          Carañce nādhigaccheyya      seyyaṃ sadisamattano 
          ekacariyaṃ daḷhaṃ kayirā      natthi bāle sahāyatāti  
 Imañcapana vatvā puna te bhikkhū āmantetvā na bhikkhave 
 idāneva ceso kuṭidūsako pubbepi kuṭidūsakova na ca idāneva 
 ovādadāyakassa kujjhati pubbepi kujjhiyevāti vatvā tehi yācito 
 atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 siṅgilasakuṇayoniyaṃ nibbattitvā vayappatto attano manāpaṃ anovassaṃ 
 kulāvakaṃ katvā himavantappadese vasati  Atheko makkaṭo 
 vassakāle acchinnadhāre deve vassante   sītapīḷito dante khādanto 
 bodhisattassāvidūre nisīdi  Bodhisatto taṃ tathā kilantaṃ disvā 
 tena saddhiṃ sallapanto paṭhamaṃ gāthamāha 
          manussasseva te sīsaṃ       hatthapādā ca bānara 
          atha kena nu vaṇṇena       agārante na vijjatīti  
      Tattha vaṇṇenāti kāraṇena  Agāranti tava nivāsanagehaṃ 
 kena kāraṇena natthīti pucchi  
      Taṃ sutvā bānaro dutiyaṃ gāthamāha 
          manussasseva me sīsaṃ       hatthapādā ca siṅgila 
          yāhu seṭṭhā manussesu     sā me paññā na vijjatīti  
      Tattha siṅgilāti taṃ sakuṇaṃ nāme nālapati  Yāhu seṭṭhā 
 manussesūti yā manussesu seṭṭhāti kathenti  sā mama 
  
  
 page     
 Vicāraṇapaññā natthi sīsahatthapādakāyabalādīni loke appamāṇaṃ 
 vicāraṇapaññāva seṭṭhā sā mama natthi tasmā me agāraṃ na 
 vijjatīti  
      Taṃ sutvā bodhisatto itaraṃ  gāthādvayamāha 
          anavaṭṭhitacittassa          lahucittassa dubbhino 
          niccaṃ addhuvasīlassa         sucibhāvo   na vijjati 
          so karassānubhāvaṃ tvaṃ      vītivattassu sīliyaṃ 
          sītavātaparittāṇaṃ          karassu kuṭikaṃ kapīti  
      Tattha anavaṭṭhitacittassāti appatiṭṭhitacittassa  Dubbhinoti 
 mittadubbhissa  Addhuvasīlassāti na sabbakālaṃ sīlarakkhanakassa  
 So karassānubhāvaṃ tvanti so tvaṃ samma makkaṭa paññāya 
 uppādanatthaṃ ānubhāvaṃ balaṃ upādāya karohi  Vītivattassu sīliyanti 
 attano dussīlabhāvasaṅkhātaṃ sīliyaṃ atikkamitvā sīlavā hohi  
 Kuṭikanti sītavātassa parittāṇasamatthaṃ attano kuṭikaṃ kulāvakaṃ ekaṃ 
 vasanāgārakaṃ karohīti  
      Makkaṭo cintesi ayaṃ tāva attano anovassakaṭṭhāne 
 nisinnabhāvena maṃ paribhāsati   na nisīdāpessāmi naṃ imasmiṃ kulāvaketi  
 Tato bodhisattaṃ gaṇhitukāmo pakkhandi  Bodhisatto uppatitvā 
 aññattha gato  Makkaṭo kulāvakaṃ viddhaṃsitvā cuṇṇavicuṇṇaṃ 
 katvā pakkāmi  
  Footnote    sukhabhāvo                paribhavati  
  
  
 page     
      Satthā imaṃ dhammadesanaṃ āharitvā jātakaṃ samodhānesi tadā 
 makkaṭo kuṭijhāmako ahosi siṅgilasakuṇo pana ahamevāti  
                      Kuṭidūsakajātakaṃ paṭhamaṃ 
                        
                       daddhabhāyajātakaṃ 
      daddhabhāyati bhaddanteti idaṃ satthā jetavane viharanto 
 aññatitthiye ārabbha kathesi  
      Titthiyā kira jetavanassa samīpe tasmiṃ tasmiṃ ṭhāne kaṇṭakapassaye 
 seyyaṃ kappenti pañcātape tapanti nānappakāraṃ micchātapaṃ 
 caranti  Atha sambahulā bhikkhū sāvatthiyaṃ piṇḍāya caritvā jetavanaṃ 
 āgantvā antarāmagge te disvā gantvā satthāraṃ upasaṅkamitvā 
 atthi nukho bhante aññatitthiyānaṃ samaṇabrāhmaṇānaṃ   
 vattasamādāne sāroti pucchiṃsu  Satthā na bhikkhave tesaṃ 
 vattasamādāne sāro vā viseso vā atthi   tañhi nighaṃsiyamānaṃ 
 upaparikkhiyamānaṃ ukkārabhūmimaggasadisaṃ sasakassa daddhabhāyanasadisaṃ hotīti 
 vatvā daddhabhāyanasadisabhāvamassa mayaṃ na jānāma kathetha no 
 bhanteti tehi yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 sīhayoniyaṃ nibbattitvā vayappatto araññe paṭivasati  Tadā pana 
 pacchimasamuddasamīpe veluvamissakaṃ tālavanaṃ hoti  Tatreko sasako 
  Footnote    samaṇānaṃ  
  
  
 page     
 Veluvarukkhamūle ekassa tālagacchassa heṭṭhāvasati  So ekadivasaṃ 
 gocaramādāya āgantvā tālapaṇṇassa heṭṭhā nipanno cintesi 
 sace ayaṃ paṭhavī saṃvaṭṭeyya kahaṃ nukho gamissāmīti  Tasmiṃyeva 
 khaṇe ekaṃ veluvapakkaṃ tālapaṇṇassa upari patati  So tassa 
 saddena addhā paṭhavī saṃvaṭṭatīti uppatitvā pacchato anolokentova 
 palāyi  Taṃ maraṇabhayabhītaṃ vegena palāyantaṃ añño 
 sasako disvā pucchi kiṃ bho ativiya bhīto palāyasīti  Mā 
 puccha bhoti  So kiṃ bho bhītoti pacchato dhāvateva  Itaro 
 nivattitvā anolokentova ettha paṭhavī saṃvaṭṭatīti āha  Sopi 
 tassa pacchato palāyiyeva  Evaṃ tamañño addasa tamaññoti 
 evaṃ sasakasahassāni ekato hutvā palāyiṃsu  Te ekopi migo 
 disvā ekato hutvā palāyi  Eko sūkaro eko gokaṇṇo 
 eko mahiso eko gavayo eko khaggo eko byaggho 
 eko sīho eko vāraṇo disvā kimetanti vatvā ettha 
 paṭhavī saṃvaṭṭatīti vutte palāyi  Evaṃ anukkamena yojanamattaṃ 
 tiracchānabalaṃ ahosi  Tadā bodhisatto taṃ balaṃ palāyantaṃ disvā 
 kimetanti pucchitvā ettha paṭhavī saṃvaṭṭatīti sutvā cintesi 
 paṭhavīsaṃvaṭṭanaṃ nāma na kadāci atthi addhā tesaṃ kiñci dassanaṃ   
 bhavissati mayi kho pana ussukkaṃ nāpajjante sabbe nassanti 
 jīvitaṃ nesaṃ dassāmīti  Sīhavegena purato pabbatapādaṃ gantvā 
  Footnote    dussutaṃ  
  
  
 page     
 Tattha tikkhattuṃ sīhanādaṃ nadi  Te sīhabhayatajjitā kinti nivattitvā 
 piṇḍikā aṭṭhaṃsu  Sīho tesaṃ antaraṃ pavisitvā kimatthaṃ 
 palāyathāti pucchi  Paṭhavī saṃvaṭṭatīti  Kena saṃvaṭṭamānā diṭṭhāti  
 Hatthī jānantīti  Hatthiṃ pucchi  Te mayaṃ na jānāma sīhā 
 jānantīti vadiṃsu  Sīhāpi na jānāma byagghā jānantīti  
 Byagghāpi mayaṃ na jānāma khaggā jānantīti  Khaggāpi gavayā 
 jānantīti  Gavayāpi mahisā jānantīti  Mahisāpi gokaṇṇā 
 jānantīti  Gokaṇṇāpi sūkarā jānantīti  Sūkarāpi migā jānantīti  
 Migāpi mayaṃ na jānāma sasakā jānissantīti  Sasakesu 
 pucchiyamānesu ayaṃ kathetīti taṃ sasakaṃ dassesuṃ  Atha naṃ evaṃ 
 kira samma passasi paṭhavī saṃvaṭṭatīti pucchi  Āma sāmi mayā 
 diṭṭhāti  Kattha vasanto passasīti pucchi  Pacchimasamuddasamīpe 
 veluvamissakatālavane vasāmi ahañhi tattha veluvarukkhamūle tālagacche 
 tālapaṇṇassa heṭṭhā nipanno cintesiṃ sace paṭhavī saṃvaṭṭati kahaṃ 
 gamissāmīti atha taṃkhaṇaññeva paṭhaviyā saṃvaṭṭanasaddaṃ sutvā 
 palātomhīti  Sīho cintesi addhā tassa tālapaṇṇassa upari 
 veluvapakkaṃ patitvā daddhabhāyanasaddamakāsi svāyaṃ taṃ saddaṃ sutvā 
 paṭhavī saṃvaṭṭatīti saññaṃ uppādetvā palāyi tattato jānissāmīti  
 So taṃ sasakaṃ gahetvā mahājanaṃ assāsetvā ahaṃ iminā 
 diṭṭhaṭṭhāne paṭhaviyā saṃvaṭṭanaṃvā asaṃvaṭṭanaṃ vā tattato ñatvā 
 āgamissāmi yāva mamāgamanā tumhe idheva hothāti sasakaṃ piṭuṭhiyaṃ 
  
  
 page     
 Āropetvā sīhavegena pakkhanditvā tālavane sasakaṃ otāretvā 
 ehi tayā diṭṭhaṭṭhānaṃ dassehīti āha  Na visahāmi sāmīti  
 Ehi mā bhāyīti  So veluvarukkhaṃ upasaṅkamituṃ asakkonto 
 avidūre ṭhatvā idaṃ sāmi daddhabhāyanaṭṭhānanti vatvā paṭhamaṃ 
 gāthamāha 
          daddhabhāyati bhaddante     yasmiṃ dese vasāmahaṃ 
          ahametaṃ na jānāmi      kimetaṃ daddhabhāyatīti  
      Tattha daddhabhāyatīti daddhabhāti saddaṃ karoti  Bhaddanteti 
 bhaddaṃ tava atthu  Kimetanti yasmiṃ padese ahaṃ vasāmi 
 tattha daddhabhāyati ahampi na jānāmi kiṃ vā etaṃ daddhabhāyati 
 kena vā kāraṇena daddhabhāyati kebalaṃ daddhabhāyanasaddaṃ assosanti  
      Evaṃ vutte sīho veluvarukkhamūlaṃ gantvā tālapaṇṇassa heṭṭhā 
 sasakanipannaṭṭhānañceva tālapaṇṇassa matthake patitaṃ veluvapakkañca 
 disvā paṭhaviyā asaṃvaṭṭanabhāvaṃ tattato jānitvā sasakaṃ piṭṭhiyaṃ 
 āropetvā sīhavegena khippaṃ migasaṅghānaṃ santikaṃ gantvā sabbaṃ 
 pavuttiṃ ārocetvā tumhe mā bhāyathāti migagaṇaṃ assāsetvā 
 visajjesi  Sace hi tadā bodhisatto na bhaveyya sabbe samuddaṃ 
 pavisitvā sanseyyuṃ bodhisattaṃ pana nissāya sabbe jīvitaṃ labhīsūti  
          Veluvaṃ patitaṃ sutvā      daddhabhanti saso javi 
          sasassa vacanaṃ sutvā      santattā migavāhinī 
  
  
 page     
          Appatvā  padaviññāṇaṃ    paraghosānusārino 
          panādaparamā   bālā   te honti parapattiyā 
          ye ca sīlena sampannā   paññāyupasame ratā 
          ārakā   viratā dhīrā  na honti parapattiyāti 
 imā tisso abhisambuddhagāthā  
      Tattha veluvanti veluvapakkaṃ  Daddhabhanti evaṃ saddaṃ kurumānaṃ  
 Santattāti utrāsā  Migavāhinīti anekasahassasaṅkhātā migagaṇā 
 migasenā  Padaviññāṇanti viññāṇapadaṃ sotaviññāṇakoṭṭhāsaṃ 
 asampāpuṇitvāti attho  Te honti parapattiyāti te paraghosānusārino 
 tameva paraghosasaṅkhātaṃ panādaṃ paramanti maññamānā andhabālā 
 puthujjanā viññāṇapadassa appattatāya parapattiyāva honti paresaṃ 
 vacanaṃ saddahitvā yaṃ vā taṃ vā karonti  Sīlenāti ariyamaggena 
 āgatasīlena samannāgatā  Paññāyupasame ratāti maggenevāgatapaññāya 
 kilesaupasame ratā  Yathā ca sīlena evaṃ paññāyapi 
 samannāgatā kilesupasame ratātipi attho  Ārakā viratā dhīrāti 
 pāpakiriyato ārakā viratā paṇḍitā  Na hontīti te evarūpā 
 sotāpannā pāpato oratabhāvena kilesupasame abhiratabhāvena ca 
 ekavāraṃ maggañāṇena paṭividdhadhammā aññesaṃ kathentānampi na 
 saddahanti na gaṇhanti  Kasmā  Attano paccakkhattāti  
 Tena vuttaṃ 
  Footnote    pamādaparamā               āratā  
  
  
 page     
          Assaddho akataññū ca   sandhicchedo ca yo naro 
          hatāvakāso vantāso  save uttamaporisoti  
      Satthā imaṃ dhammadesanaṃ āharitvā jātakaṃ samodhānesi tadā 
 sīho ahamevāti  
                     Daddhabhāyajātakaṃ dutiyaṃ 
                        
                       brahmadattajātakaṃ 
      dvayaṃ yācanako rājāti idaṃ satthā āḷaviṃ nissāya 
 aggāḷavacetiye viharanto kuṭikārasikkhāpadaṃ ārabbha kathesi  
      Vatthu heṭṭhā maṇikkhandhajātake   āgatameva  Idha pana satthā 
 saccaṃ kira tumhe bhikkhave yācanabahulā viññattibahulā viharathāti 
 vatvā āma bhanteti vutte te bhikkhū vigarahitvā bhikkhave 
 porāṇakapaṇḍitā paṭhavissarena raññā pavāritāpi paṇṇacchattañca 
 ekaṃ ca ekapaṭalikaṃ upāhanayugaṃ yācitukāmā hirottapparodabhayena   
 mahājanamajjhe akathetvā raho kathayiṃsūti vatvā atītaṃ 
 āhari  
      Atīte kapilaraṭṭhe uttarapañcālanagare pañcālarāje rajjaṃ 
 kārente bodhisatto ekasmiṃ nigamagāme brāhmaṇakule nibbattitvā 
 vayappatto takkasilaṃ gantvā sabbasippāni uggaṇhitvā 
 aparabhāge tāpasapabbajjaṃ pabbajitvā himavante uñchācariyāya 
  Footnote    maṇikaṇṭhajātake            hirottappabhedabhayena  
  
  
 page     
 Vanamūlaphalāphalena yāpento ciraṃ vasitvā loṇambilasevanatthāya manussapathaṃ 
 caranto uttarapañcālanagaraṃ gantvā rājuyyāne vasitvā punadivase 
 bhikkhaṃ pariyesamāno nagaraṃ pavisitvā rājadvāraṃ sampāpuṇi  Rājā 
 tassācāre pasīditvā mahātale nisīdāpetvā rājārahaṃ bhojanaṃ 
 bhojetvā paṭiññaṃ gahetvā uyyāneyeva vasāpesi  So nibaddhaṃ 
 rājageheyeva bhuñjanto vassānassaccayena himavantameva gantukāmo 
 hutvā cintesi mayhaṃ maggaṃ gacchantassa ekapaṭalikā upāhanā 
 ceva paṇṇacchattañca laddhuṃ vaṭṭati rājānaṃ yācissāmīti  So 
 ekadivasaṃ rājānaṃ uyyānaṃ āgantvā vanditvā nisinnaṃ disvā 
 upāhanañca chattañca yācissāmīti cintetvā puna cintesi paraṃ 
 imaṃ nāma dehīti yācanto rodati nāma paropi natthīti vadanto 
 paṭirodati nāma mā kho pana maṃ rodantaṃ mahājano addasa 
 mā rājānanti raho paṭicchannaṭṭhāne ubhopi roditvā tuṇhī 
 bhavissāmāti  Atha naṃ mahārāja raho paccāsiṃsāmīti āha  
 Rājā taṃ sutvā rājapurise apasakki  Bodhisatto sace mayi 
 yācante rājā na dassati metti no bhijjissati tasmā 
 na yācissāmīti taṃdivasaṃ nāmaṃ gahetuṃ asakkonto gaccha tāva 
 mahārāja punekadivasaṃ jānissāmīti āha  Puna ekadivasaṃ rañño 
 uyyānaṃ āgatakāle tatheva puna tathevāti evaṃ yācituṃ 
 asakkontassevassa dvādasa vassāni atikkantāni  Tato rājā cintesi 
 mayhaṃ ayyo raho paccāsiṃsāmīti vatvā parisāya apagatāya kiñci 
  
  
 page     
 Vattuṃ na visahati vattukāmassevassa dvādasa vassāni atikkantāni 
 ciraṃ kho panassa brahmacariyaṃ carantassa ukkaṇṭhitvā bhoge 
 bhuñjitukāmo rajjaṃ paccāsiṃsati maññe rajjassa pana nāmaṃ gahetuṃ 
 asakkonto tuṇhī hoti ajja jānissāmihaṃ   rajjaṃ ādiṃ katvā 
 yaṃ icchati taṃ dassāmīti  So uyyānaṃ gantvā vanditvā 
 nisinno bodhisattena raho paccāsiṃsāmīti vutte parisāya 
 apagatāya taṃ kiñci vattuṃ asakkontaṃ āha tumhe dvādasa vassāni 
 raho paccāsiṃsāmīti vatvā raho laddhāpi kiñci vattuṃ na sakkotha 
 ahaṃ vo rajjaṃ ādiṃ vatvā sabbaṃ pavāremi nibbhayā hutvā yaṃ 
 vo ruccati taṃ yācathāti  Mahārāja yamahaṃ yācāmi taṃ dassasīti  
 Dassāmi bhanteti āha  Mahārāja mayhaṃ maggaṃ gacchantassa 
 ekapaṭalike upāhanayuge paṇṇacchattañca laddhuṃ vaṭṭatīti  Ettakaṃ 
 bhante tumhe dvādasa vassāni yācituṃ na sakkothāti  Āma 
 mahārājāti  Kiṃkāraṇā bhante evamakatthāti  Mahārāja imaṃ 
 nāma me dehīti yācanto rodati nāma natthīti vadanto paṭirodati 
 nāma sace tvaṃ mayā yācito na dadeyyāsi taṃ no roditaṃ 
 paṭiroditaṃ mahājano mā passatūti etadatthaṃ raho paccāsiṃsāmīti 
 vatvā ādito tisso gāthā abhāsi 
          dvayaṃ yācanako rāja    brahmadatta nigacchati 
          alābhaṃ dhanalābhaṃ vā     evaṃdhammā hi yācanā 
  Footnote    dānissāhaṃ  
  
  
 page     
          Yācanaṃ rodanaṃ āhu     pañcālānaṃ rathesabha 
          yo yācanaṃ paccakkhāti   tamāhu paṭirodanaṃ 
          maṃ māddasaṃsu rodantaṃ    pañcālā susamāgatā 
          tuvaṃ vā paṭirodantaṃ     tasmā icchāmahaṃ rahoti  
      Tattha rāja brahmadattāti dvīhipi rājānaṃ ālapati  
 Nigacchatīti paṭilabhati vindati  Evaṃdhammāti evaṃsabhāvā  Āhūti 
 paṇḍitā kathenti  Pañcālānaṃ rathesabhāti pañcālaraṭṭhassa issara  
 Yo yācanaṃ paccakkhātīti yo pana taṃ yācanakaṃ natthīti paṭikkhipati  
 Tamāhūti taṃ paṭikkhipanaṃ paṭirodananti āhu kathenti  Maṃ māddasaṃsūti 
 tava raṭṭhavāsino pañcālā susamāgatā amhaṃ rodantaṃ mā addasaṃsūti  
     Rājā bodhisattassa gāravalakkhaṇe pasīditvā varaṃ dadamāno 
 catutthaṃ gāthamāha 
               dadāmi te brāhmaṇa rohiṇīnaṃ 
               gavaṃ sahassaṃ saha puṅgavena 
               ariyo hi ariyassa kathaṃ na dajje 
               sutvāna gāthā tava dhammayuttāti  
      Tattha rohiṇīnanti rattavaṇṇānaṃ  Ariyoti ācārasampanno  
 Ariyassāti ācārasampannassa  Kathaṃ na dajjeti kena kāraṇena na 
 dadeyya  Dhammayuttāti kāraṇayuttā  
      Bodhisatto pana nāhaṃ mahārāja vatthukāmehi atthiko yamahaṃ 
 yācāmi tadeva dehīti ekapaṭalikaṃ upāhanaṃ paṇṇacchattañca gahetvā 
  
  
 page     
 Mahārāja appamatto hohi sīlaṃ rakkhāhi uposathakammaṃ karohīti 
 rājānaṃ ovaditvā tassa yācantasseva himavantaṃ agamāsi  Tattha 
 abhiññā ca samāpattiyo ca nibbattetvā brahmalokaparāyano 
 ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 rājā ānando ahosi tāpaso pana ahamevāti  
                     Brahmadattajātakaṃ tatiyaṃ 
                       
                       cammasāṭakajātakaṃ 
      kalyāṇarūpo vatāyanti idaṃ satthā jetavane viharanto 
 cammasāṭakaṃ nāma paribbājakaṃ ārabbha kathesi  
      Tassa kira cammameva nivāsanañca pārupanañca  So ekadivasaṃ 
 paribbājakārāmā nikkhamitvā sāvatthiyaṃ bhikkhāya caranto eḷakānaṃ 
 yujjhanaṭṭhānaṃ sampāpuṇi  Eḷako taṃ disvā paharitukāmo osakki  
 Paribbājako esamhaṃ apacitiṃ dassetīti na paṭikkami  Eḷako 
 vegena āgantvā taṃ ūrumhi paharitvā pātesi  Tassa taṃ asantassa 
 paggahaṇakāraṇaṃ bhikkhusaṅghe pākaṭaṃ ahosi  Bhikkhū dhammasabhāyaṃ kathaṃ 
 samuṭṭhāpesuṃ āvuso cammasāṭakaparibbājako asantasampaggahaṇaṃ 
 katvā vināsampattoti  Satthā āgantvā kāyanuttha bhikkhave 
 etarahi kathāya sannisinnāti pucchitvā imāya nāmāti vutte 
 na bhikkhave idāneva pubbepesa asantasampaggahaṃ katvā vināsaṃ 
  
  
 page     
 Pattoti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 ekasmiṃ vāṇijakule nibbattitvā vaṇijjaṃ karoti  Tadā eko 
 cammasāṭakaparibbājako bārāṇasiyaṃ bhikkhāya caranto eḷakānaṃ 
 yujjhanaṭṭhānaṃ patvā eḷakaṃ osakkantaṃ disvā apacitiṃ me karotīti 
 saññāya appaṭikkamitvā imesaṃ ettakānaṃ manussānaṃ antare ayaṃ 
 eko eḷako amhākaṃ guṇaṃ jānātīti añjaliṃ paggayha ṭhitakova 
 paṭhamaṃ gāthamāha 
               kalyāṇarūpo vatāyaṃ catuppado 
               subhaddako ceva supesalo ca 
               yo brāhmaṇaṃ jātimantūpapannaṃ 
               apacāyati meṇḍavaro yasassīti  
      Tattha kalyāṇarūpoti kalyāṇajātiko    supesaloti suṭṭhu 
 piyasīlo  Jātimantūpapannanti jātiyā mantehi ca sampannaṃ   
 Yasassīti vaṇṇabhaṇanametaṃ  
      Tasmiṃ khaṇe āpaṇe nisinno paṇḍitavāṇijo taṃ paribbājakaṃ 
 nisedhento dutiyaṃ gāthamāha 
               mā brāhmaṇa ittaradassanena 
               vissāsamāpajja catuppadassa 
               daḷhappahāraṃ abhikattukāmo   
  Footnote    abhikaṅkhamāno  
  
  
 page     
              Avasakkati dassati suppahāranti  
      Tattha ittaradassanenāti khaṇikadassanena  
      Itarassa pana paṇḍitavāṇijassa kathentasseva meṇḍako 
 vegenāgantvā ūrumhi paharitvā taṃ tattheva vedanāpattaṃ katvā 
 pātesi  So paridevamāno nipajji  
      Satthā taṃ kāraṇaṃ pakāsento tatiyaṃ gāthamāha 
              ūruṭṭhī bhaggā patito khāribhāro 
              sabbaṃ bhaṇḍaṃ brāhmaṇasseva bhinnaṃ 
              ubhopi bāhā paggayheva kandati 
              abhidhāvataṃ   haññati brahmacārinti  
      Tassattho bhikkhave tassa paribbājakassa ūruṭṭhikaṃ bhaggaṃ 
 khāribhāro patito tasmiṃ parivattamāne yaṃ tassa brāhmaṇassa 
 upakaraṇabhaṇḍaṃ taṃ sabbampi bhinnaṃ  So ubho hatthe ukkhipitvā 
 parivāretvā ṭhitaṃ parisaṃ sandhāya abhidhāvataṃ haññati brahmacārinti 
 vadanto kandati rodati paridevati  
      Paribbājako catutthaṃ gāthaṃ āha 
          evaṃ so nihato seti    yo apūjaṃ pasaṃsati   
          yathāhamajja pahato       hato meṇḍena dummatīti  
      Tattha apūjanti apūjanīyaṃ  Yathāhamajjāti yathā ahaṃ ajja 
 asantasampaggahaṃ katvā ṭhito meṇḍena  daḷhappahārena pahato ettheva 
  Footnote    abhidhāvatha              namassati  
  
  
 page     
 Mārito  Dummatīti nippañño  Evaṃ yo aññopi asantasampaggahaṃ 
 karissati sopi ahaṃ viya dukkhaṃ anubhavissatīti  
      Iti so paridevanto tattheva jīvitakkhayaṃ patto  
      Satthā imaṃ dhammadesanaṃ āharitvā jātakaṃ samodhānesi tadā 
 cammasāṭako etarahi cammasāṭako ahosi paṇḍitavāṇijo pana 
 ahamevāti  
                    Cammasāṭakajātakaṃ catutthaṃ 
                       
                         godhajātakaṃ 
      samaṇantaṃ maññamānoti idaṃ satthā jetavane viharanto kuhakaṃ 
 bhikkhuṃ ārabbha kathesi  
      Vatthu heṭṭhā vitthāritameva  Idhāpi bhikkhū taṃ bhikkhuṃ ānetvā 
 ayaṃ bhante kuhakoti satthu dassesuṃ  Satthā na bhikkhave idāneva 
 pubbepi esa kuhakoyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 godhayoniyaṃ nibbattitvā vayappatto kāyupapanno araññe vasati  
 Eko dussīlatāpaso tassa avidūre paṇṇasālaṃ māpetvā vāsaṃ 
 kappesi  Bodhisatto gocarāya caranto taṃ disvā sīlavantatāpasassa 
 paṇṇasālā bhavissatīti tattha gantvā taṃ vanditvā attano 
 vasanaṭṭhānameva gato  Athekadivasaṃ so kūṭatāpaso upaṭṭhākakulesu 
 sampāditaṃ madhuramaṃsaṃ labhitvā kiṃ maṃsannāmetanti pucchitvā 
  
  
 page     
 Godhamaṃsanti sutvā rasataṇhāya abhibhūto mayhaṃ assamapadaṃ nibaddhaṃ āgacchamānaṃ 
 godhaṃ māretvā yathāruciṃ pacitvā khādissāmīti sappidadhikaṭukabhaṇḍādīni 
 gahetvā tattha gantvā muggaraṃ kāsāvena paṭicchādetvā 
 bodhisattassāgamanaṃ olokento paṇṇasāladvāre upasantupasanto 
 viya nisīdi  So āgantvā taṃ paduṭṭhindriyaṃ disvā iminā 
 amhākaṃ sajātikamaṃsaṃ khāditaṃ bhavissati   pariggaṇhāmi nanti adhovāte 
 ṭhatvā sarīragandhaṃ ghāyitvā sajātikamaṃsassa khāditabhāvaṃ ñatvā tāpasaṃ 
 anupagamma paṭikkamitvā cari  Sopi tassa anāgamanaṃ ñatvā muggaraṃ 
 khipi  Muggaro sarīre apatitvā naṅguṭaṭhakoṭiṃ pāpuṇi  Tāpaso 
 gaccha viraddhosmīti āha  Bodhisatto maṃ tāva viraddhosi 
 cattāro pana apāye na viraddhosīti palāyitvā caṅkamanakoṭiyaṃ 
 ṭhitavammikaṃ pavisitvā aññena chiddena sīsaṃ nīharitvā tena saddhiṃ 
 sallapanto dve gāthā abhāsi 
          samaṇantaṃ maññamāno      upāgañchiṃ asaññataṃ 
          so maṃ daṇḍena pāhāsi   yathā assamaṇo tathā 
          kinte jaṭāhi dummedha    kinte ajinasāṭiyā 
          abbhantarante gahanaṃ bāhiraṃ parimajjasīti  
      Tattha asaññatanti kāyādīhi asaññataṃ assamaṇameva samānaṃ 
 taṃ samaṇo esoti  samitapāpatāya samatāya samaṇoti maññamāno 
 upagañchiṃ  Pāhāsīti pahari  Ajinasāṭiyāti ekaṃsaṃ katvā pārutena 
 ajinacammena tuyhaṃ ko attho  Abbhantaranteti tava sarīrabbhantaraṃ 
  
  
 page     
 Visapūraṃ viya alābu gūthapūro viya āvāṭo āsīvisapūro viya vammiko 
 kilesagahanaṃ  Bāhiranti kevalaṃ bahi sarīraṃ parimajjasī  ti  anto 
 pharusatāya bahi maṭṭhatāya hatthilaṇḍaṃ viya assalaṇḍaṃ viya ca hoti  
      Taṃ sutvā tāpaso tatiyaṃ gāthamāha 
          ehi godha nivattassu     bhuñja sālīnamodanaṃ 
          telaṃ loṇañca me atthi   pahutaṃ mayhaṃ pipphalīti  
      Tattha pahutaṃ mayhaṃ pipphalīti na kavalaṃ sālīnamodanaṃ telaloṇameva 
 hiṅgujirakasiṅgiveramaricapipphalippabhedaṃ  kaṭukabhaṇḍampi mayhaṃ bahu 
 atthi tenābhisaṅkhataṃ sālīnamodanaṃ bhuñja ehīti  
      Taṃ sutvā bodhisatto catutthaṃ gāthamāha 
          esa bhiyyo pavekkhāmi   vammikaṃ sataporisaṃ 
          telaṃ loṇañca kintesi    ahitaṃ mayhaṃ pipphalīti  
      Tattha pavekkhāmīti pavisissāmi  Ahitanti yaṃ etaṃ tava 
 kaṭukabhaṇḍasaṅkhātaṃ pipphali etaṃ mayhaṃ ahitaṃ asappāyanti  
      Evañcapana vatvā     are kūṭajaṭila sace idha vasissasi 
 gocaragāmamanusseva taṃ ayaṃ coroti gāhāpetvā vippakāraṃ 
 pāpessāmi khippaṃ palāyassūti taṃ tajjesi  Kūṭajaṭilo tato palāyi  
      Satthā imaṃ dhammadesanaṃ āharitvā jātakaṃ samodhānesi tadā 
 kūṭajaṭilo ayaṃ kuhakabhikkhu ahosi godharājā pana ahamevāti  
                      Godhajātakaṃ pañcamaṃ 
                        
  
  
 page     
                        Kakkārujātakaṃ 
      kāyena yo nāvahareti idaṃ satthā veḷuvane viharanto devadattaṃ 
 ārabbha kathesi  
      Tassa hi saṅghaṃ bhinditvā tathāgatassa   aggasāvakehi saddhiṃ 
 parisāya pakkantāya uṇhalohitaṃ mukhato uggañchi  Atha bhikkhū 
 dhammasabhāyaṃ kathaṃ samuṭṭhāpesuṃ āvuso devadatto musāvādaṃ katvā 
 saṅghaṃ bhinditvā idāni gilāno hutvā mahādukkhaṃ anubhotīti  
 Satthā āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave  idāneva pubbepesa 
 musāvādīyeva na cesa idāneva musāvādaṃ katvā saṅghaṃ 
 bhinditvā gilāno hutvā mahādukkhaṃ anubhoti pubbepi 
 anubhosiyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tāvatiṃsabhavane aññataro devaputto ahosi  Tena kho pana samayena 
 bārāṇasiyaṃ mahāussavo ahosi  Bahū nāgā supaṇṇā ca 
 bhummaṭṭhakā ca  devatā āgantvā ussavaṃ olokayiṃsu  Tāvatiṃsabhavanatopi 
 cattāro devaputtā kakkārūni nāma dibbapupphāni tehi 
 katacumbitakaṃ pilandhitvā ussavadassanaṃ āgamiṃsu  Dvādasayojanikaṃ 
 nagaraṃ tesaṃ pupphānaṃ gandhena ekagandhaṃ ahosi  Manussā imāni 
 pupphāni kena pilandhānīti upadhārentā vicaranti  Te devaputtā 
  Footnote    gatassa  
  
  
 page     
 Amhe ete upadhārentīti ñatvā rājaṅgaṇe uppatitvā mahantena 
 devānubhāvena ākāse aṭṭhaṃsu  Mahājano sannipati  Rājāpi 
 seṭṭhiuparājādayopi āgamiṃsu  Atha ne kataradevalokato sāmi 
 āgacchathāti pucchiṃsu  Tāvatiṃsadevalokato āgacchāmāti  Kena 
 kammena āgatatthāti  Ussavadassanatthāyāti  Kiṃ pupphāni 
 nāmetānīti  Dibbāni kakkārupupphāni nāmāti  Sāmi tumhe 
 devaloke aññāni pilandheyyātha imāni amhākaṃ dethāti  
 Devaputtā imāni dibbapupphāni mahānubhāvāni devānaññeva 
 anucchavikāni manussaloke lāmakānaṃ duppaññānaṃ hīnādhimuttikānaṃ 
 dussīlānaṃ ananucchavikāni ye pana manussā imehi ca guṇehi samannāgatā 
 tesaṃ etāni anucchavikānīti  Evañca pana vatvā tesu 
 jeṭṭhakadevaputto paṭhamaṃ gāthamāha 
          kāyena yo nāvahare     vācāya na musā bhaṇe 
          yaso laddhā na majjeyya   save kakkārumarahatīti  
      Tassattho kāyena parassa santakaṃ tiṇasalākampi nāvaharati 
 vācāya ca jīvitaṃ pariccajamānopi musāvādaṃ na bhaṇeyya  
 Desanāsīsamevetaṃ  Kāyadvāravacīdvāramanodvārehi pana yo dasapi 
 akusalakammapathe na karotīti ayamettha adhippāyo  Yaso laddhāti 
 issariyampi labhitvā yo issariyamadamatto satiṃ osajjetvā 
 pāpakammaṃ na karoti  save evarūpo imehi guṇehi yutto puggalo 
 imaṃ dibbapupphaṃ arahati tasmā yo imehi guṇehi samannāgato 
  
  
 page     
 So imāni pupphāni yācituṃ arahati  dassāmassāti  
      Taṃ sutvā purohito cintesi  mayhaṃ imesu guṇesu ekopi 
 natthi musāvādaṃ pana katvā etāni pupphāni gahetvā pilandhisusāmi 
 evaṃ maṃ mahājano guṇasampanno ayanti jānissatīti  So 
 ahaṃ etehi guṇehi samannāgatomhīti vatvā tāni pupphāni 
  āharāti  āharāpetvā pilandhitvā dutiyaṃ devaputtaṃ yāci  So 
 dutiyaṃ gāthamāha 
          dhammena vittameseyya     na nikatyā dhanaṃ hare 
          bhoge laddhā na majjeyya  save kakkārumarahatīti  
      Tassattho dhammena parisuddhājīvena suvaṇṇarajatādivittaṃ pariyeseyya 
 na nikatyāti na vañcanāya dhanaṃ hareyya vatthābharaṇādike 
 bhoge labhitvā pamādaṃ na majjeyya evarūpo imāni pupphāni 
 arahatīti  
      Purohito ahaṃ etehi guṇehi samannāgatomhīti vatvā 
 āharāpetvā pilandhitvā tatiyaṃ devaputtaṃ yāci  So tatiyaṃ gāthamāha 
          yassa cittaṃ ahāliddaṃ      saddhā ca avirāginī 
          eko sādhuṃ na bhuñjeyya   save kakkārumarahatīti  
      Tassattho yassa puggalassa cittaṃ ahāliddaṃ haliddarāgo 
 viya khippaṃ na virajjati thirapemaṃ hoti saddhā ca avirāginīti 
 kammaṃ vā vipākaṃ vā okappanīyassa vā puggalassa vacanaṃ sutvā 
 saddahitvā appamattakeneva na virajjati na bhijjati yo yācake 
  
  
 page     
 Vā aññe vā saṃvibhāgārahe puggale bahi akatvā ekova 
 sādhurasabhojanaṃ na bhuñjati nesaṃ saṃvibhajitvā bhuñjati so imāni pupphāni 
 arahatīti  
      Purohito ahaṃ etehi guṇehi samannāgatomhīti vatvā tāni 
 pupphāni āharāpetvā pilandhitvā catutthaṃ devaputtaṃ yāci  So 
 catutthaṃ gāthamāha 
         sammukhā vā tirokkhā vā   yo sante na paribhāsati 
         yathāvādī tathākārī        save kakkārumarahatīti  
      Tassattho yo puggalo sammukhā vā parammukhā vā 
 sīlādiguṇayutte sante uttamapaṇḍitapurise na akkosati na paribhāsati 
 yaṃ vācāya vadati tadeva kāyena karoti so imāni pupphāni 
 arahatīti  
      Purohito ahaṃ etehi guṇehi samannāgatomhīti vatvā tānipi 
 āharāpetvā pilandhi  Cattāro devaputtā cattāri pupphacumbitakāni 
 purohitassa datvā devalokameva gatā  Tesaṃ gatakāle 
 purohitassa sīse mahatī vedanā uppajji  Tiṇhena sikharena 
 nimmathitaṃ viya ayapaṭṭena   pīḷitaṃ viya sīsaṃ ahosi  So vedanāpatto 
 aparāparaṃ parivattamāno mahāsaddena viravi kimetanti ca 
 vutte ahaṃ mamantare avijjamāneyeva guṇe atthīti musāvādaṃ 
 katvā te devaputte imāni pupphāni yāciṃ nīharathetāni mama 
  Footnote    ayayantena  
  
  
 page     
 Sīsatoti āha  Tāni harantāpi nīharituṃ nāsakkhiṃsu  Ayapaṭṭena 
 bandhāni pupphāni viya ahesuṃ  Atha naṃ ukkhipitvā gehaṃ nayiṃsu  
 Tassa tattha viravantassa satta divasā vītivattā  Rājā amacce 
 āmantetvā dussīlabrāhmaṇo  marissati kiṃ karomāti āha  
 Deva puna ussavaṃ kārema devaputtā punāgacchissantīti  Rājā puna 
 ussavaṃ kāresi  Devaputtā punāgantvā sakalanagaraṃ pupphagandhena 
 ekagandhaṃ katvā tatheva rājaṅgaṇe aṭṭhaṃsu  Mahājano sannipatitvā 
 dussīlabrāhmaṇaṃ ānetvā tesaṃ purato uttānaṃ nipajjāpesi  
 So jīvitaṃ me detha sāmīti devaputte yāci  Te devaputtā 
 tuyhaṃ lāmakassa dussīlassa pāpadhammassa ananucchavikānetāni pupphāni 
 tvaṃ ime vañcissāmīti saññī ahosi aho attano te 
 musāvādaphalaṃ laddhanti taṃ mahājanassa majjhe garahitvā sīsato pupphacumbitakaṃ 
 apanetvā mahājanassovādaṃ datvā sakaṭṭhānameva agamaṃsu  
      Satthā imaṃ dhammadesanaṃ āharitvā jātakaṃ samodhānesi tadā 
 brāhmaṇo devadatto ahosi tesu devaputtesu eko kassapo 
 eko moggallāno eko sārīputto jeṭṭhakadevaputto pana 
 ahamevāti  
                     Kakkārujātakaṃ  chaṭṭhaṃ 
                        
                        kākātijātakaṃ 
      vāti cāyaṃ tato gandhoti idaṃ satthā jetavane viharanto 
  
  
 page     
 Ekaṃ ukkaṇṭhitabhikkhuṃ ārabbha kathesi  
      Tadā hi satthā taṃ bhikkhuṃ  saccaṃ kira tvaṃ bhikkhu ukkaṇṭhitosīti 
 pucchitvā saccaṃ bhanteti vutte kasmā ukkaṇṭhitosīti  
 Kilesavasena bhanteti  Bhikkhu mātugāmo nāma arakkhiyo na 
 sakkā rakkhituṃ porāṇakapaṇḍitā pana pubbe mātugāmaṃ samuddamajjhe 
 simbalīrukkhavimāne ussāpentāpi rakkhituṃ nāsakkhiṃsūti vatvā 
 atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tassa aggamahesiyā kucchimhi nibbattitvā vayappatto pitu accayena 
 rajjaṃ kāresi  Kākāti nāmassa aggamahesī ahosi abhirūpā 
 devaccharā viya  Ayamettha saṅkhepattho  Vitthārato pana 
 atītavatthu kuṇālajātake āvibhavissati  Tadā paneko supaṇṇarājā 
 manussavesenāgantvā raññā saha jūtaṃ kīḷanto kākātiyā 
 aggamahesiyā paṭibaddhacitto taṃ ādāya supaṇṇabhavanaṃ netvā tāya 
 saddhiṃ abhirami  Rājā deviṃ apassanto naṭakuveraṃ gandhabbaṃ vicināhi 
 nanti āha  So taṃ supaṇṇarājānaṃ pariggahetvā ekasmiṃ sare 
 erakavane nipajjitvā tato supaṇṇassa gatakāle pattantare 
 nisīditvā supaṇṇabhavanaṃ patvā pattantarato nikkhamitvā tāya saddhiṃ 
 kilesasaṃsaggaṃ katvā puna tasseva pattantare nisinno āgantvā 
 supaṇṇassa raññā saha jūtakīḷanakāle attano vīṇaṃ gahetvā 
 jūtamaṇḍalaṃ gantvā rañño santike ṭhito gītavasena paṭhamaṃ gāthamāha 
  
  
 page     
          Vāti cāyaṃ tato gandho  yattha me vasatī piyā 
          dūre ito hi kākāti   yattha me nirato manoti  
      Tattha gandhoti tassā dibbagandhavilittāya sarīragandho  Yattha 
 meti yattha supaṇṇabhavane mama piyā vasati tato iminā saddhiṃ 
 katakāyasaṃsaggāya tassā imassa kāyena saddhiṃ āgato gandho 
 vāyatīti adhippāyo  Dūre itoti  imamhā ṭhānā dūre  Hikāro 
 nipātamatto  Kākātīti kākātidevī  Yattha meti yassā upari 
 me mano nirato ratto  
      Taṃ sutvā supaṇṇarājā dutiyaṃ gāthamāha 
          kathaṃ samuddamatari        kathaṃ atari kepukaṃ 
          kathaṃ satta samuddāni     kathaṃ simbalimāruhīti  
      Tassattho tvaṃ imaṃ jambūdīpasamuddaṃ tassa purato kepukaṃ 
 nāma nadiṃ pabbatanresu ṭhitāni satta samuddāni ca kathaṃ atari 
 kena upāyena tiṇṇo  satta samuddāni atikkamitvā ṭhitaṃ 
 amhākaṃ bhavanaṃ simbalīrukkhañca kathaṃ ārūhīti  
      Taṃ sutvā naṭakuvero tatiyaṃ gāthamāha 
          tayā samuddamatariṃ       tayā atari kepukaṃ 
          tayā satta samuddāni    tayā simbalimāruhinti  
      Tattha tayāti tayā kāraṇabhūtena tava pattantare nisinno 
 ahaṃ sabbametaṃ akāsinti attho  
      Tato supaṇṇarājā catutthaṃ gāthamāha 
  
  
 page     
          Dhiratthu maṃ mahākāyaṃ     dhiratthu maṃ acetanaṃ 
          yattha jāyāyahaṃ jāraṃ    āvahāmi vahāmi vāti  
      Tattha dhiratthu manti attānaṃ garahanto āha  Acetananti 
 mahāsarīratāya lahubhāvagarubhāvassa ajānanatāya acetanaṃ  Yatthāti 
 yasmā  Idaṃ vuttaṃ hoti yasmā ahaṃ attano jāyāya jāraṃ 
 imaṃ gandhabbaṃ pattantare nisinnaṃ ānento āvahāmi nento vahāmi 
 tasmā dhiratthu manti  
      So taṃ ādāya netvā raññova adāsi  puna na agamāsi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne ukkaṇṭhitabhikkhu sotāpattiphale 
 patiṭṭhahi  Tadā naṭakuvero ukkaṇṭhitabhikkhu ahosi  Rājā pana 
 ahamevāti  
                     Kākātijātakaṃ sattamaṃ 
                        
                       ananusociyajātakaṃ 
      bahūnaṃ vijjatī bhotīti idaṃ satthā jetavane viharanto ekaṃ 
 kuṭumbikaṃ matabhariyaṃ ārabbha kathesi  
      So kira bhariyāya matāya na nhāyati na bhuñjati na kammante 
 payojesi  Aññadatthuṃ sokābhibhūto āḷāhanaṃ gantvā paridevamāno 
 vicari  Abbhantare panassa kūṭe dīpo viya sotāpattimaggassa 
 upanissayo jalati  Satthā paccūsasamaye lokaṃ volokento taṃ disvā 
  
  
 page     
 Imassa maṃ ṭhapetvā añño koci sokaṃ nīharitvā sotāpattimaggassa 
 dāyako natthi bhavissāmissa avassayoti pacchābhattaṃ piṇḍapātapaṭikkanto 
 pacchāsamaṇaṃ ādāya tassa gehadvāraṃ gantvā kuṭumbikena 
 sutāgamano katapaccuggamanādisakkāro paññattāsane nisinno 
 kuṭumbikaṃ āgantvā ekamante nisinnaṃ kiṃ upāsaka cintesīti 
 pucchitvā āma bhante bhariyā me kālakatā taṃ anusocanto 
 cintemīti vutte upāsaka bhijjanadhammaṃ nāma bhijjati tasmiṃ bhinne 
 na yuttaṃ cintetuṃ porāṇakapaṇḍitāpi bhariyāya matāya bhijjanadhammaṃ 
 bhinnanti na cintayiṃsūti vatvā tena yācito atītaṃ āhari  
 Atītavatthu dasakanipāte cullabodhijātake āvibhavissati  Ayaṃ panettha 
 saṅkhepo  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto takkasilāyaṃ sabbasippāni 
 uggaṇhitvā mātāpitūnaṃ santikaṃ agamāsi  Imasmiṃ jātake bodhisatto 
 komārabrahmacārī ahosi  Athassa mātāpitaro tava bhariyāpariyesanaṃ 
 karomāti ārocayiṃsu   Bodhisatto na mayhaṃ gharāvāsenattho 
 ahaṃ tumhākaṃ accayena pabbajissāmīti vatvā tehi punappunaṃ yācito 
 ekaṃ kāñcanarūpaṃ kāretvā evarūpaṃ kumārikaṃ labhamāno 
 gaṇhissāmīti āha  Tassa mātāpitaro taṃ kāñcanarūpakaṃ paṭicchannayāne 
 āropetvā gacchatha jambūdīpatalaṃ vicarantā yatthevarūpaṃ brāhmaṇakumārikaṃ 
 passatha tatthimaṃ kāñcanarūpakaṃ datvā taṃ ānethāti mahantena 
  
  
 page     
 Parivārena manusse pesesuṃ  Tasmiṃ pana kāle eko puññavā 
 satto brahmalokato cavitvā kāsikaraṭṭheyeva nigamagāme 
 asītikoṭivibhavassa brāhmaṇassa gehe  kumārikā hutvā nibbatti  
 Sammillahāsinīti   tassā nāmaṃ akaṃsu  Sā soḷasavassikakāle 
 abhirūpā ahosi pāsādikā devaccharapaṭibhāgā sabbaṅgasampannā  
 Tassāpi kilesavasena cittaṃ nāma na uppannapubbaṃ  
 Accantabrahmacārinī ahosi  Kāñcanarūpakaṃ ādāya vicarantā taṃ gāmaṃ 
 pāpuṇiṃsu  Tattha manussā taṃ disvā asukabrāhmaṇassa dhītā 
 sammillahāsinī kiṃkāraṇā idha ṭhitāti āhaṃsu  Manussā taṃ 
 sutvā brāhmaṇakulaṃ gantvā sammillahāsiniṃ vāresuṃ  Sā ahaṃ 
 tumhākaṃ accayena pabbajissāmi na me gharāvāsenatthoti mātāpitūnaṃ 
 sāsanaṃ pesesi  Te kiṃ karosi kumāriketi vatvā kāñcanarūpakaṃ 
 gahetvā taṃ mahantena parivārena pesayiṃsu  Bodhisattassa ca sammillahāsiniyā 
 ca ubhinnampi anicchantānaññeva maṅgalaṃ kariṃsu  Te ekasmiṃ 
 gabbhe vasamānā ekasmiṃ sayane sayantāpi na aññamaññaṃ kilesavasena 
 olokayiṃsu  Dve bhikkhū dve brahmāno viya ca ekaṭṭhāne 
 vasiṃsu  Aparabhāge bodhisattassa mātāpitaro kālamakaṃsu  So 
 tesaṃ sarīrakiccaṃ katvā sammillahāsiniṃ pakkosāpetvā bhadde mama 
 kulasantakā asītikoṭiyo tava kulasantakā asītikoṭiyoti imaṃ ettakaṃ 
 dhanaṃ gahetvā imaṃ kuṭumbaṃ paṭipajjāhi ahaṃ pabbajissāmīti āha  
  Footnote    sammillabhāsinī  
  
  
 page     
 Ayyaputta tayi pabbajante ahampi pabbajissāmi na sakkomi taṃ 
 jahitunti  Te sabbaṃ dhanaṃ dānamukhe visajjetvā kheḷapiṇḍaṃ viya 
 sampattiṃ chaḍḍetvā himavantaṃ pavisitvā ubhopi tāpasapabbajjaṃ 
 pabbajitvā vanamūlaphalāhārā tattha ciraṃ vasitvā loṇambilasevanatthāya 
 himavantā otaritvā anupubbena bārāṇasiyaṃ patvā rājuyyāne 
 vasiṃsu  Tesaṃ tattha vasantānaṃ sukhumālāya paribbājikāya nirojaṃ 
 missakabhattaṃ paribhuñjantiyā lohitapakkhandikābādho  uppajji  Sā 
 sappāyabhesajjaṃ alabhamānā dubbalā ahosi  Bodhisatto 
 bhikkhācāravelāya taṃ viniggahetvā nagaradvāraṃ netvā ekissā sālāya 
 phalake nipajjāpetvā sayaṃ bhikkhāya pavisati  Sā tasmiṃ anikkhanteyeva 
 kālamakāsi  Mahājanā paribbājikāya rūpasampattiṃ disvā 
 parivāretvā rodanti paridevanti  Bodhisatto bhikkhaṃ caritvā āgato 
 tassā matabhāvaṃ ñatvā bhijjanadhammaṃ bhijjati sabbe saṅkhārā 
 aniccā evaṃgatikāyevāti tāya nipannaphalakeyeva nisīditvā missakabhojanaṃ 
 bhuñjitvā mukhaṃ vikkhālesi  Parivāretvā ṭhitamahājano 
 ayaṃ te bhante paribbājikā kiṃ hotīti pucchi  Gihikāle me 
 pādaparicārikā ahosīti  Bhante mayaṃ tāva na sahāma   rodāma 
 paridevāma tumhe kasmā na rodathāti  Bodhisatto jīvantāvesā 
 mama kiñci hoti idāni paralokasamaṅgitāya na kiñci hoti 
 parajanavasaṃ gatā ahaṃ kasmā rodāmīti mahājanassa dhammaṃ desento 
  Footnote    santhambhāma  
  
  
 page     
 Imā gāthā abhāsi 
          bahūnaṃ vijjatī bhotī          tehi me kiṃ bhavissati 
          tasmā etaṃ na socāmi      piyaṃ sammillahāsiniṃ 
          taṃ tañce anusoceyya       yaṃ yaṃ tassa na vijjati 
          attānamanusoceyya         sadā maccuvasampattaṃ 
          na heva ṭhitaṃ nāsīnaṃ         na sayānaṃ na patthaguṃ   
          yāvuppatti nimissati        tatrāpi saratī vayo 
          tatthattani vatappanthe       vinābhāve asaṃsaye 
          bhūtaṃ sesaṃ dayitabbaṃ          cavitaṃ ananusociyanti    
      Tattha bahūnaṃ vijjatīti ayaṃ bhotī amhe chaḍḍetvā idāni 
 aññesaṃ bahūnaṃ matakasattānaṃ antare vijjati atthi upalabbhati  
 Tehi me kiṃ bhavissatīti tehi matakasattehi saddhiṃ vattamānā idāneva 
 sā mayhaṃ kiṃ bhavissati tehi vā sattehi atirekasambandhavaseneva 
 sā mayhaṃ kiṃ bhavissati kā nāma bhavissati kiṃ bhariyā udāhu 
 bhaginīti  Tehi mekantipi pāṭho  Tehi matakehi saddhiṃ idampi 
 me kalevaraṃ ekaṃ bhavissatīti attho  Tasmāti yasmā esā 
 matā  matakesu samāgatā mayhaṃ na kiñci hoti tasmā etaṃ na 
 socāmi  Yaṃ yaṃ tassāti yaṃ yaṃ tassa anusocanakassa sattassa 
 na vijjati natthi mataṃ niruddhaṃ taṃ taṃ sace anusoceyyāti attho  
  Footnote    paddhaguṃ       yāva pāti nimisati  yāvummiti nimissati       vatabbaddhe  
    vītaṃ ananusocitaṃ  
  
  
 page     
 Yassātipi pāṭho  Yaṃ yaṃ yassa vijjati tañce so anusoceyyāti 
 attho  Maccuvasampattanti evaṃ sante niccaṃ maccuvasaṃ pattaṃ 
 gacchantaṃ attānameva anusoceyya tenassa anusocanakāloyeva na 
 bhaveyyāti attho  
      Tatiyagāthāya  Na heva ṭhitaṃ nāsīnaṃ na nipannaṃ na patthaguṃ 
 kiñci sattaṃ āyusaṅkhāro anugacchatīti pāṭhaseso  Tattha patthagunti 
 samparivattetvā caramānaṃ  Idaṃ vuttaṃ hoti ime sattā catūsu 
 iriyāpathesu pamattā viharanti āyusaṅkhārā pana rattiñca divañca 
 sabbiriyāpathesu appamattā attano khayagamanakammameva karontīti  
 Yāvuppatti nimissatīti ayamhi tasmiṃ kāle vohāro  Idaṃ vuttaṃ 
 hoti yāva ummissati ca nimmissati ca tatrāpi evaṃ 
 appamattake kāle imesaṃ sattānaṃ sarati vayo tīsu vayesu seso 
 vayo parihāyateva na vaḍḍhati  Tatthattani vatappantheti tattha 
 vata attani panthe  Idaṃ vuttaṃ hoti tasmiṃ vata evaṃ saramāne vaye 
 ayaṃ attāti saṅkhyaṃ gato attabhāvo pantho hoti pāsena bandho 
 upaḍḍho aparipuṇṇova hoti evaṃ tattha imasmiṃ attani panthe 
 yo cesa tattha tattha nibbattānaṃ vinābhāvo asaṃsayo tasmiṃ 
 vinābhāvepi asaṃsaye nissaṃsaye bhūtaṃ sesaṃ amataṃ taṃ sesaṃ jīvamānaṃ 
 jīvamānameva dayitabbaṃ mettāyitabbaṃ ayaṃ satto arogo hotu 
 abyāpajjhoti evaṃ tasmiṃ mettābhāvanā kātabbā yaṃ panetaṃ 
 cavitaṃ vigataṃ mataṃ ananusociyaṃ ananusocitabbanti  
  
  
 page     
      Evaṃ mahāsatto catūhi gāthāhi aniccākāraṃ dīpento dhammaṃ 
 desesi  Mahājano paribbājikāya sarīrakiccaṃ kāresi  Bodhisatto 
 himavantaṃ pavisitvā jhānābhiññā nibbattetvā brahmalokaparāyano ahosi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne kuṭumbiko sotāpattiphale 
 patiṭṭhahi  Tadā sammillahāsinī rāhulamātā ahosi  Tāpaso pana 
 ahamevāti  
                    Ananusociyajātakaṃ aṭṭhamaṃ 
                      
                       kāḷabāhujātakaṃ 
      yaṃ annapānassāti idaṃ satthā veḷuvane viharanto hatalābhasakkāraṃ 
 devadattaṃ ārabbha kathesi  
      Devadattena hi tathāgate aṭṭhānakopaṃ bandhitvā dhanuggahesu 
 payojitesu nāḷāgirivisajjanena tassa doso pākaṭo jāto  
 Athassa paṭṭhapitāni dhuvabhattādīni manussā hariṃsu  Rājāpi naṃ na 
 olokesi  So hatalābhasakkāro kulesu viññāpetvā bhuñjanto 
 vicari  Bhikkhū dhammasabhāyaṃ kathaṃ samuṭṭhāpesuṃ āvuso devadatto 
 lābhasakkāraṃ uppādessāmīti uppannampi thiraṃ kātuṃ nāsakkhīti  
 Satthā āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva 
 pubbepesa hatalābhasakkāro ahosīti vatvā atītaṃ āhari  
  
  
 page     
      Atīte bārāṇasiyaṃ dhanañjaye rajjaṃ kārente bodhisatto 
 rādho nāma sukko   ahosi mahāparivāro paripuṇṇagatto  Kaniṭṭho 
 panassa poṭṭhapādo nāma  Eko luddako te dvepi jane 
 bandhitvā netvā bārāṇasīrañño adāsi  Rājā ubhopi te 
 suvaṇṇapañjare pakkhipitvā suvaṇṇataṭṭakena madhulāje khādāpento 
 sakkharodakaṃ pāyento paṭijaggi  Sakkāro mahā ahosi  
 Lābhaggayasaggappattā ahesuṃ  Atheko vanacarako kāḷabāhuṃ nāmekaṃ 
 mahākāḷamakkaṭaṃ ānetvā rañño adāsi  Tassa pacchā 
 āgatattā mahantataro lābhasakkāro ahosi  Sukkānaṃ parihāyati  
 Bodhisatto tādilakkhaṇayogattā na kiñci āha  Kaniṭṭho panassa 
 tādilakkhaṇābhāvā taṃ makkaṭassa sakkāraṃ asahanto bhātika pubbe 
 imasmiṃ rājakule sādhurasakhādanīyādīni amhākameva denti idāni 
 pana mayaṃ na labhāma kāḷabāhumakkaṭassevāharanti mayaṃ dhanañjayarañño 
 santikā lābhasakkāraṃ alabhantā imasmiṃ ṭhāne kiṃ karissāma 
 ehi araññameva gantvā vasissāmāti tena saddhiṃ sallapanto 
 paṭhamaṃ gāthamāha 
                 yaṃ annapānassa pure labhāma 
                 tandāni sākhamigameva gacchati 
                 gacchāmadāni vanameva rādha 
                 asakkatāvamha dhanañjayāyāti  
      Tattha yaṃ annapānassāti yaṃ annapānaṃ assa rañño santikā  
  Footnote    suko  
  
  
 page     
 Upayogaṭṭhe vā sāmivacanaṃ  Dhanañjayāyāti karaṇaṭṭhe sampadānavacanaṃ  
 Dhanañjayena asakkatāvamhā annapānañca na labhāma imināva na 
 sakkatamhāti attho  
      Taṃ sutvā rādho dutiyaṃ gāthamāha 
                lābho alābho ayaso yaso ca 
                nindā pasaṃsā ca sukhaṃ dukkhañca 
                ete aniccā manujesu dhammā 
                mā soci kiṃ socasi poṭṭhapādāti  
      Tattha yasoti issariyaparivāro  Ayasoti tassābhāvo  
 Eteti ete aṭṭha lokadhammā manujesu aniccā lābhaggayasaggappattāpi 
 hutvā aparena samayena appalābhā appasakkārā honti 
 niccalābhino nāma natthi  Yasādīsupi eseva nayo  
      Taṃ sutvā poṭṭhapādo makkaṭe ussūyaṃ apanetuṃ asakkonto 
 tatiyaṃ gāthamāha 
               addhā tuvaṃ paṇḍitakosi rādha 
               jānāsi atthāni anāgatāni 
               kathaṃ nukho sākhamigaṃ dakkhāma 
               niddhāpitaṃ   rājakulatova jammanti  
      Tattha kathaṃ nukhoti kena nukho upāyena  Dakkhāmāti dakkhissāma  
 Niddhāpitanti nicchuḍḍaṃ nikkaḍḍhitaṃ  Jammanti lāmakaṃ  
  Footnote    nibbāpitaṃ  
  
  
 page     
      Taṃ sutvā rādho catutthaṃ gāthamāha 
               cāleti kaṇṇaṃ bhakuṭiṃ karoti 
               mahuṃ mahuṃ bhāyate kumāre 
               sayameva taṃ kāhati kāḷabāhu 
               yenārakā ṭhassati annapānāti  
      Tattha bhāyate kumāreti  rājakumāre utrāseti  Yenārakā 
 ṭhassatīti yena kāraṇena imamhā annapānā dūre ṭhassati sayameva 
 taṃ kāraṇaṃ karissati mā tvaṃ etassa cintayīti attho  
      Kāḷabāhupi katipāheneva rājakumārānaṃ purato kaṇṇacālanādīni 
 karonto kumāre bhāyāpesi  Te bhītabhītā viravamakaṃsu  
 Rājā kiṃ etanti pucchitvā tamatthaṃ sutvā nikkaḍḍhatha nanti makkaṭaṃ 
 nikkaḍḍhāpesi  Sukkānaṃ lābhasakkāro puna pākatikova ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 kāḷabāhu devadatto ahosi poṭṭhapādo ānando rādho pana 
 ahamevāti  
                     Kāḷabāhujātakaṃ  navamaṃ 
                       
                        sīlavīmaṃsajātakaṃ 
      sīlaṃ kireva kalyāṇanti idaṃ satthā jetavane viharanto 
 sīlavīmaṃsakabrāhmaṇaṃ ārabbha kathesi  
      Dvepi vatthūni heṭṭhā kathitāneva  Idha pana bodhisatto 
  
  
 page     
 Bārāṇasīrañño purohito ahosi  So attano sīlaṃ vīmaṃsanto 
 tīṇi divasāni hiraññaphalakato   kahāpaṇaṃ gaṇhi  Taṃ coroti rañño 
 dassesuṃ  So rañño santike ṭhito 
          sīlaṃ kireva kalyāṇaṃ      sīlaṃ loke anuttaraṃ 
          passa ghoraviso nāgo    sīlavāti na haññatīti 
 imāya paṭhamagāthāya sīlaṃ vaṇṇetvā rājānaṃ pabbajjaṃ anujānāpetvā 
 pabbajituṃ  gacchati  
      Athekasmiṃ sūnāpaṇe seno maṃsapesiṃ gahetvā ākāsaṃ pakkhandi  
 Taṃ aññe sakuṇā parivāretvā pādanakhatuṇḍakādīhi paharanti  
 So taṃ dukkhaṃ sahituṃ asakkonto maṃsapesiṃ chaḍḍesi  Aparo 
 gaṇhi  Sopi tatheva viheṭhiyamāno chaḍḍesi  Athaññe gaṇhantīti 
 evaṃ yo yo gaṇhāti taṃ taṃ sakuṇā anubandhiṃsu  Yo 
 yo chaḍḍesi so so sukhito ahosi  Bodhisatto taṃ disvā 
 ime kāmā nāma maṃsapesupamā evaṃ tesaṃ gaṇhantānaññeva 
 dukkhaṃ visajjentānaṃ sukhanti cintetvā dutiyaṃ gāthamāha 
          yāvadevassahū kiñci      tāvadeva akhādisuṃ 
          saṅgamma kulalā loke    na hiṃsanti akiñcananti  
      Tassattho yāvadeva assa senassa ahu kiñci mukhena gahitaṃ 
 maṃsakhaṇḍaṃ tāvadeva naṃ imasmiṃ loke kulalā samāgantvā akhādisuṃ 
 tasmiṃ pana visaṭṭhe tamenaṃ akiñcanaṃ nippalibodhaṃ pakkhiṃ 
  Footnote    heraññikaphalakato  
  
  
 page     
 Sesapakkhino na hiṃsantīti  
      So nagarā nikkhamitvā antarāmagge ekasmiṃ gāme sāyaṃ 
 ekassa gehe nipajji  Tattha pana piṅgalā nāma dāsī 
 asukavelāya nāma āgaccheyyāsīti ekena purisena saddhiṃ saṅketaṃ adāsi  
 Sā sāmikānaṃ pāde dhovitvā tesu nipannesu tassa āgamanaṃ 
 olokentī ummāre nisīditvā idāni āgamissati idāni 
 āgamissatīti paṭhamayāmampi majjhimayāmampi vītināmesi  Paccūsasamaye 
 pana na sodāni āgamissatīti chinnāsā hutvā nipajjitvā 
 niddaṃ okkami  Bodhisatto idaṃ kāraṇaṃ disvā ayaṃ dāsī so 
 puriso āgamissatīti āsāya ettakaṃ kālaṃ nisinnā idānissa 
 anāgamanabhāvaṃ ñatvā chinnāsā hutvā sukhaṃ supati kilesesu hi 
 āsā nāma dukkhaṃ nirāsabhāvova sukhanti cintetvā tatiyaṃ gāthamāha 
          sukhaṃ nirāsā supati      āsā phalavatī sukhā 
          āsaṃ nirāsaṃ katvāna    sukhaṃ supati piṅgalāti  
      Tattha phalavatīti yassā āsāya phalaṃ laddhaṃ hoti  sā tassa 
 phalassa sukhatāya sukhā nāma  Nirāsaṃ katvā anāsaṃ katvā 
 chinditvā pajahitvāti attho  Piṅgalāti esā piṅgaladāsī idāni 
 sukhaṃ supatīti  
      Sopuna divase tato gāmā araññaṃ pavisanto araññe 
 ekaṃ tāpasaṃ jhānaṃ appetvā nisinnaṃ disvā   idhaloke ca 
 paraloke ca jhānasukhato uttaritaraṃ sukhaṃ natthīti cintetvā catutthaṃ 
  
  
 page     
 Gāthamāha 
          na samādhiparo atthi     asmiṃ loke paramhi ca 
          na paraṃ nāpi attānaṃ    vihiṃsati samāhitoti  
      Tattha samādhiparoti samādhito paro añño sukhadhammo nāma 
 natthīti  
      So araññaṃ pavisitvā isipabbajjaṃ pabbajitvā jhānābhiññā 
 uppādetvā brahmalokaparāyano ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 tāpaso ahamevāti  
                      Sīlavīmaṃsajātakaṃ dasamaṃ 
                     kuṭidūsakavaggo tatiyo 
                       
  
  
 page     
                      Kokilavaggavaṇṇanā 
                         
                       kokālikajātakaṃ 
      yo ve kāle asampatteti idaṃ satthā jetavane viharanto 
 kokālikaṃ ārabbha kathesi  Vatthu takkāriyajātake vitthāritaṃ  
      Atīte bārāṇasiyaṃ brahmadatte rajjaṃ kārente bodhisatto 
 tassa amaccaratanaṃ ahosi  Rājā bahubhāṇī ahosi  
 Bodhisatto tassa bahubhāṇitaṃ nisedhessāmīti ekaṃ upamaṃ upadhārento 
 carati  Athekadivasaṃ rājā uyyānaṃ gato maṅgalasilāpaṭṭe nisīdi  
 Tassa upari ambarukkho atthi  Tatthekasmiṃ kākakulāvake 
 kāḷakokilā attano aṇḍakaṃ nikkhipitvā agamāsi  Kākī taṃ 
 kokilaaṇḍakaṃ paṭijaggi  Aparabhāge tato kokilapotako nikkhami  
 Kākī putto meti saññāya mukhatuṇḍakena gocaraṃ āharitvā taṃ 
 paṭijaggi  So aviruḷhapakkho akāleyeva kokilaravaṃ ravi  Kākī 
 ayaṃ idāneva tāva aññaṃ ravaṃ ravati vaḍḍhanto kiṃ karissatīti 
 tuṇḍena koṭṭetvā māretvā kulāvakā pātesi  So rañño 
 pādamūle pati  Rājā bodhisattaṃ pucchi kimetaṃ sahāyāti  
 Bodhisatto ahaṃ rājānaṃ nivāretuṃ   ekaṃ upamaṃ pariyesissāmi 
  Footnote    vinetuṃ  
  
  
 page     
 Laddhādāni me sāti cintetvā   mahārāja atimukharā nāma akāle 
 bahubhāṇino evarūpaṃ labhanti  ayaṃ mahārāja kokilapotako kākiyā 
 vaḍḍho aviruḷhapakkho akāleyeva kokilaravaṃ ravi atha naṃ kākī 
 nāyaṃ mama puttoti ñatvā mukhatuṇḍena paharitvā pātesi manussā 
 vā hontu tiracchānā vā akāleyeva bahubhāṇino evarūpaṃ dukkhaṃ 
 labhantīti vatvā imā gāthā abhāsi 
          yo ve kāle asampatte   ativelaṃ pabhāsati 
          evaṃ so nihato seti      kokilo viya atrajo 
          na hi satthaṃ sunisitaṃ         visaṃ halāhalammiva 
          evaṃ nikkaḍhe   pātesi   vācā dubbhāsitā yathā 
          tasmā kāle akāle ca    vācaṃ rakkheyya paṇḍito 
          nātivelaṃ pabhāseyya       api attasamamhi vā 
          yo ca kāle mitaṃ bhāse    matipubbo vicakkhaṇo 
          sabbe amitte ādeti     supaṇṇo uragammivāti  
      Tattha kāle asampatteti attano vacanakāle asampatte  
 Ativelanti velātikkantaṃ katvā atirekappamāṇaṃ bhāsati  
 Halāhalammivāti halāhalaṃ iva  Nikkaḍheti tasmiṃyeva khaṇe appatte   
 kāle  Tasmāti yasmā sunisitasatthahalāhalavisatopi khippataraṃ 
 dubbhāsitavacanameva pāteti tasmā  Kāle akāle cāti vattuṃ yuttaṃ 
 kāle ca akāle ca vācaṃ rakkhetheva ativelaṃ na bhāseyya api attanā 
  Footnote    nikaṭṭhe         appamattake  
  
  
 page     
 Same ninnānākaraṇepi puggaleti attho  Matipubboti matiṃ purecārikaṃ 
 katvā kathanena matipubbo  Vicakkhaṇoti ñāṇena vicāretvā 
 atthavindanapuggalo vicakkhaṇo nāma  Uragammivāti uragaṃ iva  
 Idaṃ vuttaṃ hoti  yathā supaṇṇo samuddaṃ khobhetvā mahābhogaṃ 
 uragaṃ ādeti gaṇhāti ādiyitvā ca taṃkhaṇaññeva naṃ simbaliṃ 
 āropetvā maṃsaṃ khādati evameva yo matipubbaṅgamo vicakkhaṇo 
 vattuṃ yuttakāle mitaṃ bhāsati so sabbe amitte ādeti gaṇhāti 
 attano vase vattetīti  
      Rājā bodhisattassa dhammadesanaṃ sutvā tato paṭṭhāya mitabhāṇī 
 ahosi  Yasañcassa vaḍḍhetvā mahantataraṃ adāsi  
      Satthā imaṃ dhammadesanaṃ āharitvā jātakaṃ samodhānesi tadā 
 kokilapotako kokāliko ahosi paṇḍitāmacco pana ahamevāti  
                     Kokālikajātakaṃ  paṭhamaṃ 
                       
                        rathalaṭṭhijātakaṃ 
      api hantvā hato brūtīti idaṃ satthā jetavane viharanto 
 kosalarañño purohitaṃ ārabbha kathesi  
      So kira rathena attano bhogagāmakaṃ gacchanto sambādhe 
 magge rathaṃ pājento ekaṃ sakaṭasatthakaṃ disvā tumhākaṃ sakaṭaṃ 
 apanethāti gacchanto sakaṭe anapanīyamāne kujjhitvā 
  
  
 page     
 Patodayaṭṭhiyā purimasakaṭe sākaṭikassa rathadhūre pahari  Sā rathadhūre 
 paṭihatā nivattitvā tasseva nalāṭaṃ pahari  Tāvadeva nalāṭe 
 gaṇḍo uṭṭhahi   So nivattitvā sākaṭikehi pahaṭomhīti rañño 
 ārocesi  Sākaṭike pakkosāpetvā vinicchinantā tasseva dosaṃ 
 addasaṃsu  Athekadivasaṃ dhammasabhāyaṃ kathaṃ samuṭṭhāpesuṃ āvuso 
 rañño kira purohito sākaṭikehi pahaṭomhīti aṭṭaṃ karonto sayameva 
 parajjhatīti  Satthā āgantvā kāyanuttha bhikkhave etarahi 
 kathāya sannisinnāti pucchitvā imāya nāmāti vutte na 
 bhikkhave idāneva pubbepesa evarūpaṃ karotiyevāti vatvā atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 tasseva vinicchayāmacco ahosi  Atha rañño purohito rathena 
 attano bhogagāmakaṃ gacchantoti sabbaṃ purimasadisameva  Idha pana 
 tena rañño ārocite rājā sayaṃ vinicchaye nisīditvā sākaṭike 
 pakkosāpetvā kammaṃ asodhetvāva tumhehi mama purohitaṃ 
 koṭṭetvā nalāṭe gaṇḍo uṭṭhāpitoti vatvā sabbaṃ sahassaharaṇaṃ 
 nesaṃ karothāti āha  Atha naṃ bodhisatto tumhe mahārāja 
 kammaṃ asodhetvāva etesaṃ sabbaṃ sahassaṃ harāpetha ekacce pana 
 attanāva attānaṃ paharitvāpi parena pahaṭamhāti vadanti tasmā 
 avinicchinitvā kātuṃ na yuttaṃ rajjaṃ kārentena nāma nisāmetvā 
 kammaṃ kātuṃ vaṭṭatīti vatvā imā gāthā abhāsi 
  
  
 page     
              Api hantvā hato brūti        jetvā jitoti bhāsati 
              pubbamakkhāyino rāja          etadatthuṃ na saddahe 
              tasmā paṇḍitajātiyo          suṇeyya itarassapi 
              ubhinnaṃ vacanaṃ sutvā           yathā dhammo tathā kare 
                     alaso gihī kāmabhogī na sādhu 
                     asaññato pabbajito na sādhu 
                     rājā na sādhu anisammakārī 
                     yo paṇḍito kodhano taṃ na sādhu 
              nisamma khattiyo kayirā        nānisamma disampati 
              nisammakārino rañño         yaso kittī ca vaḍḍhatīti  
      Tattha api hantvāti api eko attanāva attānaṃ hantvā parena 
 pahaṭomhīti brūti katheti  Jetvā jitoti sayaṃ vā pana paraṃ jinitvā ahaṃ 
 jitomhīti bhāsati  Etadatthunti mahārāja pubbameva rājakulaṃ 
 gantvā akkhāyantassa pubbamakkhāyino etadatthuṃ na saddahe ekaṃsena 
 vacanaṃ na saddaheyya  Tasmāti yasmā paṭhamataraṃ āgantvā 
 kathentassa ekaṃsena vacanaṃ na saddahātabbaṃ tasmā  Yathā dhammoti 
 yathā vinicchayasabhāvo ṭhito tathā kareyya  Asaññatoti kāyādīhi 
 asaññato dussīlo  Taṃ na sādhūti taṃ tassa paṇḍitassa 
 ñāṇavato puggalassa addhānaggāhivasena   daḷhakopasaṅkhātaṃ kodhanaṃ taṃ 
 na sādhu  Nānisammāti na anisāmetvā  Disampatīti disānaṃ 
  Footnote    aṭṭhānaggāhivasena  
  
  
 page     
 Pati mahārāja  Yaso kittī cāti issariyaparivāro  ceva kittisaddo 
 ca vaḍḍhatīti  
      Rājā bodhisattassa vacanaṃ sutvā dhammena vinicchini  Dhammena 
 vinicchiyamāne brāhmaṇasseva doso jātoti  
      Satthā imaṃ dhammadesanaṃ āharitvā jātakaṃ samodhānesi tadā 
 brāhmaṇo etarahi brāhmaṇova ahosi paṇḍitāmacco pana 
 ahamevāti  
                      Rathalaṭṭhijātakaṃ dutiyaṃ 
                        
                         godhajātakaṃ 
      tadeva me tvanti idaṃ satthā jetavane viharanto ekaṃ 
 kuṭumbikaṃ ārabbha kathesi  
      Vatthu heṭṭhā vitthāritameva  Idha pana nesaṃ uddhāraṃ sodhetvā 
 āgacchantānaṃ antarāmagge luddako ubhopi khādathāti ekaṃ 
 pakkagodhaṃ adāsi  So puriso bhariyaṃ pānīyatthāya pesetvā 
 sabbaṃ godhaṃ khāditvā tassā āgatakāle bhadde godhā palātāti 
 āha  Sādhu sāmi pakkagodhāya palāyantiyā kiṃ sakkā kātunti  
 Sā jetavane pānīyaṃ pivitvā satthu santike sannisinnāpi satthārā 
 kiṃ upāsike ayaṃ te hitakāmo susineho upakārakoti pucchitā 
 bhante ahaṃ etassa hitakāmā susinehā ayampana mayi nissinehoti 
 āha  Satthā hotu mā cintayi evaṃ nāmesa karoti 
  
  
 page     
 Yadā pana te guṇaṃ sarati tadā tuyhaññeva sabbissariyaṃ detīti 
 vatvā tehi yācito atītaṃ āhari  
      Atītampi heṭṭhā vuttasadisameva  Idha pana tesaṃ nivattantānaṃ 
 antarāmagge luddakā kilantabhāvaṃ disvā dvepi janā khādathāti 
 ekaṃ pakkagodhaṃ adaṃsu  Rājadhītā taṃ valliyā bandhitvā ādāya 
 maggaṃ paṭipajji  Te ekaṃ saraṃ disvā maggā ukkamma assatthamūle 
 nisīdiṃsu  Rājaputto gaccha bhadde sarato paduminipaṇṇena udakaṃ 
 āhara maṃsaṃ khādissāmāti āha  Sā godhaṃ sākhāya laggetvā 
 pānīyatthāya gatā  Itaro sabbaṃ godhaṃ khāditvā agganaṅguṭṭhaṃ 
 gahetvā parammukho nisīdi  So tāya pānīyaṃ gahetvā āgatakāle 
 bhadde godhā sākhāya otaritvā vammikaṃ pāvisi ahaṃ dhāvitvā 
 agganaṅguṭṭhe gahesiṃ gahitaṭṭhānaṃ hattheyeva ṭhatvā   chijjitvā 
 bilaṃ paviṭṭhāti āha  Hotu deva pakkagodhāya palāyantiyā 
 kiṃ karissāma ehi gacchāmāti  Te pānīyaṃ pivitvā bārāṇasiṃ 
 agamaṃsu  Rājaputto rajjaṃ patvā taṃ aggamahesiṭṭhānamatte ṭhapesi  
 Sakkārasammāno panassā natthi  Bodhisatto tassā sakkāraṃ 
 kāretukāmo rañño santike ṭhatvā nanu mayaṃ ayye tumhākaṃ 
 santikā kiñci na labhāma kiṃ no na olokethāti āha  
 Tāta ahameva rañño santikā kiñci na labhāmi tuyhaṃ kiṃ 
 dassāmi rājāpi mayhaṃ idāni kiṃ dassati so araññato 
 āgamanakāle pakkagodhaṃ ekakova khādīti  Ayye na devo evarūpaṃ 
  Footnote    katvā  
  
  
 page     
 Karissati mā evaṃ avacutthāti  Atha naṃ devī tuyhaṃ taṃ tāta 
 na pākaṭaṃ raññoyeva mayhañca pākaṭanti vatvā paṭhamaṃ gāthamāha 
            tadeva me tvaṃ vidito     vanamajjhe rathesabho 
            yassa te khaggabandhassa     sannaddhassa tirīṭino 
            assatthadumasākhāya        pakkā godhā palāyathāti  
      Tattha tadevāti asmiṃyeva kāle ayaṃ mayhaṃ adāyako 
 akārakoti evaṃ tvaṃ vidito aññe pana tava sabhāvaṃ na jānantīti 
 attho  Khaggabandhassāti bandhakhaggassa  Tirīṭinoti tirīṭivatthassa 
 maggāgamanakāle  Pakkāti aṅgārapakkagodhā palāyathāti  
      Evaṃ raññā katadosaṃ parisamajjhe pākaṭaṃ katvā kathesi  
 Taṃ sutvā bodhisatto ayye devassa appiyakālato pabhūti 
 ubhinnampi aphāsukaṃ katvā kasmā idha vasathāti vatvā imā dve 
 gāthā abhāsi 
                 name namantassa bhaje bhajantaṃ 
                 kiccānukubbassa kareyya  kiccaṃ 
                 nānatthakāmassa kareyya atthaṃ 
                 asambhajantampi na sambhajeyya 
                 caje cajantaṃ vanathaṃ na kayirā 
                 apetacittena na sambhajeyya 
                 dijo dumaṃ khīṇaphalaṃva ñatvā 
                 aññaṃ samekkheyya mahā hi lokoti  
  
  
 page     
      Tattha name namantassāti yo attani muducittena namati 
 tasseva paṭinameyya  Kiccānukubbassāti attano uppannaṃ kiccaṃ 
 anukubbantasseva  Nānatthakāmassāti avuḍḍhikāmassa  Vanathaṃ na 
 kayirāti tasmiṃ cajante taṇhāsinehaṃ na kareyya  Apetacittenāti 
 apagatacittena virattacittena  Na sambhajeyyāti na samāgaccheyya  
 Aññaṃ samekkheyyāti aññaṃ olokeyya  Yathā dijo khīṇaphalaṃ 
 rukkhaṃ ñatvā aññaṃ phalabharitaṃ rukkhaṃ gacchati tathā khīṇarāgaṃ 
 purisaṃ ñatvā aññaṃ susinehaṃ upagaccheyyāti adhippāyo  
      Rājā bodhisatte kathenteyeva tassā guṇaṃ saritvā 
 bhadde ettakaṃ kālaṃ tava guṇe na sallakkhesiṃ paṇḍitassayeva 
 kathāya sallakkhetvā mama aparādhaṃ sahantiyā idaṃ sakalarajjaṃ tuyhaṃyeva 
 dammīti vatvā catutthaṃ gāthamāha 
              so te karissāmi yathānubhāvaṃ 
              kataññutaṃ khattiyo pekkhamāno 
              sabbañca te issariyaṃ dadāmi 
              yassicchasī tassa tuvaṃ dadāmīti  
      Tattha soti so ahaṃ  Yathānubhāvanti yathāsattiṃ yathābalaṃ  
 Yassicchasīti yassa icchasi tassa idaṃ rajjaṃ ādiṃ katvā yaṃ tvaṃ 
 icchasi taṃ dadāmīti  
      Evaṃ vatvā rājā deviyā sabbissariyaṃ adāsi  Imināhaṃ 
 etissā guṇaṃ sarāpitoti paṇḍitassāpi mahantaṃ issariyaṃ adāsi  
  
  
 page     
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ubhopi jāyapatikā sotāpattiphale 
 patiṭṭhahiṃsu  Tadā jāyapatikā etarahi jāyapatikāyeva ahesuṃ  
 Paṇḍitāmacco pana ahamevāti  
                      Godhajātakaṃ  tatiyaṃ 
                         
                       rājovādajātakaṃ 
      gavañce taramānānanti idaṃ satthā jetavane viharanto rājovādaṃ 
 ārabbha kathesi  
      Vatthu sakuṇajātake āvibhavissati  Idha pana satthā mahārāja 
 porāṇakarājānopi paṇḍitānaṃ kathaṃ sutvā dhammena rajjaṃ kāretvā 
 saggapadaṃ pūrayamānā gamiṃsūti vatvā raññā yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto sikkhitasabbasippo isipabbajjaṃ 
 pabbajitvā abhiññā ca samāpattiyo ca nibbattetvā ramaṇīye 
 himavantappadese vanamūlaphalāhāro vihāsi  Tadā rājā aguṇaparisaṅko 
 hutvā atthi nukho me koci aguṇaṃ kathentoti pariyesanto 
 antojane ca bahijane ca antonagare ca bahinagare ca kiñci 
 attano avaṇṇavādiṃ adisvā janapadesu nukho kathanti aññātakavesena 
 janapadaṃ carati  Tatthāpi avaṇṇavādiṃ apassanto attano 
 guṇakathameva sutvā himavantappadese nukho kathanti araññaṃ pavisitvā 
  
  
 page     
 Vicaranto bodhisattassa assamaṃ patvā taṃ abhivādetvā katapaṭisanthāro 
 ekamantaṃ nisīdi  Tadā bodhisatto araññato paripakkāni nigrodhaphalāni 
 āharitvā paribhuñji  Tāni honti madhurāni ojavantāni 
 sakkaracuṇṇasamarasāni  So rājānampi āmantetvā imaṃ 
 mahāpuñña nigrodhapakkaṃ khāditvā pānīyaṃ pivāhīti āha  Rājā tathā 
 katvā bodhisattaṃ pucchi kinnukho bhante imaṃ nigrodhapakkaṃ ativiya 
 madhuranti  Mahāpuñña nūna rājā dhammena samena rajjaṃ kāresi 
 teneva taṃ madhuranti  Rañño adhammikakāle amadhuraṃ nukho bhante 
 hotīti  Āma mahāpuñña rājūsu adhammikesu telamadhuphāṇitādīnipi 
 vanamūlaphalādīnipi amadhurāni honti nirojāni na kevalaṃ vā 
 etāni sakalampi raṭṭhaṃ nirojaṃ kasaṭaṃ hoti tesu pana dhammikesu 
 tānipi madhurāni honti ojavantāni sakalampi raṭṭhaṃ ojavantameva 
 hotīti  Rājā evaṃ bhavissati bhanteti attano rājabhāvaṃ ajānāpetvāva 
 bodhisattaṃ vanditvā bārāṇasiṃ gantvā tāpasassa vacanaṃ vīmaṃsissāmīti 
 adhammena rajjaṃ kāretvā idāni jānissāmīti kiñci kālaṃ 
 vītināmetvā puna tattha gantvā vanditvā ekamantaṃ nisīdi  
 Bodhisattopissa tatheva vatvā nigrodhapakkaṃ adāsi  Taṃ tassa tittikarasaṃ 
 ahosi  Rājā nīrasanti saha kheḷena chaḍḍetvā tittikaṃ bhanteti 
 āha  Bodhisatto mahāpuñña nūna rājā adhammiko bhavissati 
 rājūnañhi adhammikakāle araññe phalāphalaṃ ādiṃ katvā sabbaṃ nīrasaṃ 
 nirojaṃ jātaṃ hotīti vatvā imā gāthāyo abhāsi 
  
  
 page     
             Gavañce taramānānaṃ         jimhaṃ gacchati puṅgavo 
             sabbā gāvī jimhaṃ yanti      nente jimhaṃ gate sati 
             evameva manussesu         yo hoti  seṭṭhasammato 
             so ce adhammaṃ carati        pageva itarā pajā 
             sabbaṃ raṭṭhaṃ dukkhaṃ seti       rājā ce hoti adhammiko 
             gavañce taramānānaṃ         ujuṃ gacchati puṅgavo 
             sabbā gāvī ujuṃ yanti       nente ujugate sati 
             evameva manussesu         yo hoti seṭṭhasammato 
             so cepi dhammaṃ carati        pageva itarā pajā 
             sabbaṃ raṭṭhaṃ sukhaṃ seti        rājā ce hoti dhammikoti  
      Tattha gavañce taramānānanti  gunnaṃ nadiṃ otarantīnaṃ  Jimhanti 
 kuṭilaṃ vaṅkaṃ  Nenteti nāyake gahetvā gacchante gavajeṭṭhake 
 usabhe gavajeṭṭhake puṅgave  Pageva itarā pajāti itare sattā 
 puretarameva adhammaṃ carantīti attho  Dukkhaṃ setīti na kevalaṃ 
 seti catūsupi iriyāpathesu dukkhameva vindati  Adhammikoti yadi 
 rājā chandādiagatigamanavasena adhammiko hoti  Sukhaṃ setīti sace 
 rājā agatigamanaṃ pahāya dhammiko hoti sabbaṃ raṭṭhaṃ catūsu iriyāpathesu 
 sukhappattameva hotīti  
      Rājā bodhisattassa dhammaṃ sutvā attano rājabhāvaṃ jānāpetvā 
 bhante pubbe nigrodhapakkaṃ ahameva madhuraṃ katvā tittikaṃ 
 akāsiṃ idāni puna madhuraṃ karissāmīti bodhisattaṃ vanditvā nagaraṃ 
  
  
 page     
 Gantvā dhammena rajjaṃ kārento sabbaṃ paṭipākatikaṃ akāsi  
      Satthā imaṃ dhammadesanaṃ āharitvā jātakaṃ samodhānesi tadā 
 rājā ānando ahosi tāpaso pana ahamevāti  
                    Rājovādajātakaṃ catutthaṃ 
                       
                        jambukajātakaṃ 
      brahā pavaḍḍhakāyo soti idaṃ satthā veḷuvane viharanto 
 devadattassa sugatālayakāraṇaṃ ārabbha kathesi  
      Vatthu heṭṭhā vitthāritameva  Ayaṃ panettha saṅkhepattho  
 Satthārā sārīputta devadatto tumhe disvā kiṃ akāsīti vutto 
 thero āha bhante so tumhākaṃ anukaronto mama hatthe vījaniṃ 
 datvā nipajji atha naṃ kokāliko ure jānunā paharati iti 
 so tumhākaṃ anukaronto dukkhaṃ anubhotīti  Taṃ sutvā satthā 
 na sārīputta devadatto idāneva mama kiriyaṃ anukaronto dukkhaṃ 
 anubhavati pubbepi anubhosiyevāti vatvā therena yācito atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 sīhayoniyaṃ nibbattitvā himavante guhāyaṃ vasamāno ekadivasaṃ mahisaṃ vadhitvā 
 maṃsaṃ khāditvā pānīyaṃ pivitvā guhaṃ āgacchati  Eko sigālo taṃ disvā 
 palāyituṃ asakkonto urena nipajji  Kiṃ jambukāti vutte upaṭṭhahissāmi 
 taṃ bhaddanteti āha  Sīho tenahi ehīti taṃ attano 
  
  
 page     
 Vasanaṭṭhānaṃ netvā divase divase maṃsaṃ āharitvā posesi  Tassa 
 sīhavighāsena thūlasarīraṃ pattassa ekadivasaṃ māno uppajji  So sīhaṃ 
 upasaṅkamitvā āha ahaṃ sāmi niccakālaṃ tumhākaṃ palibodho tumhe 
 niccaṃ maṃsaṃ āharitvā maṃ posetha ajja tumhe idheva hotha ahaṃ 
 ekaṃ vāraṇaṃ vadhitvā maṃsaṃ khāditvā tumhākampi āharissāmīti  
 Sīho mā te jambuka etaṃ ruci na tvaṃ vāraṇaṃ vadhitvā maṃsaṃ 
 khādakayoniyaṃ nibbatto ahaṃ te vāraṇaṃ vadhitvā dassāmi vāraṇā 
 nāma mahā pavaḍḍhakāyā mā vilomaṃ gaṇha mama vacanaṃ karohīti 
 vatvā paṭhamaṃ gāthamāha 
            brahā pavaḍḍhakāyo so      dīghadāḍhova jambuka 
            na tvaṃ tamhi kule jāto     yattha gaṇhanti kuñjaranti  
      Tattha brahāti mahanto  Pavaḍḍhakāyoti pavaḍḍhauggatakāyo    
 Dīghadāḍhoti dīghadanto tehi dantehi tumhādise paharitvā jīvitakkhayaṃ 
 pāpeti  Yatthāti yasmiṃ sīhakule jātā mattavaravāraṇaṃ gaṇhanti 
 tvaṃ tattha na jāto  Sigālakule pana jātoti attho  
      Sigālo sīhe vārente guhā nikkhamitvā tikkhattuṃ hukka 
 hukkāti sigālikaṃ naditvā pabbatakūṭe ṭhito pabbatapādaṃ olokento 
 ekaṃ kāḷavāraṇaṃ pabbatapādena gacchantaṃ disvā ullaṅghitvā 
 tassa kumbhe patissāmīti parivattitvā pādamūle pati  Vāraṇo 
 purimapādaṃ ukkhipitvā tassa matthake patiṭṭhapesi  Sīsaṃ bhijjitvā 
  Footnote    uddhuggatakāyo  
  
  
 page     
 Cuṇṇavicuṇṇaṃ jātaṃ  So tattheva anutthunanto sayi  Vāraṇo 
 koñcanādaṃ karonto pakkāmi  Bodhisatto gantvā pabbatamatthake 
 ṭhito taṃ vināsampattaṃ disvā attano mānaṃ nissāya naṭṭho sigāloti 
 vatvā tisso gāthā abhāsi 
            asīho sīhamānena         yo attānaṃ vikubbati 
            kuṭṭhuva gajamāsajja         seti bhumyā anutthunaṃ 
                     yasassino uttamapuggalassa 
                     sañjātakkhandhassa mahabbalassa 
                     asamekkhiya thāmabalūpapattiṃ 
                     sa seti nāgena hatoyaṃ jambuko 
                     yovīdha  kammaṃ kurute pamāya 
                     thāmabalaṃ attani saṃviditvā 
                     jappena mantena subhāsitena 
                     parikkhavā so vipulaṃ jinātīti  
      Tattha vikubbatīti parivatteti  Kuṭṭhuvāti sigālo viya  
 Anutthunanti nitthunanto  Idaṃ vuttaṃ hoti yathā ayaṃ kuṭṭhu 
 mahantaṃ vedanaṃ   patvā anutthunanto bhūmiyaṃ seti evaṃ yo 
 aññopi dubbalo balavatā viggahaṃ karoti sopi evarūpova hotīti  
 Yasassinoti issariyavato  Uttamapuggalassāti kāyabalena ñāṇabalena 
 ca uttamapuggalassa  Sañjātakkhandhassāti 
  Footnote    gajaṃ  
  
  
 page     
 Susaṇṭhitamahākhandhassa  Mahabbalassāti mahāthāmassa  Thāmabalūpapattinti 
 evarūpassa sīhassa thāmasaṅkhātaṃ balañceva sīhajātisaṅkhātaṃ upapattiñca 
 ajānitvā  Kāyathāmañca ñāṇabalañca sīhupapattiñca ajānitvātipi 
 attho  Sa setīti attānampi tena sadisaṃ maññamāno so 
 ayaṃ jambuko nāgena hato matasayanaṃ seti  Pamāyāti paminitvā 
 upaparikkhitvā  Pamāṇātipi pāṭho  Attano pamāṇaṃ gahetvā 
 yo attano pamāṇena kuruteti attho  Thāmabalanti thāmasaṅkhātaṃ 
 balaṃ  Kāyathāmañca ñāṇabalañcātipi attho  Jappenāti 
 jappena ajjhenenāti attho  Mantenāti aññehi paṇḍitehi 
 saddhiṃ mantetvā karaṇena  Subhāsitenāti saccādiguṇayuttena 
 anavajjavacanena  Parikkhavāti parikkhāsampanno  So vipulaṃ 
 jinātīti so evarūpo hoti yaṃkiñci kammaṃ kurumāno attano thāmañca 
 balañca ñatvā jappamantavasena paricchinditvā subhāsitaṃ bhāsanto 
 karoti so vipulañca mahantaṃ atthaṃ jināti na parihāyatīti    
      Evaṃ bodhisatto imāhi tīhi gāthāhi imasmiṃ loke kattabbayuttakaṃ 
 kammaṃ kathesīti  
      Satthā imaṃ dhammadesanaṃ āharitvā jātakaṃ samodhānesi  tadā 
 sigālo devadatto ahosi sīho pana ahamevāti  
                      Jambukajātakaṃ pañcamaṃ 
                        
  Footnote    parajjhati  
  
  
 page     
                       Brahāchattajātakaṃ 
      tiṇaṃ tiṇanti lapasīti idaṃ satthā jetavane viharanto kuhakaṃ 
 bhikkhuṃ ārabbha kathesi  Paccuppannavatthu kathitameva  
      Atīte pana bārāṇasiyaṃ brahmadatte rajjaṃ kārente bodhisatto 
 tassa atthadhammānusāsako amacco ahosi  Bārāṇasīrājā 
 mahatiyā senāya kosalarājānaṃ abbhuggantvā sāvatthiyaṃ gantvā 
 yuddhena nagaraṃ pavisitvā rājānaṃ gaṇhi  Kosalarañño pana putto 
 chatto nāma kumāro atthi  So aññātakavesena nikkhamitvā 
 takkasilaṃ gantvā tayo vede ca aṭṭhārasa sippāni ca uggaṇhitvā 
 takkasilato nikkhamma sabbasamayasippāni sikkhanto ekaṃ paccantagāmaṃ 
 pāpuṇi  Taṃ nissāya pañcasatatāpasā araññe paṇṇasālāyaṃ 
 vasanti  Kumāro te upasaṅkamitvā imesampi santike kiñci 
 sikkhissāmīti pabbajitvā yante jānanti taṃ sabbaṃ uggaṇhi  
 So aparabhāge gaṇasatthā jāto  Athekadivasaṃ isigaṇaṃ āmantetvā 
 mārisā kasmā majjhimadesaṃ na gacchathāti pucchi  Mārisa 
 majjhimadese manussā nāma paṇḍitā te pañhaṃ pucchanti anumodanaṃ 
 kārāpenti maṅgalaṃ bhaṇāpenti asakkonte garahanti mayaṃ 
 tena bhayena na gacchāmāti  Mā tumhe bhāyittha ahametaṃ 
 sabbaṃ karissāmīti  Tenahi gacchāmāti  Sabbe attano 
 khārivividhamādāya   anupubbena bārāṇasiṃ pattā  Bārāṇasīrājāpi 
  Footnote    parikkhāraṃ vividhaṃ  
  
  
 page     
 Kosalarajjaṃ attano hatthagataṃ katvā tattha rājāyuttake ṭhapetvā 
 sayaṃ tattha vijjamānakadhanaṃ gahetvā bārāṇasiṃ gantvā uyyāne 
 lohacāṭiyo pūrāpetvā nidahitvā tasmiṃ samaye bārāṇasiyameva 
 vasi  Atha te isayo rājuyyāne rattiṃ vasitvā punadivase nagaraṃ 
 bhikkhāya pavisitvā rājadvāraṃ agamaṃsu  Rājā tesaṃ iriyāpathe 
 pasīditvā pakkosāpetvā mahātale nisīdāpetvā yāgukhajjakaṃ datvā 
 yāva bhattakālā taṃ taṃ pañhaṃ pucchi  Chatto rañño cittaṃ 
 ārādhento sabbaṃ pañhaṃ visajjetvā bhattakiccāvasāne vicitraṃ anumodanaṃ 
 akāsi  Rājā suṭṭhutaraṃ pasanno paṭiññaṃ gahetvā sabbepi te 
 uyyāne vāsesi  Chatto nidhiuddharaṇamantaṃ jānāti  So tattha 
 vasanto kahaṃ nukho iminā mama pitu santakaṃ dhanaṃ nihitanti 
 mantaṃ parivattetvā olokento rājuyyāne nihitabhāvaṃ ñatvā 
 idha dhanaṃ gahetvā mama rajjaṃ gaṇhissāmīti cintetvā tāpase 
 āmantetvā mārisā ahaṃ kosalarañño putto bārāṇasīraññā 
 amhākaṃ rajjaṃ gahitaṃ aññātakavesena nikkhamitvā ettakaṃ kālaṃ 
 attano jīvitaṃ anurakkhiṃ idāni kulasantakaṃ dhanaṃ laddhaṃ ahaṃ 
 ādāya gantvā attano rajjaṃ gaṇhissāmi tumhe kiṃ karissathāti 
 āha  Mayaṃ tayāeva saddhiṃ gamissāmāti  So sādhūti mahante 
 cammapasibbake kārāpetvā rattibhāge bhūmiyaṃ khaṇitvā dhanacāṭiyo 
 uddharitvā pasibbakesu dhanaṃ pakkhipitvā cāṭiyo tiṇassa pūrāpetvā 
 pañca isisatāni aññe ca manusse dhanaṃ gāhāpetvā palāyitvā 
  
  
 page     
 Sāvatthiyaṃ gantvā rājāyuttake gāhāpetvā rajjaṃ gahetvā 
 pākāraṭṭālakādipaṭisaṅkharaṇaṃ kāretvā punapi taṃ raññā   yuddhena 
 aggahetabbaṃ katvā nagaraṃ ajjhāvasati  Bārāṇasīraññopi tāpasā 
 uyyānato dhanaṃ gahetvā palātāti ārocesuṃ  So uyyānaṃ gantvā 
 cāṭiyo vivarāpetvā tiṇameva passi  Tassa dhanaṃ nissāya mahanto 
 soko uppajji  So nagaraṃ gantvā tiṇaṃ tiṇanti vilapanto 
 carati  Na tassa añño koci sokaṃ nibbāpetuṃ sakkoti  
 Bodhisatto cintesi rañño mahanto soko vilapanto carati 
 ṭhapetvā kho pana maṃ nāssa añño koci sokaṃ vinodetuṃ samattho 
 nissokaṃ taṃ karissāmīti  So ekadivasaṃ tena saddhiṃ sukhaṃ nisinno 
 vilapanakāle paṭhamaṃ gāthamāha 
          tiṇaṃ tiṇanti lapasi           ko nu te tiṇamāhari 
          kinnu te tiṇakiccatthi        tiṇameva pabhāsasīti  
      Tattha kinnu te tiṇakiccatthīti kiṃ nu tava tiṇena kiccaṃ 
 kātabbaṃ atthi  Tiṇameva pabhāsasīti tvaṃ hi kevalaṃ tiṇaṃ 
 tiṇanti tiṇameva bhāsasi asukatiṇaṃ nāmāti na kathesi nāmaṃva 
 tāvassa kathehi asukatiṇaṃ nāmāti mayaṃ te āharissāma atha 
 pana te tiṇena ko attho atthi tiṇakāraṇaṃ   mā 
 vilapasīti  
      Rājā taṃ sutvā dutiyaṃ gāthamāha 
  Footnote    sapattaraññā               nikkāraṇaṃ  
  
  
 page     
          Idhāgamā brahmacārī        brahāchatto bahussuto 
          so me sabbaṃ samādāya      tiṇaṃ nikkhippa gacchatīti  
      Tattha brahāti dīgho  Chattoti tassa nāmaṃ  Sabbaṃ samādāyāti 
 sabbaṃ dhanaṃ gahetvā  Nikkhippa gacchatīti cāṭīsu tiṇaṃ nikkhipitvā 
 gatoti dassento evamāha  
      Taṃ sutvā bodhisatto tatiyaṃ gāthamāha 
          evetaṃ hoti kattabbaṃ       appena bahumicchatā 
          sabbaṃ sakassa ādānaṃ        anādānaṃ tiṇassa vā 
          tiṇassa cāṭīsu gato         tattha kā paridevanāti  
      Tassattho appena tiṇena bahudhanaṃ icchatā evaṃ etaṃ 
 kattabbaṃ hoti yadidaṃ pitu santakassa dhanassa sabbaṃ ādānaṃ 
 agayhupakassa tiṇassa ca anādānaṃ iti mahārāja so 
 brahāchatto gahetabbayuttakaṃ attano pitu santakaṃ dhanaṃ gahetvā 
 aggahetabbayuttakaṃ tiṇaṃ cāṭīsu pakkhipitvā gato tattha kā paridevanāti  
      Taṃ sutvā rājā catutthaṃ gāthamāha 
          sīlavanto na kubbanti       bālo sīlāni kubbati 
          aniccasīlaṃ dussīlyaṃ         kiṃ paṇḍiccaṃ karissatīti  
      Tattha sīlavantoti ye sīlasampannā brahmacārino te 
 evarūpaṃ na kubbanti  Bālo sīlāni kubbatīti bālo pana durācāro 
 evarūpāni attano anācārasaṅkhātāni sīlāni karoti  Aniccasīlanti 
 addhuvena dīgharattaṃ appavattena sīlena samannāgataṃ  
  
  
 page     
 Dussīlyanti dussīlaṃ  Kiṃ paṇḍiccaṃ karissatīti evarūpaṃ puggalaṃ 
 bāhusaccaparibhāvitaṃ paṇḍiccaṃ kiṃ karissati kiṃ sampādessati vipattimevassa   
 karissatīti  
      Taṃ garahanto vatvā so tāya bodhisattassa gāthāya nissoko 
 hutvā dhammena rajjaṃ kāresi  
      Satthā imaṃ dhammadesanaṃ āharitvā jātakaṃ samodhānesi 
 tadā brahāchatto kuhakabhikkhu ahosi paṇḍitāmacco pana 
 ahamevāti  
                     Brahāchattajātakaṃ chaṭṭhaṃ 
                        
                         pīṭhajātakaṃ 
      na te pīṭhamadāyimhāti idaṃ satthā jetavane viharanto aññataraṃ 
 bhikkhuṃ ārabbha kathesi  
      So kira janapadato jetavanaṃ gantvā pattacīvaraṃ paṭisāmetvā 
 satthāraṃ vanditvā sāmaṇeradahare pucchi āvuso sāvatthiyaṃ 
 āgantukabhikkhūnaṃ ko upakārakoti  Āvuso anāthapiṇḍiko nāma 
 mahāseṭṭhī visākhā nāma mahāupāsikā ete bhikkhusaṅghassa upakārakā 
 mātāpituṭṭhāniyāti  So sādhūti punadivase pātova ekabhikkhussāpi 
 apaviṭṭhakāle anāthapiṇḍikassa gharadvāraṃ agamāsi  Avelāya 
 gatattā koci na olokesi  So tato kiñci alabhitvā visākhāya 
 gharadvāraṃ gato  Tatrāpi atipātova gatattā kiñci na labhati  
  Footnote    kiṃ nipphattimevassa  
  
  
 page     
 So tattha tattha vicaritvā punāgacchanto yāguyā niṭṭhitāya gato  
 Punapi tattha tattha vicaritvā bhatte niṭṭhite gato  So 
 vihāraṃ gantvā dvepi kulāni assaddhāni appasannāneva ime 
 bhikkhū pana saddhāni pasannānīti kathentīti tāni kulāni paribhavanto 
 carati  Athekadivasaṃ bhikkhū dhammasabhāyaṃ kathaṃ samuṭṭhāpesuṃ āvuso 
 asuko kira jānapado bhikkhu atikālasseva kuladvāraṃ gato bhikkhaṃ 
 alabhanto kulāni paribhavanto caratīti  Satthā āgantvā kāyanuttha 
 bhikkhave etarahi kathāya sannisinnāti pucchitvā imāya nāmāti 
 vutte taṃ bhikkhuṃ pakkosāpetvā saccaṃ kirāti pucchitvā saccaṃ 
 bhanteti vutte kasmā tvaṃ bhikkhu kujjhasi pubbe anuppannepi 
 buddhe tāpasāpi tāva kuladvāraṃ gantvā bhikkhaṃ alabhitvā na 
 kujjhiṃsūti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto takkasilāyaṃ sabbasippāni 
 uggaṇhitvā aparabhāge tāpasapabbajjaṃ pabbajitvā himavante ciraṃ 
 vasitvā loṇambilasevanatthāya bārāṇasiṃ patvā rājuyyāneyeva 
 vasitvā punadivase nagaraṃ bhikkhāya pāvisi  Tadā bārāṇasīseṭṭhī 
 saddho hoti pasanno  Bodhisatto kataraṃ kulagharaṃ saddhanti 
 pucchitvā seṭṭhigharanti sutvā seṭṭhino gharadvāraṃ agamāsi  
 Tasmiṃ khaṇe seṭṭhī rājupaṭṭhānaṃ gato  Manussāpi naṃ na passiṃsu  
 So nivattitvā gacchati  Atha naṃ so seṭṭhī rājakulā nikkhamanto 
  
  
 page     
 Disvā vanditvā bhikkhābhājanaṃ gahetvā gharaṃ netvā nisīdāpetvā 
 pādadhovanamakkhanayāgukhajjakādīhi santappetvā antarābhatte kiñci 
 kāraṇaṃ apucchitvā   katabhattakiccaṃ vanditvā ekamantaṃ nisinno 
 bhante amhākaṃ gharadvāraṃ āgatā nāma yācakā vā dhammikasamaṇabrāhmaṇā 
 vā sakkārasammānaṃ alabhitvā gatapubbā nāma natthi tumhe 
 pana ajja amhākaṃ dārakehi adiṭṭhattā āsanaṃ vā pānīyaṃ 
 vā pādadhovanaṃ vā yāgubhattaṃ vā alabhitvāva gatā ayaṃ amhākaṃ 
 doso taṃ no khamituṃ vaṭṭatīti vatvā paṭhamaṃ gāthamāha 
             na te pīṭhamadāyimhā        na pānaṃ napi bhojanaṃ 
             brahmacārī khamassu me       evaṃ passāma accayanti  
      Tattha na te pīṭhamadāyimhāti pīṭhampi te na dāpayimhā  
      Taṃ sutvā bodhisatto dutiyaṃ gāthamāha 
                  nevābhisajjāmi na cāpi kuppe 
                  na cāpī me appiyamāsi kiñci 
                  athopi me āsi manovitakko 
                  etādiso nūna kulesu dhammoti  
      Tattha nevābhisajjāmīti neva laggāmi  Etādisoti imassa 
 kulassa  etādiso nūna sabhāvo dāyakavaṃso   esa bhavissatīti 
 evaṃ me manovitakko uppanno  
      Taṃ sutvā seṭṭhī dve  gāthā abhāsi 
  Footnote    pucchitvā                adāyakavaṃso  
  
  
 page     
             Esamhākaṃ kule dhammo        pitupitāmaho sadā 
             āsanaṃ udakaṃ majjaṃ           sabbetaṃ nipadāmase 
             esamhākaṃ kule dhammo        pitupitāmaho sadā 
             sakkaccaṃ upatiṭṭhāma          uttamaṃ viya ñātakanti  
      Tattha dhammoti sabhāvo  Pitupitāmahoti pitūnañca pitāmahānañca 
 santako  Udakanti pādadhovanaudakaṃ  Majjanti  pādamakkhanaṃ telaṃ  
 Sabbetanti sabbaṃ etaṃ  Nipadāmaseti nipakārā upasaggā  
 Dāmaseti attho  Dadāmāti vuttaṃ hoti  Iminā yāva 
 sattamā kulaparivaṭṭā dāyakavaṃso amhākaṃ vaṃsoti dasseti  Uttamaṃ 
 viya ñātakanti mātaraṃ viya pitaraṃ viya ca mayaṃ dhammikaṃ samaṇaṃ 
 vā brāhmaṇaṃ vā disvā sakkaccaṃ sahatthena upaṭṭhahāmāti 
 attho  
      Bodhisatto pana katipāhaṃ bārāṇasīseṭṭhino dhammaṃ desento 
 tattha vasitvā puna himavantameva gantvā abhiññā ca samāpattiyo 
 ca nibbattesi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne so bhikkhu sotāpattiphale 
 patiṭṭhahi  Tadā bārāṇasīseṭṭhī ānando ahosi  Tāpaso pana 
 ahamevāti  
                       Pīṭhajātakaṃ sattamaṃ 
  Footnote    pajjaṃ              sakkacca taṃ upaṭṭhahāma  
  
  
 page     
                         Thusajātakaṃ 
      viditaṃ thusanti idaṃ satthā veḷuvane viharanto ajātasattuṃ ārabbha 
 kathesi  
      Tasmiṃ kira mātu kucchigate tassa mātu kosalarājadhītāya 
 bimbisārarañño dakkhiṇajannulohitapivanadohaḷo uppajjitvā thaddho 
 ahosi  Sā paricārikāhi pucchitā tāsaṃ tamatthaṃ ārocesi  
 Rājāpi sutvā nemittake pakkosāpetvā deviyā kira evarūpo 
 dohaḷo uppanno tassā kā nipphattīti pucchi  Nemittakā 
 deviyā kucchismiṃ nibbattasatto tumhe māretvā rajjaṃ gaṇhissati 
 āhaṃsu  Rājā sace mama putto maṃ māretvā rajjaṃ gaṇhissati 
 ko ettha dosoti dakkhiṇajannuṃ satthena phāletvā lohitakaṃ 
 suvaṇṇataṭṭakena gahetvā dāpetvā deviṃ pāyesi  Sā cintesi sace 
 mama kucchiyaṃ nibbatto putto pitaraṃ māressati kiṃ me tenāti  
 Sā gabbhapātanatthaṃ kucchiṃ maddāpesi  Rājā ñatvā taṃ pakkosāpetvā 
 bhadde mayhaṃ kira putto maṃ māretvā rajjaṃ gaṇhissati 
 na kho panāhaṃ ajarāmaro puttamukhaṃ me passituṃ dehi mā ito 
 pabhūti  evarūpaṃ kammaṃ akāsīti āha  Sā tato paṭṭhāya uyyānaṃ 
 gantvā kucchiṃ maddāpesi  Rājā ñatvā tato paṭṭhāya uyyānagamanaṃ 
 vāresi  Sā paripuṇṇagabbhā puttaṃ vijāyi  Nāmaggahaṇadivase 
 cassa ajātasseva pitu sattubhāvato ajātasattukumārotveva nāmaṃ 
  
  
 page     
 Akaṃsu  Tasmiṃ kumāraparihārena vaḍḍhante satthā ekadivasaṃ 
 pañcasatabhikkhuparivuto rañño nivesanaṃ gantvā nisīdi  Rājā buddhappamukhaṃ 
 bhikkhusaṅghaṃ paṇītena khādanīyena bhojanīyena parivisitvā satthāraṃ vanditvā 
 dhammaṃ suṇanto nisīdi  Tasmiṃ khaṇe kumāraṃ maṇḍetvā rañño 
 adaṃsu  Rājā balavasinehena puttaṃ gahetvā ūrumhi nisīdāpetvā 
 puttapemena puttameva mamāyanto dhammaṃ na suṇāti  Satthā 
 tassa pamādaṃ ñatvā mahārāja pubbe rājāno putte 
 āsaṅkayamānā paṭicchanne kāretvā amhākaṃ accayena nīharitvā 
 rajje patiṭṭhāpeyyāthāti āṇāpesunti vatvā tena yācito atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 takkasilāyaṃ disāpāmokkhācariyo hutvā bahū rājakumāre ca brāhmaṇakumāre 
 ca sippaṃ vācesi  Bārāṇasiyaṃ rañño putto soḷasavassikakāle 
 tassa santikaṃ gantvā tayo vede ca sabbasippāni ca 
 uggaṇhitvā paripuṇṇasippo ācariyaṃ āpucchi  Ācariyo 
 aṅgavijjāya vasena taṃ olokento imassa puttaṃ nissāya antarāyo 
 paññāyati tamahaṃ attano ānubhāvena harissāmīti cintetvā 
 catasso gāthā bandhitvā rājakumārassa adāsi evañca pana taṃ 
 vadehi tāta paṭhamaṃ gāthaṃ rajje patiṭṭhāya tava puttassa 
 soḷasavassikakāle bhattaṃ bhuñjanto vadeyyāsi dutiyaṃ mahāupaṭṭhānakāle 
 tatiyaṃ pāsādaṃ abhirūhamāno sopāṇasīse ṭhatvā catutthaṃ sayanagabbhaṃ 
  
  
 page     
 Pavisanto ummāre ṭhatvāti  So sādhūti  sampaṭicchitvā ācariyaṃ 
 vanditvā gato uparajje patiṭṭhāya  pitu accayena rajje patiṭṭhāsi  
 Tassa putto soḷasavassikakāle rañño uyyānakīḷādīnaṃ atthāya 
 nikkhamantassa sirivibhavaṃ disvā pitaraṃ māretvā rajjaṃ gahetukāmo hutvā 
 attano upaṭṭhākānaṃ kathesi  Te sādhu deva mahallakakāle 
 laddhena issariyena ko attho yenakenaci upāyena rājānaṃ 
 mārāpetvā rajjaṃ gaṇhituṃ vaṭṭatīti vadiṃsu  Kumāro visaṃ 
 khādāpetvā māressāmīti pitarā saddhiṃ sāyamāsaṃ bhuñjanto visaṃ 
 gahetvā nisīdi  Rājā bhattapātiyaṃ bhatte acchupanteyeva   paṭhamaṃ 
 gāthamāha 
             viditaṃ thusaṃ undurānaṃ       viditaṃ pana taṇḍulaṃ 
             thusaṃ thusaṃ vivajjitvā       taṇḍulaṃ pana khādareti  
      Tattha viditanti kāḷavaddalepi andhakāre undurānaṃ thuso 
 thusabhāvena taṇḍulo ca taṇḍulabhāvena vidito pākaṭoyeva  Idha pana 
 liṅgavipallāsavasena thusaṃ taṇḍulanti vuttaṃ  Khādareti thusaṃ vajjetvā 
 taṇḍulameva khādantīti vuttaṃ hoti  
      Tato kumāro cintesi yathā undurānaṃ andhakālepi thuso 
 thusabhāvena taṇḍulo ca taṇḍulabhāvena pākaṭo te thusaṃ vajjetvā 
 taṇḍulameva khādanti evameva mama mahāvisaṃ gahetvā nisinnabhāvo 
 pākaṭoti  Kumāro ñātomhīti bhīto bhattapātiyaṃ visaṃ pātetuṃ 
  Footnote    āraddheyeva  
  
  
 page     
 Avisahitvā uṭṭhāya rājānaṃ vanditvā gato  So tamatthaṃ attano 
 upaṭṭhākānaṃ ārocetvā ajja tāvamhi ñāto idāni kathaṃ 
 māressāmāti pucchi  Te tato paṭṭhāya uyyāne paṭicchannā 
 hutvā nikaṇṇikavasena mantayamānā attheko upāyoti khaggaṃ 
 sannayhitvā mahāupaṭṭhānagatakāle amaccānaṃ antare ṭhatvā rañño 
 pamādabhāvaṃ ñatvā khaggena paharitvā māretuṃ vaṭṭatīti vavaṭṭhapesuṃ  
 Kumāro sādhūti sampaṭicchitvā mahāupaṭṭhānakāle sannaddhakhaggo 
 gantvā itocito ca rañño paharaṇokāsaṃ upadhāreti  Tasmiṃ 
 khaṇe rājā dutiyaṃ gāthamāha 
             yā mantanā araññasmiṃ     yā ca gāme nikaṇṇikā 
             yañcetaṃ iti cintī   ca   etampi viditaṃ mayāti  
      Tattha araññasminti uyyāne  Nikaṇṇikāti kaṇṇamūle 
 sammantanā  Yañcetaṃ iti cintī cāti yañca etaṃ idāni mama 
 paharaṇokāsapariyesanaṃ  Idaṃ vuttaṃ hoti tāta kumāra yā esā 
 tava attano upaṭṭhākehi saddhiṃ uyyāne ca gāme ca nikaṇṇikā 
 mantanā yañcetaṃ idāni mama paharaṇatthāya iti cintīkāraṇaṃ 
 etampi sabbaṃ mayā ñātanti  
      Kumāro jānāti me veribhāvaṃ pitāti palāyitvā upaṭṭhākānaṃ 
 ārocesi  Te sattaṭṭhadivase atikkamitvā kumāra na te 
 pitā veribhāvaṃ jānāti takkamantena   tvaṃ evaṃsaññī ahosi mārehi 
  Footnote    iti cīti ca              takukamattena  
  
  
 page     
 Nanti vadiṃsu  So ekadivasaṃ khaggaṃ gahetvā sopāṇamatthake 
 gabbhadvāre aṭṭhāsi  Atha rājā sopāṇamatthake ṭhito tatiyaṃ gāthamāha 
           dhammena kira jātassa       pitā puttassa makkaṭo 
           daharasseva santassa        dantehi phalamacchidāti  
      Tattha dhammenāti sabhāvena  Puttassa makkaṭoti pitā makkaṭo 
 puttassa makkaṭapotakassa  Idaṃ vuttaṃ hoti yathā araññe 
 jātamakkaṭo attano yūthapariharaṇaṃ āsaṅkanto taruṇasseva 
 makkaṭapotakassa dantehi phalaṃ chinditvā purisabhāvaṃ nāseti tathā tavapi 
 atirajjakāmassa phalādīni uppāṭāpetvā purisabhāvaṃ nāsessāmīti  
      Kumāro gaṇhāpetukāmo maṃ pitāti bhīto palāyitvā 
 pitarāmhi santajjitoti upaṭṭhākānaṃ ārocesi  Te aḍḍhamāsamatte 
 vītivatte kumāra sace taṃ rājā jāneyya ettakaṃ 
 kālaṃ nādhivāseyya takkamantena tayā kathitaṃ mārehi nanti vadiṃsu  
 So ekadivasaṃ khaggaṃ gahetvā uparipāsāde sirisayanaṃ  pavisitvā 
 āgacchantameva naṃ paharissāmīti heṭṭhāpallaṅke nipajji  Rājā 
 bhuttasāyamāso parijanaṃ uyyojetvā nipajjissāmīti sirigabbhaṃ 
 pavisitvā ummāre ṭhatvā catutthaṃ gāthamāha 
          yametaṃ parisappasi          ajakāṇova sāsape 
          yopāyaṃ heṭṭhato seti     etampi viditaṃ mayāti  
      Tattha parisappasīti bhayena itocito ca ahosi  Sāsapeti 
 sāsapakkhette  Yopāyanti yopi ayaṃ  Idaṃ vuttaṃ hoti yampi 
  
  
 page     
 Etaṃ tvaṃ sāsapavanaṃ paviṭṭhakāṇaeḷako viya bhayena itocito ca 
 saṃsappasi paṭhamaṃ visaṃ gahetvā āgatosi dutiyaṃ khaggena paharitukāmo 
 hutvā āgatosi tatiyaṃ khaggamādāya sopāṇamatthake aṭṭhāsi 
 idāni taṃ māressāmīti heṭṭhāsayane nipannosi sabbametaṃ jānāmi 
 na taṃ idāni visajjāmi gahetvā rājāṇaṃ kāressāmīti  Evaṃ 
 tassa ajānantasseva sā sā gāthā taṃ taṃ atthaṃ dīpeti  
      Kumāro ñātomhi pitarā idāni maṃ nāsessatīti bhayappatto 
 heṭṭhāsayanā nikkhamitvā khaggaṃ rañño pādamūleva chaḍḍetvā 
 khamāhi devāti pādamūle urena nipajji  Rājā na mayhaṃ koci 
 kammaṃ jānātīti tvaṃ cintesīti taṃ tajjetvā saṅkhalikabandhanena 
 bandhāpetvā bandhanāgāraṃ   pavesetvā ārakkhaṃ ṭhapesi  Tadā rājā 
 bodhisattassa guṇaṃ sallakkhesi  So aparabhāge kālamakāsi  
 Tassa sarīrakiccaṃ katvā kumāraṃ bandhanāgārā nīharitvā rajje 
 patiṭṭhāpesuṃ  
      Satthā imaṃ dhammadesanaṃ āharitvā  evaṃ mahārāja porāṇakarājāno 
 āsaṅkitabbayuttakaṃ āsaṅkantīti imaṃ kāraṇaṃ kathesi  Evaṃ 
 kathentepi rājā neva sallakkhesi  Satthā jātakaṃ samodhānesi 
 tadā takkasilāyaṃ disāpāmokkho ācariyo ahamevāti  
                      Thusajātakaṃ  aṭṭhamaṃ 
                         
  Footnote    kāraṇagharaṃ  
  
  
 page     
                      Bāveruraṭṭhajātakaṃ 
      adassanena morassāti idaṃ satthā jetavane viharanto 
 hatalābhasakkāre titthiye ārabbha kathesi  
      Titthiyā hi anuppanne buddhe lābhino ahesuṃ  
 Uppanne pana buddhe hatalābhasakkārā sūriyuggamane jajjopanakā viya 
 jātā  Tesaṃ taṃ pavuttiṃ ārabbha dhammasabhāyaṃ kathaṃ samuṭṭhāpesuṃ  
 Satthā āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva pubbepi 
 yāva guṇavanto na uppajjanti tāva nigguṇā lābhayasaggappattā 
 ahesuṃ guṇavantesu uppannesu nigguṇā hatalābhasakkārāva jātāti 
 vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 morayoniyaṃ nibbattitvā vuḍḍhimanvāya sobhaggappatto araññe 
 vicari  Tadā ekacce bāṇijā disākākaṃ gahetvā nāvāya bāveruraṭṭhaṃ 
 agamaṃsu  Tasmiṃ kira kāleyeva bāveruraṭṭhe  sakuṇā nāma natthi  
 Āgatāgatā raṭṭhavāsino taṃ pañjare   nisinnaṃ disvā passathimassa 
 chavivaṇṇaṃ galapariyosānaṃ mukhatuṇḍakaṃ maṇiguḷasadisāni akkhīnīti 
 kākameva pasaṃsitvā te bāṇijake āhaṃsu imaṃ ayyā sakuṇaṃ 
 amhākaṃ detha amhākampi iminā attho tumhe attano raṭṭhe 
 aññaṃ labhissathāti  Tenahi mūlena gaṇhathāti  Pañcakahāpaṇena 
  Footnote    kūpagge  
  
  
 page     
 No dethāti  Na demāti  Anupubbena vaḍḍhetvā satena 
 dethāti vutte amhākaṃ esa bahūpakāro tumhehi pana saddhiṃ 
 metti hotūti kahāpaṇasataṃ gahetvā adaṃsu  Te taṃ netvā 
 suvaṇṇapañjare pakkhipitvā nānappakārena macchamaṃsena ceva phalāphalena ca 
 paṭijaggiṃsu  Aññesaṃ sakuṇānaṃ avijjamānaṭṭhāne dasahi asaddhammehi 
 samannāgato kāko lābhaggappatto ahosi  Puna vāre te bāṇijā 
 ekaṃ mayūrarājānaṃ gahetvā yathā accharasaddena vassati pāṇippaharaṇasaddena 
 naccati evaṃ sikkhāpetvā bāveruraṭṭhaṃ agamaṃsu  
 So mahājane sannipatite nāvāya dhūre ṭhatvā pakkhe vidhūnitvā 
 madhurassaraṃ nicchāretvā naccati  Manussā taṃ disvā somanassajātā 
 etaṃ ayyā sobhaggappattaṃ susikkhitaṃ sakuṇarājānaṃ amhākaṃ dethāti 
 āhaṃsu  Amhehi paṭhamaṃ kāko ānīto taṃ gaṇhittha idāni 
 ekaṃ morarājānaṃ ānayimhā etampi yācatha tumhākaṃ raṭṭhe sakuṇaṃ 
 nāma gahetvā āgantuṃ na sakkāti  Hotu ayyā attano raṭṭhe 
 aññampi labhissatha imaṃ no dethāti mūlaṃ vaḍḍhetvā sahassena 
 gaṇhiṃsu  Atha naṃ sattaratanavicitte pañjare ṭhapetvā macchamaṃsaphalāphalehi 
 ceva madhulājasakkharapānakādīhi paṭijaggiṃsu  Mayūrarājā 
 lābhagga yasaggappatto jāto  Tassāgatakālato paṭṭhāya kākassa 
 lābhasakkāro parihāyi  Koci naṃ oloketumpi na icchi  Kāko 
 khādanīyabhojanīyaṃ alabhamāno kā kāti vassanto gantvā ukkārabhūmiyaṃ 
 otarati  
  
  
 page     
      Satthā dve vatthūni ghaṭetvā abhisambuddho hutvā imā gāthā 
 abhāsi 
             adassanena morassa       sikhino mañjubhāṇino 
             kākaṃ tattha apūjesuṃ       maṃsena ca phalena ca 
             yadā ca sarasampanno      moro bāverumāgato 
             atha lābho ca sakkāro    vāyasassa ahāyatha 
             yāva nuppajjatī buddho     dhammarājā pabhaṅkaro 
             tāva aññe apūjesuṃ      puthū samaṇabrāhmaṇe 
             yadā ca sarasampanno      buddho dhammaṃ adesayi 
             atha lābho ca sakkāro    titthiyānaṃ ahāyathāti  
      Tattha sikhinoti sikhāya samannāgatassa  Mañkhubhāṇinoti madhurassarassa  
 Apūjesunti apūjayiṃsu  Phalena cāti nānappakārena phalāphalena 
 ca  Bāverumāgatoti bāveruraṭṭhaṃ āgato  Pāveruntipi pāṭho  
 Ahāyathāti parihīno  Dhammarājāti navahi lokuttaradhammehi parisaṃ 
 rañjetīti dhammarājā  Pabhaṅkaroti sattaloka okāsaloka saṅkhāralokesu 
 ālokassa katattā pabhaṅkaro  Sarasampannoti brahmassarena samannāgato  
 Dhammaṃ adesayīti catusaccadhammaṃ pakāsetīti  
      Iti imā catasso gāthā bhāsitvā jātakaṃ samodhānesi 
 tadā kāko niggaṇṭho nāṭaputto ahosi morarājā pana ahamevāti  
                    Bāveruraṭṭhajātakaṃ navamaṃ 
                       
  
  
 page     
                        Visayhajātakaṃ 
      adāsi dānānīti idaṃ satthā jetavane viharanto anāthapiṇḍikaṃ 
 ārabbha kathesi  
      Vatthu heṭṭhā khadiraṅgārajātake vitthāritameva  Idha pana satthā 
 anāthapiṇḍikaṃ āmantetvā porāṇakapaṇḍitā gahapati dānaṃ mā 
 dadāsīti ākāse ṭhatvā vārentaṃ sakkaṃ devarājānaṃ paṭibāhitvā 
 dānaṃ dadiṃsuyevāti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 asītikoṭivibhavo visayho nāma seṭṭhī hutvā pañcasīlehi samannāgato 
 dānajjhāsayo dānābhirato ahosi  So catūsu nagaradvāresu 
 nagaramajjhe attano nivesanadvāre cāti chasu ṭhānesu dānasālāyo 
 kārāpetvā dānaṃ  pavattesi  Divase divase chasatasahassāni visajjeti  
 Bodhisattassa ca yācakānañca ekasadisameva bhattaṃ hoti  Tassa 
 jambūdīpaṃ unnaṅgalaṃ katvā dānaṃ dadato dānānubhāvena sakkassa 
 bhavanaṃ kampi  Devarañño paṇḍukambalasilāsanaṃ uṇhākāraṃ dassesi  
 Sakko ko nukho maṃ ṭhānā cāvetukāmoti upadhārento mahāseṭṭhiṃ 
 disvā ayaṃ visayho ativiya paṭṭharitvā sakalajambūdīpaṃ unnaṅgalaṃ 
 karonto dānaṃ deti imināpi dānena maṃ cāvetvā sayaṃ sakko 
 bhavissati maññe dhanamassa nāsetvā etaṃ daliddaṃ katvā yathā 
 dānaṃ na deti tathā karissāmīti cintetvā sabbaṃ pana dhanaṃ 
  
  
 page     
 Dhaññatelamadhuphāṇitādīni antamaso dāsakammakaraporisampi antaradhāpesi  
 Dānabyāvaṭā āgantvā sāmi dānaggaṃ pacchinnaṃ ṭhapitaṭṭhāne 
 kiñci na passāmāti ārocayiṃsu  Ito paribbayaṃ haratha mā dānaṃ 
 pacchindathāti bhariyaṃ pakkosāpetvā bhadde dānaṃ pavattāpehīti 
 āha  Sā sakalagehaṃ vicinitvā aḍḍhamāsakamattampi adisvā ayya 
 amhākaṃ nivatthavatthaṃ ṭhapetvā aññaṃ kiñci na passāmi sakalagehaṃ 
 tucchanti āha  Sattaratanagabbhesu dvāraṃ vivarāpetvā na kiñci 
 addasa  Seṭṭhiñca bhariyañca ṭhapetvā aññe dāsakammakarāpi na 
 paññāyiṃsu  Puna mahāsatto bhariyaṃ āmantetvā bhadde na 
 sakkā dānaṃ pacchindituṃ sakalanivesanaṃ vicinitvā kiñci upadhārehīti 
 āha  Tasmiṃ khaṇe eko tiṇahārako asitañceva kājañca 
 tiṇabandhanarajjuñca dvārantare chaḍḍetvā palāyi  Seṭṭhibhariyā taṃ disvā 
 sāmi imaṃ ṭhapetvā aññaṃ na passāmīti āharitvā adāsi  
 Mahāsatto bhadde mayā ettakaṃ kālaṃ tiṇaṃ nāma na lāyitapubbaṃ 
 ajja pana tiṇaṃ lāyitvā āharitvā vikkīṇitvā yathānucchavikaṃ dānaṃ 
 dassāmīti dānupacchedabhayena asitañceva kājañca rajjuñca gahetvā 
 nagarā nikkhamma tiṇavatthuṃ gantvā tiṇaṃ lāyitvā eko amhākaṃ 
 bhavissati ekena dānaṃ dassāmīti dve tiṇakalāpe bandhitvā kāje 
 laggetvā ādāya gantvā nagaradvāre vikkīṇitvā māsake gahetvā 
 ekaṃ koṭṭhāsaṃ yācakānaṃ adāsi  Yācakā bahū  Tesaṃ mayhampi 
 dehīti vadantānaṃ itarampi koṭṭhāsaṃ puna datvā taṃdivasaṃ saddhiṃ 
  
  
 page     
 Bhariyāya anāhāro vītināmesi  Iminā niyāmena cha divasā vītivattā  
 Athassa sattame divase tiṇamāharamānassa sattāhaṃ nirāhārassa atisukhumālassa 
 nalāṭe sūriyātapena pahaṭamatte akkhīni bhamiṃsu  So satiṃ 
 paccupaṭṭhapetuṃ asakkonto tiṇaṃ avattharitvā pati  Sakko tassa 
 kiriyaṃ upadhārayamāno vicarati  So taṃkhaṇaṃyeva āgantvā ākāse 
 ṭhatvā paṭhamaṃ gāthamāha 
             adāsi dānāni pure visayha 
             dadato ca te khayadhammo ahosi 
             ito parañce na dadeyya dānaṃ 
             tiṭṭheyyuṃ te saṃyamantassa bhogāti  
      Tassattho ambho visayha tvaṃ ito pubbe tava gehe dhane 
 vijjamāne sakalajambūdīpaṃ unnaṅgalaṃ katvā dānāni adāsi tassa ca te 
 evaṃ dadato bhogānaṃ khayadhammo khayasabhāvo ahosi sabbaṃ sāpateyyaṃ 
 khīṇaṃ ito parañcepi tvaṃ dānaṃ na dadeyyāsi kassaci kiñci na 
 dadeyyāsi tava saṃyamantassa adadantassa bhogā tatheva tiṭṭheyyuṃ ito 
 paṭṭhāya na dassāmīti mayhaṃ paṭiññaṃ dehi ahante bhoge dassessanti  
      Mahāsatto tassa vacanaṃ sutvā  kosi tvanti āha  
 Sakkohamasmīti  Bodhisatto sakko nāma sayaṃ dānaṃ datvā sīlaṃ 
 samādiyitvā uposathakammaṃ katvā satta vattapadāni pūretvā 
 sakkattaṃ patto tvaṃ pana attano issariyakāraṇaṃ dānaṃ vāresi 
 anariyavattaṃ karosīti vatvā tisso gāthāyo abhāsi 
  
  
 page     
                Anariyamariyena   sahassanetta 
                suduggatenāpi   akiccamāhu 
                mā vo dhanaṃ taṃ ahu vā janinda 
                yaṃ bhogahetuṃ vijahemu saddhaṃ 
             yena eko ratho yāti     yāti tena paro ratho 
             porāṇaṃ nihataṃ   vattaṃ     vattatuññeva   vāsava 
             yadi hessati dassāma       asante kiṃ dadāmhase 
             evaṃ bhūtāpi dassāma       mā dānaṃ pamadāmhaseti  
      Tattha anariyanti lāmakaṃ  pāpakammaṃ  Ariyenāti parisuddhācārena 
 ariyena  Suduggatenāpīti sudaliddenāpi  Akiccamāhūti 
 akattabbanti buddhādayo ariyā vadanti  Tvaṃ pana maṃ anariyamaggaṃ 
 ārocesīti adhippāyo  Voti nipātamattaṃ  Yaṃ bhogahetunti 
 yassa dhanassa paribhuñjanahetu mayaṃ dānasaddhaṃ vijahemu pariccajeyyāma 
 taṃ dhanameva mā ahu na no tena dhanena atthoti dīpeti  
 Rathoti yaṃ kiñci yānaṃ  Idaṃ vuttaṃ hoti yena maggena eko 
 ratho yāti aññopi ratho rathassa gatamaggo esoti tena 
 maggena yāti  Porāṇaṃ nihataṃ vattanti yaṃ mayā pubbeyeva nihataṃ 
 vattaṃ taṃ mayi dharante vattatuyeva mā tiṭṭhatūti attho  
 Evaṃ bhūtāpīti evaṃ tiṇahārakabhūtāpi mayaṃ yāva jīvāma tāva 
 dassāmayeva  Kiṃkāraṇā  Mā dānaṃ pamadāmhaseti adadanto 
  Footnote    nihitaṃ  vaḍḍhaṃ                        vaḍḍhataññeva  
  
  
 page     
 Hi dānaṃ pamajjati nāma na sarati na sallakkheti ahaṃ pana 
 jīvamāno dānaṃ pammusituṃ na icchāmi tasmā dassāmiyevāti dīpeti  
      Sakko taṃ paṭibāhituṃ asakkonto kimatthāya dānaṃ  dadāsīti 
 pucchi  Neva sakkattaṃ na brahmattaṃ paṭṭhayamāno sabbaññutaṃ 
 paṭṭhento panāhaṃ dadāmīti  Sakko tassa vacanaṃ sutvā tuṭṭho 
 hatthena piṭṭhiṃ parimajji  Bodhisattassa taṃkhaṇaññeva parimajjitamattasseva   
 sakalasarīraṃ paripūri  Sakkānubhāvena cassa sabbo vibhavaparicchedo 
 paṭipākatikova hoti  Sakko mahāseṭṭhi tvaṃ ito paṭṭhāya 
 divase divase dvādasa satasahassāni visajjento dānaṃ dehīti 
 tassa gehe aparimāṇadhanaṃ datvā taṃ uyyojetvā sakaṭṭhānameva gato  
      Satthā imaṃ dhammadesanaṃ āharitvā jātakaṃ samodhānesi tadā 
 seṭṭhibhariyā rāhulamātā ahosi visayho pana ahamevāti  
                Visayhajātakaṃ dasamaṃ 
                kokilavaggo catuttho 
  Footnote    paribhuttamattasseva  
  
  
 page     
                     Cullakuṇālavaggavaṇṇanā 
                        
                        kuṇḍalikajātakaṃ 
      nirāmaṃ ārāmakarassūti imassa jātakassa vitthārakathā kuṇālajātake 
 āvibhavissatīti  
                    Kuṇḍalikajātakaṃ   paṭhamaṃ 
                       
                        vānarajātakaṃ 
      asakkhiṃ vata attānanti idaṃ satthā veḷuvane viharanto 
 devadattassa vadhāya parisakkanaṃ ārabbha kathesi  Vatthu vitthāritameva  
      Atīte pana bārāṇasiyaṃ brahmadatte rajjaṃ kārente bodhisatto 
 himavantappadese kapiyoniyaṃ nibbattitvā vayappatto gaṅgātīre 
 vasi  Athekā antogaṅgāya suṃsumārī bodhisattassa hadayamaṃse 
 dohaḷaṃ uppādetvā suṃsumārassa kathesi  So taṃ kapiṃ udake 
 nimmujjāpetvā māretvā hadayamaṃsaṃ suṃsumāriyā dassāmīti cintetvā 
 mahāsattaṃ āha ehi samma antaradīpake ambaphalaṃ   khādituṃ 
 gacchāmāti  Ahaṃ kathaṃ gamissāmīti āha  Taṃ mama piṭṭhiyaṃ 
 nisīdāpetvā nessāmīti  So tassa cittaṃ ajānanto laṅghitvā 
  Footnote    kaṇḍarijātakaṃ       phalāphale  
  
  
 page     
 Piṭṭhiyaṃ nisīdi  Suṃsumāro thokaṃ gantvā nimmujjituṃ ārabhi  Atha 
 naṃ bānaro kiṃ maṃ bho udake nimmujjāpesīti āha  Ahantaṃ 
 māretvā tava hadayamaṃsaṃ mama bhariyāya dassāmīti  Handa   tvaṃ 
 mama hadayamaṃsaṃ ureti maññasīti  Atha kahaṃ te ṭhapitanti  Etaṃ 
 udumbare olambantaṃ na passasīti  Passāmi dassasi pana 
 meti  Āma dassāmīti  Suṃsumāro dandhatāya naṃ gahetvā 
 nadītīre udumbaramūlaṃ gato  Bodhisatto tassa piṭṭhito laṅghitvā 
 udumbararukkhe nisinno imā gāthā abhāsi 
             asakkhiṃ vata attānaṃ          uṭṭhātuṃ udakā thalaṃ 
             nadānāhaṃ puna tuyhaṃ          vasaṃ gacchāmi vārija 
             alametehi ambehi          jambūhi panasehi ca 
             yāni pāraṃ samuddassa         varaṃ mayhaṃ udumbaro 
             yo ca uppatitaṃ atthaṃ         na khippamanubujjhati 
             amittavasamanveti            pacchā ca anutappati 
             yo ca uppatitaṃ atthaṃ         khippameva nibodhati 
             muccate sattusambādhā        na ca pacchānutappatīti  
      Tattha asakkhiṃ vatāti samattho vata ahosiṃ  Uṭṭhātunti 
 uddharituṃ  Vārijāti suṃsumāraṃ ālapati  Yāni pāraṃ samuddassāti 
 gaṅgaṃ samuddanāmenālapanto yāni samuddassa pāraṃ gantvā 
 khāditabbāni alantehīti vadati  Pacchā ca anutappatīti uppannaṃ 
  Footnote    dandha  
  
  
 page     
 Atthaṃ khippaṃ ajānanto amittavasaṃ gacchati pacchā ca anutappatīti  
      Iti so catūhi gāthāhi lokiyakiccānaṃ nipphattikāraṇaṃ kathetvā 
 vanasaṇḍameva gato  
      Satthā imaṃ dhammedesanaṃ āharitvā jātakaṃ samodhānesi tadā 
 suṃsumāro devadatto ahosi bānaro pana ahamevāti  
                      Vānarajātakaṃ  dutiyaṃ 
                        
                        kuntinījātakaṃ 
      avasimhā tavāgāreti idaṃ satthā jetavane viharanto kosalarañño 
 gehe nivutthaṃ kuntinīsakuṇikaṃ   ārabbha kathesi  
      Sā kira rañño dūteyyahārikā  Dve potakāpissā atthi  
 Rājā taṃ sakuṇikaṃ ekassa rañño paṇṇaṃ gāhāpetvā pesesi  
 Tassā gatakāle rājakule dārakā te sakuṇapotake hatthena parimaddantā 
 māresuṃ  Sā āgantvā te potake mate passantī 
 kena me puttakā māritāti pucchi  Asukena ca asukena cāti  
 Tasmiñca kāle rājakule posāvanikabyaggho atthi kakkhalo pharuso 
 bandhanavasena tiṭṭhati  Atha te dārakā taṃ byagghaṃ dassanāya agamaṃsu  
 Sāpi sakuṇikā tehi saddhiṃ gantvā yathā imehi mama puttakā 
 māritā tatheva ne karissāmīti te dārake gahetvā byagghassa 
 pādamūle khipi  Byaggho murumurāpetvā khādi  Sā idāni 
  Footnote    kuntanisakuṇikaṃ  
  
  
 page     
 Me manoratho paripuṇṇoti uppatitvā himavantameva gatā  Taṃ 
 kāraṇaṃ sutvā bhikkhū dhammasabhāyaṃ kathaṃ samuṭṭhāpesuṃ āvuso rājakule 
 kira kuntinīsakuṇikā yehissā potakā māritā te dārake 
 byagghassa pādamūle khipitvā himavantameva gatāti  Satthā āgantvā 
 kāyanuttha bhikkhave etarahi kathāya sannisinnāti pucchitvā imāya 
 nāmāti vutte na bhikkhave idāneva pubbepesā attano 
 potakaghātake dārake khipitvā himavantameva gatāti vatvā atītaṃ āhari  
      Atīte bārāṇasiyaṃ  brahmadatte rajjaṃ kārente  bodhisatto 
  bārāṇasiyaṃ  dhammena samena rajjaṃ kāresi  Nivesane ekā 
 kuntinīsakuṇikā dūteyyahārikā  Sabbaṃ purimasadisameva  Ayaṃ pana 
 viseso  Ayaṃ byagghena dārake mārāpetvā cintesi idāni 
 na sakkā mayā idha vasituṃ gamissāmi gacchantī ca rañño 
 anārocetvāva na gamissāmīti  Sā rājānaṃ upasaṅkamitvā ekamantaṃ 
 ṭhitā sāmi tumhākaṃ pamādena mama puttake dārakā māresuṃ 
 ahaṃ kodhavasikā hutvā te dārake paṭimāresiṃ idāni mayā idha 
 vasituṃ na sakkāti vatvā paṭhamaṃ gāthamāha 
        avasimhā tavāgāre     niccaṃ sakkatapūjitā 
        tvamevadānimakari        handa rāja vajāmahanti  
      Tattha tvamevadānimakarīti maṃ paṇṇaṃ gāhāpetvā pesetvā 
 attano pamādena mama piyaputtake arakkhanto tvaññevadāni etaṃ 
 mama gamanakāraṇaṃ akari  Handāti upasaggaṭṭhe nipāto  Rājāti 
  
  
 page     
 Bodhisattaṃ ālapati  Vajāmahanti himavantaṃ gacchāmīti  
      Taṃ sutvā rājā dutiyaṃ gāthamāha 
       yo ve kate paṭikate     kibbise paṭikibbise 
       evantaṃ sammati veraṃ      vasa kuntini mā gamāti  
      Tassattho yo puggalo parena kate kibbise attano 
 puttamāraṇādike dāruṇakamme kate puna attano tassa puggalassa 
 paṭikate paṭikibbise paṭikataṃ mayā tassāti jānāti evantaṃ 
 sammati veranti ettakena taṃ veraṃ sammati vūpasantaṃ hoti tasmā 
 vasa kuntini mā gamāti  
      Taṃ sutvā kuntinī tatiyaṃ gāthamāha 
       na katassa ca kattā ca     mitti sandhiyate puna 
       hadayaṃ nānujānāti        gacchaññeva rathesabhāti  
      Tattha na katassa ca kattā cāti pakatassa ca abhibhūtassa 
 ca uppīḷitassa puggalassa idāni vibhattipariṇāmaṃ katvā yo 
 kattā tassa cāti imesaṃ dvinnaṃ puggalānaṃ puna mittabhāvo nāma 
 na sandhiyati na ghaṭiyatīti attho  Hadayaṃ nānujānātīti tena 
 kāraṇena mama hadayaṃ idha vāsaṃ nānujānāti  Gacchaññeva rathesabhāti 
 tasmā ahaṃ mahārāja gamissāmiyevāti  
      Taṃ sutvā rājā catutthaṃ gāthamāha 
       katassa ceva kattā ca     mitti sandhiyate puna 
       dhīrānaṃ no ca bālānaṃ     vasa kuntini mā gamāti  
  
  
 page     
      Tassattho katassa ceva puggalassa yo ca kattā tassa mitti 
 sandhiyati puna sā pana dhīrānaṃ no ca bālānaṃ dhīrānaṃ hi metti 
 bhinnāpi puna ghaṭiyati bālānaṃ pana sakiṃ bhinnā bhinnāva hoti 
 tasmā vasa kuntini mā gamāti  
      Sakuṇikā evaṃ santepi na sakkā mayā vasituṃ sāmīti 
 rājānaṃ vanditvā uppatitvā himavantameva gatā  
      Satthā imaṃ dhammadesanaṃ āharitvā jātakaṃ samodhānesi tadā 
 kuntinīyeva etarahi kuntinī bārāṇasīrājā pana ahamevāti  
                      Kuntinījātakaṃ tatiyaṃ 
                         
                         ambajātakaṃ 
      yo nīliyaṃ maṇḍayatīti idaṃ satthā jetavane viharanto ekaṃ 
 ambagopakattheraṃ ārabbha kathesi  
      So kira mahallakakāle pabbajito jetavanapaccante ambavane 
 paṇṇasālaṃ katvā ambe rakkhanto patitāni ambapakkāni khādanto 
 viharati  Attano sambandhamanussānampi deti  Tasmiṃ bhikkhācāraṃ 
 paviṭṭhe ambacorakā ambāni pātetvā khāditvā ca gahetvā 
 ca gacchanti  Tasmiṃ khaṇe catasso seṭṭhidhītaro aciravatiyaṃ 
 nhāyitvā vicarantiyo taṃ ambavanaṃ pavisiṃsu  Mahallako āgantvā 
 tā disvā tumhehi me ambāni khāditānīti āha  Bhante 
 mayaṃ idāni āgatā na tumhākaṃ ambāni khādāmāti  Tenahi 
  
  
 page     
 Sapathaṃ karothāti  Karoma bhanteti sapathaṃ kariṃsu  Mahallako tā 
 sapathaṃ kāretvā lajjāpetvā visajjesi  Tassa taṃ kiriyaṃ sutvā 
 bhikkhū dhammasabhāyaṃ kathaṃ samuṭṭhāpesuṃ āvuso asuko kira mahallako 
 attano vasanakaṃ ambavanaṃ paviṭṭhā seṭṭhidhītaro sapathaṃ kāretvā 
 lajjāpetvā visajjesīti  Satthā āgantvā kāyanuttha bhikkhave 
 etarahi kathāya sannisinnāti pucchitvā imāya nāmāti vutte 
 na bhikkhave idāneva pubbepesa ambagopako hutvā etā 
 seṭṭhidhītaro sapathaṃ kāretvā lajjāpetvā visajjesīti vatvā atītaṃ 
 āhari  
      Atīte bārāṇasiyaṃ brahmadatte rajjaṃ kārente bodhisatto 
 sakkattaṃ kāresi  Tadā eko kūṭajaṭilo bārāṇasiyaṃ upanissāya 
 nadītīre ambavane paṇṇasālaṃ māpetvā ambe rakkhanto patitāni 
 ambapakkāni khādanto sambandhamanussānampi dadanto nānappakārena 
 micchājīvena jīvitaṃ kappento viharati  Tadā sakko devarājā 
 ke nukho loke mātāpitaro upaṭṭhahanti kulejeṭṭhāpacāyanakammaṃ 
 karonti dānaṃ denti sīlaṃ rakkhanti uposathakammaṃ karonti ke 
 pabbajitvā samaṇadhamme yuttapaṭiyuttā viharanti ke anācāraṃ 
 carantīti lokaṃ volokento imaṃ ambagopakaṃ anācāraṃ jaṭilaṃ disvā 
 ayaṃ kūṭajaṭilo kasiṇaparikammādiṃ attano samaṇadhammaṃ pahāya ambavanaṃ 
 rakkhanto viharati saṃvejessāmi nanti tassa gāmaṃ bhikkhāya 
 paviṭṭhakāle attano ānubhāvena ambe pātetvā corehi vilumpite 
  
  
 page     
 Viya akāsi  Tadā bārāṇasito catasso seṭṭhidhītaro taṃ ambavanaṃ 
 pavisiṃsu  Kūṭajaṭilo tā disvā tumhehi me ambāni khāditānīti 
 palibuddhi  Bhante mayaṃ idāneva āgatā na te ambāni 
 khādāmāti  Tenahi sapathaṃ karothāti  Katvā pana gantuṃ 
 labhissāmāti  Āma labhissathāti  Sādhu bhanteti tāsaṃ jeṭṭhakā 
 sapathaṃ karontī paṭhamaṃ gāthamāha 
        yo nīliyaṃ maṇḍayati        saṇḍāsena vihaññati 
        tassa sā vasamanvetu      yā te ambe avāharīti  
      Tassattho yo puriso palitānaṃ kāḷavaṇṇakaraṇatthāya 
 nīlaphalādīni   yojetvā kataṃ nīlikaṃ maṇḍayati nīlakesantare ca uṭṭhitaṃ 
 palitaṃ uddharanto saṇḍāsena vihaññati kilamati tassa evarūpassa 
 mahallakassa sā vasamanvetu tathārūpaṃ patiṃ labhatu yā te ambe 
 avāharīti  
      Tāpaso tvaṃ ekamante tiṭṭhāti vatvā dutiyaṃ seṭṭhidhītaraṃ 
 kāresi  Sā sapathaṃ karontī dutiyaṃ gāthamāha 
        vīsaṃ vā pañcavīsaṃ vā      onatiṃseva jātiyā 
        tādisā pati mā laddhā    yā te ambe avāharīti  
      Tassattho nāriyo nāma paṇṇarasasoḷasavassakāle purisānaṃ 
 piyā honti yā ca tava ambāni avāhari sā evarūpe yobbane 
 patiṃ alabhitvā jātiyā vīsaṃ vā pañcavīsaṃ vā ekena dvīhi 
  Footnote     tiphalādīhi  
  
 Page         
  
 page     
 Onatāya onatiṃsaṃ vā vassāni patvā tādisā paripakkavayā hutvāpi 
 patiṃ mā laddhāti  
      Tāyapi sapathaṃ katvā ekamantaṃ ṭhitāya tatiyā tatiyaṃ 
 gāthamāha 
        dīghaṃ gacchatu addhānaṃ     ekikā abhisāriyā 
        saṅkete pati māddasa   yā te ambe avāharīti  
      Tassattho yā te ambe avāhari sā patiṃ paṭṭhayamānā 
 tassa santike abhisaraṇatāya abhisāriyā nāma hutvā ekikā adutiyā 
 gāvutadvigāvutamattaṃ dīghamaddhānaṃ gacchatu gantvāpi ca tasmiṃ 
 asukaṭṭhānaṃ nāma āgaccheyyāsīti kate saṅkete taṃ patiṃ mā 
 addasāti  
      Tāyapi sapathaṃ katvā ekamantaṃ ṭhitāya catutthā catutthaṃ 
 gāthamāha 
        alaṅkatā suvasanā      mālinī candanussadā 
        ekikā sayane sayatu    yā te ambe avāharīti  
      Sā uttānatthāyeva  
      Tāpaso tumhehi atibhāriyā sapathā katā aññehi ambā 
 khāditā bhavissanti gacchathadāni tumheti tā uyyojesi  Sakko 
 bheravarūpārammaṇaṃ dassetvā kūṭatāpasaṃ tato palāpesi  
      Satthā imaṃ dhammadesanaṃ āharitvā jātakaṃ samodhānesi tadā 
 kūṭajaṭilo ayaṃ ambagopakamahallako ahosi catasso seṭṭhidhītaro 
  
  
 page     
 Etāyeva sakko devarājā pana ahamevāti  
                     Ambajātakaṃ   catutthaṃ 
                         
                        gajakumbhajātakaṃ 
      vanaṃ yadaggi dahatīti idaṃ satthā jetavane viharanto ekaṃ 
 alasabhikkhuṃ ārabbha kathesi  
      So kira sāvatthīvāsī kulaputto sāsane uraṃ datvā 
 pabbajitvāpi alaso ahosi uddesaparipucchāyonisomanasikāravattapaṭivattādi 
 paribāhiro nīvaraṇābhivuto    Nisinnaṭṭhānādīsu iriyāpathesu tatheva 
 hoti  Tassa taṃ ālasiyabhāvaṃ ārabbha dhammasabhāyaṃ kathaṃ samuṭṭhāpesuṃ 
 āvuso asuko nāma evarūpe niyyānike sāsane pabbajitvā 
 ālasiyo kusīto nīvaraṇābhivuto viharatīti  Satthā āgantvā 
 kāyanuttha bhikkhave etarahi kathāya sannisinnāti pucchitvā imāya 
 nāmāti vutte na bhikkhave idāneva pubbepesa ālasikoyevāti 
 vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tassa amaccaratanaṃ ahosi  Bārāṇasīrājā ālasiyajātiko ahosi  
 Bodhisatto rājānaṃ bodhayissāmīti ekaṃ upamaṃ upadhārento carati  
 Athekadivasaṃ rājā uyyānaṃ gantvā amaccagaṇaparivuto tattha vicaranto 
 ekaṃ gajakumbhaṃ nāma ālasiyaṃ passi  Tathārūpā kira ālasiyā 
  Footnote    ambacorajātakaṃ    nīvaraṇābhibhūto  
  
  
 page     
 Sakaladivasaṃ gacchantāpi ekaṅguladvaṅgulamattaṃ gacchanti  Rājā taṃ 
 disvā ko nāma soti bodhisattaṃ pucchi  Mahāsatto gajakumbho 
 nāma so mahārājāti  Ālasiyo evarūpo hi sakalaṃ divasaṃ 
 gacchantopi ekaṅguladvaṅgulamattameva gacchatīti vatvā tena saddhiṃ 
 sallapanto ambho gajakumbha tumhākaṃ dandhaṃ gamanaṃ imasmiṃ araññe 
 dāvaggimhi uṭṭhite kiṃ karothāti vatvā paṭhamaṃ gāthamāha 
        vanaṃ yadaggi dahati         pāvako kaṇhavattani 
        kathaṃ karosi pacalaka        evaṃ dandhaparakkamoti  
      Tattha yadaggīti yadā aggi  Pāvako kaṇhavattanīti aggino 
 nāmaṃ  Pacalakāti taṃ ālapati  So hi calanto gacchati niccaṃ 
 vā pacalāyati tasmā pacalakoti vuccati  Dandhaparakkamoti 
 muduviriyoti    
      Taṃ sutvā gajakumbho dutiyaṃ gāthamāha 
        bahūni rukkhacchiddāni       paṭhabyā vivarāni ca 
        tāni ce nābhisambhoma     hoti no kālapariyāyoti  
      Tassattho paṇḍita amhākaṃ ito uttaritaragamanaṃ nāma natthi 
 imasmiṃ pana araññe rukkhacchiddāni ca paṭhaviyaṃ vivarāni ca bahūni 
 yadi tāni na pāpuṇāma hoti no kālapariyāyoti maraṇameva 
 no hotīti  
      Taṃ sutvā bodhisatto itarā dve gāthā abhāsi 
  Footnote     garuviriyo  
  
  
 page     
        Yo dandhakāle tarati      taraṇīye ca dandhati 
        sukkapaṇṇaṃva akkamma       atthaṃ bhañjeti attano 
        yo dandhakāle dandheti    taraṇīye ca tārayi 
        sasīva rattiṃ vibhañji       tassattho paripūratīti  
      Tattha dandhakāleti tesaṃ tesaṃ kammānaṃ saṇikaṃ kattabbakāle 
 turitaturito vegena tāni kammāni karoti  Sukkapaṇṇaṃvāti yathā 
 vātātapasukkatālapaṇṇaṃ balavā puriso akkamitvā bhañjeyya tattheva 
 cuṇṇavicuṇṇaṃ kareyya evaṃ so attano atthaṃ bhañjati  Dandhetīti 
 dandhāyati dandhakātabbāni dandhameva karoti  Tārayīti turitakātabbāni 
 kammāni turito ca karoti  Sasīva rattiṃ vibhañjīti yathā 
 cando juṇhapakkhaṃ rattiṃ jotayamāno kāḷapakkharattito rattiṃ vibhañjanto 
 divase divase paripūrati evaṃ tassa purisassa attho paripūratīti 
 vuttaṃ hoti  
      Rājā bodhisattassa vacanaṃ sutvā tato paṭṭhāya analaso 
 jāto  
      Satthā imaṃ dhammadesanaṃ āharitvā jātakaṃ samodhānesi tadā 
 gajakumbho alaso bhikkhu ahosi paṇḍitāmacco pana ahamevāti  
                     Gajakumbhajātakaṃ pañcamaṃ 
                       
  Footnote     vibhajaṃ  
  
  
 page     
                        Kesavajātakaṃ 
      manussindaṃ jahitvānāti idaṃ satthā jetavane viharanto vissāsabhojanaṃ 
 ārabbha kathesi  
      Anāthapiṇḍikassa kira gehe pañcannaṃ bhikkhusatānaṃ nivaddhaṃ bhattaṃ 
 hoti  Gehaṃ niccakālaṃ bhikkhusaṅghassa opānabhūtaṃ kāsāvapajjotaṃ 
 isivātapaṭivātaṃ  Athekadivasaṃ rājā nagaraṃ padakkhiṇaṃ karonto seṭṭhino 
 nivesane bhikkhusaṅghaṃ disvā ahampi ariyasaṅghassa nivaddhaṃ bhikkhaṃ dassāmīti 
 vihāraṃ gantvā satthāraṃ vanditvā pañcannaṃ bhikkhusatānaṃ nivaddhaṃ bhikkhaṃ 
 paṭṭhapesi  Tato paṭṭhāya rājanivesane niccaṃ bhikkhā diyyati 
 tivassikagandhasālībhojanaṃ paṇītaṃ  Vissāsenapi sinehenapi sahatthā dāyakā 
 natthi  Rājāyuttā dāpenti  Bhikkhū nisīditvā bhuñjituṃ na icchanti  
 Nānaggarasabhattaṃ gahetvā attano attano upaṭṭhākakulaṃ gantvā taṃ 
 bhattaṃ tesaṃ datvā tehi dinnaṃ lūkhaṃ vā paṇītaṃ vā bhuñjanti  
 Athekadivasaṃ rañño bahū phalāphale āhariṃsu  Rājā bhikkhusaṅghassa 
 dethāti āha  Manussā bhattaggaṃ gantvā ekabhikkhumpi adisvā 
 eko bhikkhupi natthīti rañño ārocesuṃ  Nanu velāyeva tāvāti  
 Āma velā bhikkhū pana tumhākaṃ gehe bhattaṃ gahetvā attano 
 vissāsikaupaṭṭhākānaṃ gehe gantvā taṃ bhattaṃ tesaṃ datvā tehi 
 dinnaṃ lūkhaṃ vā paṇītaṃ vā bhuñjantīti  Rājā amhākaṃ bhattaṃ 
 paṇītaṃ kena nukho kāraṇena taṃ abhutvā aññaṃ bhuñjanti satthāraṃ 
  
  
 page     
 Pucchissāmīti cintetvā vihāraṃ gantvā satthāraṃ vanditvā pucchi  
 Satthā mahārāja bhojanaṃ nāma vissāsaparamaṃ tumhākaṃ gehe vissāsaṃ 
 paccupaṭṭhapetvā sinehena dāyakānaṃ abhāvā bhikkhū bhattaṃ gahetvā 
 attano vissāsikaṭṭhāne paribhuñjanti mahārāja vissāsasadiso 
 añño raso nāma natthi avissāsikena dinnaṃ catumadhurampi 
 vissāsikena dinnatakkamattaṃ   na agghati porāṇakapaṇḍitāpi roge 
 uppanne raññā pañca vejjakulāni gahetvā bhesajje kāritepi 
 roge avūpasamamāne vissāsikānaṃ santikaṃ gantvā aloṇakaṃ 
 sāmākanivārayāguñceva udakamattasittaṃ aloṇakaṃ paṇṇañca paribhuñjitvā 
 nīrogā jātāti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 kāsikaraṭṭhe brāhmaṇakule nibbatti  Kappakumārotissa nāmaṃ kariṃsu  
 So vayappatto takkasilāyaṃ sabbasippāni uggaṇhitvā aparabhāge 
 isipabbajjaṃ pabbaji  Tadā kesavo nāma tāpaso pañcahi tāpasasatehi 
 parivuto gaṇasatthā hutvā himavante vasati  Bodhisatto tassa 
 santikaṃ gantvā pañcannaṃ antevāsikasatānaṃ jeṭṭhantevāsiko hutvā 
 vihāsi  Kesavatāpasassa hi tajjhāsayo sineho ahosi  Te 
 aññamaññaṃ ativissāsikā ahesuṃ  Aparabhāge kesavo te tāpase 
 ādāya loṇambilasevanatthāya manussapathaṃ gantvā bārāṇasiṃ patvā 
 rājuyyāne vasitvā punadivase nagaraṃ bhikkhāya pavisitvā rājadvāraṃ 
  Footnote     sāmākabhattaṃ  
  
  
 page     
 Agamāsi  Rājā isigaṇaṃ disvā pakkosāpetvā antonivesane 
 bhojetvā paṭiññaṃ gahetvā uyyāne vasāpesi  Atha vassāratte 
 atikkante kesavo rājānaṃ āpucchi  Rājā bhante tumhe mahallakā 
 amhe tāva upanissāya vasatha daharatāpase himavantaṃ pesethāti 
 āha  So sādhūti jeṭṭhantevāsinā saddhiṃ te himavantaṃ pesetvā sayaṃ 
 ekakova ohiyi  Kappopi himavantaṃ gantvā tāpasehi saddhiṃ vasi  
 Kesavo kappena vinā vasanto ukkaṇṭhitvā taṃ daṭṭhukāmo hutvā 
 niddaṃ na labhati  Tassa niddaṃ alabhamānassa na sammā āhāro 
 pariṇāmaṃ gacchati  Lohitapakkhandikā ahosi  Bāḷhā vedanā 
 vattanti  Rājā pañca vejjakulāni gahetvā tāpasaṃ paṭijaggi  
 Rogo neva vūpasammati  Kesavo rājānaṃ āha mahārāja kiṃ mayhaṃ 
 maraṇaṃ icchatha udāhu arogabhāvanti  Arogabhāvaṃ bhanteti  Tenahi 
 maṃ himavantaṃ pesethāti  Sādhu bhanteti rājā nāradaṃ nāma amaccaṃ 
 bhadantaṃ gahetvā vanacarakehi saddhiṃ himavantaṃ yāhīti pesesi  Nārado 
 taṃ tattha netvā paccāgamāsi  Kesavassāpi kappe diṭṭhamatteyeva 
 cetasikarogo vūpasanto ukkaṇṭhā paṭippassambhi  Athassa 
 kappo aloṇena adhūpanena udakamattasittapaṇṇena saddhiṃ 
 sāmākanivārayāguṃ adāsi  Tassa taṃkhaṇaññeva lohitapakkhandikā 
 paṭippassambhi  Puna rājā nāradaṃ pesesi gaccha kesavatāpasassa pavuttiṃ 
 jānāhīti  So gantvā taṃ arogaṃ disvā bhante bārāṇasīrājā 
 pañca vejjakulāni gahetvā paṭijagganto tumhe aroge kātuṃ nāsakkhi 
  
  
 page     
 Kathaṃ te kappo paṭijaggīti vatvā paṭhamaṃ gāthamāha 
        manussindaṃ jahitvāna       sabbakāmasamiddhinaṃ 
        kathaṃ nu bhagavā kesī       kappassa ramati assameti  
      Tattha manussindanti manussānaṃ indaṃ bārāṇasīrājānaṃ  Kathaṃ 
 nu bhagavā kesīti kena nukho upāyena ayaṃ amhākaṃ bhagavā 
 kesavatāpaso kappassa assame ramatīti  Evaṃ aññena saddhiṃ 
 sallapanto viya kesavassa abhiratikāraṇaṃ pucchi  
      Taṃ sutvā kesavo dutiyaṃ gāthamāha 
        sādhūni ramaṇīyāni         santi vakkhā   manoramā 
        subhāsitāni kappassa       nārada ramayanti manti  
      Tattha vakkhāti rukkhā  Pāliyaṃ pana rukkhātve likhitaṃ  
 Subhāsitānīti kappena kathitāni subhāsitāni maṃ ramayantīti attho  
      Evañca pana vatvā evaṃ maṃ abhiramāpento kappo aloṇakaṃ 
 adhūpanaṃ udakasittapaṇṇamissaṃ sāmākanivārayāguṃ pāyesi tāya me 
 sarīre byādhi vūpasamito nīrogo jātomhīti āha  Taṃ sutvā 
 nārado tatiyaṃ gāthamāha 
        sālīnaṃ odanaṃ bhuñje      sucimaṃsupasecanaṃ 
        kathaṃ sāmākanivāraṃ        aloṇaṃ nādayanti   tanti  
      Tattha bhuñjeti bhuñji  Ayameva vā pāṭho  Nādayantīti 
 nādayati pīṇeti toseti  Gāthābandhasukhatthaṃ pana anunāsiko kato  
  Footnote     rakkhā rukkhā     chādayanti  sādayanti  
  
  
 page     
 Idaṃ vuttaṃ hoti yo tvaṃ sucimaṃsupasecanaṃ rājakule rājārahaṃ 
 sālībhattaṃ bhuñji taṃ kathamidaṃ sāmākanivāraṃ aloṇaṃ pīṇeti toseti 
 kathaṃ te evaṃ ruccatīti  
      Taṃ sutvā kesavo catutthaṃ gāthamāha 
       sādhuṃ vā yadivāsādhuṃ      appaṃ vā yadivā bahuṃ 
       vissaṭṭho yattha bhuñjeyya    vissāsaparamā rasāti  
      Tattha yadivāsādhunti yadivā asādhuṃ  Vissaṭṭhoti nirāsaṅko 
 vissāsappatto hutvā  Yattha bhuñjeyyāti yasmiṃ nivesane evaṃ 
 bhuñjeyya tattha evaṃ bhuttaṃ yaṃ kiñci bhojanaṃ sādhumeva  Kasmā  
 Yasmā vissāsaparamā rasāti vissāso paramo uttamo etesanti 
 vissāsaparamā rasā  Vissāsarasasadiso hi raso nāma natthi  
 Avissāsikena hi dinnaṃ catumadhurampi vissāsikena dinnaṃ ambilakañjiyaṃ 
 na agghatīti  
      Nārado tassa vacanaṃ sutvā rañño santikaṃ gantvā kesavo 
 idaṃ nāma kathetīti ācikkhi  
      Satthā imaṃ dhammadesanaṃ āharitvā jātakaṃ samodhānesi tadā 
 rājā ānando ahosi nārado sārīputto kesavo bakamahābrahmā 
 kappo pana ahamevāti  
                      Kesavajātakaṃ chaṭṭhaṃ 
                         
  Footnote     asāduṃ yadivā sāduṃ  
  
  
 page     
                        Ayakūṭajātakaṃ 
      sabbāyasaṃ kūṭanti idaṃ satthā jetavane viharanto lokatthacariyaṃ 
 ārabbha kathesi  Vatthu mahākaṇhajātake āvibhavissati  
      Atīte bārāṇasiyaṃ brahmadatte rajjaṃ kārente bodhisatto 
 tassa aggamahesiyā kucchimhi nibbattitvā vayappatto uggahitasippo 
 pitu accayena rajje patiṭṭhāya dhammena rajjaṃ kāresi  
 Tadā manussā devatāmaṅgalikā hutvā bahū ajeḷakādayo māretvā 
 devatānaṃ balīkammaṃ karonti  Bodhisatto pāṇo na hantabboti 
 bheriñcārāpesi  Yakkhā balīkammaṃ alabhamānā bodhisattassa 
 kujjhitvā himavante yakkhasamāgamaṃ gantvā bodhisattassa māraṇatthāya 
 ekaṃ kakkhalaṃ yakkhaṃ pesesuṃ  So kaṇṇikamattaṃ mahantaṃ 
 ādittaṃ ayakūṭaṃ gahetvā iminā naṃ paharitvā māressāmīti 
 āgantvā majjhimayāmasamanantare bodhisattassa sayanamatthake aṭṭhāsi  
 Tasmiṃ khaṇe sakkassa āsanaṃ uṇhākāraṃ dassesi  So āvajjamāno 
 taṃ kāraṇaṃ ñatvā indavajiraṃ ādāya gantvā yakkhassa 
 upari aṭṭhāsi  Bodhisatto yakkhaṃ disvā kinnukho esa maṃ 
 rakkhamāno ṭhito udāhu māretukāmoti tena saddhiṃ sallapanto paṭhamaṃ 
 gāthamāha 
              sabbāyasaṃ kūṭamatippamāṇaṃ 
              paggayha yo tiṭṭhasi antalikkhe 
  
  
 page     
              Rakkhāya maṃ tvaṃ vihitonusajja 
              udāhu me vāyamase   vadhāyāti  
      Tattha vihitonusajjāti vihitonusi ajja  
      Bodhisatto pana yakkhameva passati na sakkaṃ  Yakkho sakkassa 
 bhayena bodhisattaṃ paharituṃ na sakkoti  So bodhisattassa kathaṃ 
 sutvā mahārāja nāhaṃ tava rakkhāya ṭhito iminā pana 
 jalitaayakūṭena paharitvā taṃ māressāmīti āgatomhi sakkassa bhayena 
 taṃ paharituṃ na sakkomīti etamatthaṃ dīpento dutiyaṃ gāthamāha 
              dūtohaṃ rājidha rakkhasānaṃ 
              vadhāya tuyhaṃ pahitohamasmi 
              indo ca taṃ rakkhati devarājā 
              tenuttamaṅgaṃ na te phālayāmīti  
      Taṃ sutvā bodhisatto itarā dve gāthā abhāsi 
              sace ca maṃ rakkhati devarājā 
              devānamindo maghavā sujampati 
              kāmaṃ pisācā vinadantu satte   
              na santase rakkhasiyā pajāya 
        kāmaṃ kaṇḍantu kumbhaṇḍā     sabbe paṃsupisācakā 
        nālaṃ pisācā yuddhāya      mahatī sā vibhesikāti    
      Tattha rakkhasiyā pajāyāti rakkhasīsaṅkhātāya pajāya 
  Footnote     cetayase     sabbe     vihesikā  
  
  
 page     
 Rakkhasasattānanti attho  Kumbhaṇḍāti kumbhamattarahassaṅgā mahodarā yakkhā  
 Paṃsupisācakāti saṅkāraṭṭhāne pisācā  Nālanti pisācakā nāma 
 mayā saddhiṃ yuddhāya na samatthā  Mahatī sā vibhesikāti yaṃ 
 panete yakkhā sannipatitvā vibhesikaṃ dassenti sā mahatī vibhesikā 
 bhāyanākāradassanamattameva mayhaṃ na panāhaṃ bhāyāmīti attho  
      Sakko yakkhaṃ palāpetvā mahāsattaṃ ovaditvā mā bhāyi 
 mahārāja ito paṭṭhāya tava rakkhā mamāyattāti vatvā sakaṭṭhānameva gato  
      Satthā imaṃ dhammadesanaṃ āharitvā jātakaṃ samodhānesi tadā 
 sakko anuruddho ahosi bārāṇasīrājā pana ahamevāti  
                      Ayakūṭajātakaṃ sattamaṃ 
                         
                        araññajātakaṃ 
      araññā gāmamāgammāti idaṃ satthā jetavane viharanto 
 thūlakumārikāpalobhanaṃ ārabbha kathesi  Vatthu cullanāradakassapajātake 
 āvibhavissati  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto takkasilāyaṃ uggahitasippo 
 bhariyāya kālakatāya puttaṃ gahetvā isipabbajjaṃ pabbajitvā 
 himavante vasanto puttaṃ assamapade ṭhapetvā phalāphalatthāya gacchati  
 Tadā coresu paccantagāmaṃ paharitvā karamare gahetvā gacchantesu 
  
  
 page     
 Ekā kumārikā palāyitvā taṃ assamapadaṃ pattā tāpasakumāraṃ 
 palobhetvā sīlavināsaṃ pāpetvā ehi gacchāmāti āha  Pitā 
 tāva me āgacchatu taṃ passitvā gamissāmīti  Tenahi disvā 
 āgacchāti nikkhamitvā antarāmagge nisīdi  Tāpasakumāro pitari 
 āgate paṭhamaṃ gāthamāha 
        araññā gāmamāgamma      kiṃsīlaṃ kiṃvataṃ ahaṃ 
        purisaṃ tāta seveyyaṃ      taṃ me akkhāhi pucchitoti  
      Tattha araññā gāmamāgammāti tāta ahaṃ ito araññato 
 manussapathaṃ vasanatthāya gato vasanagāmaṃ patvā kiṃ karomīti  
      Athassa pitā ovādaṃ dadanto tisso gāthā āha 
        yo taṃ vissāsaye tāta    vissāsañca khameyya te 
        sussūsī ca titikkhī ca       taṃ bhajehi ito gato 
        yassa kāyena vācāya     manasā natthi dukkaṭaṃ 
        orasīva patiṭṭhāya        taṃ bhajehi ito gato 
        haliddarāgaṃ kapicittaṃ       purisaṃ rāgavirāginaṃ 
        tādisaṃ tāta mā sevi     nimmanusampi ce siyāti  
      Tattha yo taṃ vissāsayeti yo puriso taṃ vissāseyya na 
 parisaṅkeyya  Vissāsañca khameyya teti yo ca attani kayiramānaṃ 
 tava vissāsampatto nirāsaṅko taṃ khameyya  Sussūsīti yo ca tava 
 vissāsavacanaṃ sotuṃ icchati  Titikkhīti yo ca tayā kataṃ aparādhaṃ 
 khamati  Taṃ bhajehīti taṃ purisaṃ bhajeyyāsi payirupāseyyāsi  
  
  
 page     
 Orasīva patiṭṭhāyāti yathā tassa urasi patiṭṭhāya vaḍḍhito orasaputto 
 tvaṃ tādiso urasi patiṭṭhitaputto viya hutvā evarūpaṃ purisaṃ 
 bhajeyyāsīti attho  Haliddarāganti haliddarāgasadisaṃ athiracittaṃ  
 Kapicittanti lahuparivattitāya makkaṭacittaṃ  Rāgavirāginanti muhutteneva 
 rajjanavirajjanasabhāvaṃ  Nimmanussampi ce siyāti sakalajambūdīpatalaṃ 
 kāyaduccaritādirahitassa manussassa abhāvena nimmanussaṃ siyā tathāpi 
 tādisaṃ lahucittaṃ mā sevi sabbampi manussapathaṃ vicinitvā heṭṭhā 
 vuttaguṇasampannameva purisaṃ seveyyāsīti attho  
      Taṃ sutvā tāpasakumāro ahaṃ tāta imehi guṇehi samannāgataṃ 
 purisaṃ kattha labhissāmi na gacchāmi tumhākaṃyeva santike 
 vasissāmīti vatvā nivatti  Athassa pitā kasiṇaparikammaṃ ācikkhi  
 Ubhopi aparihīnajjhānā brahmalokaparāyanā ahesuṃ  
      Satthā imaṃ dhammadesanaṃ āharitvā jātakaṃ samodhānesi tadā 
 putto ca kumārikā ca eteyeva ahesuṃ pitā tāpaso pana 
 ahamevāti  
                      Araññajātakaṃ aṭṭhamaṃ 
                         
                       sandhibhedajātakaṃ 
      neva itthīsu sāmaññanti idaṃ satthā jetavane viharanto 
 pesuññasikkhāpadaṃ ārabbha kathesi  
      Ekasmiṃ hi samaye satthā chabbaggiyā bhikkhū pesuññaṃ 
  
  
 page     
 Upasaṃharantīti sutvā te pakkosāpetvā saccaṃ kira tumhe bhikkhave 
 bhikkhūnaṃ bhaṇḍanajātānaṃ kalahajātānaṃ vivādāpannānaṃ pesuññaṃ upasaṃharatha 
 tena anuppannāni ceva bhaṇḍanāni uppajjanti uppannāni ca bhaṇḍanāni 
 bhiyyobhāvāya saṃvattantīti pucchitvā saccanti vutte te bhikkhū 
 garahitvā bhikkhave pisuṇāvācā nāma tikhiṇā satthappahārasadisā 
 daḷho vissāsopi tāya khippaṃ bhijjati tañca pana gahetvā attano 
 mettibhindanakajano sīhausabhasadisova hotīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 tassa putto hutvā vayappatto takkasilāyaṃ uggahitasippo pitu 
 accayena dhammena rajjaṃ kāresi  Tadā eko gopālako araññato 
 kulesu gāvo paṭijaggitvā āgacchanto ekaṃ gabbhiniṃ asallakkhetvā 
 pahāya gato  Tassā ekāya sīhiyā saddhiṃ vissāso uppajji  
 Tā ubhopi daḷhamittā hutvā ekato vicaranti  Aparabhāge gāvī 
 vacchakaṃ sīhī sīhapotakaṃ vijāyi  Te ubhopi janā kulena 
 āgatamettiyā daḷhamettā hutvā ekato vicaranti  Atheko vanacarako 
 araññaṃ pavisitvā tesaṃ vissāsaṃ disvā araññe uppajjanakabhaṇḍaṃ 
 ādāya bārāṇasiyaṃ gantvā rañño datvā api te samma araññe 
 kiñci acchariyaṃ diṭṭhapubbanti raññā puṭṭho deva aññaṃ kiñci na 
 passāmi ekaṃ pana sīhañca usabhañca aññamaññaṃ vissāsike ekatova 
 carante addasanti āha  Etesaṃ tatiyake uppanne bhayaṃ 
 bhavissati yadā nesaṃ tatiyaṃ passasi atha me ācikkheyyāsīti  
  
  
 page     
 So sādhu devāti  Vanacarake pana bārāṇasiṃ gate eko sigālo 
 sīhañca usabhañca upaṭṭhahi  Vanacarako araññaṃ gantvā taṃ disvā 
 tatiyassa uppannabhāvaṃ rañño kathessāmīti nagaraṃ gato  Sigālo 
 cintesi mayā ṭhapetvā sīhamaṃsañca usabhamaṃsañca aññaṃ akhāditapubbaṃ 
 nāma natthi ime bhinditvā imesaṃ maṃsaṃ khādissāmīti  
 So ayaṃ taṃ evaṃ vadati ayaṃ taṃ evaṃ vadatīti ubhopi te aññamaññaṃ 
 bhinditvā nacirasseva kalahaṃ katvā maraṇakālappatte akāsi  
 Vanacarakopi āgantvā rañño tesaṃ deva tatiyo uppannoti 
 āha  Ko soti  Sigālo devāti  Rājā ubhopi te 
 bhinditvā mārāpessati mayaṃ tesaṃ matakāle sampāpuṇissāmāti 
 vatvā rathaṃ abhirūhitvā vanacarakena desitamaggena gacchanto tesu 
 aññamaññaṃ kalahaṃ katvā jīvitakkhayaṃ pattesu sampāpuṇi  Sigālo 
 tuṭṭhacitto ekavāraṃ sīhamaṃsaṃ khādati ekavāraṃ usabhamaṃsaṃ khādati  
 Rājā te ubhopi jīvitakkhayaṃ patte disvā rathe ṭhitova sārathinā 
 saddhiṃ sallapanto imā gāthā abhāsi 
        neva itthīsu sāmaññaṃ      nāpi bhakkhesu sārathi 
        athassa santibhedassa       passa yāva sucintitaṃ 
        asi tikkhova maṃsasmiṃ       pesuññaṃ parivattati 
        yatthusabhañca sīhañca        bhakkhayanti migādhamā 
        imaṃ so sayanaṃ seti       yamimaṃ passasi sārathi 
        yo vācaṃ sandhibhedassa     pisuṇassa nibodhati 
  
  
 page     
        Te janā sukhamedhanti      narā saggagatāriva 
        ye vācaṃ sandhibhedassa     nāvabodhenti sārathīti  
      Tattha neva itthīsūti samma sārathi imesaṃ dvinnaṃ janānaṃ neva 
 itthīsu sāmaññaṃ atthi na bhakkhesu aññameva hi itthiṃ sīho 
 sevati aññaṃ usabho aññañca bhakkhaṃ sīho khādati aññañca 
 usabhoti attho  Athassāti evaṃ kalahakāraṇe avijjamānepi 
 atha imassa mittasandhibhedakassa duṭṭhasigālassa ubhinnaṃ maṃsaṃ khādissāmīti 
 cintetvā ime mārentassa passa yāva   sucintitanti 
 adhippāyo  Yatthāti yasmiṃ pesuññe parivattamāne usabhañca 
 sīhañca migādhamā sigālā khādanti taṃ pesuññaṃ maṃsamhi tikhiṇā 
 asi viya mittabhāvaṃ chindantameva parivattatīti dīpeti  Yamimaṃ passasīti 
 samma sārathi yaṃ imaṃ passasi imesaṃ dvinnaṃ matasayanaṃ aññopi 
 yo puggalo sandhibhedakassa pisuṇassa pisuṇavācaṃ nibodhati gaṇhati 
 so imaṃ sayanaṃ seti evameva maratīti dasseti  Sukhamedhantīti sukhaṃ 
 vindanti labhanti  Narā saggagatārivāti saggaṃ gatā dibbabhogasamaṅgino 
 narā viya te sukhaṃ vindantīti attho  Nāvabodhentīti na 
 sārato paccenti tādisampi vacanaṃ sutvā codetvā sāretvā 
 mettiṃ abhinditvā pākatikāva hontīti  
      Rājā imā gāthā bhāsitvā sīhassa kesaracammanakhadāḍhe 
 gāhāpetvā nagarameva gato  
  Footnote     yāva taṃ cintitaṃ jātaṃ  sucintitanti adhippāyo  
  
  
 page     
      Satthā imaṃ dhammadesanaṃ āharitvā jātakaṃ samodhānesi tadā 
 rājā ahameva ahosīti  
                     Sandhibhedajātakaṃ navamaṃ 
                         
                      devatāpañhajātakaṃ 
      hanti hatthehi pādehīti ayaṃ devatāpucchā mahāumaṅgajātake   
 āvibhavissatīti  
                    Devatāpañhajātakaṃ dasamaṃ 
                    cullakuṇālavaggo pañcamo 
                   catukkanipātavaṇṇanā niṭṭhitā 
                        
  Footnote     ummaggajātake  
  
  
 page     
                    Pañcakanipātajātakaṭṭhakathā 
                     maṇikuṇḍalavaggavaṇṇanā 
                         
                       maṇikuṇḍalajātakaṃ 
      jinno raṭṭhassamaṇikuṇḍale cāti idaṃ satthā jetavane viharanto 
 kosalarañño antepure sabbatthasādhakaṃ paduṭṭhāmaccaṃ ārabbha kathesi  
      Vatthu heṭṭhā vitthāritameva  Idha pana bodhisatto 
 bārāṇasīrājā ahosi  Paduṭṭhāmacco kosalarājānaṃ ānetvā kāsikaraṭṭhaṃ 
 gāhāpetvā bārāṇasīrājānaṃ bandhāpetvā bandhanāgāre khipāpesi  
 Rājā jhānaṃ uppādetvā ākāse pallaṅkena nisīdi  Corarañño 
 sarīre dāho uppajji  So bārāṇasīrājānaṃ upasaṅkamitvā paṭhamaṃ 
 gāthamāha 
              jinno   raṭṭhassamaṇikuṇḍale   ca 
              putte ca dāre ca tatheva jinno 
              sabbesu bhogesu asesakesu 
              kasmā na santappasi sokakāleti  
      Tattha jinno raṭṭhassamaṇikuṇḍale cāti tvaṃ mahārāja raṭṭhañca 
 asse ca maṇikuṇḍalāni ca jinno  Rathamaṇikuṇḍale cātipi 
 pāṭho  Asesakesūti nissesakesu  
  Footnote     jīno     rathassamaṇikuṇḍalā  
  
  
 page     
      Taṃ sutvā bodhisatto imā dve gāthā abhāsi 
              pubbeva maccaṃ vijahanti bhogā 
              macco vā te pubbataraṃ jahāti 
              asassatā bhogino kāmakāmi 
              tasmā na socāmihaṃ sokakāle 
              udeti pūreti   khīyati cando 
              atthaṅgametvāna   paleti sūriyo 
              vijitā   mayā sattuka lokadhammā 
              tasmā na socāmihaṃ sokakāleti  
      Tattha pubbeva maccanti maccaṃ vā bhogā pubbeva paṭhamaññeva 
 vijahanti macco vā te bhoge pubbataraṃ jahāti  Kāmakāmīti 
 corarājānaṃ ālapati  Ambho kāme kāmayamāna kāmakāmi bhogino 
 nāma loke asassatā bhogesu vā naṭṭhesu jīvamānāva abhogino 
 honti bhoge vā pahāya sayaṃ nassanti tasmā ahaṃ mahājanassa 
 sokakālepi na socāmīti attho  Vijitā mayā sattuka lokadhammāti 
 corarājānaṃ ālapati  Ambho sattuka mayā lābho alābho 
 yaso ayasoti ādayo lokadhammā vijitā yatheva hi cando 
 udeti ca pūrati ca puna ca khīyati yathā ca sūriyo andhakāraṃ 
 vidhamanto mahantaṃ lokappadesaṃ tappetvāna puna sāyaṃ atthaṃ paleti 
 atthaṃ gacchati na dissati evameva bhogā uppajjanti vinassanti ca 
  Footnote     āpurati veti     atthaṃ tapetvāna     viditā  
  
  
 page     
 Tattha kiṃ sokena tasmā na socāmīti attho  
      Evaṃ mahāsatto corarañño dhammaṃ desetvā idāni taññeva 
 coraṃ garahanto   āha 
                    alaso gihī kāmabhogī na sādhu 
                    asaññato pabbajito na sādhu 
                    rājā na sādhu anisammakārī 
                    yo paṇḍito kodhano taṃ na sādhu 
                nisamma khattiyo kayirā    nānisamma disampati 
                nisammakārino rañño     yaso kittī ca vaḍḍhatīti  
      Imā pana dve gāthā heṭṭhā vitthāritāyeva  
      Corarājā bodhisattaṃ khamāpetvā rajjaṃ paṭicchāpetvā attano 
 janapadameva gato  
      Satthā imaṃ dhammadesanaṃ āharitvā jātakaṃ samodhānesi tadā 
 kosalarājā ānando ahosi bārāṇasīrājā pana ahamevāti  
                     Maṇikuṇḍalajātakaṃ paṭhamaṃ 
                        
                        sujātajātakaṃ 
      kinnu santaramānovāti idaṃ satthā jetavane viharanto 
 matapittikaṃ kuṭumbikaṃ ārabbha kathesi  
      So kira pitari mate paridevamāno vicarati sokaṃ vinodetuṃ 
  Footnote     tassevācāraṃ pariggaṇhanto  
  
  
 page     
 Na sakkoti  Atha satthā tassa sotāpattiphalupanissayaṃ disvā 
 sāvatthiyaṃ piṇḍāya caritvā pacchāsamaṇaṃ ādāya tassa gehaṃ 
 gantvā paññattāsane nisinno taṃ vanditvā nisinnaṃ kiṃ upāsaka 
 socasīti vatvā āma bhanteti vutte āvuso porāṇakapaṇḍitā 
 paṇḍitānaṃ kathaṃ sutvā pitari kālakate na sociṃsūti vatvā 
 tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 kuṭumbikagehe nibbatti  Sujātakumārotissa nāmaṃ kariṃsu    tassa 
 vayappattassa pitāmaho kālamakāsi  Athassa pitā pitu kālakiriyato 
 paṭṭhāya sokasamappito āḷāhanaṃ gantvā āḷāhanato aṭṭhīni 
 āharitvā attano ārāme mattikathūpaṃ katvā tāni tattha nidahitvā 
 gatagatavelāya thūpaṃ pupphehi pūjetvā cetiyaṃ āvijjanto paridevati 
 neva nhāyati na vilimpati na bhuñjati na kammante vicāreti  
 Taṃ disvā bodhisatto pitā me ayyakassa matakālato paṭṭhāya 
 sokābhibhūto carati ṭhapetvā pana maṃ añño etaṃ saññāpetuṃ 
 na sakkoti ekena naṃ upāyena nissokaṃ karissāmīti bahigāme 
 ekaṃ matagoṇaṃ disvā tiṇañca pānīyañca āharitvā tassa purato 
 katvā khāda khāda piva pivāti vadati  Āgatāgatā taṃ disvā 
 samma sujāta kiṃ ummattakosi matagoṇassa tiṇodakaṃ desīti 
 vadanti  So kiñci na paṭivadati  Athassa pitu santikaṃ gantvā 
 putto te ummattako jāto matagoṇassa tiṇodakaṃ detīti 
  
  
 page     
 Āhaṃsu  Taṃ sutvā kuṭumbikassa pitusoko apagato puttasoko 
 patiṭṭhito  So vegena āgantvā nanu tvaṃ tāta sujāta 
 paṇḍito kiṃkāraṇā matagoṇassa tiṇodakaṃ desīti vatvā dve 
 gāthā abhāsi 
             kinnu santaramānova     lāyitvā haritaṃ tiṇaṃ 
             khāda khādāti vilapi     gatasantaṃ jaraggavaṃ 
             na hi annena pānena   mato goṇo samuṭṭhahe 
             tvañca tucchaṃ vilapasi     yathātaṃ dummatī tathāti  
      Tattha santaramānovāti turito viya hutvā  Lāyitvāti 
 luñcitvā  Vilapīti vippalapasi  Gatasantaṃ jaraggavanti 
 vigatajīvitaṃ jiṇṇagoṇaṃ  Yathātanti ettha tanti nipātamattaṃ  
 Yathā dummati appapañño vippalapeyya tathā tvaṃ tucchaṃ abhūtaṃ 
 vippalapasīti  
           Tato bodhisatto dve gāthā abhāsi 
             tatheva tiṭṭhati sīsaṃ      hatthapādā ca bāladhi 
             sotā tatheva tiṭṭhanti   maññe goṇo samuṭṭhahe 
             nevayyakassa sīsaṃ vā    hatthapādā na dissare 
             rudaṃ mattikathūpasmiṃ       nanu tvaññeva dummatīti  
            Tattha tathevāti yathā pubbe ṭhitaṃ tatheva tiṭṭhati  Maññeti 
 etesaṃ sīsādīnaṃ tatheva ṭhitattā ayaṃ goṇo samuṭṭhaheyyāti maññāmi  
 Nevayyakassa sīsanti ayyakassa pana sīsaṃ vā hatthapādā vā na 
  
  
 page     
 Dissanti  Piṭṭhipādā na dissaretipi pāṭho  Nanu tvaññeva 
 dummatīti ahaṃ tāva sīsādīni passanto evaṃ karomi tvaṃ 
 pana kiñci na passasi jhāpitaṭṭhānato aṭṭhīni āharitvā thūpaṃ 
 katvā paridevasi iti maṃ paṭicca sataguṇena sahassaguṇena nanu 
 tvameva dummatīti bhijjanadhammā nāma saṅkhārā bhijjanti tattha 
 kā paridevanāti  
      Taṃ sutvā bodhisattassa pitā mama putto paṇḍito 
 idhalokaparalokakiccaṃ jānāti mama saññāpanatthāya etaṃ kammamakāsīti 
 cintetvā tāta sujāta paṇḍita sabbe saṅkhārā aniccāti me 
 ñātā ito paṭṭhāya na socissāmi pitusokaharaṇakaputtena 
 nāma tādisena bhavitabbanti vatvā puttassa thutiṃ karonto āha 
             ādittaṃ vata maṃ santaṃ    ghatasittaṃva pāvakaṃ 
             vārinā viya osiñcaṃ    sabbaṃ nibbāpaye daraṃ 
             abbuḷhaṃ vata me sallaṃ   sokaṃ hadayanissitaṃ 
             yo me sokaparetassa   pitusokaṃ apānudi 
             sohaṃ abbuḷhasallosmi   vītasoko anāvilo 
             na socāmi na rodāmi   tava sutvāna māṇava 
             evaṃ karonti sapaññā   ye honti anukampakā 
               vinivattayanti sokamhā   sujāto pitaraṃ yathāti  
        Tattha nibbāpayeti nibbāpayi  Daranti sokadarathaṃ  Sujāto 
 pitaraṃ yathāti yathā mama putto sujāto maṃ pitaraṃ samānaṃ attano 
  
  
 page     
 Sapaññatāya sokamhā vinivattayi evaṃ aññepi sapaññā sokamhā 
 vinivattayantīti  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne kuṭumbiko sotāpattiphale patiṭṭhahi  
 Tadā sujāto ahamevāti  
                      Sujātajātakaṃ dutiyaṃ 
                         
                       venasākhajātakaṃ 
      nayidaṃ niccaṃ bhavitabbanti idaṃ satthā bhaggesu suṃsumāragiriṃ 
 nissāya bhesakaḷāvane viharanto bodhirājakumāraṃ ārabbha kathesi  
      Bodhirājakumāro nāma udenassa putto tasmiṃ kāle suṃsumāragiriṃ   
 vasanto ekaṃ pariyodātasippaṃ vaḍḍhakiṃ pakkosāpetvā aññehi 
 rājūhi asadisaṃ katvā kokanudaṃ nāma pāsādaṃ kārāpesi  
 Kārāpetvā capana ayaṃ vaḍḍhakī aññassāpi rañño evarūpaṃ pāsādaṃ 
 kareyyāti maccharāyanto tassa akkhīni uppāṭāpesi  Tenassa 
 akkhīnaṃ uppāṭitabhāvopi bhikkhusaṅghe pākaṭo jāto  Tasmā bhikkhū 
 dhammasabhāyaṃ kathaṃ samuṭṭhāpesuṃ āvuso bodhirājakumāro kira 
 tathārūpassa vaḍḍhakino akkhīni uppāṭāpesi aho kakkhalo pharuso 
 sāhasikoti  Satthā āgantvā kāyanuttha bhikkhave etarahi 
 kathāya sannisinnāti pucchitvā imāya nāmāti vutte na bhikkhave 
  Footnote     suṃsumāragire  
  
  
 page     
 Idāneva pubbepesa kakkhalo pharuso sāhasikova na kevalañca 
 idāneva pubbepesa khattiyasahassānaṃ akkhīni uppāṭāpetvā 
 māretvā tesaṃ maṃsena balīkammaṃ kāresīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 takkasilāyaṃ disāpāmokkho ācariyo ahosi  Jambūdīpatale 
 khattiyamāṇavā ca brāhmaṇamāṇavā ca tasseva santike sippaṃ 
 uggaṇhiṃsu  Bārāṇasīraññopi putto brahmadattakumāro nāma tassa 
 santike tayo vede uggaṇhi  So pana pakatiyā kakkhalo pharuso 
 sāhasiko ahosi  Mahāsatto aṅgavijjāvasena tassa kakkhalapharusasāhasikabhāvaṃ 
 ñatvā tāta tvaṃ kakkhalo pharuso sāhasiko pharusena nāma 
 laddhaṃ issariyaṃ aciraṭṭhitikaṃ hoti so issariye naṭṭhe 
 bhinnanāvo viya samudde patiṭṭhaṃ na labhati tasmā mā evarūpo 
 ahosīti ovadanto dve gāthā abhāsi 
              nayidaṃ niccaṃ bhavitabbaṃ brahmadatta 
              khemaṃ subhikkhaṃ sukhatā   ca kāye 
              atthaccaye mā ahu sampamuḷho 
              bhinnaplavo sāgarasseva majjhe 
        yāni karoti puriso      tāni attani passati 
        kalyāṇakārī kalyāṇaṃ     pāpakārī ca pāpakaṃ 
        yādisaṃ vapate bījaṃ       tādisaṃ rūhate   phalanti  
  Footnote     suhatā     harate  
  
  
 page     
      Tattha sukhatā ca kāyeti tāta brahmadatta yadetaṃ khemaṃ vā 
 subhikkhaṃ vā yā vā esā sukhatā ca kāye idaṃ sabbaṃ imesaṃ 
 sattānaṃ niccaṃ sabbakālameva na bhavati idaṃ pana aniccaṃ hutvā 
 abhāvadhammaṃ  Atthaccayeti so tvaṃ aniccatāvasena issariye 
 vigate attano atthassa accayena yathā nāma bhinnaplavo 
 bhinnanāvo manusso sāgaramajjhe patiṭṭhaṃ alabhanto sampamuḷho 
 hoti evaṃ mā ahu sampamuḷho  Tāni attani passatīti tesaṃ 
 kammānaṃ phalaṃ vindanto tāni attani passati nāma  
      So ācariyaṃ vanditvā bārāṇasiṃ gantvā pitu sippaṃ dassetvā 
 uparajje patiṭṭhāya pitu accayena rajjaṃ pāpuṇi  Tassa piṅgiyo 
 nāma purohito ahosi kakkhalo pharuso  So yasalobhena cintesi 
 yannūnāhaṃ iminā raññā sakalajambūdīpe sabbe rājāno gāhāpeyyaṃ 
 evamesa ekarājā bhavissati ahampi ekapurohito homīti  
 So taṃ rājānaṃ attano kathaṃ gāhāpesi  Rājā mahatiyā senāya 
 nikkhamitvā ekassa rañño nagaraṃ rundhitvā taṃ rājānaṃ gaṇhi  
 Eteneva upāyena sakalajambūdīpe rajjaṃ gahetvā rājasahassaparivuto 
 takkasilāyaṃ rajjaṃ gaṇhissāmīti agamāsi  Bodhisatto nagaraṃ 
 paṭisaṅkharitvā parehi appadhaṃsiyaṃ akāsi  Bārāṇasīrājāpi gaṅgānadītīre 
 mahato nigrodharukkhassa mūle sāṇiṃ parikkhipāpetvā upari vitānaṃ 
 kāretvā sayanaṃ paññāpetvā nivāsaṃ gaṇhi  So jambūdīpatale 
 sahassarājāno gahetvā yujjhamānopi takkasilaṃ gahetuṃ asakkonto 
  
  
 page     
 Purohitaṃ pucchi ācariya mayaṃ ettakehi rājūhi saddhiṃ āgantvā 
 takkasilaṃ gahetuṃ na sakkoma kinnukho kātabbanti  Mahārāja 
 rājasahassānaṃ akkhīni uppāṭetvā māretvā kucchiṃ phāletvā 
 pañcamadhuramaṃsaṃ ādāya imasmiṃ nigrodhe nibbattadevatāya balīkammaṃ 
 katvā antavaṭṭīhi rukkhaṃ parikkhipitvā lohitapañcaṅgulikāni karoma 
 evaṃ no khippameva jayo bhavissatīti  Rājā sādhūti paṭissuṇitvā 
 antosāṇiyaṃ mahābale malle ṭhapetvā ekamekaṃ rājānaṃ 
 pakkosāpetvā nippīḷanena visaññaṃ kāretvā akkhīni uppāṭāpetvā 
 māretvā maṃsaṃ ādāya kalevarāni gaṅgāyaṃ pavāhetvā vuttappakāraṃ 
 balīkammaṃ kāretvā balibheriṃ ākoṭṭāpetvā yuddhāya gato  
 Athassa ajjisakato   nāma eko yakkho āgantvā dakkhiṇakkhiṃ 
 uppāṭetvā agamāsi  Mahatī vedanā uppajji  So vedanāpatto 
 gantvā nigrodhassa mūle paññattāsane uttānako nipajji  
 Tasmiṃ khaṇe eko gijjho ekaṃ tikhiṇakoṭikaṃ aṭṭhiṃ gahetvā 
 rukkhagge nisinno maṃsaṃ khāditvā aṭṭhiṃ visajjesi  Aṭṭhikoṭi 
 āgantvā rañño vāmakkhimhi ayasūlā viya patitvā akkhīni 
 bhindi  Tasmiṃ khaṇe bodhisattassa vacanaṃ sallakkhesi  So amhākaṃ 
 ācariyo ime sattā vījānurūpaṃ phalaṃ viya kammānurūpaṃ vipākaṃ 
 anubhontīti kathento idaṃ disvā kathesi maññeti vatvā vippalapanto 
 dve gāthā abhāsi 
  Footnote    aṭṭālakato  
  
  
 page     
         Idaṃ tadācariyavaco       pārācariyo   yadabravi 
         māssu tvaṃ akari pāpaṃ    yantaṃ pacchā kataṃ tape 
              ayameva so piṅgiyo venasākho   
              yamhi ghātayiṃ khattiyānaṃ sahasse 
              alaṅkate candanasāralitte 
             tameva dukkhaṃ paccāgataṃ mamanti  
         Tattha idaṃ tadācariyavacoti idantaṃ ācariyassa vacanaṃ  
 Pārācariyoti taṃ gottena kitteti  Pacchā katanti yaṃ pāpaṃ tayā 
 kataṃ pacchā taṃ tāpeyya kilameyya taṃ mā karīti ovādaṃ adāsi 
 ahaṃ panassa vacanaṃ na karinti  Ayamevāti nigrodharukkhaṃ dassento 
 vilapati  Venasākhoti patthaṭasākho  Yamhi ca ghātayinti yamhi 
 rukkhe khattiyasahasse māresuṃ  Alaṅkate candanasāralitteti 
 rājālaṅkārehi alaṅkate lohitacandanasārānulitte te khattiye yatthāhaṃ   
 ghātesiṃ ayameva so rukkho idāni mayhaṃ kiñci parittāṇaṃ kātuṃ 
 na sakkotīti dīpeti  Tameva dukkhanti yaṃ mayā paresaṃ 
 akkhiuppāṭanadukkhaṃ kataṃ idaṃ me tatheva paṭiāgataṃ  Idāni no 
 ācariyassa vacanaṃ matthakaṃ pattanti paridevati  
      So evaṃ paridevantova aggamahesiṃ anussaritvā 
              sāmāpi kho candanalittagattī 
              siṅgūva   sobhañjakassa uggatā 
  Footnote    pārāsariyo      dhonasākho      sattāhaṃ      laṭaṭhīva  
  
  
 page     
              Adisvā kālaṃ karissāmi ubbariṃ 
              taṃ me ito dukkhataraṃ bhavissatīti 
 gāthamāha  
      Tassattho mama bhariyā suvaṇṇasāmā ubbarī yathā nāma 
 siṅgurukkhassa ujū uggatā sākhā mandamāluteritā kampamānā sobhati 
 evaṃ itthīvilāsaṃ kurumānā sobhati tamahaṃ idāni akkhīnaṃ bhinnattā 
 ubbariṃ adisvāva kālaṃ karissāmi taṃ me tassā adassanaṃ ito 
 maraṇadukkhatopi dukkhataraṃ bhavissatīti  
      So evaṃ vippalapantoyeva maritvā niraye nibbatti  Na 
 taṃ issariyapaluddho purohito parittāṇaṃ kātuṃ sakkhi na attano 
 issariyaṃ  Tasmiṃ matamatteyeva balakāyā bhijjitvā palāyiṃsu  
      Satthā imaṃ dhammadesanaṃ āharitvā jātakaṃ samodhānesi tadā 
 rājā bodhirājakumāro ahosi piṅgiyo devadatto ahosi 
 disāpāmokkho ācariyo ahamevāti  
                    Venasākhajātakaṃ   tatiyaṃ 
                        
                         uragajātakaṃ 
      uragova tacaṃ jiṇṇanti idaṃ satthā jetavane viharanto 
 mataputtakaṃ kuṭumbikaṃ ārabbha kathesi  
      Vatthu matabhariyāmatapittikavatthusadisameva  Idhāpi satthā tatheva 
  Footnote     dhonasākhajātakaṃ  
  
  
 page     
 Tassa nivesanaṃ gantvā taṃ āgataṃ vanditvā nisinnaṃ kiṃ āvuso 
 socasīti pucchitvā āma bhante puttassa me matakālato paṭṭhāya 
 socāmīti vutte āvuso bhijjanadhammaṃ nāma bhijjati nassanadhammaṃ 
 nāma nassati tañca kho na ekasseva nāpi ekasmiṃyeva gāme 
 aparimāṇesu pana cakkavāḷesu tīsu bhavesu amaraṇadhammo nāma 
 natthi taṃbhāveneva ṭhātuṃ samattho ekasaṅkhāropi sassato nāma 
 natthi sabbe sattā maraṇadhammā saṅkhārā bhijjanadhammā 
 porāṇakapaṇḍitāpi putte mate nassanadhammaṃ naṭṭhanti na 
 sociṃsūti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 bārāṇasiyaṃ dvāragāmake brāhmaṇakule nibbattitvā kuṭumbaṃ 
 saṇṭhapetvā kasikammena jīvitaṃ kappesi  Tassa putto ca dhītā cāti 
 dve dārakā ahesuṃ  So puttassa vayappattassa samānakulato 
 kumārikaṃ ānesi  Iti te dāsiyā saddhiṃ cha janā ahesuṃ 
 bodhisatto bhariyā putto dhītā suṇisā dāsīti  Te samaggā 
 sammodamānā piyasaṃvāsā ahesuṃ  Bodhisatto sesānaṃ pañcannaṃ 
 evaṃ ovādaṃ deti tumhe yathāladdhaniyāmeneva dānaṃ detha sīlaṃ 
 rakkhatha uposathakammaṃ karotha maraṇasatiṃ bhāvetha tumhākaṃ 
 maraṇabhāvaṃ sallakkhetha imesaṃ hi sattānaṃ maraṇaṃ dhuvaṃ jīvitaṃ 
 addhuvaṃ sabbe saṅkhārā aniccā khayavayadhamminova rattiñca divā ca 
 appamattā hothāti  Te sādhūti ovādaṃ sampaṭicchitvā 
  
  
 page     
 Appamattā maraṇasatiṃ bhāventi  Athekadivasaṃ bodhisatto puttena saddhiṃ 
 khettaṃ gantvā kasati  Putto kacavaraṃ saṅkaḍḍhitvā jhāpesi  
 Tassāvidūre ekasmiṃ vammike āsīviso atthi  Dhūmo tassa akkhīni 
 pahari  So kuddho nikkhamitvā imaṃ nissāya mayhaṃ bhayanti 
 catasso dāḍhā nimmujjāpento taṃ ḍaṃsi  So maritvāva patati  
 Bodhisatto parivattitvā taṃ patitaṃ disvā goṇe ṭhapetvā gantvā 
 tassa matabhāvaṃ ñatvā taṃ ukkhipitvā ekasmiṃ rukkhamūle nipajjāpetvā 
 pārupitvā neva rodati na paridevati  Bhijjanadhammaṃ pana 
 bhinnaṃ maraṇadhammaṃ mataṃ sabbe saṅkhārā aniccā maraṇanipphattikāti 
 aniccabhāvameva sallakkhetvā kasi  So khettasamīpena 
 gacchantaṃ ekaṃ paṭivissakaṃ purisaṃ disvā tāta gehaṃ gacchasīti 
 pucchitvā āmāti vutte tenahi amhākampi gharaṃ gantvā 
 brāhmaṇiṃ vadeyyāsi ajja kira pubbe viya dvinnaṃ bhattaṃ 
 anāharitvā ekasseva āhāraṃ āhareyyātha pubbe ca ekikāva 
 dāsī āhāraṃ āharati ajja pana cattāropi janā suddhavatthanivatthā 
 gandhapupphahatthā āgaccheyyāthāti  So sādhūti gantvā 
 brāhmaṇiyā tatheva kathesi  Kena te tāta idaṃ sāsanaṃ dinnanti  
 Brāhmaṇena ayyeti  Sā putto me matoti aññāsi  
 Kampanamattampissā nāhosi  Evaṃ subhāvitacittā suddhavatthanivatthā 
 pana gandhapupphahatthā āhāraṃ gāhāpetvā sesehi saddhiṃ khettaṃ 
 agamāsi  Ekassapi roditaṃ vā paridevitaṃ vā nāhosi  Bodhisatto 
  
  
 page     
 Puttassa nipannacchāyāyameva nisīditvā bhuñji  Bhuttāvasāne 
 sabbepi dārūni uddharitvā taṃ citakaṃ āropetvā gandhapupphehi 
 pūjetvā jhāpesuṃ  Kassaci ekabindupi assu nāhosi  Sabbe 
 subhāvitamaraṇasatino  Tesaṃ sīlatejena sakkassa bhavanaṃ uṇhākāraṃ 
 dassesi  So ko nukho maṃ ṭhānā cāvetukāmoti upadhārento 
 tesaṃ guṇatejena uṇhabhāvaṃ ñatvā pasannamānaso hutvā mayā 
 etesaṃ santikaṃ gantvā sīhanādaṃ nadāpetvā sīhanādapariyosāne 
 tesaṃ nivesanaṃ sattaratanapuṇṇaṃ katvā āgantuṃ vaṭṭatīti vegena 
 tattha gantvā āḷāhanapasse ṭhito tāta kiṃ karothāti āha  
 Ekaṃ manussaṃ jhāpema sāmīti  Na tumhe manussaṃ jhāpessatha 
 ekaṃ pana migaṃ māretvā pacatha maññeti  Natthetaṃ sāmi 
 manussameva jhāpemāti  Tenahi verimanusso vo bhavissatīti  
 Atha naṃ bodhisatto orasaputto no sāmi na verikoti āha  
 Tenahi te appiyaputto bhavissatīti  Atipiyaputto me sāmīti  Atha 
 kasmā na rodasīti  So arodanakāraṇaṃ kathento paṭhamaṃ gāthamāha 
            uragova tacaṃ jiṇṇaṃ      hitvā gacchati santanuṃ 
            evaṃ sarīre nibbhoge   pete kālakate sati 
            dayhamāno na jānāti   ñātīnaṃ paridevataṃ   
            tasmā etaṃ na socāmi  gato so tassa yā gatīti  
      Tattha santanunti attano sarīraṃ  Nibbhogeti jīvitindriyassa 
  Footnote     paridevitaṃ  
  
  
 page     
 Abhāvena bhogarahite  Peteti paralokaṃ paṭigate  Kālakateti 
 katakāle mateti attho  Idaṃ vuttaṃ hoti sāmi mama putto 
 yathā nāma urago jiṇṇaṃ tacaṃ nicchinditvā   anoloketvā 
 anapekkho chaḍḍetvā gaccheyya evaṃ attano sarīraṃ chaḍḍetvā 
 gacchati tassa jīvitindriyarahite sarīre evaṃ nibbhoge tasmiñca 
 me putte pete puna paṭigate maraṇakālaṃ katvā ṭhite sati ko 
 kāruññena   vā paridevena vā attho ayaṃ hi yathā sūlehi 
 vijjhitvā dayhamāno sukhadukkhaṃ na jānāti evaṃ ñātīnaṃ paridevatampi 
 na jānāti tena kāraṇena ahaṃ etaṃ na socāmi yā 
 tassa attano gati taṃ so gatoti  
      Sakko bodhisattassa vacanaṃ sutvā brāhmaṇiṃ pucchi amma 
 tuyhaṃ so kiṃ hotīti  Dasa māse kucchiyā pariharitvā thaññaṃ 
 pāyetvā hatthapāde saṇṭhapetvā vaḍḍhitaputto me sāmīti  
 Amma pitā tāva purisabhāvena mā rodatu mātu hadayaṃ pana mudukaṃ 
 hoti tvaṃ kasmā na rodasīti  Sā arodanakāraṇaṃ kathentī 
         anabbhito   tato āgā   nānuññāto ito gato 
         yathāgato tathā gato       tattha kā paridevanā 
         dayhamāno na jānāti      ñātīnaṃ paridevataṃ 
         tasmā etaṃ na socāmi     gato so tassa yā gatīti 
 gāthādvayamāha  
  Footnote    nivattituvā      rodanena      anavhāto  
  
  
 page     
      Tattha anabbhitoti ayaṃ tāta mayā paralokato anabbhitova 
 ayācitova  Āgāti amhākaṃ gehaṃ āgato  Itoti ito 
 manussalokato gacchantopi mayā ananuññātova gato  
 Yathāgatoti āgacchantopi yathā attanova ruciyā āgato gacchantopi 
 tatheva gato  Tatthāti tasmiṃ tassa ito gamane kā paridevanā  
 Dayhamānoti gāthā vuttanayeneva veditabbā  
      Atha sakko brāhmaṇiyā kathaṃ sutvā bhaginiṃ pucchi amma 
 tuyhaṃ so kiṃ hotīti  Bhātā me sāmīti  Amma bhaginiyo 
 nāma bhātūsu sasinehā honti tvaṃ kasmā na rodasīti  Sāpissa 
 arodanakāraṇaṃ kathentī 
        sace rode kīsā assaṃ      tassā me kiṃ phalaṃ siyā 
        ñātimittāsuhajjānaṃ         bhiyyo no aratī siyā 
        dayhamāno na jānāti       ñātīnaṃ paridevataṃ 
        tasmā etaṃ na socāmi      gato so tassa yā gatīti 
 gāthādvayamāha  
      Tattha saceti yadi ahaṃ bhātari mate rodeyyaṃ kīsasarīrā 
 assaṃ bhātu pana me tappaccayā vuḍḍhi nāma natthīti dasseti  
 Tassā meti tassā mayhaṃ rodantiyā kiṃ phalaṃ ko ānisaṃso 
 bhaveyya avuḍḍhi pana paññāyatīti dīpeti  Ñātimittāsuhajjānanti 
 ñātimittasuhajjānaṃ  Ayameva vā pāṭho  Bhiyyo noti 
 ye amhākaṃ ñātī ca mittā ca suhajjā ca tesaṃ 
  
  
 page     
 Adhikatarā arati siyā  
      Atha sakko bhaginiyā kathaṃ sutvā tassa bhariyaṃ pucchi amma 
 tuyhaṃ so kiṃ hotīti  Pati me sāmīti  Itthiyo nāma patimhi 
 mate vidhavā honti anāthā tvaṃ kasmā na rodasīti  Sāpissa 
 arodanakāraṇaṃ kathentī 
        yathāpi dārako candaṃ       gacchantaṃ anurodati 
        evaṃ sampadamevetaṃ        yo petamanusocati 
        dayhamāno na jānāti      ñātīnaṃ paridevataṃ 
        tasmā etaṃ na socāmi gato so tassa yā gatīti 
 gāthādvayamāha  
      Tassattho yathā nāma yatthakatthaci yuttāyuttaṃ labbhanīyālabbhanīyaṃ 
 ajānanto bāladārako mātu uccaṅke nisinno puṇṇamāsiyaṃ 
 puṇṇacandaṃ ākāse gacchantaṃ disvā amma candaṃ me dehi 
 amma candaṃ me dehīti punappunaṃ rodati evaṃ sampadameva 
 evaṃ nipphattikameva etassa ruṇṇaṃ hoti yo petaṃ kālakataṃ 
 anusocati itopi ca niratthakataraṃ kiṃkāraṇā so hi vijjamānaṃ 
 candaṃ anusocati   mayhaṃ pana pati mato etarahi avijjamāno 
 sūlehi vijjhitvā dayhamānopi na kiñci jānātīti  
      Sakko bhariyāya kathaṃ sutvā dāsiṃ pucchi amma tuyhaṃ so kiṃ 
 hotīti  Ayyo me sāmīti  Nanu tvaṃ iminā pīḷetvā pothetvā 
  Footnote     anurodati  
  
  
 page     
 Paribhuttā abhavissa tasmā sumutto   ayanti na rodasīti  Sāmi 
 mā evaṃ avaca etaṃ etassa anucchavikaṃ khantimettānudayasampanno 
 me ayyaputto ure saṃvaḍḍhitaputto viya ahosīti  Atha 
 kasmā na rodasīti  Sāpissa arodanakāraṇaṃ kathentī 
        yathāpi udakakumbho        bhinno appaṭisandhiyo 
        evaṃ sampadamevetaṃ       yo petamanusocati 
        dayhamāno na jānāti     ñātīnaṃ paridevataṃ 
        tasmā etaṃ na socāmi gato so tassa yā gatīti 
 gāthādvayamāha  
      Tassattho yathā nāma udakakumbho ukkhipiyamāno patitvā 
 sattadhā bhinno puna tāni kapālāni paṭipāṭiyā ṭhapetvā 
 sandhihitvā paṭipākatikaṃ kātuṃ na sakkoti yo petaṃ anusocati 
 tassāpi etaṃ anusocanaṃ evaṃ nipphattikameva hoti matassa puna 
 jīvāpetuṃ asakkuṇeyyato iddhimato vā iddhānubhāvena bhinnaṃ kumbhaṃ 
 sandhihitvā udakassa pūretuṃ sakkā bhaveyya kālakato pana iddhibalenāpi 
 na sakkā paṭipākatikaṃ kātunti  Itarā gāthā vuttatthāyeva  
      Sakko sabbesaṃ dhammakathaṃ sutvāva pasīditvā tumhehi 
 appamattehi maraṇasati bhāvitā mā tumhe ito paṭṭhāya sahatthā 
 kammaṃ karittha ahaṃ sakko devarājā ahaṃ vo gehe aparimāṇāni 
 sattaratanāni karissāmi tumhe dānaṃ detha sīlaṃ rakkhatha 
  Footnote     sumato  
  
  
 page     
 Uposathaṃ upavasatha appamattā hothāti tesaṃ ovādaṃ datvā gehaṃ 
 aparimitaṃ dhanaṃ katvā pakkāmi  
      Satthā imaṃ dhammadesanaṃ āharitvā saccāni pakāsetvā 
 jātakaṃ samodhānesi  Saccapariyosāne kuṭumbiko sotāpattiphale 
 patiṭṭhahi  Tadā dāsī khujjuttarā ahosi  Dhītā uppalavaṇṇā  
 Putto rāhulo  Mātā khemā  Brāhmaṇo pana ahamevāti  
                      Uragajātakaṃ catutthaṃ 
                         
                         dhaṅkajātakaṃ 
      aññe socanti rodantīti idaṃ satthā jetavane viharanto 
 kosalarañño ekaṃ amaccaṃ ārabbha kathesi  
      Vatthu heṭṭhā kathitasadisameva  Idha pana rājā attano 
 upakārakassa amaccassa mahantaṃ yasaṃ datvā paribhedakānaṃ kathaṃ gahetvā 
 taṃ bandhitvā bandhanāgāre kāresi  So tassa nisinnova 
 sotāpattimaggaṃ nibbattesi  Rājā tassa guṇaṃ sallakkhetvā 
 mocāpesi  So gandhamālaṃ ādāya satthu santikaṃ gantvā vanditvā 
 nisīdi  Atha naṃ satthā anattho kira te uppannoti pucchi  
 Āma bhante anatthena me attho āgato sotāpattimaggo 
 nibbattitoti vutte na kho upāsaka tvaññeva anatthena atthaṃ āhari 
 porāṇakapaṇḍitāpi āhariṃsūti vatvā tena yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
  
  
 page     
 Tassa aggamahesiyā kucchimhi nibbatti  Ghaṭakumārotissa nāmaṃ 
 kariṃsu  So aparena samayena takkasilāyaṃ uggahitasippo dhammena 
 rajjaṃ  kāresi  Tassa antepure eko amacco dubbhi  Taṃ so 
 paccakkhato ñatvā raṭṭhā pabbājesi  Tadā sāvatthiyaṃ dhaṅkarājā   
 rajjaṃ kāresi  So tassa santikaṃ gantvā taṃ upaṭṭhahitvā 
 heṭṭhā vuttanayeneva attano vacanaṃ gaṇhāpetvā bārāṇasīrajjaṃ 
 gaṇhāpesi  So rajjaṃ gahetvā bodhisattaṃ saṅkhalikāhi bandhāpetvā 
 bandhanāgāraṃ pavesesi  Bodhisatto jhānaṃ nibbattetvā ākāse 
 pallaṅkena nisīdi  Dhaṅkassa sarīre dāho uṭṭhahi  So gantvā 
 bodhisattassa suvaṇṇādāsaphullapadumasassirīkaṃ mukhaṃ disvā bodhisattaṃ 
 pucchanto paṭhamaṃ gāthamāha 
        aññe socanti rodanti      aññe assumukhā janā 
        pasannamukhavaṇṇosi           kasmā ghaṭa na socasīti  
      Tattha aññeti taṃ ṭhapetvā sesā manussā  
      Athassa bodhisatto asocanakāraṇaṃ kathento sesagāthā abhāsi 
        nābbhatītaharo soko        anāgatasukhāvaho 
        tasmā dhaṅka na socāmi      natthi soke dutīyatā 
        socaṃ paṇḍukīso hoti        bhattañcassa na ruccati 
        amittā sumanā honti       sallaviddhassa ruppato 
  Footnote     vaṅkarājā  
  
  
 page     
        Gāme vā yadivāraññe      ninne vā yadivā thale 
        ṭhitaṃ maṃ nāgamissati          evaṃ diṭṭhapado ahaṃ 
        yassattā nālamekova       sabbakāmarasāharo 
        sabbāpi paṭhavī tassa         na sukhaṃ āvahissatīti  
      Tattha nābbhatītaharoti nābbhatītāharo  Ayameva vā pāṭho  
 Soko nāma abbhatītaṃ atikkantaṃ niruddhaṃ atthaṅgataṃ puna nāharati  
 Dutīyatāti sahāyatā  Atītāharaṇe vā anāgatāharaṇe vā soko 
 nāma kassaci sahāyo na hoti tenāpi kāraṇenāhaṃ na socāmīti 
 vadati  Socanti socanto  Sallaviddhassa ruppatoti sokasallena 
 viddhassa teneva ghaṭṭiyamānassa diṭṭhā vata no paccatthikassa 
 piṭṭhīti amittā sumanā hontīti attho  Ṭhitaṃ maṃ nāgamissatīti 
 samma dhaṅkarāja etesu gāmādīsu yatthakatthaci ṭhitaṃ maṃ 
 paṇḍukīsasabhāvādikasokamūlakaṃ byasanaṃ na āgamissati  Evaṃ diṭṭhapadoti 
 yathā taṃ byasanaṃ nāgacchati evaṃ mayā jhānapadaṃ diṭṭhaṃ  
 Aṭṭhalokadhammaṃ padantipi vadantiyeva  Pāliyaṃ pana na  mattaṃ 
 nāgamissatīti likhitaṃ  Taṃ aṭṭhakathāsupi natthi  
      Pariyosānagāthāya  Icchitapaṭṭhitaṭṭhena jhānasukhasaṅkhātaṃ sabbakāmarasaṃ 
 āharatīti sabbakāmarasāharo  Idaṃ vuttaṃ hoti yassa 
 rañño sahāyā sabbe   sahāye attā ca eko sabbakāmarasāharova 
 hoti nālaṃ sabbajjhānasukhasaṅkhātaṃ kāmarasaṃ āharituṃ asamattho tassa 
  Footnote    pahāya aññasahāye  
  
  
 page     
 Rañño sabbāpi paṭhavī na sukhaṃ āvahissati kāmāturassa hi sukhaṃ 
 nāma natthi yo kilesadaratharahitaṃ pana jhānasukhaṃ āharituṃ samattho 
 so rājā sukhito hotīti  Yo panetāya gāthāya   attho  
 yassatthā nālamekotipi pāṭho tassattho na dissatīti  
      Iti dhaṅko catasso gāthā sutvā bodhisattaṃ khamāpetvā 
 rajjaṃ paṭicchāpetvā pakkāmi  Mahāsattopi rajjaṃ amaccānaṃ 
 niyyādetvā himavantappadesaṃ gantvā isipabbajjaṃ pabbajitvā 
 aparihīnajjhāno brahmalokaparāyano ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 dhaṅkarājā ānando ahosi ghaṭarājā pana ahamevāti  
                     Dhaṅkajātakaṃ   pañcamaṃ 
                         
                       kārandiyajātakaṃ 
      eko araññeti idaṃ satthā jetavane viharanto dhammasenāpatiṃ 
 ārabbha kathesi  
      Thero kira āgatāgatānaṃ dussīlānaṃ migaluddamacchabandhādīnaṃ 
 diṭṭhadiṭṭhānaññeva sīlaṃ gaṇhatha sīlaṃ gaṇhathāti sīlaṃ deti  Te 
 there garubhāvena tassa kathaṃ bhindituṃ asakkontā sīlaṃ gaṇhanti 
 gahetvā ca pana na rakkhanti attano attano kammameva karonti  
 Thero attano saddhivihārike āmantetvā āvuso ime manussā 
  Footnote     ghaṭajātakaṃ  
  
  
 page     
 Mama santike sīlaṃ gaṇhiṃsu gahetvā ca pana na rakkhantīti āha  
 Bhante tumhe tesaṃ aruciyā sīlaṃ detha ete tumhākaṃ kathaṃ 
 bhindituṃ asakkontā gaṇhanti tumhe ito paṭṭhāya evarūpānaṃ 
 sīlaṃ mā adatthāti  Thero anattamano ahosi  Taṃ pavuttiṃ 
 sutvā bhikkhū dhammasabhāyaṃ kathaṃ samuṭṭhāpesuṃ āvuso sārīputto 
 kira diṭṭhadiṭṭhānaññeva sīlaṃ detīti  Satthā āgantvā kāyanuttha 
 bhikkhave etarahi kathāya sannisinnāti pucchitvā imāya nāmāti 
 vutte na bhikkhave idāneva pubbepesa diṭṭhadiṭṭhānaṃ ayācantānaññeva 
 sīlaṃ detīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto takkasilāyaṃ disāpāmokkhassa 
 ācariyassa jeṭṭhantevāsiko kārandiyo ahosi  Tadā so ācariyo 
 diṭṭhadiṭṭhānaññeva kevaṭṭādīnaṃ ayācantānaṃyeva sīlaṃ gaṇhatha sīlaṃ 
 gaṇhathāti sīlaṃ deti  Te gahetvāpi na rakkhanti  Ācariyo 
 tamatthaṃ antevāsikānaṃ ārocesi  Antevāsikā bhante tumhe 
 etesaṃ aruciyā sīlaṃ detha tasmā bhindanti itodāni paṭṭhāya 
 yācantānaññeva dadeyyātha no ayācantānanti vadanti  So 
 vippaṭisārī ahosi  Evaṃ santepi diṭṭhadiṭṭhānaṃ sīlaṃ detiyeva  
 Athekadivasaṃ ekasmā gāmā manussā āgantvā brāhmaṇavācanakatthāya 
 ācariyaṃ nimantayiṃsu  So kārandiyamāṇavaṃ   pakkositvā 
  Footnote     kāraṇḍiyamāṇavaṃ  
  
  
 page     
 Tāta ahaṃ na gacchāmi tvaṃ ime pañcasate māṇave gahetvā 
 tattha gantvā vācanakāni sampaṭicchitvā amhākaṃ dinnakoṭṭhāsaṃ 
 āharāti pesesi  So gantvā paṭinivattento antarāmagge ekaṃ 
 kandaraṃ disvā cintesi amhākaṃ ācariyo diṭṭhadiṭṭhānaṃ ayācantānaṃva 
 sīlaṃ deti itodāni paṭṭhāya yathā yācantānaññeva 
 deti tathā naṃ karissāmīti  So tesu māṇavakesu sukhanisinnesu 
 uṭṭhāya mahantaṃ silaṃ ukkhipitvā kandarāya khipi punapi khipi puna 
 khipiyeva  Atha naṃ te māṇavā uṭṭhāya ācariya kiṃ karosīti 
 āhaṃsu  So kiñci na kathesi  Te vegena āgantvā ācariyassa 
 ārocesuṃ  Ācariyo āgantvā tena saddhiṃ sallapanto 
 paṭhamaṃ gāthamāha 
              eko araññe girikandarāyaṃ 
              paggayha mahantaselaṃ pavejjhasi 
              punappunaṃ santaramānarūpo 
              kārandiya konu tavayidhatthoti  
      Tattha konu tavayidhatthoti konu tava idha kandarāyaṃ silākhipanena 
 attho  
      So tassa vacanaṃ sutvā ācariyaṃ codetukāmo   dutiyaṃ gāthamāha 
              ahaṃ himaṃ sāgarasevitantaṃ 
              samaṃ karissāmi yathāpi pāṇi 
  Footnote     bodhetukāmo  
  
  
 page     
              Vikīriya sānūni ca pabbatāni 
              tasmā selaṃ kandarāyaṃ pakkhipāmīti  
      Tattha ahaṃ himanti ahaṃ hi imaṃ mahāpaṭhaviṃ  Sāgarasevitantanti 
 sāgarehi sevitaṃ cāturantaṃ  Yathāpi pāṇīti hatthatalaṃ viya 
 samaṃ karissāmīti  Vikīriyāti vikīritvā  Sānūni ca pabbatānīti 
 paṃsupabbate ca silāpabbate ca  
      Taṃ sutvā brāhmaṇo tatiyaṃ gāthamāha 
              nayimaṃ mahiṃ arahati pāṇikappaṃ 
              samaṃ manusso karaṇāyameko 
              maññāmimaññeva dariṃ jigiṃsaṃ 
              kārandiya hāyasi jīvalokanti  
      Tattha karaṇāyamekoti karaṇāya eko kātuṃ na sakkotīti 
 dīpeti  Maññāmimaññeva dariṃ jigiṃsanti ahaṃ maññāmi tiṭṭhatu 
 paṭhavī imaññeva etaṃ dariṃ jigiṃsaṃ pūraṇatthāya vāyamanto silāni 
 pariyesanto upāyaṃ vicintentova tvaṃ imaṃ jīvalokaṃ hāyasi jahissasi 
 marissasīti attho  
      Taṃ sutvā māṇavo catutthaṃ gāthamāha 
              sace ayaṃ bhūtadharaṃ na sakko   
              samaṃ manusso karaṇāyameko 
              evameva tvaṃ brahme ime manusse 
              nānādiṭṭhike nānayissasi teti  
  Footnote     sattho  
  
  
 page     
      Tassattho sace ayaṃ eko manusso imaṃ bhūtadharaṃ mahāpaṭhaviṃ 
 samaṃ kātuṃ na sakko na samattho evameva tvaṃ ime dussīlamanusse 
 nānādiṭṭhike nānayissasi te evaṃ sīlaṃ gaṇhathāti vadanto 
 attano vasaṃ na ānayissasi paṇḍitapurisāyeva hi pāṇātipātaṃ 
 akusalanti garahanti saṃsāramocakādayo panettha kusalasaññino te 
 tvaṃ kathaṃ ānayissasi tasmā diṭṭhadiṭṭhānaṃ sīlaṃ adatvā yācantānaññeva 
 dehīti  
      Taṃ sutvā ācariyo yuttaṃ vadati  kārandiyo idāni na 
 evaṃ karissāmīti attano viruddhabhāvaṃ ñatvā pañcamaṃ gāthamāha 
              saṅkhittarūpena bhāvaṃ mamatthaṃ 
              akkhāsi kārandiya evametaṃ 
              yathā na sakko paṭhavī samāyaṃ 
              kātuṃ manussena tathā manussāti  
      Tattha samāyanti samā ayaṃ  
      Evaṃ ācariyo māṇavassa thutiṃ akāsi  Sopi naṃ codetvā 
 sayaṃ gharaṃ nesi  
      Satthā imaṃ dhammadesanaṃ āharitvā jātakaṃ samodhānesi 
 tadā  brāhmaṇo sārīputto ahosi kārandiyapaṇḍito pana 
 ahamevāti  
                     Kārandiyajātakaṃ chaṭṭhaṃ 
                         
  
  
 page     
                        Laṭukikajātakaṃ 
      vandāmi taṃ kuñjaraṃ saṭṭhihāyanti idaṃ satthā veḷuvane 
 viharanto devadattaṃ ārabbha kathesi  
      Ekasmiṃ hi divase bhikkhū dhammasabhāyaṃ kathaṃ samuṭṭhāpesuṃ āvuso 
 devadatto kakkhalo pharuso sāhasiko sattesu karuṇāmattampissa 
 natthīti  Satthā āgantvā kāyanuttha bhikkhave etarahi kathāya 
 sannisinnāti pucchitvā imāya nāmāti vutte na bhikkhave idāneva 
 pubbepesa nikkaruṇoyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 hatthiyoniyaṃ nibbattitvā vayappatto pāsādiko mahākāyo 
 asītisahassavāraṇaparivāro yūthapati hutvā himavantappadese vihāsi  Tadā 
 ekā laṭukikā sakuṇikā hatthīnaṃ vicaraṇaṭṭhāne aṇḍāni nikkhipi  
 Tāni pariṇatāni bhinditvā sakuṇapotakā nikkhamiṃsu  Tesu aviruḷhapakkhesu 
 uppatituṃ asakkontesuyeva mahāsatto asītisahassavāraṇaparivuto 
 gocarāya caranto taṃ padesaṃ sampatto  Taṃ disvā laṭukikā 
 cintesi ayaṃ hatthirājā mama puttake madditvā māressati 
 handa naṃ puttakānaṃ parittāṇatthāya dhammikārakkhaṃ yācāmīti  
 Sā ubho pakkhe ekato katvā tassa purato ṭhatvā paṭhamaṃ 
 gāthamāha 
              vandāmi taṃ kuñjaraṃ saṭṭhihāyanaṃ 
              āraññikaṃ yūthapatiṃ yasassiṃ 
  
  
 page     
              Pakkhehi taṃ añjalikaṃ karomi 
              mā me vadhi puttake dubbalāyāti  
      Tattha saṭṭhihāyananti saṭṭhivassakālena hāyanabalaṃ  Yasassinti 
 parivārasampannaṃ  Pakkhehi taṃ añjalikanti pakkhehi tava añjalikaṃ 
 karomīti attho  
      Mahāsatto mā cintayi laṭukike ahaṃ te puttake rakkhissāmīti 
 sakuṇapotakānaṃ upari ṭhatvā asītiyā hatthisahassesu 
 gatesu laṭukikaṃ āmantetvā laṭukike amhākaṃ pacchato eko 
 ekacārikahatthī āgacchati so amhākaṃ vacanaṃ na karissati tasmiṃ 
 āgate tampi yācitvā puttakānaṃ sotthibhāvaṃ kareyyāsīti vatvā 
 pakkāmi  Sāpi tassa paccuggamanaṃ katvā ubhohi pakkhehi añjaliṃ 
 katvā dutiyaṃ gāthamāha 
              vandāmi taṃ kuñjaraṃ ekacāriṃ 
              āraññikaṃ pabbatasānugocaraṃ 
              pakkhehi taṃ añjalikaṃ karomi 
              mā me vadhi puttake dubbalāyāti  
      Tattha pabbatasānugocaranti ghanaselapabbatesu ca paṃsupabbatesu 
 ca gocaraṃ gaṇhanakaṃ  
      So tassā vacanaṃ sutvā tatiyaṃ gāthamāha 
              vadhissāmi te laṭukike putte 
              kiṃ me tuvaṃ kāhasi dubbalāsi 
  
  
 page     
              Satasahassānipi tādisīnaṃ 
              vāmena pādena ca pothapeyyanti  
      Tattha vadhissāmi teti tvaṃ kasmā mama vicaraṇamagge puttakāni 
 ṭhapesi yasmā tasmā vadhissāmi te puttakānīti āha  
 Kiṃ me tuvaṃ kāhasīti mayhaṃ mahāthāmassa tvaṃ dubbalā kiṃ 
 karissasi  Pothapeyyanti ahampi tādisānaṃ laṭukikānaṃ satasahassānipi 
 vāmena pādena sañcuṇṇeyyaṃ dakkhiṇena pādena pana kathā 
 natthīti  
      Evañcapana vatvā so tassā puttake pādena sañcuṇṇetvā 
 muttena pavāhetvā nadanto pakkāmi  Laṭukikā rukkhasākhāya nisīditvā 
 idāni tāva vāraṇa nadanto gacchasi katipāhena me kiriyaṃ passissasi 
 kāyabalato ñāṇabalassa mahantabhāvaṃ na jānāsi hotu me jānāpessāmi 
 nanti taṃ santajjayamānā catutthaṃ gāthamāha 
              naheva sabbattha balena kiccaṃ 
              balaṃ hi bālassa vadhāya hoti 
              karissāmi te nāgarāja anatthaṃ 
              yo me vadhi puttake dubbalāyāti  
      Tattha balenāti kāyabalena  Anatthanti avuḍḍhiṃ  Yo meti 
 yo tvaṃ mama dubbalāya puttake vadhi ghātesīti  
      Sā evaṃ vatvā katipāhaṃ ekaṃ kākaṃ upaṭṭhahitvā tena tuṭṭhena 
 kiṃ te karomīti vuttā sāmi aññaṃ me kātabbaṃ natthi ekassa 
  
  
 page     
 Pana ekacārivāraṇassa tuṇḍena paharitvā tumhehi akkhīni bhinnāni 
 paccāsiṃsāmīti āha  Sā tena sādhūti sampaṭicchitā ekaṃ 
 nīlamakkhikaṃ upaṭṭhahi  Tāyapi kinte karomīti vuttā iminā 
 kāraṇena ekacārivāraṇassa akkhīsu bhinnesu tumhehi tattha asāṭikaṃ 
 pātituṃ icchāmīti vatvā tāyapi sādhūti vutte ekaṃ maṇḍūkaṃ 
 upaṭṭhahitvā tena kiṃ karomīti vuttā yadā ekacārivāraṇo andho 
 hutvā pānīyaṃ pariyesati tadā pabbatamatthake ṭhito saddaṃ katvā 
 tasmiṃ pabbatamatthakaṃ abhiruḷhe otaritvā papāte saddaṃ kareyyātha 
 ahaṃ ettakaṃ tumhākaṃ santikā paccāsiṃsāmīti āha  So tassā 
 vacanaṃ sutvā sādhūti sampaṭicchi  Athekadivasaṃ kāko vāraṇassa 
 dvepi akkhīni tuṇḍena bhindi  Makkhikā asāṭikaṃ pātesi  So 
 puḷuvehi khajjanto vedanāpatto pipāsābhibhūto pānīyaṃ pariyesamāno 
 vicari  Tasmiṃ kāle maṇḍūko pabbatamatthake ṭhatvā saddaṃ akāsi  
 Vāraṇo ettha pānīyaṃ bhavissatīti pabbataṃ abhiruyhi  Atha maṇḍūko 
 otaritvā papāte ṭhatvā saddaṃ akāsi  Vāraṇo pānīyaṃ 
 bhavissatīti papātābhimukho gacchanto parigalitvā   pabbatapāde patitvā 
 jīvitakkhayaṃ pāpuṇi  Laṭukikā tassa matabhāvaṃ ñatvā diṭṭhā me 
 paccāmittassa piṭṭhīti haṭṭhatuṭṭhā tassa sarīre caṅkamitvā yathākammaṃ gatā  
      Satthā na bhikkhave kenaci saddhiṃ veraṃ nāma kātabbaṃ evaṃ 
  Footnote     pavaṭṭetvā  
  
  
 page     
 Balasampannampi vāraṇaṃ ime cattāro janā ekato hutvā jīvitakkhayaṃ 
 pāpesunti 
        kākañca passa laṭukikaṃ        maṇḍūkaṃ nīlamakkhikaṃ 
        ete nāgaṃ aghātesuṃ       passa verassa verinaṃ 
        tasmā hi veraṃ na kayirātha    appiyenapi kenacīti 
 imaṃ abhisambuddhagāthaṃ vatvā jātakaṃ samodhānesi  
      Tattha passāti aniyāmitālapanametaṃ  Bhikkhū pana sandhāya 
 vuttattā passatha bhikkhaveti vuttaṃ hoti  Eteti ete cattāro 
 ekato hutvā  Aghātesunti taṃ vadhiṃsu  Passa verassa verinanti 
 passatha verikānaṃ verassa gatinti attho  
      Tadā ekacārihatthī devadatto ahosi  Yūthapati pana ahamevāti  
                      Laṭukikajātakaṃ sattamaṃ 
                        
                      culladhammapālajātakaṃ 
      ahameva dūsiyā bhūnahatāti idaṃ satthā veḷuvane viharanto 
 devadattassa vadhāya parisakkanaṃ ārabbha kathesi  
      Aññesu jātakesu devadatto bodhisattassa tāsamattampi kātuṃ 
 nāsakkhi  Imasmiṃ pana culladhammapālajātake  bodhisattassa sattamāsikakāle 
 hatthapāde ca sīsañca chindāpetvā asimālakaṃ nāma kāresi  
 Daddarajātake gīvaṃ vattetvā   māretvā uddhane maṃsaṃ pacitvā khādi  
  Footnote    valitvā  
  
  
 page     
 Khantivādijātake dvīhipi kasāhi pahārasahassehi tāḷāpetvā hatthapāde 
 ca kaṇṇanāsañca chindāpetvā jaṭāsu gahetvā kaḍḍhāpetvā 
 uttānakaṃ nipajjāpetvā ure pādena paharitvā gato  Bodhisatto 
 taṃdivasaññeva jīvitakkhayaṃ pāpuṇi  Cullanandikajātakepi mahākapijātakepi 
 mārāpesiyeva  Evamevesa dīgharattaṃ vadhāya parisakkanto 
 buddhakāle parisakkatiyeva  Athekadivasaṃ bhikkhū dhammasabhāyaṃ kathaṃ 
 samuṭṭhāpesuṃ āvuso devadatto buddhānaṃ māraṇatthameva upāyaṃ 
 karoti sammāsambuddhaṃ mārāpessāmīti dhanuggahaṃ payojesi silaṃ 
 pavijjhi nāḷāgiriṃ visajjāpesīti  Satthā āgantvā kāyanuttha 
 bhikkhave etarahi kathāya sannisinnāti pucchitvā imāya nāmāti 
 vutte na bhikkhave idāneva pubbepesa mayhaṃ vadhāya parisakkateva 
 idāni pana tāsamattampi kātuṃ na sakkoti pubbe maṃ 
 dhammapālakumārakāle attano puttaṃ samānaṃ jīvitakkhayaṃ pāpetvā 
 asimālakaṃ nāma kāresīti vatvā atītaṃ āhari  
      Atīte bārāṇasiyaṃ mahāpatāpe nāma rajjaṃ kārente bodhisatto 
 tassa aggamahesiyā candāya deviyā kucchimhi nibbatti  
 Dhammapālotissa nāmaṃ kariṃsu  Tamenaṃ sattamāsikakāle mātā gandhodakena 
 nhāpetvā alaṅkaritvā kīḷāpayamānā nisīdi  Rājā tassā 
 vasanaṭṭhānaṃ agamāsi  Sā puttaṃ kīḷāpayamānā sinehena samappitā 
 hutvā rājānaṃ passitvāpi na uṭṭhahi  So cintesi ayaṃ idāneva 
 tāva puttaṃ nissāya mānaṃ karoti maṃ kismiñci na maññati putte 
  
  
 page     
 Pana vaḍḍhante mayi manussotipi na saññaṃ karissati idāneva 
 ghātessāmīti  So nivattitvā gantvā rājāsane nisīditvā 
 attano vidhānena āgacchatūti coraghātakaṃ pakkosāpesi  So 
 kāsāvavatthanivattho rattamālādharo pharasuṃ aṃse ṭhapetvā upadhānaghaṭikaṃ 
 hatthapādaṭhapanadaṇḍakaṃ ādāya āgantvā rājānaṃ vanditvā 
 kiṃ karomi devāti aṭṭhāsi  Deviyā sirigabbhaṃ pavisitvā dhammapālaṃ 
 ānehīti  Devīpi rañño kujjhitvā nivattabhāvaṃ ñatvā bodhisattaṃ 
 ure nipajjāpetvā rodamānā nisīdi  Coraghātako gantvā taṃ 
 piṭṭhiyā hatthena paharitvā hatthato kumāraṃ acchinditvā ādāya 
 rañño santikaṃ āgantvā kiṃ karomi devāti āha  Rājā 
 ekaṃ phalakaṃ āharāpetvā purato nikkhipāpetvā idha naṃ nipajjāpehīti 
 āha  So tatheva akāsi  Candādevī puttassa pacchatova paridevamānā 
 āgacchi  Puna coraghātako kiṃ karomi devāti āha  
 Dhammapālassa hatthe chindāti  Candādevī mahārāja mama putto 
 sattamāsiko bālako na kiñci jānāti natthetassa doso doso 
 pana mahantopi   mayi bhaveyya tasmā mayhaṃ hatthe chindāpehīti 
 imamatthaṃ pakāsentī paṭhamaṃ gāthamāha 
        ahameva dūsiyā bhūnahatā     rañño mahāpatāpassa 
        etaṃ muñcatu dhammapālaṃ      hatthe me deva chedahīti  
      Tattha dūsiyāti dūsikā tumhe disvā anuṭṭhahamānā 
  Footnote     honto  
  
  
 page     
 Dosakārikāti attho  Dūsikātipi pāṭho  Ayameva attho  Bhūnahatāti 
 hatabhūnā hatavuḍḍhīti attho  Raññoti idaṃ dūsiyāti padena 
 yojetabbaṃ  Ahaṃ rañño mahāpatāpassa aparādhakārikā nāyaṃ kumāro 
 tasmā niraparādhaṃ etaṃ bālakaṃ muñcatu dhammapālaṃ sace hi hatthe 
 chedāpetukāmo dosakārikāya hatthe me deva chedehīti ayamettha attho  
      Rājā coraghātakaṃ olokesi  Kiṃ karomi devāti  Papañcaṃ 
 akatvā hatthe chindāti  Tasmiṃ khaṇe coraghātako tikhiṇapharasuṃ 
 gahetvā kumārassa taruṇavaṃsakalīre viya dve hatthe chindi  So 
 dvīsu hatthesu chindiyamānesu neva rodati na paridevati  Khantiñca 
 mettañca purecārikaṃ katvā adhivāsesi  Candā pana devī 
 chinnahatthakoṭiyaṃ gahetvā uccaṅke katvā lohitalittā paridevamānā 
 vicari  Puna coraghātako kiṃ karomi devāti pucchi  Dvepi pāde 
 chindāti  Taṃ sutvā candādevī dutiyaṃ gāthamāha 
        ahameva dūsiyā bhūnahatā     rañño mahāpatāpassa 
        etaṃ muñcatu dhammapālaṃ      pāde me deva chedahīti  
      Tattha adhippāyo purimanayeneva veditabbo  
      Rājāpi puna coraghātakaṃ āṇāpesi  So ubhopi pāde 
 chindi  Candādevī pādakoṭikaṃ gahetvā uccaṅke katvā lohitalittā 
 paridevamānā sāmi mahāpatāpa nanu tumhehi chinnahatthapādā 
 nāma dārakā mātarā posetabbā honti ahaṃ bhatiṃ katvā mama 
 puttaṃ posessāmi dehi me etanti āha  Coraghātako kiṃ deva 
  
  
 page     
 Katā rājāṇā niṭṭhitaṃ mama kiccanti pucchi  Na tāva niṭṭhitanti  
 Atha kiṃ karomīti  Sīsamassa chindāti  Tato candādevī 
 tatiyaṃ gāthamāha 
        ahameva dūsiyā bhūnahatā        rañño mahāpatāpassa 
        etaṃ muñcatu dhammapālaṃ         sīsaṃ me deva chedahīti  
      Vatvā ca pana sīsaṃ upanesi  Puna coraghātako kiṃ karomi 
 devāti pucchi  Sīsamassa chindāti  So sīsaṃ chinditvā katā 
 deva rājāṇāti pucchi  Na tāva katāti  Atha kiṃ karomi 
 devāti  Asituṇḍena taṃ sampaṭicchitvā asimālakaṃ nāma karohīti  
 So tassa kalevaraṃ ākāse khipitvā taṃ asituṇḍena sampaṭicchitvā 
 asimālakaṃ nāma katvā mahātale vippakīri  Candādevī 
 bodhisattassa maṃse uccaṅke katvā mahātale rodamānā paridevamānā 
 imā gāthā abhāsi 
        naha nūnimassa rañño           mittāmaccā ca vijjare 
        suhadā ye na vadanti rājānaṃ    mā ghātayi orasaṃ puttaṃ 
        naha nūnimassa rañño           mittā ñātī ca vijjare 
        suhadā ye na vadanti rājānaṃ    mā ghātayi atrajaṃ puttaṃ 
        candanasārānulittā hatthā      chijjanti dhammapālassa 
        dāyādassa paṭhabyā           pāṇā me deva rujjhatīti    
      Tattha mittāmaccā ca vijjareti nūna imassa rañño 
  Footnote     tatiyagāthā atirekaṃ viya khāyati  
  
  
 page     
 Daḷhamittā vā sabbakiccesu sahabhāvino amaccā vā muduhadayatāya suhadā 
 vā keci na vijjanti  Ye na vadantīti ye adhunā āgantvā 
 attano piyaputtaṃ mā ghātayīti na vadanti imaṃ rājānaṃ paṭisedhenti 
 te natthiyevāti maññāmi  
      Dutiyagāthāya ñātīti ñātakā  
      Imā pana dve gāthā vatvā candādevī ubhohi hatthehi 
 hadayamaṃsaṃ dhārayamānā tatiyaṃ gāthamāha 
        candanasārānulittā bāhā     chijjanti dhammapālassa 
        dāyādassa paṭhabyā          pāṇā me deva rujjhatīti    
      Tattha dāyādassa paṭhabyāti pitusantakāya cāturantāya paṭhaviyā 
 dāyādassa lohitacandanasārānulittā hatthā chijjanti pādā chijjanti 
 sīsaṃ chijjati asimālakopi kato tava sīsaṃ   acchinditvā 
 gatosidānīti evamādīni vippalapantā evamāha  Pāṇā me deva 
 rujjhatīti deva mayhaṃ imaṃ sokaṃ dhāretuṃ asakkontiyāva jīvitaṃ nirujjhatīti  
      Tassā evaṃ paridevamānāya evaṃ dayhamānaṃ veḷu viya   hadayaṃ 
 phali  Sā tattheva jīvitakkhayaṃ pattā  Rājāpi pallaṅke ṭhātuṃ 
 asakkonto mahātale pati  Padaratalaṃ dvidhā bhijji  So tatopi 
 bhūmiyaṃ pati  Tato catunahutādhikadviyojanasatasahassabahalāpi ghanapaṭhavī 
 tassāguṇaṃ dhāretuṃ asakkontī bhijjitvā vivaramadāsi  Avīcito 
  Footnote    nirujjhanti    vaṃsaṃ    dayhamāne veḷuvane veḷu viya  
  
  
 page     
 Jālā uṭṭhāya kuladattiyena kambalena parikkhipantā viya taṃ gahetvā 
 avīcimhi khipi  Candāya ca bodhisattassa ca amaccā sarīrakiccaṃ 
 kariṃsu  
      Satthā imaṃ dhammadesanaṃ āharitvā jātakaṃ samodhānesi tadā 
 rājā devadatto ahosi candādevī mahāpajāpatīgotamī 
 dhammapālakumāro pana ahamevāti  
                   Culladhammapālajātakaṃ aṭṭhamaṃ 
                       
                       suvaṇṇamigajātakaṃ 
      vikkama re mahāmigāti idaṃ satthā jetavane viharanto sāvatthiyaṃ 
 ekaṃ kuladhītaraṃ ārabbha kathesi  
      Sā kira sāvatthiyaṃ dvinnaṃ aggasāvakānaṃ upaṭṭhākakulassa dhītā 
 hutvā saddhā pasannā buddhamāmakā dhammamāmakā saṅghamāmakā 
 ācārasampannā paṇḍitā dānādipuññābhiratā  Taṃ aññaṃ sāvatthiyaṃyeva 
 samānajātikaṃ micchādiṭṭhikakulaṃ vāresi  Athassā mātāpitaro 
 amhākaṃ dhītā saddhā pasannā tīṇi ratanāni mamāyati dānādipuññābhiratā 
 tumhe micchādiṭṭhikā imissāpi yathāruciyā dānaṃ vā dātuṃ dhammaṃ 
 vā sotuṃ vihāraṃ vā gantuṃ sīlaṃ vā rakkhituṃ uposathakammaṃ vā 
 kātuṃ na dassatha na mayaṃ tumhākaṃ dema attanā sadisā 
 micchādiṭṭhikakulāva kumārikaṃ gaṇhathāti āhaṃsu  Te tehi paṭikkhittā 
 tumhākaṃ dhītā amhākaṃ gharaṃ gantvā yathādhippāyena sabbametaṃ 
  
  
 page     
 Karotuṃ na mayaṃ vāressāma detha no etanti vatvā tenahi 
 gaṇhathāti vuttā bhaddakena nakkhattena maṅgalaṃ katvā taṃ attano 
 gharaṃ ānayiṃsu  Sā vattācārasampannā patidevatā ahosi  
 Sassusassurasāmikavattāni katāneva honti  Sā ekadivasaṃ sāmikaṃ 
 āha icchāmahaṃ ayyaputta amhākaṃ kulupakattherānaṃ dānaṃ dātunti  
 Sādhu bhadde yathāajjhāsayena dehīti  Sā there nimantāpetvā 
 mahantaṃ sakkāraṃ katvā paṇītabhojanaṃ bhojetvā ekamantaṃ 
 nisīdāpetvā bhante imaṃ kulaṃ micchādiṭṭhikaṃ assaddhaṃ tiṇṇaṃ 
 ratanānaṃ guṇaṃ na jānāti sādhu ayyā yāva imaṃ kulaṃ tiṇṇaṃ 
 ratanānaṃ guṇaṃ jānāti tāva idheva bhikkhaṃ gaṇhathāti āha  
 Therā adhivāsetvā tattha nivaddhaṃ bhuñjanti  Puna sāmikaṃ āha 
 ayyaputta therā idha nivaddhaṃ āgacchanti kiṃkāraṇā tumhe na 
 passathāti  Sādhu passissāmīti  Sā punadivase therānaṃ bhattakiccapariyosāne 
 tassa ārocesi  So upasaṅkamitvā therehi saddhiṃ paṭisanthāraṃ 
 katvā ekamantaṃ nisīdi  Athassa dhammasenāpati dhammakathaṃ kathesi  
 So therassa dhammakathāya ceva iriyāpathesu ca pasīditvā tato 
 paṭṭhāya therānaṃ āsanaṃ paññāpesi pānīyaṃ parissāveti antarābhatte 
 dhammakathaṃ suṇāti  Tassa aparabhāge micchādiṭṭhi bhijji  Athekadivasaṃ 
 thero tesaṃ dvinnampi dhammakathaṃ kathento saccāni pakāsesi  
 Saccapariyosāne ubhopi sotāpattiphale patiṭṭhahiṃsu  Tato paṭṭhāya 
 tassa mātāpitaro ādiṃ katvā antamaso dāsakammakarāpi sabbepi 
  
  
 page     
 Micchādiṭṭhiṃ bhinditvā buddhadhammasaṅghamāmakāyeva jātā  Athekadivasaṃ 
 sā dārikā sāmikaṃ āha ayyaputta kiṃ me gharāvāsena icchāmahaṃ 
 pabbajitunti  So sādhu bhadde ahampi pabbajissāmīti 
 mahantena parivārena taṃ bhikkhunīupassayaṃ netvā pabbājetvā sayampi 
 satthāraṃ upasaṅkamitvā pabbajjaṃ yāci  Taṃ satthā pabbājesi 
 upasampādesi  Te ubhopi vipassanaṃ vaḍḍhetvā na cirasseva arahattaṃ 
 pāpuṇiṃsu  Athekadivasaṃ dhammasabhāyaṃ kathaṃ samuṭṭhāpesuṃ āvuso asukā 
 nāma daharabhikkhunī attano ceva paccayā jātā sāmikassa ca 
 attanāpi pabbajitvā arahattaṃ patvā tampi pāpesīti  Satthā 
 āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva tāva esā 
 sāmikaṃ rāgapāsā mocesi pubbepesā porāṇakapaṇḍite pana 
 maraṇapāsā mocesīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 migayoniyaṃ nibbattitvā vayappatto abhirūpo ahosi pāsādiko 
 dassanīyo suvaṇṇavaṇṇo lākhārasaparikammakatehi viya hatthapādehi 
 rajatadāmasadisehi visāṇehi maṇiguḷikāya paṭibhāgehi akkhīhi 
 kambalageṇḍukasadisena piñjena   samannāgato  Bhariyāpi tassa taruṇā 
 migī abhirūpā pāsādikā ahosi  Te samaggasaṃvāsaṃ vasiṃsu  
 Asītisahassacitramigā bodhisattaṃ upaṭṭhahiṃsu  Tadā luddakā mige 
  Footnote     mukhena  
  
  
 page     
 Vadhiṃsu pāse uḍḍesuṃ  Athekadivasaṃ bodhisatto migānaṃ purato 
 gacchanto pādena pāse bajjhitvā chindissāmi nanti ākaḍḍhi  
 Cammaṃ chijji  Punākaḍḍhantassa maṃsaṃ chijji nhāru chijji  Pāso 
 aṭṭhiṃ āhacca aṭṭhāsi  So pāsaṃ chindituṃ asakkonto 
 maraṇabhayatajjito bandharavaṃ ravi  Taṃ sutvā bhīto migagaṇo palāyi  
 Bhariyā panassa palāyitvā migānaṃ antare olokentī taṃ adisvā 
 idaṃ bhayaṃ mayhaṃ piyasāmikassa uppannaṃ bhavissatīti vegena tassa 
 santikaṃ gantvā assumukhī rodamānā sāmi tvaṃ mahābalo kiṃ 
 etaṃ pāsaṃ saṇṭhāretuṃ na sakkhissasi vegaṃ janetvā chindāhi 
 nanti tassa ussāhaṃ janentī paṭhamaṃ gāthamāha 
         vikkama re mahāmiga        vikkama re harīpada 
         chinda varattikaṃ pāsaṃ        nāhaṃ ekā vane rameti  
      Tattha vikkamāti parakkama ākaḍḍhāti attho  Reti āmantane 
 nipāto  Harīpadāti suvaṇṇapāda  Sakalasarīrampi tassa 
 suvaṇṇavaṇṇaṃ  Ayaṃ pana rāgavegenevaṃ āha  Nāhaṃ ekāti 
 ahaṃ tayā vinā ekā vane na ramissāmi tiṇodakaṃ pana aggahetvā 
 sussitvā marissāmīti dasseti  
      Taṃ sutvā migo dutiyaṃ gāthamāha 
         vikkamāmi na pādemi      bhūmiṃ sumbhāmi vegasā 
         daḷho varattiko pāso     pādaṃ me parikantatīti  
  Footnote     pāremi  
  
  
 page     
      Tattha vikkamāmīti bhadde te ahaṃ viriyaṃ karomi  Na pādemīti 
 pāsaṃ pana chindituṃ na sakkomīti attho  Bhūmiṃ sumbhāmīti 
 api nāma chijjeyyāti pādena pāse bhūmiṃ paharāmi  Vegasāti 
 vegena  Parikantatīti cammādīni chindanto samantā kantati  
      Atha naṃ migī mā bhāyi sāmi ahaṃ attano balena luddakaṃ 
 yācitvā tava jīvitaṃ āharissāmi sace yācamānā sakkhissāmi 
 mama jīvitampi datvā tava jīvitaṃ āharissāmīti mahāsattaṃ assāsetvā 
 lohitalittaṃ bodhisattaṃ pariggahetvā aṭṭhāsi  Luddakopi asiñca 
 sattiñca gahetvāva kappuṭṭhānaggi viya āgacchati  Sā taṃ disvā 
 sāmi migaluddako āgacchati ahaṃ attano balaṃ karissāmi tvaṃ 
 mā bhāyīti taṃ assāsetvā luddakassa paṭipathaṃ gantvā 
 paṭikkamitvā ekamantaṃ ṭhitā taṃ vanditvā sāmi mama sāmiko 
 suvaṇṇavaṇṇo sīlācārasampanno asītisahassānaṃ migānaṃ rājāti 
 bodhisattassa guṇaṃ kathetvā migarāje ṭhiteyeva attano vadhaṃ yācantī 
 tatiyaṃ gāthamāha 
         attharassu palāsāni       asiṃ nibbāha luddaka 
         paṭhamaṃ maṃ vadhitvāna        hana pacchā mahāmiganti  
      Tattha palāsānīti maṃsaṃ ṭhapanatthāya palāsapaṇṇāni attharassu  
 Asiṃ nibbāhāti asiṃ kosato nīhara  
      Taṃ sutvā luddako manussabhūtā tāva sāmikassa atthāya 
 attano jīvitaṃ na denti ayaṃ tiracchānagatā jīvitañceva pariccajati 
  
  
 page     
 Manussabhāsāya ca madhurena sarena katheti ajja imissā ca patino 
 cassā jīvitaṃ dammīti pasannacitto catutthaṃ gāthamāha 
         na me sutaṃ vā diṭṭhaṃ vā    bhāsantiṃ mānusiṃ migiṃ 
         tvañca bhadde sukhī hohi     eso cāpi mahāmigoti  
      Tattha sutaṃ vā diṭṭhaṃ vāti mayā ito pubbe evarūpaṃ diṭṭhaṃ 
 vā sutaṃ vā natthi  Bhāsantiṃ mānusiṃ miginti ahaṃ hi ito 
 pubbe mānusīvācaṃ bhāsantiṃ migiṃ neva addasaṃ  Na ca me sutā 
 vā diṭṭhā vā bhāsantī mānusī migītipi pāli  Tesaṃ yathāpālimeva 
 attho dissati  Bhaddeti luddako paṇḍito upāyakusalo   iti 
 taṃ ālapitvā puna tvañca eso cāpi mahāmigoti dvepi janā 
 sukhitā niddukkhā hothāti taṃ assāsetvā bodhisattassa santikaṃ 
 gantvā vāsiyā cammapāsaṃ chinditvā pāde laggaṃ pāsaṃ saṇikaṃ 
 nīharitvā nhārūhi nhāruṃ maṃsena maṃsaṃ cammena cammaṃ paṭicchādetvā 
 pādaṃ hatthena parimajji  Taṃkhaṇaññeva mahāsattassa pūritapāramitānubhāve 
 luddakassa ca mettacittānubhāvena migiyā ca mittadhammānubhāvena 
 nhārumaṃsacammāni ca nhārumaṃsacammehi ghaṭayiṃsu  Bodhisattopi 
 sukhito niddukkho aṭṭhāsi  Migī bodhisattaṃ sukhitaṃ disvā somanassajātā 
 luddakassa anumodanaṃ karontī pañcamaṃ gāthamāha 
         evaṃ luddaka nandassu       saha sabbehi ñātibhi 
         yathāhamajja nandāmi        muttaṃ disvā mahāmiganti  
  Footnote    bhaddeti laṭṭhake paṇḍite upāyakusale  
  
  
 page     
      Tattha luddakāti dāruṇakammakiriyāya laddhanāmavasena ālapati  
      Bodhisatto     ayaṃ luddako mayhaṃ avassayo jāto 
 mayāpissa avassayena bhavituṃ vaṭṭatīti     gocarabhūmiyaṃ diṭṭhaṃ ekaṃ maṇikhaṇḍaṃ 
 tassa datvā samma ito paṭṭhāya pāṇātipātādīni mā kari 
 iminā kuṭumbaṃ saṇṭhapento dārake posento dānasīlādīni puññāni 
 karohīti tassa ovādaṃ datvā araññaṃ pāvisi  
      Satthā imaṃ dhammadesanaṃ āharitvā jātakaṃ samodhānesi tadā 
 luddako channo ahosi migī daharabhikkhunī migarājā pana ahamevāti  
                     Suvaṇṇamigajātakaṃ navamaṃ 
                         
                        susandhījātakaṃ 
      vāti gandho timirānanti idaṃ satthā jetavane viharanto 
 ukkaṇṭhitabhikkhuṃ ārabbha kathesi  
      Taṃ hi satthā saccaṃ kira tvaṃ bhikkhu ukkaṇṭhitosīti pucchitvā 
 saccanti vutte kiṃ disvāti vatvā alaṅkatamātugāmanti 
 vutte mātugāmo nāmesa bhikkhu na sakkā rakkhituṃ 
 porāṇakapaṇḍitāpi supaṇṇabhavane katvā rakkhantāpi rakkhituṃ nāsakkhiṃsūti 
 vatvā tena yācito atītaṃ āhari  
      Atīte bārāṇasiyaṃ tambarājā nāma rajjaṃ kāresi  Tassa 
  Footnote    mayhaṃ jīvitañca migiyā ca asītisahassamigānañca jīvitaṃ iminā luddena dinnaṃ  
    attano guṇajeṭṭhakassa bhāvena dadantassa dātabbaṃ yuttanti  
  
  
 page     
 Susandhī   nāma aggamahesī ahosi uttamarūpadharā  Tadā bodhisatto 
 supaṇṇayoniyaṃ nibbatti  Tasmiṃ kāle nāgadīpo serumadīpo nāma 
 ahosi  Bodhisatto imasmiṃ dīpe supaṇṇabhavane vasati  
 Bodhisatto supaṇṇabhavanato nikkhamitvā bārāṇasiṃ gantvā tambarājena 
 saddhiṃ māṇavakavesena jūtaṃ kīḷati  Tassa rupasampattiṃ disvā 
 paricārikā amhākaṃ raññā saddhiṃ evarūpo nāma māṇavako jūtaṃ 
 kīḷatīti susandhiyā ārocesuṃ  Sā sutvā taṃ daṭṭhukāmā hutvā 
 ekadivasaṃ alaṅkaritvā jūtamaṇḍalaṃ āgantvā paricārikānaṃ antare 
 ṭhitā naṃ olokesi  Sopi deviṃ olokesi  Dvepi aññamaññaṃ 
 paṭibaddhacittā ahesuṃ  Supaṇṇarājā attano ānubhāvena nagare 
 vātaṃ samuṭṭhāpesi  Gehapātanabhayena rājanivesanā manussā 
 nikkhamiṃsu  So attano ānubhāvena andhakāraṃ katvā deviṃ gahetvā 
 ākāsena āgantvā nāgadīpe attano bhavanaṃ pāvisi  Susandhiyā 
 gataṭṭhānaṃ jānantā nāma nāhesuṃ  So tāya saddhiṃ abhiramanto 
 gantvā raññā saddhiṃ jūtaṃ kīḷati  Rañño pana aggo   nāma 
 gandhabbo atthi  So deviyā gataṭṭhānaṃ ajānanto taṃ gandhabbaṃ 
 āmantetvā gaccha tāta gandhabba sabbaṃ thalajalapathaṃ anuvicaritvā 
 deviyā gataṭṭhānaṃ passāhīti uyyojesi  So paribbayaṃ gahetvā 
 dvāragāmato paṭṭhāya vicinanto bhārukacchaṃ pāpuṇi  Tadā 
 bhārukacchavāṇijā nāvāya suvaṇṇabhūmiṃ gacchanti  So te 
  Footnote    sussondī      saggo  
  
  
 page     
 Upasaṅkamitvā ahaṃ gandhabbo nāvāya vettanaṃ khaṇḍetvā tumhākaṃ gandhabbaṃ 
 karissāmi mampi nethāti āha  Te sādhūti tampi āropetvā 
 nāvaṃ visajjesuṃ  Te upayātāya nāvāya taṃ pakkositvā 
 gandhabbaṃ no karohīti āhaṃsu  Ahaṃ ce gandhabbaṃ kareyyaṃ mayi 
 pana gandhabbaṃ karonte macchā calissanti atha vo nāvā 
 bhijjissatīti  Manussamagge gandhabbaṃ karonte macchānaṃ calanaṃ nāma 
 natthi karohīti  Tenahi mā mayhaṃ kujjhitthāti vīṇaṃ muñcitvā 
 tantissarena gītassaraṃ gītassarena tantissaraṃ anatikkamanto gandhabbaṃ 
 akāsi  Tena saddena sammattā hutvā macchā caliṃsu  Atheko 
 maṅkaro uppatitvā nāvāya patanto nāvaṃ bhindi  So aggo 
 antophalake nipajjitvā yathāvātaṃ gacchanto nāgadīpe 
 supaṇṇabhavanassa nigrodharukkhassa santikaṃ pāpuṇi  Susandhīpi devī 
 supaṇṇarājassa jūtaṃ kīḷituṃ gatakāle vimānā otaritvā velante vicarantī 
 taṃ aggagandhabbaṃ disvā sañjānitvā kathaṃ āgatosīti pucchi  
 So sabbaṃ kathesi  Tenahi mā bhāyīti taṃ assāsetvā bāhāhi 
 pariggahetvā vimānaṃ āropetvā sayanapiṭṭhe nipajjāpetvā 
 samatthakāle dibbabhojanaṃ datvā dibbagandhodakena nhāpetvā dibbavatthehi 
 acchādetvā dibbagandhapupphehi alaṅkaritvā puna dibbasayane 
 nipajjāpesi  Evaṃ taṃ paṭijaggiyamānā supaṇṇarañño āgatavelāya 
 paṭicchādetvā gatakāle tena saddhiṃ kilesavasena abhirami  Tato 
 māsaḍḍhamāsaccayena bārāṇasīvāsino vāṇijā dārudakaggahaṇatthāya 
  
  
 page     
 Tasmiṃ dīpe nigrodharukkhamūle sampattā  So tehi saddhiṃ nāvaṃ 
 abhiruyha bārāṇasiṃ gantvā rājānaṃ disvāva tassa jūtakīḷanavelāyaṃ 
 vīṇaṃ gahetvā rañño gandhabbaṃ karonto paṭhamaṃ gāthamāha 
         vāti gandho timirānaṃ     kusamuddova ghosavā 
         dūre ito hi susandhī     tamba kāmā tudanti manti  
      Tattha timirānanti timirarukkhapupphānaṃ  Taṃ kira nigrodhaṃ 
 parivāretvā timirarukkhā atthi  Te sandhāyevaṃ vadati  Kusamuddoti 
 udakasamuddo  Ghosavāti mahāravo  Tasseva nigrodhassa santike 
 samuddaṃ sandhāya evamāha  Ito hīti imamhā nagarā  Tambāti 
 rājānaṃ ālapati  Athavā  Tambakāmāti tambena kāmitakāmā 
 tambakāmā nāma te maṃ hadaye vijjhantīti dīpeti  
      Taṃ sutvā supaṇṇarājā dutiyaṃ gāthamāha 
         kathaṃ samuddamatari         kathaṃ addakkhi serumaṃ 
         kathaṃ tassā ca tuyhañca    ahu agga samāgamoti  
      Tattha serumanti serumadīpaṃ  
      Tato aggo tisso gāthā abhāsi 
         bharukacchā payātānaṃ      bāṇijānaṃ dhanesinaṃ 
         maṅkarehi bhidā nāvā    phalakena mahaṇṇavaṃ   
         sā maṃ saṇhena mudunā    niccaṃ candanagandhinī 
         aṅgena uddharī bhaddā    mātā puttaṃva orasaṃ 
  Footnote    ahamaplaviṃ  
  
  
 page     
         Sā maṃ annena pānena   vatthena sayanena ca 
         attanāpi ca maddakkhī    evaṃ tamba vijānahīti  
      Tattha sā maṃ saṇhena mudunāti evaṃ phalakena tīraṃ uttiṇṇaṃ 
 maṃ samuddatīre vicarantī sā disvā mā bhāyīti saṇhena mudunā 
 vacanena samassāsetvāti attho  Aṅgenāti bāhuyugalaṃ idha aṅgenāti 
 vuttaṃ  Bhaddāti dassanīyā pāsādikā  Sā maṃ annenāti sā 
 maṃ etena annādinā santappesīti attho  Attanāpi cāti na 
 kevalaṃ annādīheva attanāpi maṃ abhiramantī santappesīti dīpeti  
 Maddakkhīti maddanayanā  Mudunākārena olokanasīlāti vuttaṃ hoti  
 Mattakkhītipi pāṭho  Madamattehi viya akkhīhi samannāgatāti attho  
 Evaṃ tambāti evaṃ tambarāja jānāhīti  
      Supaṇṇarājā gandhabbassa kathentasseva vippaṭisārī hutvā 
 ahaṃ supaṇṇabhavane vasantopi rakkhituṃ nāsakkhiṃ kiṃ me tāya 
 dussīlāyāti taṃ ānetvā rañño paṭidatvā pakkāmi  Tato 
 paṭṭhāya na punāgacchi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikkhu sotāpattiphale patiṭṭhahi  
 Tadā rājā ānando ahosi  Supaṇṇarājā pana ahamevāti  
                      Susandhījātakaṃ dasamaṃ 
                     maṇikuṇḍalavaggo paṭhamo 
  Footnote    mandakkhī  
  
  
 page     
                     Vaṇṇārohavaggavaṇṇanā 
                        
                       vaṇṇārohajātakaṃ 
      vaṇṇārohenāti idaṃ satthā sāvatthiyaṃ upanissāya jetavane 
 viharanto dve aggasāvakatthere ārabbha kathesi  
      Ekasmiṃ hi samaye ubhopi mahātherā imaṃ antovassaṃ 
 araññavāsaṃ anubrūhessāmāti satthāraṃ āpucchitvā gaṇaṃ ohāya 
 sayameva pattacīvaramādāya jetavanā nikkhamitvā ekaṃ paccantagāmaṃ 
 nissāya araññe vihariṃsu  Aññataropi vighāsādapuriso therānaṃ 
 upaṭṭhānaṃ karonto tattheva ekamante vasi  So therānaṃ 
 samaggavāsaṃ disvā ime ativiya samaggā vasanti sakkā nukho ete 
 aññamaññaṃ bhinditunti cintetvā sārīputtattheraṃ upasaṅkamitvā 
 kinnukho bhante ayyena mahāmoggallānattherena saddhiṃ tumhākaṃ 
 kiñci veraṃ atthīti pucchi  Kiṃ panāvusoti  Esa bhante 
 mamāgatakāle sārīputto nāma jātigottakulappadesehi vā 
 suttaganthehi   vā paṭivedhaiddhīhi vā mayā saddhiṃ kiṃ pahotīti tumhākaṃ 
 aguṇameva kathesīti  Thero sitaṃ katvā gaccha tvaṃ āvusoti 
 āha  So aparasmimpi divase mahāmoggallānattherampi upasaṅkamitvā 
 tatheva kathesi  Sopi naṃ sitaṃ katvā gaccha tvaṃ 
  Footnote    sutagandhehi  
  
  
 page     
 Āvusoti vatvā sārīputtattheraṃ upasaṅkamitvā āvuso esa 
 vighāsādo tumhākaṃ santike kiñci kathesīti pucchi  Āvuso 
 mayāpi saddhiṃ kathesi imaṃ nīharituṃ vaṭṭatīti  Sādhu āvuso 
 nīharāti vutte thero mā idha vasīti accharaṃ paharitvā taṃ 
 nīhari  Te ubhopi samaggasaṃvāsaṃ vasitvā satthu santikaṃ gantvā 
 vanditvā nisīdiṃsu  Satthā paṭisanthāraṃ katvā sukhena vassaṃ 
 vasitthāti pucchi  Bhante eko vighāsādo amhe bhinditukāmo 
 hutvā bhindituṃ asakkonto palāyīti vutte nakho so sārīputta 
 idāneva pubbepesa tumhe bhindissāmīti bhindituṃ asakkonto 
 palāyīti vatvā tehi yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 araññe rukkhadevatā ahosi  Tadā sīho ca byaggho ca araññe 
 pabbataguhāyaṃ vasanti  Eko sigālo te upaṭṭhahanto tesaṃ vighāsaṃ 
 khāditvā mahākāyo hutvā ekadivasaṃ cintesi mayā sīhabyagghānaṃ 
 maṃsaṃ na khāditapubbaṃ mayā ime dve jane bhindituṃ vaṭṭati tato 
 tesaṃ kalahaṃ katvā matānaṃ maṃsaṃ khādissāmīti  So sīhaṃ 
 upasaṅkamitvā kiṃ sāmi tumhākaṃ byagghena saddhiṃ kiñci veraṃ atthīti 
 pucchi  Kiṃ pana sammāti  Esa bhante mama āgatakāle sīho 
 nāma sarīravaṇṇena vā ārohapariṇāhena vā jātibalaviriyehi vā 
 mama kalabhāgampi na pāpuṇātīti tumhākaṃ aguṇameva kathesīti  
 Atha naṃ sīho gaccha tvaṃ na so evaṃ kathessatīti āha  
  
  
 page     
 Byagghampi upasaṅkamitvā eteneva upāyena kathesi  Taṃ sutvā 
 byaggho sīhaṃ upasaṅkamitvā samma tvaṃ kira idañcidañca vadesīti 
 pucchanto paṭhamaṃ gāthamāha 
         vaṇṇārohena jātiyā     balanikkamanena ca 
         subāhu na mayā seyyo    sudāḍho iti bhāsasīti  
      Tattha balanikkamanena cāti kāyabalena ceva viriyabalena ca  
 Subāhu na mayā seyyoti ayaṃ subāhu nāma byaggho etehi 
 kāraṇehi mayā neva sadiso na uttaritaroti saccaṃ kira tvaṃ 
 sobhanāhi dāḍhāhi samannāgato sudāḍho migarājā evaṃ vadesīti  
      Taṃ sutvā sudāḍho sesā catasso gāthā abhāsi 
         vaṇṇārohena jātiyā     balanikkamanena ca 
         sudāḍho na mayā seyyo   subāhu iti bhāsasi 
         evañce maṃ viharantaṃ      subāhu samma dubbhasi 
         nadānāhaṃ tayā saddhiṃ      saṃvāsamabhirocaye 
         yo paresaṃ vacanāni       saddahetha yathātathaṃ 
         khippaṃ bhijjetha mittasmiṃ     verañca pasave bahuṃ 
              na so mitto yo sadā appamatto 
              bhedāsaṅkī randhamevānupassī 
              yasmiñca seti urasīva putto 
              save mitto yo abhejjo parebhīti  
      Tattha sammāti vayassa  Dubbhasīti yadi evaṃ tayā saddhiṃ 
  
  
 page     
 Samaggavāsaṃ vasantaṃ maṃ sigālassa kathaṃ gahetvā tvaṃ dubbhasi hanituṃ 
 icchasi itodāni paṭṭhāya ahaṃ tayā saddhiṃ vāsaṃ na abhirocaye  
 Yathātathanti tattato yathātathaṃ yathātacchaṃ avisaṃvādakena ariyena 
 vuttaṃ vacanaṃ saddhāyitabbaṃ  Evaṃ yo yesañca tesañca paresaṃ 
 vacanāni saddahethāti attho  Yo sadā appamattoti yo niccaṃ 
 appamatto hutvā mittassa vissāsaṃ na deti so mitto nāma 
 na hotīti attho  Bhedāsaṅkīti ajja bhijjissati sve bhijjissatīti 
 evaṃ mittassa bhedameva āsaṅkati  Randhamevānupassīti chiddaṃ 
 vivarameva passanto  Urasīva puttoti yasmiṃ mitte mātu hadaye 
 putto viya nirāsaṅko nibbhayo seti  
      Iti imāhi catūhi gāthāhi sīhena mittaguṇe kathite byaggho 
 mayhaṃ dosoti sīhaṃ khamāpesi  Te tatheva samaggavāsaṃ vasiṃsu  
 Sigālo pana palāyitvā aññattha gatoti  
      Satthā imaṃ dhammadesanaṃ āharitvā jātakaṃ samodhānesi tadā 
 sigālo vighāsādo ahosi sīho sārīputto byaggho moggallāno 
 taṃ kāraṇaṃ paccakkhato disvā tasmiṃ vane nivuṭṭharukkhadevatā 
 pana ahamevāti  
                     Vaṇṇārohajātakaṃ paṭhamaṃ 
                         
                        sīlavīmaṃsajātakaṃ 
      sīlaṃ seyyoti idaṃ satthā jetavane viharanto ekaṃ 
  
  
 page     
 Sīlavīmaṃsakabrāhmaṇaṃ ārabbha kathesi  
      Taṃ kira rājā esa sīlasampannoti aññehi brāhmaṇehi 
 atirekaṃ katvā passati  So cintesi kinnukho maṃ rājā sīlavāti 
 garuṃ katvā passati udāhu sutadhārayuttoti vīmaṃsissāmi tāva 
 sīlassa vā sutassa vā mahantabhāvanti  So ekadivasaṃ heraññikaphalakato 
 kahāpaṇaṃ gaṇhāti  Heraññiko garubhāvena na kiñci 
 āha  Dutiyavārepi na kiñci āha  Tatiyavāre pana taṃ 
 vilumpakacorakoti gāhāpetvā rañño dassetvā kiṃ iminā 
 katanti vutte kuṭumbaṃ vilumpatīti āha  Saccaṃ kira brāhmaṇāti  
 Na mahārāja kuṭumbaṃ vilumpāmi mayhaṃ pana sīlaṃ nukho mahantaṃ 
 sutaṃ nukhoti kukkuccaṃ ahosi svāhaṃ etesu kataraṃ nukho 
 mahantanti vīmaṃsanto tayo vāre kahāpaṇaṃ gaṇhiṃ taṃ maṃ esa 
 bandhāpetvā tumhākaṃ dasseti idāni me sutato sīlassa 
 mahantabhāvo ñāto na me gharāvāsenattho pabbajissāmahanti 
 pabbajjaṃ anujānāpetvā gharadvāraṃ anoloketvāva jetavanaṃ gantvā 
 satthāraṃ pabbajjaṃ yāci  Tassa satthā pabbajjañca upasampadañca 
 dāpesi  So acirupasampanno vipassitvā aggaphale 
 patiṭṭhahi  
      Bhikkhū dhammasabhāyaṃ kathaṃ samuṭṭhāpesuṃ āvuso asukabrāhmaṇo 
 attano sīlaṃ vīmaṃsitvā pabbajito vipassitvā arahattaṃ pattoti  
 Satthā āgantvā kāyanuttha bhikkhave etarahi kathāya sannisinnāti 
  
  
 page     
 Pucchitvā imāya nāmāti vutte na bhikkhave idāneva ayameva 
 pubbepi paṇḍitā sīlaṃ vīmaṃsitvā pabbajitvā attano patiṭṭhaṃ 
 akaṃsuyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 brāhmaṇakule nibbattitvā vayappatto takkasilāyaṃ sabbasippāni 
 uggaṇhitvā bārāṇasiṃ gantvā rājānaṃ passi  Rājā tassa 
 purohitaṭṭhānaṃ adāsi  So pañca sīlāni rakkhati  Rājāpi naṃ 
 sīlavāti garuṃ katvā passi  So cintesi kinnukho rājā 
 sīlavāti maṃ garuṃ katvā passati udāhu sutadhārayuttoti  Sabbaṃ 
 paccuppannavatthusadisameva  Idha pana so brāhmaṇo idāni me 
 sutato sīlassa mahantabhāvo ñātoti vatvā imā pañca gāthā abhāsi 
         sīlaṃ seyyo sutaṃ seyyo     iti me saṃsayo ahu 
         sīlameva sutā seyyo       iti me natthi saṃsayo 
         moghā jāti ca vaṇṇo ca     sīlameva kiruttamaṃ 
         sīlena anupetassa          sutenattho na vijjati 
         khattiyo ca adhammaṭṭho       vesso cādhammanissito 
         te pariccajjubho loke      upapajjanti duggatiṃ 
         khattiyā brāhmaṇā vessā   suddā caṇḍālapukkusā 
         idha dhammaṃ caritvāna         bhavanti tidive samā 
         na vedā samparāyāya       na jāti napi bandhavā 
         sakañca sīlasaṃsuddhaṃ           samparāyasukhāvahanti  
  
  
 page     
      Tattha sīlameva sutā seyyoti sutapariyattito sataguṇena 
 sahassaguṇena sīlameva uttaritaranti  Evañcapana vatvā sīlaṃ 
 nāmetaṃ ekavidhaṃ saṃvaravasena duvidhaṃ cārittavārittavasena tividhaṃ 
 kāyikavācasikamānasikavasena catubbidhaṃ pāṭimokkhasaṃvaraindriyasaṃvara 
 ājīvapārisuddhipaccayasannissitavasenāti mātikaṃ ṭhapetvā vitthārento 
 sīlassa vaṇṇaṃ abhāsi  Moghāti aphalā tucchā  Jātīti 
 khattiyakulādīsu nibbatti  Vaṇṇoti sarīravaṇṇo abhirūpabhāvo  
 Yā hi yasmā sīlarahitassa jātisampadā vā vaṇṇasampadā vā 
 saggasukhaṃ dātuṃ na sakkoti tasmā ubhayampi taṃ moghanti āha  
 Sīlameva kirāti anussavavasena vadati na pana sayaṃ jānāti  
 Anupetassāti anupagatassa  Sutenattho na vijjatīti sīlarahitassa 
 sutapariyattimattena idhaloke vā paraloke vā kāci vuḍḍhi 
 nāma natthi  Tato parā dve gāthā jātiyā moghabhāvaṃ 
 dassanatthaṃ vuttā  Tattha te pariccajjubho loketi te dussīlā 
 devalokañca manussalokañcāti ubhopi loke pariccajitvā duggatiṃ 
 upapajjanti  Caṇḍālapukkusāti chavacchaḍḍakacaṇḍālā ca pupphacchaḍḍaka 
 pukkusā ca  Bhavanti tidive samāti ete sabbepi sīlānubhāvena 
 devaloke nibbattā samā honti nibbisesā devātveva saṅkhyaṃ 
 gacchanti  Pañcamagāthā sabbesampi sutādīnaṃ moghabhāvaṃ dassanatthaṃ 
 vuttā  Tassattho mahārāja ete vedādayo ṭhapetvā idhaloke 
 yasamattadānaṃ samparāye dutiye vā tatiye vā bhave yasaṃ vā sukhaṃ 
  
  
 page     
 Vā dātuṃ nāma na sakkonti parisuddhaṃ pana attano sīlameva taṃ 
 sakkotīti  
      Evaṃ mahāsatto sīlaguṇe kathetvā rājānaṃ pabbajjaṃ 
 anujānāpetvā taṃdivasameva himavantaṃ pavisitvā isipabbajjaṃ pabbajitvā 
 abhiññā ca samāpattiyo ca nibbattetvā brahmalokaparāyano 
 ahosi  
      Satthā imaṃ dhammadesanaṃ āharitvā jātakaṃ samodhānesi tadā 
 sīlaṃ vīmaṃsitvā isipabbajjaṃ pabbajito ahamevāti  
                      Sīlavīmaṃsajātakaṃ dutiyaṃ 
                         
                         hirijātakaṃ 
      hirintarantanti idaṃ satthā jetavane viharanto anāthapiṇḍikassa 
 sahāyaṃ paccantavāsiseṭṭhiṃ ārabbha kathesi  
      Dvepi vatthūni ekanipāte navamavaggassa pariyosānajātake 
 vitthāritāneva  Idha pana paccantavāsiseṭṭhino manussā 
 acchinnasabbasāpateyyā attano santakassa assāmino hutvā palātāti 
 bārāṇasīseṭṭhissa ārocite bārāṇasīseṭṭhī attano santikaṃ 
 āgatānaṃ kattabbaṃ akarontā nāma paṭikārake na labhantiyevāti 
 vatvā imā gāthā abhāsi 
               hirintarantaṃ vijigucchamānaṃ 
               tavāhamasmi iti bhāsamānaṃ 
  
  
 page     
               Seyyāni kammāni anādiyantaṃ 
               neso mamanti iti naṃ vijaññā 
         yaṃ hi kayirā taṃ hi vade   yaṃ na kayirā na taṃ vade 
         akarontaṃ bhāsamānaṃ      parijānanti paṇḍitā 
               na so mitto yo sadā appamatto 
               bhedāsaṅkī randhamevānupassī 
               yasmiñca seti urasīva putto 
               save mitto yo abhejjo parebhi 
         pāmojjakaraṇaṃ ṭhānaṃ     pasaṃsāvahanaṃ sukhaṃ 
         phalānisaṃso bhāveti     vahanto porisaṃ dhuraṃ 
         pavivekarasaṃ pitvā      rasaṃ upasamassa ca 
         niddaro hoti nippāpo  dhammapītirasaṃ pivanti  
      Tattha hirintarantanti lajjaṃ atikkantaṃ  Vijigucchamānanti 
 mettābhāvena jigucchayamānaṃ  Tavāhamasmīti tava ahaṃ mittoti 
 kevalaṃ vacanamatteneva bhāsamānaṃ  Seyyāni kammānīti dassāmi 
 karissāmīti vacanassa anurūpāni uttamakammāni anādiyantaṃ akarontaṃ  
 Neso mamanti evarūpaṃ puggalaṃ na eso mama mittoti vijaññā  
 Pāmojjakaraṇaṃ ṭhānanti dānampi sīlampi bhāvanampi paṇḍitehi 
 kalyāṇamittehi saddhiṃ mittabhāvopi  Idha pana vuttappakāraṃ mittabhāvameva 
 sandhāyevamāha  Paṇḍitena hi kalyāṇamittena saddhiṃ mittabhāvo 
 pāmojjampi karoti pasaṃsampi āvahati idhalokaparalokesu 
  
  
 page     
 Kāyikacetasikasukhahetuto sukhantipi vuccati tasmā etaṃ phalañca 
 ānisaṃsañca sampassamāno phalānisaṃso kulaputto purisehi vahitabbaṃ 
 dānasīlabhāvanāmittabhāvasaṅkhātaṃ catubbidhampi porisaṃ dhuraṃ vahanto etaṃ 
 mittabhāvasaṅkhātaṃ pāmujjakaraṇaṃ ṭhānaṃ pasaṃsāvahanaṃ sukhaṃ bhāveti vaḍḍheti 
 na paṇḍitehi mittabhāvaṃ bhindatīti dīpeti  Pavivekarasanti kāyacitta 
 upadhivivekānaṃ rasaṃ te viveke nissāya uppannaṃ somanassarasaṃ  Upasamassa 
 cāti kilesavūpasamena laddhasomanassassa  Niddaro hoti nippāpoti 
 sabbakilesadarathābhāvena niddaro kilesābhāvena nippāpo hoti  
 Dhammapītirasanti dhammapītisaṅkhātaṃ rasaṃ vimuttipītiṃ pivantoti attho  
      Iti mahāsatto pāpamittasaṃsaggato ubbiggo pavivekarasena 
 amatamahānibbānaṃ pāpetvā desanāya kūṭaṃ gaṇhi  
      Satthā imaṃ dhammadesanaṃ āharitvā jātakaṃ samodhānesi tadā 
 paccantavāsī idāni paccantavāsīyeva tadā bārāṇasīseṭṭhī 
 ahamevāti  
                       Hirijātakaṃ tatiyaṃ 
                         
                       khajjopanakajātakaṃ 
      konu santamhi pajjoteti ayaṃ khajjopanakapañho mahāummaṅge 
 vitthārato āvibhavissati  
                    Khajjopanakajātakaṃ catutthaṃ 
                       
  
  
 page     
                       Ahituṇḍikajātakaṃ 
      dhuttomhīti idaṃ satthā jetavane viharanto ekaṃ mahallakaṃ 
 bhikkhuṃ ārabbha kathesi  
      Vatthu heṭṭhā sālakajātake vitthāritaṃ  Idhāpi so mahallako 
 ekaṃ gāmadārakaṃ pabbājetvā akkosati paharati  Dārako 
 palāyitvā vibbhami  Dutiyampi taṃ pabbājetvā tatheva akāsi  
 Dutiyampi vibbhamitvā puna yāciyamāno oloketumpi na icchati  
 Bhikkhū dhammasabhāyaṃ kathaṃ samuṭṭhāpesuṃ āvuso asukamahallako attano 
 sāmaṇerena sahāpi vināpi vattituṃ na sakkoti itaro tassa dosaṃ 
 disvā puna oloketumpi na icchati suhadayo kumārakoti  Satthā 
 āgantvā kāyanuttha bhikkhave etarahi kathāya sannisinnāti pucchitvā 
 imāya nāmāti vutte na bhikkhave idāneva pubbepesa sāmaṇero 
 suhadayova sakiṃ dosaṃ disvā puna oloketumpi na icchatīti 
 vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 dhaññavāṇijakule nibbattitvā vayappatto dhaññavikkayena jīvitaṃ 
 kappesi  Atheko ahituṇḍiko makkaṭaṃ gahetvā sikkhāpetvā 
 ahiṃ kīḷāpento bārāṇasiyaṃ ussave ghuṭṭhe taṃ makkaṭaṃ 
 dhaññavāṇijakassa santike ṭhapetvā kīḷanto satta divasāni cari  Sopi 
 vāṇijo makkaṭassa khādanīyaṃ bhojanīyaṃ adāsi  Ahituṇḍiko 
 sattame divase ussavakīḷāya   mutto āgantvā taṃ makkaṭaṃ 
  Footnote     ussavakīḷāmatto  
  
  
 page     
 Veḷupesikāya tikkhattuṃ paharitvā taṃ ādāya uyyānaṃ gantvā bandhitvā 
 niddaṃ okkami  Makkaṭo bandhanaṃ mocetvā ambarukkhaṃ āruyha ambāni 
 khādanto nisīdi  So pabuddho rukkhe makkaṭaṃ disvā etaṃ mayā 
 upalāpetvā gahetuṃ vaṭṭatīti tena saddhiṃ sallapanto paṭhamaṃ gāthamāha 
         dhuttomhi   samma sumukha      jūte akkhaparājito 
         harehi   ambapakkāni       viriyante bhakkhayāmaseti  
      Tattha akkhaparājitoti akkhehi parājito  Harehīti pātehi  
 Pātehītipi pāṭho  
      Taṃ sutvā makkaṭo sesagāthā abhāsi 
         alikaṃ vata maṃ samma           abhūtena pasaṃsasi 
         ko te suto vā diṭṭho vā   sumukho nāma makkaṭo 
         ajjāpi me taṃ manasi         yaṃ maṃ tvaṃ ahituṇḍika 
         dhaññāpaṇaṃ pavisitvā          matto chātaṃ hanāsi maṃ 
         tāhaṃ saraṃ dukkhaseyyaṃ         api rajjampi kāraye 
         nevāhaṃ yācito dajjaṃ        tathāhi bhayatajjito 
         yañca jaññā kule jātaṃ       gabbhe tittaṃ amacchariṃ 
         tena sakhiñca mittañca         dhīro sandhātumarahatīti  
      Tattha alikaṃ vatāti musā vata  Abhūtenāti avijjamānena  
 Ko teti kattha tayā  Sumukhoti sundaramukho  Ahituṇḍikāti taṃ 
 ālapati  Ahiguṇḍikātipi pāṭho  Chātanti jighacchābhibhūtaṃ dubbalaṃ 
  Footnote     vuttomhi       sevehi  
  
  
 page     
 Kapaṇaṃ  Hanāsīti veḷupesikāya tikkhattuṃ paharasi  Tāhanti taṃ 
 ahaṃ  Saranti saranto  Dukkhaseyyanti tasmiṃ āpaṇe dukkhasayanaṃ  
 Api rajjampi kārayeti sacepi bārāṇasīrajjaṃ gahetvā mayhaṃ datvā 
 maṃ rajjaṃ kāreyyāsi evampi taṃ nevāhaṃ yācito dajjaṃ taṃ 
 ekampi ambapakkaṃ ahaṃ tayā yācito na dadeyyaṃ  Kiṃkāraṇā  
 Tathāhi bhayatajjitoti tathāhi ahaṃ tayā bhayena tajjitoti attho  
 Gabbhe tittanti subhojanena mātukucchiyaṃyeva alaṅkatapaṭiyatte 
 sayanagabbheyeva vā tittaṃ bhogāsāya akapaṇaṃ  Sakhiñca mittañcāti 
 sakhibhāvañca mittabhāvañca tathārūpena kule jātena tittena akapaṇena 
 amaccharinā saddhiṃ paṇḍito sandhātuṃ puna ghaṭetuṃ arahati tayā 
 kapaṇena ahituṇḍikena saddhiṃ ko pana mittabhāvaṃ ghaṭetīti attho  
      Evañca pana vatvā vānaro vanaghaṭaṃ sahasā pāvisi  
      Satthā imaṃ dhammadesanaṃ āharitvā jātakaṃ samodhānesi tadā 
 ahituṇḍiko mahallakatthero ahosi makkaṭo sāmaṇero 
 dhaññavāṇijo ahamevāti  
                     Ahituṇḍikajātakaṃ pañcamaṃ 
                        
                        gumbiyajātakaṃ 
      madhuvaṇṇaṃ madhurasanti idaṃ satthā jetavane viharanto ukkaṇṭhitaṃ 
 bhikkhuṃ ārabbha kathesi  
      Taṃ hi satthā saccaṃ kira tvaṃ bhikkhu ukkaṇṭhitosīti pucchitvā 
  
  
 page     
 Saccaṃ bhanteti vutte kiṃ disvāti vatvā alaṅkatamātugāmaṃ 
 bhanteti vutte bhikkhu ime pañca kāmaguṇā nāma ekena gumbiyena 
 yakkhena halāhalavisaṃ pakkhipitvā magge ṭhapitamadhusadisāti vatvā tena 
 yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 satthavāhakule nibbattitvā vayappatto bārāṇasito pañcahi sakaṭasatehi 
 bhaṇḍaṃ ādāya vohāratthāya gacchanto mahāvattaniaṭavīdvāraṃ 
 patvā satthake sannipātetvā ambho imasmiṃ magge 
 visapaṇṇapupphaphalādīni atthi tumhe kiñci akhāditapubbaṃ khādantā maṃ 
 apucchitvā mā khādatha amanussāpi visaṃ pakkhipitvā bhattapūṭamadhukkhandhaphalādīni 
 magge ṭhapenti tānipi maṃ anāpucchā mā khādathāti 
 ovādaṃ datvā maggaṃ paṭipajji  Atheko gumbiyo nāma yakkho 
 aṭaviyā majjhaṭṭhāne magge paṇṇāni attharitvā halāhalavisasaṃyuttāni 
 madhupiṇḍāni ṭhapetvā sayaṃ maggasāmante madhuṃ gaṇhanto viya 
 rukkhe koṭṭento vicarati  Ajānantā puññatthāya ṭhapitāni 
 bhavissantīti khāditvā jīvitakkhayaṃ pāpuṇanti  Amanussā āgantvā 
 te khādanti  Bodhisattassa satthakamanussāpi tāni disvā ekacce 
 lolajātikā adhivāsetuṃ asakkontā khādiṃsu  Paṇḍitajātikā 
 pucchitvā khādissāmāti gahetvā aṭṭhaṃsu  Bodhisatto te disvā 
 hatthagatāni chaḍḍāpesi  Yehi paṭhamataraṃ khāditāni te mariṃsu  Yehi 
 aḍḍhakhāditāni tesaṃ vamanavirecanaṃ datvā vantakāle catumadhuraṃ adāsi  
  
  
 page     
 Iti te tassa ānubhāvena jīvitaṃ paṭilabhiṃsu  Bodhisatto sotthinā 
 icchitaṭṭhānaṃ gantvā bhaṇḍaṃ visajjetvā attano gehameva agamāsi  
      Tamatthaṃ kathento satthā imā abhisambuddhagāthā abhāsi 
              madhuvaṇṇaṃ madhurasaṃ         madhugandhaṃ visaṃ ahu 
              gumbiyo ghāsamesāno    araññe odahī visaṃ 
              madhu iti maññamānā      ye taṃ visamasāyisuṃ 
              tesantaṃ kaṭukaṃ āsi      maraṇaṃ tenupāgamuṃ 
              ye ca kho paṭisaṅkhāya    visanti   parivajjayuṃ 
              te āturesu sukhitā     dayhamānesu nibbutā 
              evameva manussesu      visakāmā samohitā 
              āmisaṃ bandhanañcetaṃ      maccuvaso guhāsayo 
              evameva ime kāme    āturā paricārike 
              ye sadā parivajjanti     saṅgaṃ loke upaccagāti  
      Tattha gumbiyoti tasmiṃ vanagumbe vicaraṇena evaṃ laddhanāmo 
 yakkho  Ghāsamesānoti taṃ visaṃ khāditvā mate khādissāmīti evaṃ 
 attano ghāsaṃ pariyesanto  Odahīti taṃ madhunā samānavaṇṇagandharasaṃ 
 visaṃ nikkhipi  Kaṭukaṃ āsīti tikhiṇaṃ ahosi  Maraṇaṃ tenupāgamunti 
 tena visena te sattā maraṇaṃ upagatā  Āturesūti visavegena 
 āsannamaraṇesu  Dayhamānesūti visatejeneva dayhamānesu  
 Visakāmā samohitāti yathā tasmiṃ vattanimahāmagge visaṃ samohitaṃ 
  Footnote     visantaṃ  
  
  
 page     
 Nikkhittaṃ evaṃ manussesupi teyeva ete rūpādayo pañca vatthukāmā 
 tattha tattha samohitā nikkhittā te visanti veditabbā  Āmisaṃ 
 bandhanañcetanti ete pañca kāmaguṇā nāma evaṃ imassa maccubhūtassa 
 lokassa   māravālisikena pakkhittaṃ āmisañcetaṃ bhavābhavato 
 nikkhamituṃ appadānena adduādibhedaṃ nānappakāraṃ bandhanañca  
 Maccuvaso guhāsayoti sarīraguhāya vasanato maraṇaṃ maccuvaso  
 Evameva ime kāmeti yathā vattanimahāmagge visaṃ nikkhittaṃ evaṃ 
 tattha tattha nikkhitte ime kāme  Āturāti ekantamaraṇadhammatāya 
 āturā āsannamaraṇā paṇḍitamanussā  Paricāriketi 
 kilesaparicārike kilesabandhake  Ye sadā parivajjantīti ye 
 vuttappakārā paṇḍitapurisā niccaṃ ete evarūpe kāme vajjenti  
 Saṅgaṃ loketi loke saṅganaṭṭhena   saṅganti laddhanāmaṃ rāgādibhedaṃ 
 kilesajātaṃ  Upaccagāti atītā nāmāti veditabbā  Atikkamantīti 
 vā attho  
      Satthā saccāni pakāsetvā jātakaṃ samodhānesi  Saccapariyosāne 
 ukkaṇṭhitabhikkhu sotāpattiphale patiṭṭhahi  Tadā satthavāho ahamevāti  
                      Gumbiyajātakaṃ chaṭṭhaṃ 
                       
  Footnote    lāmakassa    lagganaṭaṭhena  
  
  
 page     
                        Sāliyajātakaṃ 
      yvāyaṃ sāliyacchāpoti idaṃ satthā veḷuvane viharanto āvuso 
 devadatto tāsakārakopi bhavituṃ nāsakkhīti vacanaṃ ārabbha kathesi  
      Tadā hi satthā na bhikkhave idāneva pubbepesa mama 
 tāsakārakopi bhavituṃ nāsakkhīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 gāmake kuṭumbiyakule nibbattitvā taruṇakāle paṃsukīḷakehi dārakehi 
 saddhiṃ gāmadvāre nigrodharukkhamūle kīḷati  Tadā eko dubbalavejjo 
 gāme kiñci kammaṃ alabhitvā nikkhanto taṃ ṭhānaṃ patvā 
 ekaṃ sappaṃ viṭapabbhantarena sīsaṃ nīharitvā niddāyantaṃ disvā mayā 
 gāme kiñci na laddhaṃ ime dārake vañcetvā sappena ḍaṃsāpetvā 
 tikicchitvā kiñcideva gaṇhissāmīti cintetvā bodhisattaṃ 
 āha sace sāliyacchāpaṃ passeyyāsi gaṇheyyāsīti  Āma 
 gaṇheyyanti  Passeso viṭapabbhantare sayitoti  So tassa 
 sappabhāvaṃ ajānanto rukkhaṃ āruyha taṃ gīvāyaṃ gahetvā sappoti 
 ñatvā nivattituṃ adento suggahitaṃ gahetvā vegena khipi  
 So gantvā vejjassa gīvāyaṃ patito gīvaṃ paliveṭhetvā kara 
 karāti ḍaṃsitvā tattheva naṃ pātetvā palāyi  Manussā 
 parivārayiṃsu  Mahāsatto sampattaparisāya dhammaṃ desento imā gāthā 
 abhāsi 
  
  
 page     
              Yvāyaṃ sāliyacchāpoti    kaṇhasappaṃ agāhayi 
              tena sappenayaṃ daṭṭho    hato pāpānusāsako 
              ahantaramahantāraṃ       yo naro hantumicchati 
              evaṃ so nihato seti    yathāyaṃ puriso hato 
              ahanantamaghātentaṃ       yo naro hantumicchati 
              evaṃ so nihato seti    yathāyaṃ puriso hato 
              yathā paṃsumuṭṭhi puriso     paṭivātaṃ paṭikkhipe 
              tameva so rajo hanti    yathāyaṃ puriso hato 
                  yo appaduṭṭhassa narassa dussati 
                  suddhassa posassa anaṅgaṇassa 
                  tameva bālaṃ pacceti pāpaṃ 
                  sukhumo rajo paṭivātaṃva khittoti  
      Tattha yvāyanti yo ayaṃ  Ayameva vā pāṭho  Sappenayanti 
 yo ayaṃ tena sappena daṭṭho  Pāpānusāsakoti pāpakaṃ 
 anusāsako  Ahantaranti apaharantaṃ  Ahantāranti amārentaṃ  
 Setīti matasayanaṃ sayati  Aghātentanti amārentaṃ  Suddhassāti 
 niraparādhassa  Posassāti sattassa  Anaṅgaṇassāti idampi 
 niraparādhabhāvaññeva sandhāya vuttaṃ  Paccetīti kammasarikkhakaṃ 
 hutvā paṭieti  
      Satthā imaṃ dhammadesanaṃ āharitvā jātakaṃ samodhānesi tadā 
  Footnote     ahanantamahantāraṃ  
  
  
 page     
 Dubbalavejjo devadatto ahosi paṇḍitadārako pana ahamevāti  
                      Sāliyajātakaṃ sattamaṃ 
                         
                        tacasārajātakaṃ 
      amittahatthatthagatāti idaṃ satthā jetavane viharanto paññāpāramiṃ 
 ārabbha kathesi  
      Tadā hi satthā na bhikkhave idāneva pubbepi tathāgato 
 paññavā upāyakusaloyevāti vatvā tehi yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 gāmake kuṭumbikakule nibbattitvāti sabbaṃ purimajātakaniyāmeneva 
 kathetabbaṃ  Idha pana vejje mate gāmavāsino manussamārakāti 
 te dārake kudaṇḍakehi   bandhitvā rañño dassessāmāti bārāṇasiṃ 
 nayiṃsu  Bodhisatto antarāmaggeyeva sesadārakānaṃ ovādaṃ adāsi 
 tumhe mā bhāyittha rājānaṃ disvāpi abhītā tuṭṭhindriyā 
 bhaveyyātha rājā amhehi saddhiṃ paṭhamataraṃ kathessati tato 
 paṭṭhāya ahaṃ jānissāmīti  Te sādhūti sampaṭicchitvā tathā kariṃsu  
 Rājā te abhīte tuṭṭhindriye disvā ime manussamārakāti kudaṇḍakabandhā 
 ānītā evarūpaṃ dukkhaṃ pattāpi na bhāyanti tuṭṭhindriyāyeva 
 kinnukho etesaṃ asocanakāraṇaṃ pucchissāmi neti pucchanto paṭhamaṃ 
 gāthamāha 
  Footnote     gaddūlehi  
  
  
 page     
                Amittahatthatthagatā       tacasārasamappitā 
                pasannamukhavaṇṇātha        kasmā tumhe na socathāti  
      Tattha amittahatthatthagatāti kudaṇḍakehi gīvāyaṃ bandhitvā 
 ānentānaṃ amittānaṃ hatthagatā  Tacasārasamappitāti veḷudaṇḍakehi 
 bandhattā evamāha  Kasmāti evarūpaṃ byasanaṃ pattāpi tumhe 
 kiṃkāraṇā na socathāti pucchati  
      Taṃ sutvā bodhisatto sesagāthā abhāsi 
                na socanāya paridevanāya 
                attho ca labbhā api appakopi 
                socantamenaṃ dukkhitaṃ viditvā 
                paccatthikā attamanā bhavanti 
                yato ca kho paṇḍito āpadāsu 
                na vedhati atthavinicchayaññū 
                paccatthikāssa dukkhitā bhavanti 
                disvā sukhaṃ adhikāraṃ   purāṇaṃ 
                jappena mantena subhāsitena 
                anuppadānena paveṇiyā vā 
                yathā yathā yattha labhetha atthaṃ 
                tathā tathā tattha parakkameyya 
                yato ca jāneyya alabbhaneyyo 
  Footnote     mukhaṃ avikāraṃ  
  
  
 page     
                Mayā vā aññena vā esa attho 
                asocamāno adhivāsayeyya 
                kammaṃ daḷhaṃ kinti karomidānīti  
      Tattha atthoti vuḍḍhi  Paccatthikā attamanāti etaṃ purisaṃ 
 socantaṃ dukkhitaṃ viditvā paccāmittā tuṭṭhacittā honti tesaṃ 
 tussanakāraṇaṃ nāma paṇḍitena kātuṃ na vaṭṭatīti dīpeti  Yatoti 
 yadā  Na vedhatīti cittutrāsabhayena na kampati  Atthavinicchayaññūti 
 tassa tassa atthassa vinicchayakusalo  Jappenāti mantaparijappanena  
 Mantenāti paṇḍitehi saddhiṃ mantaggahaṇena  Subhāsitenāti 
 piyavacanena  Anuppadānenāti lañcadānena  Paveṇiyāti 
 kulavaṃsena  Idaṃ vuttaṃ hoti mahārāja paṇḍitena nāma āpadāsu 
 uppannāsu na socitabbaṃ na kilamitabbaṃ imesu pana pañcasu kāraṇesu 
 aññataravasena paccāmittā jinitabbā sace hi sakkoti mantaṃ 
 parijappitvā mukhabandhaṃ katvāpi te jinitabbā tathā asakkontena 
 paṇḍitena tehi saddhiṃ mantetvā ekaṃ upāyaṃ sallakkhetvā jinitabbā 
 piyavacanaṃ vattuṃ sakkontena piyaṃ vatvāpi te jinitabbā tathā 
 asakkontena vinicchayāmaccānaṃ lañcampi datvā jinitabbā tathā 
 asakkontena kulavaṃsaṃ kathetvā mayaṃ asukappaveṇiyā āgatā tumhākañca 
 ekova pubbapurisoti evaṃ vijjamānaññātikoṭiṃ ghaṭetvāpi 
 jinitabbāevāti  Yathā yathāti etesu pañcasu kāraṇesu yena 
 yena kāraṇena yattha yattha attano vuḍḍhiṃ labheyya  Tathā 
  
  
 page     
 Tathāti tena tena kāraṇena tattha tattha parakkameyya parakkamaṃ 
 katvā paccatthike jineyyāti adhippāyo  Yato ca jāneyyāti 
 yadā pana jāneyya mayā vā aññena vā esa attho 
 alabbhaneyyo nānappakārena vāyamitvāpi na sakkā laddhuṃ tadāpi 
 paṇḍitapuriso asocamāno akilamāno mayā pubbe kataṃ kammaṃ 
 daḷhaṃ thiraṃ na sakkā paṭibāhituṃ idāni kiṃ sakkā kātunti 
 adhivāseyyāti  
      Rājā bodhisattassa dhammakathaṃ sutvā kammaṃ sodhetvā 
 niddosabhāvaṃ ñatvā kudaṇḍake nīharāpetvā mahāsattassa mahantaṃ yasaṃ 
 datvā attano atthadhammānusāsakaamaccaratanaṃ akāsi  Sesadārakānampi 
 yasaṃ datvā ṭhānantarāni adāsi  
      Satthā imaṃ dhammadesanaṃ āharitvā jātakaṃ samodhānesi tadā 
 bārāṇasīrājā ānando ahosi dārakā therānutherā paṇḍitadārako 
 pana ahamevāti  
                     Tacasārajātakaṃ aṭṭhamaṃ 
                         
                       mittavindukajātakaṃ 
      kyāhaṃ devānamakaranti idaṃ satthā jetavane viharanto ekaṃ 
 dubbacabhikkhuṃ ārabbha kathesi  
      Vatthu mahāmittavindukajātake āvibhavissati  Ayaṃ pana mittavinduko 
 samudde khitto atriccho hutvā purato gantvā 
  
  
 page     
 Nerayikasattānaṃ pacanaṭṭhānaṃ ussudanirayaṃ   disvā ekaṃ nagaranti saññāya 
 pavisitvā khuracakkaṃ āsādeti  Tadā bodhisatto devaputto 
 hutvā ussudanirayacārikaṃ carati  So taṃ disvā pucchanto paṭhamaṃ 
 gāthamāha 
        kyāhaṃ devānamakaraṃ        kiṃ pāpaṃ pakataṃ mayā 
        yaṃ me sirasmiṃ ohacca      cakkaṃ bhamati matthaketi  
      Tattha kyāhaṃ devānamakaranti sāmi devaputta kinnāma ahaṃ 
 devānaṃ akariṃ kiṃ maṃ devā bādhenti  Kiṃ pāpaṃ pakataṃ mayāti 
 dukkhamahantatāya vedanāpatto attanā katapāpaṃ asallakkhento 
 evamāha  Yaṃ meti yena pāpena mama sirasmiṃ ohacca ohanitvā 
 idaṃ khuracakkaṃ mama matthake bhamati taṃ kinnāmāti  
      Taṃ sutvā bodhisatto dutiyaṃ gāthamāha 
        atikkamma ramaṇakaṃ          sadāmattañca dubbakaṃ   
        brahmatarañca pāsādaṃ       kenaṭṭhena idhāgatoti  
      Tattha ramaṇakanti phalikapāsādaṃ  Dubbakanti maṇipāsādaṃ  
 Sadāmattanti rajatapāsādaṃ  Brahmatarañca pāsādanti 
 suvaṇṇapāsādañca  Kenaṭṭhenāti tvaṃ etesu ramaṇakādīsu catasso aṭṭha 
 soḷasa dvattiṃsāti etā devadhītaro pahāya te pāsāde atikkamitvā 
 kena kāraṇena idha āgatoti  
      Tato mittavinduko tatiyaṃ gāthamāha 
  Footnote    ussadanirayaṃ    dūbhakaṃ  
  
  
 page     
        Ito bahutarā bhogā       atra maññe bhavissare 
        iti etāya saññāya       passa maṃ byasanaṃ gatanti  
      Tattha ito bahutarāti imesu catūsu pāsādesu bhogehi atirekatarā 
 bhavissanti  
      Tato bodhisatto sesagāthā abhāsi 
        catubbhi aṭṭhajjhagamā        aṭṭhakābhi ca soḷasa 
        soḷasābhi ca dvattiṃsa       atricchaṃ cakkamāsado 
        icchāhatassa posassa       cakkaṃ bhamati matthake 
        upari visālā duppūrā      icchāvisadagāminī 
        ye ca taṃ anugijjhanti       te honti cakkadhārinoti  
      Tattha upari visālāti mittavinduka taṇhā nāmesā āseviyamānā 
 upari visālā honti paṭṭhanā   taṇhā nāma mahāsamuddo 
 viya duppūrā rūpādīsu taṃ taṃ ārammaṇaṃ icchamānāya icchāya 
 paṭṭhanāya visadagāminī tasmā ye purisā taṃ evarūpaṃ taṇhaṃ anugijjhanti 
 punappunaṃ giddhā hutvā gaṇhanti te honti cakkadhārinoti te 
 etaṃ khuracakkaṃ dhārentīti vadati  
      Mittavindukaṃ pana kathentameva nippīḷiyamānaṃ tampi cakkaṃ bhassi  
 Tena so puna kathetuṃ nāsakkhi  Devaputto attano devaṭṭhānameva 
 gato  
      Satthā imaṃ dhammadesanaṃ āharitvā jātakaṃ samodhānesi tadā 
  Footnote     patthaṭā  
  
  
 page     
 Mittavinduko dubbacabhikkhu ahosi devaputto pana ahamevāti  
                     Mittavindukajātakaṃ navamaṃ 
                        
                        palāsajātakaṃ 
      haṃso palāsamavacāti idaṃ satthā jetavane viharanto kilesaniggahaṃ 
 ārabbha kathesi  
      Vatthu paññāsajātake   āvibhavissati  Idha pana satthā bhikkhū 
 āmantetvā bhikkhave kilesā nāma āsaṅkitabbāva appamattako 
 samānopi nigrodhagaccho viya vināsaṃ pāpesi porāṇakapaṇḍitāpi 
 āsaṅkitabbaṃ āsaṅkiṃsuyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 suvaṇṇahaṃsayoniyaṃ nibbattitvā vayappatto cittakūṭapabbate suvaṇṇaguhāyaṃ 
 vasanto himavantappadese jātassare sañjātasāliṃ khāditvā 
 āgacchati  Tassa gamanāgamanamagge mahāpalāsarukkho ahosi  So 
 gacchantopi tattha vissamitvā gacchati  Āgacchantopi vissamitvā 
 āgacchati  Athassa tasmiṃ rukkhe nibbattadevatāya saddhiṃ vissāso 
 ahosi  Aparabhāge ekā sakuṇikā ekasmiṃ nigrodharukkhe nigrodhapakkaṃ 
 khāditvā āgantvā tasmiṃ palāsarukkhe nisīditvā viṭapabbhantare 
 vaccaṃ pātesi  Tato nigrodhagaccho jāto  So caturaṅgulamattakāle 
 rattaṅkurapalāsatāya sobhati  Haṃsarājā taṃ disvā rukkhadevataṃ 
  Footnote     paññājātake  
  
  
 page     
 Āmantetvā samma palāsa nigrodho nāma yamhi rukkhe jāyati 
 vaḍḍhanto taṃ nāseti imassa vaḍḍhituṃ mā dehi vimānaṃ te 
 nāsessati paṭikacceva naṃ uddharitvā chaḍḍehi āsaṅkitabbayuttakaṃ 
 nāma āsaṅkituṃ vaṭṭatīti palāsadevatāya saddhiṃ mantento paṭhamaṃ 
 gāthamāha 
        haṃso palāsamavaca            nigrodho samma jāyati 
        aṅkasmiṃ te nisinnova        so te mammāni checchatīti  
      Paṭhamapādo panettha abhisambuddhena hutvā satthārā vutto  
 Palāsanti palāsadevataṃ  Sammāti vayassa  Aṅkasminti viṭabhiyaṃ  
 So te mammāni checchatīti so te aṅke saṃvaḍḍho sapatto viya 
 jīvitaṃ chindissatīti attho  Jīvitasaṅkhārā hi idha mammānīti vuttā  
      Taṃ sutvā tassa vacanaṃ aggaṇhantī palāsadevatā dutiyaṃ gāthamāha 
        vaḍḍhitameva nigrodhaṃ     patiṭṭhassa bhavāmahaṃ 
        yathā pitā ca mātā ca    evameso bhavissatīti  
      Tassattho samma na tvaṃ jānāsi vaḍḍhakāle me esa 
 ahamassa yathā bālakāle puttānaṃ mātāpitaro patiṭṭhā honti 
 tathā bhavissāmi yathā pana saṃvaḍḍhā puttā pacchā mahallakakāle 
 mātāpitūnaṃ patiṭṭhā honti mayhampi pacchā mahallakakāle evameso 
 patiṭṭhā bhavissatīti  
      Tato haṃso tatiyaṃ gāthamāha 
  Footnote     vaḍḍhatāmeva nigrodho  
  
  
 page     
        Yaṃ tvaṃ aṅkasmiṃ vaḍḍhesi    khīrarukkhaṃ bhayānakaṃ 
        āmanta kho taṃ gacchāma    vuḍḍhimassa na ruccatīti  
      Tattha yaṃ tvanti yasmā tvaṃ etañca bhayadāyakattena bhayānakaṃ 
 khīrarukkhaṃ sapattaṃ viya aṅke vaḍḍhesi  Āmanta kho tanti tasmā 
 mayaṃ taṃ āmantetvā jānāpetvā gacchāma  Vuḍḍhimassāti assa 
 vuḍḍhi mayhaṃ na ruccatīti  
      Evañcapana vatvā haṃsarājā pakkhe pasāretvā cittakūṭapabbatameva 
 gato  Tato paṭṭhāya na punāgacchi  Aparabhāge nigrodho 
 vaḍḍhi  Tasmiṃ ekā rukkhadevatāpi nibbatti  So 
 vaḍḍhanto palāsaṃ bhañji  Sākhāhi saddhiṃyeva devatāya vimānaṃ 
 pati  Sā tasmiṃ kāle haṃsarañño vacanaṃ sallakkhetvā idaṃ 
 anāgatabhayaṃ disvā haṃsarājā kathesi ahaṃ pana vacanaṃ nākāsinti 
 paridevamānā catutthaṃ gāthamāha 
        idāni kho maṃ bhāyati      mahānerunidassanaṃ 
        haṃsassa anabhiññāya        mahā me bhayamāgatanti  
      Tattha idāni kho maṃ bhāyatīti ayaṃ nigrodho taruṇakāle tosetvā 
 idāni maṃ bhāyāpeti santāseti  Mahānerunidassananti sinerupabbatasadisaṃ 
 mahantaṃ haṃsarājassa vacanaṃ sutvā ajānitvā taruṇakāleyeva 
 etassa anuddhaṭattā  Mahā me bhayāmāgatanti idāni mayhaṃ mahantaṃ 
 bhayaṃ āgatanti paridevi  
      Nigrodhopi vaḍḍhanto sabbaṃ palāsaṃ bhañjitvā khāṇukamattameva 
  
  
 page     
 Akāsi  Devatāya vimānaṃ sabbaṃ antaradhāyi  
                Na tassa vuḍḍhi kusalappasatthā 
                yo vaḍḍhamāno ghasate patiṭṭhaṃ 
                tassūparodhaṃ parisaṅkamāno 
                patārayī mūlavadhāya dhīroti 
                pañcamā abhisambuddhagāthā  
      Tattha kusalappasatthāti kusalehi pasatthā  Ghasateti khādati 
 vināsetīti attho  Patārayīti patarati vāyamati  Idaṃ vuttaṃ hoti 
 bhikkhave yo vaḍḍhamāno attano patiṭṭhaṃ nāseti tassa vuḍḍhi 
 paṇḍitehi na pasatthā tassa pana abbhantarassa vā bāhirassa vā 
 parissayassa ito me uparodho bhavissatīti evaṃ uparodhaṃ vināsaṃ 
 parisaṅkamāno dhīro ñāṇasampanno mūlavadhāya parakkamatīti  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne pañcasatā bhikkhū arahattaṃ pāpuṇiṃsu  
 Tadā suvaṇṇahaṃso ahameva ahosīti  
                      Palāsajātakaṃ dasamaṃ 
                    vaṇṇārohavaggo dutiyo 
                        
  
  
 page     
                       Aḍḍhavaggavaṇṇanā 
                          
                       dīghītikosalajātakaṃ 
      evaṃbhūtassa te rājāti idaṃ satthā jetavane viharanto kosambike 
 bhaṇḍanakārake ārabbha kathesi  
      Tesaṃ hi jetavanaṃ āgantvā khamāpanakāle satthā te āmantetvā 
 bhikkhave tumhe mayhaṃ orasā mukhato jātā puttā nāma 
 puttehi ca pitarā dinnaṃ ovādaṃ bhindituṃ na vaṭṭati tumhe pana 
 ovādaṃ na karittha porāṇakapaṇḍitā attano mātāpitaro ghātetvā 
 rajjaṃ gahetvā ṭhitacorepi araññe hatthapathaṃ āgate mātāpitūhi 
 dinnaṃ ovādaṃ na bhindissāmāti na mārayiṃsūti vatvā atītaṃ āhari  
       atīte  imasmiṃ pana jātake dvepi vatthūni saṅghabhedake 
 vitthārato āvibhavissanti  So pana dīghāvukumāro araññe 
 attano aṅke nipannaṃ bārāṇasīrājānaṃ cūḷāya gahetvā idāni 
 mayhaṃ mātāpitughātakaṃ coraṃ cuddasa khaṇḍāni katvā chindissāmīti 
 asiṃ ukkhipanto tasmiṃ khaṇe mātāpitūhi dinnaṃ ovādaṃ saritvā 
 jīvitaṃ cajantopi tesaṃ ovādaṃ na bhindissāmi kevalaṃ imaṃ tajjessāmīti 
 cintetvā paṭhamaṃ gāthamāha 
  
  
 page     
        Evaṃbhūtassa te rāja       āgatassa vase mamaṃ 
        atthi nu koci pariyāyo     yo taṃ dukkhā pamocayeti  
      Tattha vase mamanti mama vasaṃ āgatassa  Pariyāyoti kāraṇaṃ  
      Tato rājā dutiyaṃ gāthamāha 
        evaṃbhūtassa me tāta       āgatassa vase tava 
        natthi no koci pariyāyo    yo maṃ dukkhā pamocayeti  
      Tattha noti nipātamattaṃ  Natthi koci pariyāyo maṃ   
 etasmā dukkhā pamocayeti attho  
      Tato bodhisatto avasesagāthā abhāsi 
        nāññaṃ sucaritaṃ rāja        nāññaṃ rāja subhāsitaṃ 
        tāyate maraṇakāle        evamevitaraṃ dhanaṃ 
        akkocchi maṃ avadhi maṃ       ajini  maṃ ahāsi me 
        ye ca taṃ upanayhanti       veraṃ tesaṃ na sammati 
        akkocchi maṃ avadhi maṃ       ajini maṃ ahāsi me 
        ye ca taṃ nūpanayhanti       veraṃ tesūpasammati 
        na hi verena verāni      sammantīdha kudācanaṃ 
        averenupasammanti        esa dhammo sanantanoti  
      Tattha nāññaṃ sucaritanti nāññaṃ sucaritā  Ayameva vā 
 pāṭho  Ṭhapetvā sucaritaṃ aññaṃ na passāmīti attho  Idha 
 sucaritantipi subhāsitantipi mātāpitūhi dinnaṃ ovādaṃyeva sandhāyāha  
  Footnote    yo taṃ    averena ca sammanti  
  
  
 page     
 Evamevāti niratthakameva  Idaṃ vuttaṃ hoti mahārāja aññatra 
 ovādānusiṭṭhīsaṅkhātā sucaritasubhāsitā maraṇakāle tāyituṃ rakkhituṃ 
 samattho nāma añño natthi yaṃ etaṃ itaraṃ dhanaṃ taṃ evameva 
 niratthakameva hoti tvañhi idāni mayhaṃ koṭisatasahassamattampi 
 dhanaṃ dadanto jīvitaṃ na labheyyāsi tasmā veditabbametaṃ dhanato 
 sucaritasubhāsitameva uttaritaranti  
      Sesagāthāyapi ayaṃ saṅkhepattho mahārāja ye purisā 
 ayaṃ maṃ akkosi ayaṃ maṃ pahari ayaṃ maṃ ajini ayaṃ mama 
 santakaṃ ahāsīti evaṃ veraṃ upanayhanti bandhitvā viya hadaye 
 ṭhapenti tesaṃ veraṃ na vūpasammati ye panetaṃ na upanayhanti 
 hadaye na ṭhapenti tesaṃ vūpasammati verāni hi na kadāci verena 
 sammanti avereneva pana sammanti esa dhammo sanantanoti 
 porāṇako dhammo cirakālappavatto sabhāvoti  
      Evañcapana vatvā bodhisatto ahaṃ mahārāja tayi na 
 dubbhāmi tvaṃ pana maṃ mārehīti tassa hatthe asiṃ ṭhapesi  
 Rājāpi nāhaṃ tayi dubbhāmīti sapathaṃ katvā tena saddhiṃ nagaraṃ 
 gantvā taṃ amaccānaṃ dassetvā ayaṃ bhaṇe kosalarañño putto 
 dīghāvukumāro imināpi mayhaṃ jīvitaṃ dinnaṃ na labbhā imaṃ kiñci 
 kātunti vatvā attano dhītaraṃ datvā pitu santake rajje patiṭṭhāpesi  
 Tato paṭṭhāya ubhopi samaggā sammodamānā rajjaṃ kāresuṃ  
  
  
 page     
      Satthā imaṃ dhammadesanaṃ āharitvā jātakaṃ samodhānesi tadā 
 mātāpitaro mahārājakulāni ahesuṃ dīghāvukumāro pana ahamevāti  
                     Dīghītikosalajātakaṃ paṭhamaṃ 
                        
                       migapotakajātakaṃ 
      agārā paccupetassāti idaṃ satthā jetavane viharanto ekaṃ 
 mahallakaṃ ārabbha kathesi  
      So kira ekaṃ dārakaṃ pabbājesi  Sāmaṇero taṃ sakkaccaṃ 
 upaṭṭhahitvā aparabhāge aphāsukena kālamakāsi  Tassa kālakiriyāya 
 mahallako sokābhibhūto mahantena saddena paridevanto vicarati  
 Bhikkhū saññāpetuṃ asakkontā dhammasabhāyaṃ kathaṃ samuṭṭhāpesuṃ āvuso 
 asuko nāma mahallako sāmaṇerassa kālakiriyāya paridevanto 
 vicarati maraṇasatibhāvanāya paribāhiro eso bhavissatīti  Satthā 
 āgantvā kāyanuttha bhikkhave etarahi kathāya sannisinnāti 
 pucchitvā imāya nāmāti vutte na bhikkhave idāneva pubbepesa 
 etasmiṃ mate paridevanto vicaratīti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 sakkattaṃ kāresi  Tadā eko kāsikaraṭṭhavāsī himavantaṃ pavisitvā 
 isipabbajjaṃ pabbajitvā phalāphalena yāpesi  So ekadivasaṃ araññe 
 ekaṃ matamātikaṃ migapotakaṃ disvā assamapadaṃ ānetvā gocaraṃ 
 datvā posesi  Migapotako vaḍḍhanto abhirūpo ahosi 
  
  
 page     
 Sobhaggappatto  Tāpaso taṃ attano puttakaṃ katvā viharati  Ekadivasaṃ 
 migapotako bahuṃ tiṇaṃ khāditvā ajīrakena kālamakāsi  Tāpaso 
 putto me matoti paridevanto vicari  Tadā sakko devarājā 
 lokaṃ pariggaṇhanto taṃ tāpasaṃ disvā saṃvejessāmi nanti 
 āgantvā ākāse ṭhito paṭhamaṃ gāthamāha 
         agārā paccupetassa     anāgārassa te sato 
         samaṇassa na taṃ sādhu      yaṃ petamanusocasīti  
      Taṃ sutvā tāpaso dutiyaṃ gāthamāha 
         saṃvāsena have sakka     manussassa migassa vā 
         hadaye jāyate pemaṃ     na taṃ sakkā asocitunti  
      Tattha na taṃ sakkāti taṃ manussaṃ vā tiracchānaṃ vā na sakkā 
 asocituṃ socāmahanti  
      Tato sakko dve gāthā abhāsi 
         mataṃ marissaṃ rodanti      ye rudanti lapanti ca 
         tasmā tvaṃ isi mā rodi  roditaṃ moghamāhu santo 
         roditena have brahme   mato peto samuṭṭhahe 
         sabbe saṅgamma rodāma   aññamaññassa ñātaketi  
      Tattha marissanti yo idāni marissati taṃ  Lapanti cāti 
 vilapanti ca  Idaṃ vuttaṃ hoti ye loke matañca marissantañca 
 rodanti te rudanti ceva vilapanti ca tesaṃ assupacchijjadivaso 
 nāma natthi kiṃkāraṇā sadāpi matānañca marissantānañca 
  
  
 page     
 Atthitāya  Isi mā rodīti tassā tvaṃ isi mā rodi  Kiṃkāraṇā  
 Roditaṃ moghamāhu santoti buddhādayo roditaṃ moghanti vadanti  
 Mato petoti yo esa mato petoti vuccati yadi so roditena 
 samuṭṭhaheyya evaṃ sante kiṃ nikkammā acchāma sabbeva 
 samāgamma aññamaññassa ñātake rodāma yasmā pana te 
 roditakāraṇā na uṭṭhahanti tasmā roditassa moghabhāvaṃ sāveti  
      Evaṃ sakkassa kathentassa kathentassa tāpaso niratthakaṃ 
 roditanti sallakkhetvā sakkassa thutiṃ karonto tisso gāthā abhāsi 
         ādittaṃ vata maṃ santaṃ    ghatasittaṃva pāvakaṃ 
         vārinā viya osiñcaṃ    sabbaṃ nibbāpaye daraṃ 
         abbuḷhaṃ vata me sallaṃ   yamāsi hadayanissitaṃ 
         yo me sokaparetassa   puttasokaṃ apānudi 
         sohaṃ abbuḷhasallosmi   vītasoko anāvilo 
         na socāmi na rodāmi   tava sutvāna vāsavāti  
      Tattha yamāsīti yaṃ me āsi  Hadayanissitanti hadaye nissitaṃ  
 Apānudīti nīhari  
      Sakko tāpasassa ovādaṃ datvā sakaṭṭhānameva gato  
      Satthā imaṃ dhammadesanaṃ āharitvā jātakaṃ samodhānesi tadā 
 tāpaso mahallako ahosi migo sāmaṇero sakko pana ahamevāti  
                     Migapotakajātakaṃ dutiyaṃ 
                         
          
         Page         
  
 page     
                         Mūsikajātakaṃ 
      kuhiṃ gatā kattha gatāti idaṃ satthā veḷuvane viharanto 
 ajātasattuṃ ārabbha kathesi  
      Vatthu heṭṭhā thusajātake vitthāritameva  Idhāpi satthā 
 tatheva rājānaṃ sakiṃ puttena saddhiṃ kīḷamānaṃ sakiṃ dhammaṃ suṇamānaṃ 
 disvā taṃ nissāya rañño bhayaṃ uppajjissatīti ñatvā mahārāja 
 porāṇakarājāno āsaṅkitabbaṃ āsaṅkitvā attano puttaṃ amhākaṃ 
 dhūmakāle rajjaṃ kāretūti ekamante akaṃsūti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 takkasilāyaṃ brāhmaṇakule nibbattitvā disāpāmokkho ācariyo 
 ahosi  Tassa santike bārāṇasīrañño putto yavakumāro  yeva  
 nāma sabbasippāni uggaṇhitvā anuyogaṃ datvā āgantukāmo taṃ 
 āpucchi  Ācariyo puttaṃ nissāya tassa antarāyo bhavissatīti 
 aṅgavijjāvasena ñatvā etamassa harissāmīti ekaṃ upamaṃ upadhāretuṃ 
 ārabhi  Tadā panassa eko asso ahosi  Tassa pāde 
 vaṇo uṭṭhahi  Taṃ vaṇānurakkhaṇatthaṃ geheyeva kariṃsu  Tassāvidūre 
 eko udapāno atthi  Athekā mūsikā gehā nikkhamitvā 
 assassa pāde vaṇaṃ khādati  Asso vāretuṃ na sakkoti  So 
 ekadivasaṃ vedanaṃ adhivāsetuṃ asakkonto mūsikaṃ khādituṃ āgataṃ 
 pādena paharitvā māretvā udapāne pātesi  Assagopakā 
 mūsikaṃ apassantā aññesu divasesu mūsikā āgantvā vaṇaṃ khādati 
  
  
 page     
 Idāni na paññāyati kahaṃ nukho gatāti vadiṃsu  Bodhisatto taṃ 
 kāraṇaṃ paccakkhaṃ katvā aññe ajānantā kahaṃ mūsikā gatāti 
 vadanti mūsikāya pana māretvā udapāne khittabhāvaṃ ahameva 
 jānāmīti  So idameva kāraṇaṃ upamaṃ katvā paṭhamaṃ gāthaṃ 
 bandhitvā rājakumārassa adāsi  So aparaṃ upamaṃ upadhārento 
 tameva assaṃ saṃruḷhavaṇaṃ nikkhamitvā ekaṃ yavavatthuṃ gantvā yavaṃ 
 khādissāmīti vaticchiddena mukhaṃ pavesentaṃ disvā tameva upamaṃ katvā 
 dutiyaṃ gāthaṃ bandhitvā tassa adāsi  Tatiyagāthaṃ pana attano 
 paññābalena bandhitvā tampi tassa datvā tāta tvaṃ rajje 
 patiṭṭhāya sāyaṃ nhānapokkharaṇiṃ gacchanto yāva dhurasopāṇā paṭhamaṃ 
 gāthaṃ sajjhāyanto gaccheyyāsi tava nivāsanapāsādaṃ pavisanto 
 yāva sopāṇapādamūlā dutiyaṃ gāthaṃ sajjhāyanto gaccheyyāsi tato 
 yāva sopāṇamatthakā tatiyaṃ gāthaṃ sajjhāyanto gaccheyyāsīti vatvā 
 pesesi  So kumāro gantvā uparājā hutvā pitu accayena 
 rajjaṃ kāresi  Tasseko putto vijāyi  So soḷasavassikakāle 
 rajjalobhena pitaraṃ māressāmīti cintetvā upaṭṭhāke āha 
 mayhaṃ pitā taruṇo ahaṃ etassa dhūmakālaṃ olokento mahallako 
 bhavissāmi jarājiṇṇo tādise kāle laddhenapi rajjena ko 
 atthoti  Te āhaṃsu deva na sakkā paccantaṃ gantvā corattaṃ 
 kātuṃ tava pitaraṃ kenaci upāyena māretvā rajjaṃ gaṇhāti  So 
 sādhūti antonivesane rañño sāyaṃ nhānapokkharaṇīsamīpaṃ gantvā 
  
  
 page     
 Ettha naṃ māressāmīti khaggaṃ gahetvā aṭṭhāsi  Rājā sāyaṃ 
 mūsikaṃ nāma dāsiṃ gantvā pokkharaṇīpiṭṭhiṃ sodhetvā ehi 
 nhāyissāmīti pesesi  Sā gantvā pokkharaṇīpiṭṭhiṃ sodhentī 
 kumāraṃ passi  Kumāro attano kammassa pākaṭabhāvabhayena taṃ 
 dvidhā chinditvā pokkharaṇīyaṃ pātesi  Rājā nhāyituṃ agamāsi  
 Sesajano ajjāpi mūsikā dāsī na punāgacchati kuhiṃ gatā kattha 
 gatāti āha  Rājā 
         kuhiṃ gatā kattha gatā        iti lālappatī jano 
         ahameva eko jānāmi      udapāne mūsikā hatāti 
 paṭhamaṃ gāthaṃ bhaṇanto pokkharaṇītīraṃ agamāsi  
         Tattha kuhiṃ gatā kattha gatāti aññamaññaṃ vevacanāni  
 Iti lālappatīti evaṃ vippalapati  Iti ayaṃ gāthā ajānanto 
 jano mūsikā dāsī kuhiṃ gatāti vippalapati rājakumārena pana dvidhā 
 chinditvā mūsikāya pokkharaṇiyaṃ pātitabhāvaṃ ahameva eko jānāmīti 
 rañño ajānantasseva imamatthaṃ dīpeti  
        Paṭhamaṃ gāthaṃ bhaṇanto pokkharaṇītīraṃ agamāsi  Kumāro mayā 
 katakammaṃ mayhaṃ pitarā aññātanti bhīto palāyitvā tamatthaṃ upaṭṭhākānaṃ 
 ārocesi  Te sattaṭṭhadivasaccayena puna taṃ āhaṃsu deva sace 
 rājā jāneyya na tuṇhī bhaveyya takkaggāhena pana tena taṃ 
 vuttaṃ bhavissati mārehi tanti  So punekadivasaṃ khaggahattho 
 sopāṇapādamūle ṭhatvā rañño āgamanakāle ito citoca 
  
  
 page     
 Paharaṇokāsaṃ olokesi  Rājā 
           yañce taṃ iti cintī ca    gadrabhova nivattasi 
           udapāne mūsikaṃ hantvā    yavaṃ bhakkhitumicchasīti 
 dutiyaṃ gāthaṃ sajjhāyanto agamāsi  
      Ayampi gāthā yasmā tvaṃ iti cintī ca itocitoca 
 paharaṇokāsaṃ olokento gadrabhova nivattayi tasmā taṃ jānāmi 
 purimadivase pokkharaṇiyaṃ mūsikādāsiṃ hantvā ajja yavaṃ bhojanaṃ   
 bhakkhitumicchasīti rañño ajānantasseva imamatthaṃ dīpeti  
      Kumāro diṭṭhomhi pitarāti utrasto palāyi  So puna 
 aḍḍhamāsamattaṃ atikkamitvā rājānaṃ daṇḍena paharitvā māressāmīti 
 ekaṃ dīghadaṇḍakaṃ daṇḍappaharaṇaṃ   gahetvā olumbitvā   aṭṭhāsi  
 Rājā āha 
           daharo casi dummedha       paṭhamuppattito susū 
           dīghañcetaṃ samāpajja       na te dassāmi jīvitanti  
        Tattha paṭhamuppattitoti paṭhamena vayena uppattito upeto 
 paṭhamavaye ṭhitoti attho  Susūti taruṇo  Dīghanti dīghadaṇḍakaṃ 
 daṇḍappaharaṇaṃ  Samāpajjāti gahetvā olumbitvā ṭhitosīti 
 attho  Ayampi gāthā dummedha attano yavaṃ paribhuñjituṃ na 
 labhissasi na te idāni nillajjassa jīvitaṃ dassāmi māretvā 
 khaṇḍākhaṇḍaṃ chinditvā sūleyeva āvuṇāpessāmīti rañño 
  Footnote    yathetaṃ iti cīti ca    yavarājānaṃ    dabbīpaharaṇaṃ    olambetvā  
  
  
 page     
 Ajānantasseva kumāraṃ santajjayamānā imamatthaṃ dīpeti  
      Tatiyaṃ gāthaṃ sajjhāyanto sopāṇamatthakaṃ abhiruyhi  So 
 taṃdivasaṃ palāyituṃ asakkonto jīvitaṃ me dehi devāti rañño 
 pādamūle nipajji  Rājā taṃ tajjetvā saṅkhalikāhi bandhāpetvā 
 bandhanāgāre kārāpetvā setacchattassa heṭṭhā alaṅkatarājāsane 
 nisīditvā amhākaṃ ācariyo disāpāmokkho brāhmaṇo imaṃ 
 mayhaṃ antarāyaṃ disvā imā tisso gāthā adāsīti haṭṭhatuṭṭho 
 udānaṃ udānento sesagāthā abhāsi 
           nāntalikkhabhavanenāhaṃ      nāṅgaputtasirena vā 
           puttena hi paṭṭhayito      silokehi pamocito 
           sabbasutamadhīyetha          hīnamukkaṭṭhamajjhimaṃ 
           sabbassa atthaṃ jāneyya    na ca sabbaṃ payojaye 
           hoti tādisako kālo     yattha atthāvahaṃ sutanti  
      Tattha nāntalikkhabhavanenāti antalikkhabhavanaṃ vuccati dibbavimānaṃ 
 ahaṃ ajja antalikkhabhavanampi na āruḷho tasmā antalikkhabhavanenāpi 
 ajja maraṇato na mocitomhi  Nāṅgaputtasirena vāti 
 aṅgasarikkhakena vā puttenāpi na pamocito  Puttena hi 
 paṭṭhayitoti ahaṃ pana attano putteneva ajja māretuṃ paṭṭhito  
 Silokehi pamocitoti somhi attano ācariyena bandhitvā dinnāhi 
 gāthāhi pamocito  Sutanti pariyattiṃ  Adhīyethāti gaṇheyya 
 sikkheyya  Hīnamukkaṭṭhamajjhimanti hīnaṃ vā hotu majjhimaṃ vā 
  
  
 page     
 Uttamaṃ vā sabbaṃ adhīyitabbamevāti dīpeti  Na ca sabbaṃ 
 payojayeti hīnaṃ mantaṃ vā sippaṃ vā majjhimaṃ vā na payojaye 
 uttamameva payojeyyāti attho  Yattha atthāvahaṃ sutanti yasmiṃ kāle 
 mahosathapaṇḍitassa kumbhakārakammakaraṇaṃ viya yaṃkiñci sikkhitasippaṃ 
 atthāvahaṃ hoti tādisopi kālo hotiyevāti attho  
      Aparabhāge rañño accayena kumāro rajje patiṭaṭhāsi  
      Satthā imaṃ dhammadesanaṃ āharitvā jātakaṃ samodhānesi tadā 
 disāpāmokkho ācariyo pana ahamevāti  
                       Mūsikajātakaṃ tatiyaṃ 
                         
                      culladhanuggahajātakaṃ 
      sabbaṃ bhaṇḍanti idaṃ satthā jetavane viharanto purāṇadutiyikāya 
 palobhanaṃ  bhikkhuṃ  ārabbha kathesi  
      Kena bhikkhu ukkaṇṭhāpitoti vutte purāṇadutiyikāya bhanteti 
 vutte satthā esā bhikkhu itthī na idāneva tuyhaṃ anatthakārikā 
 pubbepi te etaṃ nissāya asinā sīsaṃ chinnanti vatvā bhikkhūhi 
 yācito atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 sakko ahosi  Tadā eko bārāṇasīvāsī brāhmaṇamāṇavo 
 takkasilāyaṃ sabbasippāni uggaṇhitvā dhanukamme nipphattiṃ patto 
 culladhanuggahapaṇḍito nāma ahosi  Athassa ācariyo ayaṃ mayā 
  
  
 page     
 Sadisaṃ sippaṃ uggaṇhīti attano dhītaraṃ adāsi  So taṃ gahetvā 
 bārāṇasiṃ gamissāmīti maggaṃ paṭipajji  Antarāmagge eko 
 vāraṇo ekaṃ padesaṃ suññamakāsi  Taṃ ṭhānaṃ abhiruyhituṃ na koci 
 ussahati  Culladhanuggahapaṇḍito manussānaṃ vārentānaññeva 
 bhariyaṃ gahetvā aṭavīmukhaṃ abhiruyhi  Athassa aṭavīmajjhe vāraṇo 
 uṭṭhahi  So taṃ kumbhe sarena vijjhi  Saro vinivijjhitvā 
 pacchābhāgena nikkhami  Vāraṇo tattheva pati  Dhanuggahapaṇḍito 
 taṃ ṭhānaṃ khemaṃ katvā purato aññaṃ aṭaviṃ pāpuṇi  Tatthāpi 
 paññāsa corā maggaṃ hananti  Tampi so manussehi vāriyamāno 
 abhiruyhi  Tesaṃ corānaṃ mige vadhitvā maggasamīpe maṃsaṃ pacitvā 
 khādantānaṃ ṭhitaṭṭhānaṃ pāpuṇi  Tadā taṃ corā alaṅkatapaṭiyattāya 
 bhariyāya saddhiṃ āgacchantaṃ disvā gaṇhissāma nanti ussāhaṃ 
 kariṃsu  Corajeṭṭhako purisalakkhaṇakusalo  So taṃ oloketvāva 
 uttamapuriso ayanti ñatvā ekassapi uṭṭhahituṃ nādāsi  
 Dhanuggahapaṇḍito gaccha amhākampekaṃ maṃsasūlaṃ dethāti vatvā maṃsaṃ 
 āharāti tesaṃ santikaṃ bhariyaṃ pesesi  Sā gantvā ekaṃ kira maṃsasūlaṃ 
 dethāti āha  Corajeṭṭhako anaggho purisoti maṃsasūlaṃ dāpesi  
 Corā amhehi kira pakkaṃ khāditanti apakkamaṃsasūlaṃ adaṃsu  
 Dhanuggaho attānaṃ sambhāvetvā mayhaṃ apakkamaṃsaṃ dadantīti corānaṃ 
 kujjhi  Corā kiṃ ayameva eko puriso mayaṃ itthiyoti kujjhitvā 
 uṭṭhahiṃsu  Dhanuggaho ekūnapaññāsa jane 
  
  
 page     
 Ekūnapaññāsakaṇḍehi vijjhitvā pātesi  Corajeṭṭhakaṃ vijjhituṃ kaṇḍaṃ 
 nāhosi  Tattha   kira kaṇḍanāḷiyaṃ samapaṇṇāsameva kaṇḍāni  Tesu ekena 
 vāraṇaṃ vijjhi  Ekūnapaññāsakaṇḍehi core vijjhitvā corajeṭṭhakaṃ 
 pātetvā tassa ure nisinno sīsamassa chindissāmīti bhariyāya 
 hatthato asiṃ āharāpesi  Sā taṃkhaṇaṃyeva corajeṭṭhakalobhaṃ katvā 
 corassa hatthe tanuṃ   sāmikassa hatthe talaṃ   ṭhapesi  Coro 
 tanudaṇḍaṃ parāmasitvā asiṃ nīharitvā dhanuggahassa sīsaṃ chindi  So 
 taṃ ghātetvā itthiṃ ādāya gacchanto jātigottaṃ pucchi  Sā 
 takkasilāyaṃ disāpāmokkhassa ācariyassa dhītāmhīti āha  Kena 
 tvaṃ iminā laddhāti  Mayhaṃ pitā ayaṃ mayā sadisaṃ katvā 
 sippaṃ sikkhatīti tusitvā mampi imassa adāsi sāhaṃ tayi sinehaṃ 
 katvā attano kuladattiyaṃ sāmikaṃ mārāpesinti  Corajeṭṭhako 
 kuladattiyaṃ tāvesā sāmikaṃ mārāpesi aññaṃ panekaṃ disvā mampi 
 evameva karissati imaṃ chaḍḍetuṃ vaṭṭatīti cintetvā gacchanto 
 antarāmagge ekaṃ kunnadiṃ uttānatalaṃ taṃkhaṇāgataṃ pūraṃ   disvā 
 bhadde imissā nadiyā suṃsumārā kakkhalā kiṃ karomāti āha  
 Sāmi tvaṃ ābharaṇabhaṇḍaṃ mama uttarāsaṅgena bhaṇḍikaṃ katvā 
 paratīraṃ netvā puna āgantvā maṃ gahetvā gacchāti  So sādhūti 
 sabbaṃ ābharaṇabhaṇḍaṃ ādāya nadiṃ otaritvā taranto viya paratīraṃ 
 patvā taṃ chaḍḍetvā pāyāsi  Sā taṃ disvā sāmi kiṃ maṃ 
  Footnote    tassa    tharuṃ    thalaṃ    taṃkhaṇodakapūraṃ  
  
  
 page     
 Chaḍḍetvā viya gacchasi kasmā evaṃ karosi ehi mampi ādāya 
 gacchāti tena saddhiṃ sallapantī paṭhamaṃ gāthamāha 
           sabbaṃ bhaṇḍaṃ samādāya      pāraṃ tiṇṇosi brāhmaṇa 
          pacchā gaccha lahuṃ khippaṃ     mampi tārehi dāni bhoti    
      Tattha lahuṃ khippanti lahuṃ pacchā gaccha khippaṃ mampi tārehi 
 idāni bhoti attho  
      Coro taṃ sutvā paratīre ṭhitoyeva dutiyaṃ gāthamāha 
                  asanthutaṃ maṃ cirasanthutena 
                  nimisi bhotī adhuvaṃ dhuvena 
                  mayāpi bhotī nimineyya aññaṃ 
                  ito ahaṃ dūrataraṃ gamissanti  
        Sā heṭṭhā vuttatthāyeva  
      Coro pana itopi ahaṃ dūrataraṃ gamissaṃ tiṭṭha tvanti 
 vatvā tassā viravantiyāva ābharaṇabhaṇḍaṃ ādāya palāyi  
 Tato sā bālā atricchatāya evarūpaṃ byasanaṃ pattā anāthā 
 hutvā avidūre ekaṃ eḷagaṇigumbaṃ   upasaṅkamitvā rodamānā 
 nisīdi  
      Tasmiṃ khaṇe sakko lokaṃ volokento taṃ atricchatāhataṃ 
 sāmikā ca corā ca parihīnaṃ rodamānaṃ disvā etaṃ niggaṇhitvā 
 lajjāpetvā āgamissāmīti mātaliñca pañcasikhañca ādāya tattha 
  Footnote    tārehi dānito    eḷagalāgumbaṃ  
  
  
 page     
 Āgantvā nadītīre ṭhatvā mātali tvaṃ maccho bhava pañcasikha 
 tvaṃ sakuṇo bhava ahaṃ pana sigālo hutvā mukhena maṃsapiṇḍaṃ 
 gahetvā etissā sammukhaṭṭhānaṃ gamissāmi tvaṃ mayi tattha gate 
 udakato ullaṅghitvā mama purato pata athāhaṃ mukhena gahitamaṃsapiṇḍaṃ 
 chaḍḍetvā macchaṃ gahetuṃ pakkhandissāmi tasmiṃ khaṇe tvaṃ 
 pañcasikha taṃ maṃsapiṇḍaṃ gahetvā ākāse uppati tvaṃ mātali 
 udake patāti āṇāpesi  Sādhu devāti  Mātali maccho 
 ahosi  Pañcasikho sakuṇo ahosi  Sakko sigālo hutvā 
 maṃsapiṇḍaṃ mukhenādāya tassā sammukhaṭṭhānaṃ agamāsi  Maccho udakā 
 uppatitvā sigālassa purato pati  So mukhena gahitaṃ maṃsapiṇḍaṃ 
 chaḍḍetvā macchassatthāya pakkhandi  Maccho uppatitvā udake 
 pati  Sakuṇo maṃsapiṇḍaṃ gahetvā ākāse uppati  Sigālo 
 ubhopi alabhitvā eḷagaṇigumbaṃ olokento dummukho nisīdi  Sā 
 taṃ disvā ayaṃ atricchatāhato neva maṃsaṃ na macchaṃ labhatīti kūṭaṃ 
 bhindantī viya mahāhasitaṃ hasi  Taṃ sutvā sigālo tatiyaṃ gāthamāha 
            kāyaṃ eḷagaṇigumbe      karoti ahuhāsiyaṃ 
            nayidha naccaṃ vā gītaṃ vā   tāḷaṃ vā susamāhitaṃ 
            anamhikāle sussoṇi     kinnu jagghasi sobhaneti  
        Tattha kāyanti kā ayaṃ  Eḷagaṇigumbeti gumbopagumbe    
 Ahuhāsiyanti dantavidaṃsakaṃ mahāhasitaṃ vuccati  Taṃ kā esā 
  Footnote    gumbojigumbe  
  
  
 page     
 Etasmiṃ gumbe karotīti pucchati  Nayidha naccaṃ vāti imasmiṃ ṭhāne 
 kassaci naccantassa naccaṃ vā gāyantassa gītaṃ vā hatthe susamāhite 
 katvā vādentassa susamāhitaṃ hatthatāḷaṃ vā natthi yaṃ disvā 
 tvaṃ haseyyāsīti dīpeti  Anamhikāleti rodanakāle  Sussoṇīti 
 sundarasoṇi  Kinnu jagghasīti kena nu kāraṇena tvaṃ rodituṃ 
 yuttakāle arodamānāva mahāhasitaṃ hasi  Sobhaneti taṃ pasaṃsanto 
 ālapati  
        Taṃ sutvā sā catutthaṃ gāthamāha 
          sigāla bāla dummedha       appapaññosi jambuka 
          jinno macchañca pesiñca     kapaṇo viya jhāyasīti  
      Tattha jinnoti jānippatto hutvā  Pesiñcāti maṃsapesiṃ  
 Kapaṇo viya jhāyasīti sahassabhaṇḍikaṃ parājito kapaṇo viya jhāyasi 
 socasi cintesi  
       Tato sigālo pañcamaṃ gāthamāha 
          sudassaṃ vajjamaññesaṃ        attano pana duddasaṃ 
          jinnā patiñca jārañca      mampi tvaññeva jhāyasīti  
       Tattha mampi tvaññeva jhāyasīti pāpadhamme dussīle ahaṃ 
 tāva mama gocaraṃ na labhissāmi tvaṃ pana atricchatāya hatā taṃ 
 muhuttadiṭṭhake core paṭibaddhacittā hutvā tañca jāraṃ kuladattikañca 
 patiṃ jinnā maṃ upādāya sataguṇena sahassaguṇena kapaṇatarā 
 hutvā jhāyasi rodasi paridevasīti lajjāpetvā vippakāraṃ pāpento 
  
  
 page     
 Mahāsatto evamāha  
       Sā tassa vacanaṃ sutvā gāthamāha 
        evametaṃ migarāja         yathā bhāsasi jambuka 
        sā nūnāhaṃ ito gantvā    bhattu hessaṃ vasānugāti  
      Tattha nūnāti ekaṃsaṭṭhe nipāto  Sā ahaṃ ito gantvā 
 puna aññaṃ bhattāraṃ labhitvā ekaṃseneva tassa vasānugā vasavattinī 
 bhavissāmīti  
      Athassā anācārāya dussīlāya kathaṃ sutvā sakko devarājā 
 osānagāthamāha 
        yo hare mattikaṃ thālaṃ      kaṃsathālampi so hare 
        kataṃyeva tayā pāpaṃ        punapevaṃ karissasīti  
      Tassattho anācāre kiṃ kathesi yo mattikaṃ thālaṃ harati 
 suvaṇṇathālarajatathālādibhedaṃ kaṃsathālampi so harateva idañca tayā 
 pāpaṃ katameva na sakkā tava suddhātuṃ   sā tvaṃ punapi evaṃ 
 karissasiyevāti  
      Evaṃ so taṃ lajjāpetvā vippakāraṃ pāpetvā sakaṭṭhānameva 
 agamāsi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikkhu sotāpattiphale patiṭṭhahi  
 Tadā dhanuggaho ukkaṇṭhitabhikkhu ahosi sā itthī 
  Footnote    sandhāretuṃ  
  
  
 page     
 Purāṇadutiyikā sakko devarājā pana ahamevāti  
                    Culladhanuggahajātakaṃ catutthaṃ 
                       
                        kapotakajātakaṃ 
      idāni khomhīti idaṃ satthā jetavane viharanto ekaṃ lolabhikkhuṃ 
 ārabbha kathesi  
      Lolavatthu anekaso vitthāritameva  Taṃ pana satthā saccaṃ 
 kira tvaṃ bhikkhu loloti pucchitvā āma bhanteti vutte na 
 kho bhikkhu idāneva pubbepi tvaṃ lolosi lolyabhāvena pana 
 jīvitakkhayaṃ pattoti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 pārāvatayoniyaṃ nibbattitvā bārāṇasīseṭṭhino mahānase nīḷapacchiyaṃ 
 vasati  Atheko kāko macchamaṃsaluddho tena saddhiṃ mettiṃ katvā 
 tattheva vasi  So ekadivasaṃ bahuṃ macchamaṃsaṃ disvā imaṃ khādissāmīti 
 nitthunāyanto   nīḷapacchiyaṃyeva nipajjitvā pārāvatena ehi 
 samma gocarāya gamissāmāti vuccamānopi ajīrakena nimmadomhi   
 gaccha tvanti vatvā tasmiṃ gate gato me paccāmittakaṇṭako 
 idāni yathāruciṃ macchamaṃsaṃ khādissāmīti cintento paṭhamaṃ gāthamāha 
                idāni khomhi sukhito arogo 
                manakaṇṭako   nippatito kapoto 
  Footnote    tintiṇāyanto    nipannomhi    nikkaṇṭako  pana kaṇṭako  
  
  
 page     
                Kāhāmidāni hadayassa tuṭṭhiṃ 
                tathāhi maṃ maṃsasākaṃ baletīti  
      Tattha nippatitoti niggato  Kapototi pārāvato  Kāhāmidānīti 
 karissāmi dāni  Tathā hi maṃ maṃsasākaṃ baletīti tathā hi maṃ 
 maṃsañca avasesasākañca mayhaṃ balaṃ karoti uṭṭhehi khādāti 
 vadamānaṃ viya ussāhaṃ mama karotīti attho  
      So bhattakārake macchamaṃsaṃ pacitvā mahānasā nikkhamma 
 sarīrato sedaṃ pavāhente pacchito nikkhamitvā rasakaroṭiyaṃ nilīyitvā 
 kiri kirīti saddamakāsi    Bhattakārako vegenāgantvā kākaṃ gahetvā 
 sabbapattāni luñcitvā allasiṅgiverañca piṭṭhasiddhatthake ca piṃsitvā 
 lasuṇaṃ pūtitakkena madditvā sakalasarīraṃ makkhetvā ekaṃ kaṭhalaṃ 
 ghaṃsitvā vijjhitvā suttakena tassa gīvāyaṃ bandhitvā nīḷapacchiyaṃyeva 
 naṃ pakkhipitvā agamāsi  Pārāvato āgantvā taṃ disvā kā 
 esā balākā mama sahāyassa pacchiyaṃ nipannā caṇḍo hi so 
 āgantvā ghāteyyāsi nanti parihāsaṃ karonto dutiyaṃ gāthamāha 
        kāyaṃ balākā sikhiṇḍī     corī laṅghīpitāmahā 
        oraṃ balāke āgaccha     caṇḍo me vāyaso sakhāti  
      Sā heṭṭhā vuttatthāyeva  
      Taṃ sutvā kāko tatiyaṃ gāthamāha 
        alamhi te jagghitāse mamaṃ  disvāna edisaṃ 
  Footnote    karoṭi kilīti saddaṃ akāsi     sikhinī  
  
  
 page     
        Vilūnaṃ sūdaputtena       piṭṭhamaṭṭhena   makkhitanti  
      Tattha alanti paṭisedhaṭṭhe nipāto  Jagghitāseti hāsitvā  
 Idaṃ vuttaṃ hoti idāni maṃ īdisaṃ evaṃ dukkhappattaṃ disvā 
 tava alaṃ hasituṃ tvaṃ maṃ   īdise kāle parihāsakeḷiṃ karohīti  
       So parihāsakeḷiṃ karontova puna catutthaṃ gāthamāha 
        sunhāto suvilittosi      annapānena tappito 
        kaṇṭhe ca te veḷuriyo    agamāsi kajaṅgalanti  
      Tattha kaṇṭhe ca te veḷuriyoti ayaṃ te veḷuriyamaṇipi 
 kaṇṭhe pilandho tvaṃ ettakaṃ kālaṃ amhākaṃ etaṃ na dassesīti 
  kapālaṃ  sandhāyevamāha  Kajaṅgalanti idha bārāṇasīyeva 
 kajaṅgalāti adhippetā  Ito nikkhamitvā gacchasi   antonagaraṃ 
 gatoti pucchati  
      Tato kāko pañcamaṃ gāthamāha 
        mā te mitto vā amitto vā  agamāsi kajaṅgalaṃ 
        piñjāni tattha lāyitvā        kaṇṭhe bandhanti vaṭṭananti  
      Tattha piñjānīti pucchāni    Tattha lāyitvāti tasmiṃ bārāṇasīnagare 
 luñcitvā  Vaṭṭananti kaṭhalikaṃ  
      Taṃ sutvā pārāvato osānagāthamāha 
        punapāpajjasī samma            sīlaṃ hi tava tādisaṃ 
        na hi mānusakā bhogā         subhuñjā honti pakkhinoti  
  Footnote     piṭṭhimaddena     mā     kacci     piñjāni  
  
  
 page     
      Tattha punapāpajjasīti punapi evarūpaṃ āpajjissasi evarūpaṃ 
 hi te sīlanti  
      Iti naṃ so ovaditvā tattha avasitvā pakkhe pasāretvā 
 aññattha agamāsi  Kākopi tattheva jīvitakkhayaṃ pāpuṇi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne lolabhikkhu anāgāmiphale patiṭṭhahi  
 Tadā kāko lolabhikkhu ahosi  Kapoto pana ahamevāti  
                  Kapotakajātakaṃ  niṭṭhitaṃ 
                  aḍḍhavaggo    tatiyo 
                  pañcakanipātavaṇṇanā niṭṭhitā 
       
 