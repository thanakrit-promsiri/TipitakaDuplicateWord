AṬṬHAKATHĀ Book      PĀḶI ROMAN 
 Therī A   paramatthadī   
  
 Page       
  
 page   
                     Paramatthadīpanī nāma khuddakanikāyaṭṭhakathā 
                           therīgāthāvaṇṇanā 
                              
                 namo tassa bhagavato arahato sammāsambuddhassa  
                               Ekakanipāta 
                            Aññatarātherīgāthāvaṇṇanā 
      ekanipāte   idāni therīgāthānaṃ atthasaṃvaṇṇanāya okāso anuppatto  tattha 
 yasmā idha   bhikkhunīnaṃ ādito yathā   pabbajjā upasampadā ca paṭiladdhā  taṃ   
 pakāsetvā atthasaṃvaṇṇanāya karīyamānāya tattha tattha gāthānaṃ aṭṭhuppattiṃ   vibhāvetuṃ 
 sukarā hoti supākaṭā ca  tasmā taṃ pakāsetuṃ ādito paṭṭhāya saṅkhepato 
 ayamanupubbikathā  
      ayaṃ hi lokanātho manussattaṃ liṅgasampattītyādinā vuttāni aṭṭhaṅgāni 
 samodhānetvā dīpaṅkarassa bhagavato pādamūle katamahābhinīhāro   samatiṃsapāramiyo 
 pūrento catuvīsatiyā buddhānaṃ santike laddhabyākaraṇo anukkamena pāramiyo pūretvā 
 ñātatthacariyāya lokatthacariyāya buddhatthacariyāya   ca koṭiṃ patvā tusitabhavane 
 nibbattitvā tattha yāvatāyukaṃ ṭhatvā dasasahassacakkavāḷadevatāhi buddhabhāvāya  
                kāloyaṃ te mahāvīra     uppajja mātukucchiyaṃ 
                 sadevakaṃ tārayanto      bujjhassu amataṃ padanti   
  Footnote    cha Ma  ayaṃ pāṭho na dissati   Sī  ādito paṭṭhāya yathā   Sī  paṭiladdhādhigamañca 
    Sī  atthuppattī   Sī  katābhinīhāro   Ma  buddhattacariyāya 
    khu buddha          
  
  
 page   
 Āyācitamanussūpapattiko tāsaṃ devatānaṃ paṭiññaṃ datvā katapañcamahāvilokano 
 sakyarājakule suddhodanamahārājassa gehe sato sampajāno mātukucchiṃ okkanto 
 dasamāse sato sampajāno tattha ṭhatvā sato sampajāno tato nikkhanto lumbinīvane 
 laddhābhijātiko vividhā dhātiyo ādiṃ katvā mahatā parihārena sammadeva parihariyamāno 
 anukkamena vuḍḍhippatto tīsu pāsādesu vividhanāṭakajanaparivuto devo viya sampattiṃ 
 anubhavanto jiṇṇabyādhimatadassanena jātasaṃvego ñāṇassa paripākataṃ gatattā kāmesu 
 ādīnavaṃ nekkhamme ca ānisaṃsaṃ disvā rāhulakumārassa jātadivase channasahāyo kaṇṭhakaṃ   
 assarājaṃ āruyha devatāhi vivaṭena dvārena aḍḍharattikasamaye   mahābhinikkhamanaṃ 
 nikkhamitvā teneva rattāvasesena tīṇi rajjāni atikkamitvā anomānadītīraṃ 
 patvā ghaṭikāramahābrahmunā ānīte arahattaddhaje gahetvā pabbajito tāvadeva 
 vassasaṭṭhikatthero   viya ākappasampanno hutvā pāsādikena iriyāpathena anukkamena 
 rājagahaṃ patvā tattha piṇḍāya caritvā paṇḍavapabbatapabbhāre piṇḍapātaṃ 
 paribhuñjitvā māgadharājena rajjena nimantiyamāno taṃ paṭikkhipitvā bhaggavassārāmaṃ 
 gantvā tassa samayaṃ pariggaṇhitvā tato āḷārudakānaṃ   samayaṃ pariggaṇhitvā 
 taṃ sabbaṃ analaṅkaritvā anukkamena uruvelaṃ gantvā tattha chabbassāni dukkarakārikaṃ 
 katvā tāya ariyadhammapaṭivedhassābhāvaṃ ñatvā nāyaṃ maggo bodhāyāti oḷārikaṃ 
 āhāraṃ āharanto katipāhena balaṃ gāhetvā visākhapuṇṇamadivase sujātāya dinnaṃ 
 varabhojanaṃ bhuñjitvā suvaṇṇapātiṃ nadiyā paṭisotaṃ khipitvā ajja buddho bhavissāmīti 
 katasanniṭṭhāno sāyaṇhasamaye kāḷena nāgarājena abhitthutaguṇo bodhimaṇḍaṃ āruyha 
 acalaṭṭhāne pācīnalokadhātuabhimukho aparājitapallaṅke nisinno caturaṅgasamannāgataṃ vīriyaṃ 
 adhiṭṭhāya sūriye anatthaṅgateyeva mārabalaṃ vidhamitvā paṭhamayāme  Pubbenivāsaṃ 
 anussaritvā majjhimayāme dibbacakkhuṃ visodhetvā pacchimayāme paṭiccasamuppāde ñāṇaṃ 
 otāretvā anulomapaṭilomaṃ paccayākāraṃ sammasanto vipassanaṃ vaḍḍhetvā sabbabuddhehi 
  Footnote    Sī  kanthakaṃ    Ma  aḍḍharatta       Ma  vassasatikatthero    Sī  i  āḷāruddakānaṃ 
  
  
 page   
 Adhigataṃ anaññasādhāraṇaṃ sammāsambodhiṃ adhigantvā nibbānārammaṇāya phala 
 samāpattiyā tattheva sattāhaṃ vītināmetvā teneva nayena itare sattāhepi bodhi 
 maṇḍeyeva vītināmetvā rājāyatanamūle madhupiṇḍikabhojanaṃ bhuñjitvā puna ajapāla 
 nigrodhamūle nisinno dhammatāya dhammagambhīrataṃ paccavekkhitvā appossukkatāya 
 citte namante   mahābrahmunā āyācito buddhacakkhunā lokaṃ volokento   
 tikkhindriyamudindriyādibhede satte disvā mahābrahmunā   dhammadesanāya 
 katapaṭiñaño kassa nu kho ahaṃ paṭhamaṃ dhammaṃ deseyyanti āvajjento āḷārudakānaṃ 
 kālaṅkatabhāvaṃ ñatvā bahūpakārā kho me pañcavaggiyā bhikkhū  ye maṃ padhānapahitattaṃ 
 upaṭṭhahiṃsu  yannūnāhaṃ tesaṃ   pañcavaggiyānaṃ bhikkhūnaṃ paṭhamaṃ dhammaṃ deseyyanti 
   cintetvā āsāḷha puṇṇamāyaṃ mahābodhito bārāṇasiṃ uddissa aṭṭhārasayojanamaggaṃ 
 paṭipanno antarāmagge upakena ājīvakena saddhiṃ mantetvā anukkamena isipatanaṃ patvā 
 tattha pañcavaggiye saññāpetvā dveme bhikkhave antā pabbajitena na 
 sevitabbātiādinā   dhammacakkappavattanasuttantadesanāya aññāsikoṇḍaññappamukhā   
 aṭṭhārasa brahmakoṭiyo dhammāmataṃ pāyetvā pāṭipade bhaddiyattheraṃ  pakkhassa dutiyāyaṃ 
 vappattheraṃ  pakkhassa tatiyāyaṃ mahānāmattheraṃ  catutthiyaṃ assajittheraṃ sotāpattiphale 
 patiṭṭhāpetvā  pañcamiyaṃ pana pakkhassa anattalakkhaṇasuttantadesanāya   sabbepi 
 arahatte patiṭṭhāpetvā tato paraṃ yasadārakappamukhe pañcapaṇṇāsapurise kappāsikavanasaṇḍe 
 tiṃsamatte bhaddavaggiye gayāsīse piṭṭhipāsāṇe sahassamatte purāṇajaṭileti evaṃ 
 mahājanaṃ ariyabhūmiṃ otāretvā bimbisārappamukhāni ekādasanahutāni sotāpattiphale 
 ekaṃ   nahutaṃ saraṇattaye patiṭṭhāpetvā veḷuvanaṃ paṭiggahetvā tattha viharanto 
 assajittherassa vāhasā   adhigatapaṭhamamagge sañjayaṃ    āpucchitvā saddhiṃ parisāya 
 attano santikaṃ upagate sāriputtamoggallāne aggaphalaṃ sacchikatvā sāvakapāramiyā 
 matthakaṃ 
  Footnote    i  cittena matte    Ma  voloketvā    Ma  mahābrahmuno    cha Ma  ayaṃ pāṭho na 
  dissati    vi mahā           vi mahā         saṃ mahā             
  khu paṭi             Ma  aññātakoṇḍaññapamukhā    vi mahā         
  saṃ kha            Ma  assajittherassa vasena     cha Ma  sañcayaṃ 
  
  
 page   
 Patte aggasāvakaṭṭhāne ṭhapetvā kāḷudāyittherassa abhiyācanāya kapilavatthuṃ gantvā 
 mānatthaddhe ñātake yamakapāṭihāriyena dametvā  pitaraṃ anāgāmiphale  mahāpajāpatiṃ 
 sotāpattiphale ca patiṭṭhāpetvā nandakumārañca rāhulakumārañca pabbājetvā satthā 
 punadeva rājagahaṃ paccāgacchi  
       Aparena samayena satthari vesāliṃ upanissāya kūṭāgārasālāyaṃ viharante 
 suddhodanamahārājā setacchattassa heṭṭhāva arahattaṃ sacchikatvā parinibbāyi  Atha 
 mahāpajāpatiyā gotamiyā pabbajjāya cittaṃ uppajji  tato rohiṇīnadītīre kalahavivāda 
 suttantadesanāya   pariyosāne nikkhamitvā pabbajitānaṃ pañcannaṃ kumārasatānaṃ pāda 
 paricārikā ekajjhāsayāva hutvā mahāpajāpatiyā santikaṃ gantvā sabbāva satthu 
 santike pabbajissāmāti mahāpajāpatiṃ jeṭṭhikaṃ katvā satthu santikaṃ gantukāmā 
 ahesuṃ  Ayañca mahāpajāpati   pubbepi ekavāraṃ satthāraṃ pabbajjaṃ yācitvā nālattha  
 tasmā kappakaṃ pakkosāpetvā kese chindāpetvā kāsāyāni acchādetvā sabbā 
 tā sākiyāniyo ādāya vesāliṃ   gantvā ānandattherena dasabalaṃ yācāpetvā 
 aṭṭhagarudhammapaṭiggahaṇena pabbajjaṃ upasampadañca alattha  Itarā pana sabbāpi ekato 
 upasampannā ahesuṃ  Ayamettha saṅkhePo  Vitthārato panetaṃ   vatthu tattha tattha 
 pāḷiyaṃ   āgatameva  
       Evaṃ upasampannā pana mahāpajāpati satthāraṃ  upasaṅkamitvā abhivādetvā 
 ekamantaṃ aṭṭhāsi  athassā satthā dhammaṃ desesi  Sā satthu santike kammaṭṭhānaṃ 
 gahetvā arahattaṃ pāpuṇi  Sesā ca pañcasatabhikkhuniyo nandakovādapariyosāne   
 arahattaṃ pāpuṇiṃsu  Evaṃ bhikkhunisaṃghe suppatiṭṭhite puthubhūte tattha tattha gāmanigama 
 janapadarājadhānīsu kulitthiyo kulasuṇhāyo kulakumārikāyo buddhasubuddhataṃ dhammasudhammataṃ 
 saṃghasuppaṭipattitañca sutvā sāsane abhippasannā saṃsāre ca jātasaṃvegā attano 
  Footnote    khu su              Sī  i  mahāpajāpatī    Ma  vesāliyaṃ 
    Ma  panettha    vi cūḷa             Ma u           
  
  
 page   
 Sāmike mātāpitaro ñātake ca anujānāpetvā sāsane uraṃ datvā pabbajiṃsu  
 Pabbajitvā ca sīlācārasampannā satthuno ca tesaṃ therānañca santike ovādaṃ 
 labhitvā ghaṭentiyo vāyamantiyo nacirasseva arahattaṃ sacchākaṃsu  Tāhi udānādivasena 
 tattha tattha bhāsitā gāthā pacchā saṅgītikārakehi ekajjhaṃ katvā ekakanipātādivasena 
 saṅgītiṃ āropayiṃsu imā therīgāthā nāmāti  Tāsaṃ nipātādivibhāgo heṭṭhā 
 vuttoyeva  Tattha nipātesu ekakanipāto ādi  Tatthapi  
                    sukhaṃ supāhi therike        katvā coḷena pārutā 
                     upasanto hi te rāgo     sukkhaḍākaṃva kumbhiyanti 
 ayaṃ gāthā ādi  
       Tassā kā upapatti  atīte kira aññatarā kuladhītā konāgamanassa bhagavato 
 Kāle sāsane abhippasannā hutvā satthāraṃ nimantetvā dutiyadivase sākhāmaṇḍapaṃ 
 kāretvā vālikaṃ attharitvā upari vitānaṃ bandhitvā gandhapupphādīhi pūjaṃ katvā 
 satthu kālaṃ ārocāpesi  Satthā tattha gantvā paññatte āsane nisīdi  Sā 
 bhagavantaṃ vanditvā paṇītena khādanīyena bhojanīyena parivisitvā   bhagavantaṃ bhuttāviṃ 
 oṇītapattapāṇiṃ ticīvarena acchādesi  Tassā bhagavā anumodanaṃ katvā pakkāmi  
 Sā yāvatāyukaṃ puññāni katvā āyupariyosāne devaloke nibbattitvā ekaṃ 
 buddhantaraṃ sugatīsu eva saṃsarantī kassapassa bhagavato kāle gahapatikule nibbattitvā 
 viññutaṃ patvā saṃsāre jātasaṃvegā sāsane pabbajitvā upasampajjitvā vīsativassa 
 sahassāni bhikkhunisīlaṃ pūretvā puthujjanakālakiriyaṃ katvā sagge nibbattitvā   
 ekaṃ buddhantaraṃ saggasampattiṃ anubhavitvā imasmiṃ buddhappāde vesāliyaṃ khattiya 
 mahāsālakule nibbatti  taṃ thirasantasarīratāya therikāti vohariṃsu  Sā vayappattā kulappa 
 desādinā samānajātikassa khattiyakumārassa mātāpitūhi dinnā patidevatā hutvā vasantī 
 satthu 
  Footnote    Sī  parivisetvā  Ma  i  paribhuñjāpetvā    cha Ma  nibbattā 
  
  
 page   
 Vesāligamane sāsane paṭiladdhasaddhā upāsikā hutvā aparabhāge mahāpajāpatigotamī 
 theriyā santike dhammaṃ sutvā pabbajjāya ruciṃ uppādetvā ahaṃ pabbajissāmīti 
 sāmikassārocesi  Sāmiko nānujānāti  Sā pana   katādhikāratāya yathāsutaṃ   dhammaṃ 
 paccavekkhitvā rūpārūpadhamme pariggahetvā vipassanaṃ anuyuttā viharati  
       Athekadivasaṃ mahānase sabbabyañjane paccamāne mahatī aggijālā uṭṭhahi  Sā 
 aggijālā   sakalabhājanaṃ taṭataṭāyantaṃ jhāyati  Sā taṃ disvā tadevārammaṇaṃ katvā 
 suṭṭhuttaraṃ aniccataṃ upaṭṭhahantaṃ upadhāretvā tato tattha dukkhāniccānattatañca 
 āropetvā vipassanaṃ vaḍḍhetvā anukkamena ussukkāpetvā maggapaṭipāṭiyā 
 anāgāmiphale patiṭṭhahi  Sā tato paṭṭhāya ābharaṇaṃ vā alaṅkāraṃ vā na dhāreti  
 sā sāmikena kasmā tvaṃ bhadde idāni pubbe viya ābharaṇaṃ vā alaṅkāraṃ 
 vā na dhāresīti vuttā   attano gihibhāve abhabbabhāvaṃ ārocetvā pabbajjaṃ 
 anujānāpesi  So visākho upāsako viya dhammadinnaṃ mahatā parihārena mahāpajāpati 
 gotamiyā santikaṃ netvā imaṃ ayye pabbājethāti āha  Atha mahāpajāpatigotamī 
 taṃ pabbājetvā upasampādetvā vihāraṃ netvā satthāraṃ dassesi  Satthā tassā   
 pakatiyā diṭṭhārammaṇameva vibhāvento 
                sukhaṃ supāhi therike       katvā coḷena pārutā 
                 upasanto hi te rāgo    sukkhaḍākaṃva kumbhiyanti 
 imaṃ gāthamāha  
        Tattha sukhanti bhāvanapuṃsakaniddeso  Supāhīti āṇattivacanaṃ  Theriketi āmantana 
 vacanaṃ  Katvā coḷena pārutāti appicchatāya niyojanaṃ  Upasanto hi te rāgoti 
 paṭipattikittanaṃ  Sukkhaḍākaṃvāti upasametabbassa kilesassa asārabhāvanidassanaṃ  
 Kumbhiyanti tadādhārassa aniccatucchādibhāvanidassanaṃ  
  Footnote    Ma  i  sāsane   Ma  i  yathāsukhaṃ   Sī  tāya aggijālāya   Ma  vutte 
    cha Ma  satthāpissā 
  
  
 page   
       Sukhanti cetaṃ iṭṭhādhivacanaṃ  sukhena niddukkhā hutvāti attho  Supāhīti 
 nippajjanidassanañcetaṃ catunnaṃ iriyāpathānaṃ  tasmā cattāropi iriyāpathe sukheneva 
 kappehi sukhaṃ viharāti attho  Theriketi idaṃ yadipi tassā nāmakittanaṃ  pacurena 
 anvatthasaññābhāvato pana thirasāsane thirabhāvappatte  thirehi sīlādidhammehi 
 samannāgateti attho  Katvā coḷena pārutāti paṃsukūlacoḷehi cīvaraṃ katvā acchādita 
 sarīrā taṃ nivatthā ceva pārutā ca  Upasanto hi te rāgoti hisaddo hetvattho  
 yasmā tava santāne uppajjanakakāmarāgo upasanto anāgāmimaggañāṇagginā 
 daḍḍho  idāni tadavasesaṃ rāgaṃ aggamaggañāṇagginā dahetvā sukhaṃ supāhīti 
 adhippāyo  Sukkhaḍākaṃva kumbhiyanti yathā taṃ pakke bhājane appakaṃ ḍākabyañjanaṃ 
 mahatiyā aggijālāya paccamānaṃ jhāyitvā sussantaṃ vūpasammati  yathā vā udakamisse 
 ḍākabyañjane uddhanaṃ āropetvā paccamāne udake vijjamāne taṃ cicciṭāyati 
 ciṭiciṭāyati  udake pana chinne upasantameva hoti  evaṃ tava santāne kāmarāgo 
 upasanto itarampi vūpasametvā sukhaṃ supāhīti  
       Therī indriyānaṃ paripākaṃ gatattā   satthu desanāvilāsena ca gāthāpariyosāne 
 saha paṭisambhidāhi arahattaṃ pāpuṇi  Tena vuttaṃ apadāne    
              konāgamanabuddhassa         maṇḍapo kārito mayā 
               thūpañca pavaramadaṃ          buddhassa lokabandhuno  
               Yaṃ yaṃ janapadaṃ yāmi         nigame rājadhāniyo 
               sabbattha pūjitā   homi    puññakammassidaṃ phalaṃ  
               Kilesā jhāpitā mayhaṃ      bhavā sabbe samūhatā 
               nāgīva bandhanaṃ chetvā      viharāmi anāsavā  
  Footnote    Ma  i  yathāparipākaṃ gatattā   khu apa           cha Ma  dhuvaṃ ticīvaraṃdāsiṃ 
    cha Ma  pūjito 
  
  
 page   
               Svāgataṃ vata me āsi      buddhaseṭṭhassa santike 
               tisso vijjā anuppattā    kataṃ buddhassa sāsanaṃ  
               Paṭisambhidā catasso        vimokkhāpi ca aṭṭhime 
               chaḷabhiññā sacchikatā        kataṃ buddhassa sāsananti  
       Arahattaṃ patvā pana therī udānentī tameva gāthaṃ abhāsi  tenāyaṃ gāthā 
 tassā theriyā gāthā ahosi  Tattha theriyā vuttagāthāya anavaseso rāgo 
 pariggahitopi   aggamaggena tassa vūpasamassa adhippetattā  Rāgavūpasameneva cettha 
 sabbesaṃ kilesānampi vūpasamo vuttoti daṭṭhabbaṃ tadekaṭṭhatāya sabbesaṃ kilesadhammānaṃ 
 vūpasamasiddhito  Tathā hi vuccati  
              uddhaccavicikicchāhi         yo moho sahajo mato 
               pahānekaṭṭhabhāvena        rāgena saraṇo   hi soti  
       Yathā cettha sabbesaṃ saṅkilesānaṃ vūpasamo vutto  evaṃ sabbathāpi tesaṃ 
 vūpasamo vuttoti veditabbaṃ pubbabhāge tadaṅgavasena  samathavipassanākkhaṇe vikkhambhana 
 vasena  maggakkhaṇe samucchedavasena  phalakkhaṇe paṭippassaddhivasena vūpasamasiddhito  
 Tena catubbidhassāpi pahānassa siddhi veditabbā  Tattha tadaṅgappahānena sīlasampadā 
 siddhi  vikkhambhanapahānena samādhisampadāsiddhi  itare hi paññāsampadāsiddhi dassitā 
 hoti pahānābhisamayopasijjhanato    Yathā bhāvanābhisamayaṃ sādheti tasmiṃ asati tadabhāvato  
 tathā sacchikiriyābhisamayaṃ pariññābhisamayañca sādheti evāti  Caturābhisamayasiddhiyā tisso 
 sikkhā  paṭipattiyā tividhakalyāṇatā  satta visuddhiyo ca paripuṇṇā imāya gāthāya 
 pakāsitā hontīti veditabbaṃ  Aññatarā therī apaññātā nāmagottādivasena 
 apākaṭā  ekā therī lakkhaṇasampannā bhikkhunī imaṃ gāthaṃ abhāsīti adhippāyo  
                     Aññatarātherīgāthāvaṇṇanā niṭṭhitā  
  Footnote    cha Ma  pisaddo na dissati    Ma  saraṇe    Ma  i  pahānābhisamayo ca sijjhanto 
  
  
 page   
                             Muttātherīgāthāvaṇṇanā 
              mutte muccassu yogehi      cando rāhuggahā iva 
               vippamuttena cittena        anaṇā bhuñja piṇḍakanti 
 ayaṃ muttānāmāya sikkhamānāya gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī vipassissa bhagavato kāle kulagehe nibbattitvā viññutaṃ patvā ekadivasaṃ 
 satthāraṃ vīthiyaṃ gacchantaṃ disvā pasannamānasā pañcapatiṭṭhitena vanditvā pitivegena 
 satthu pādamūle avakujjā nipajji  Sā tena puññakammena devaloke nibbattitvā 
 aparāparaṃ sugatīsuyeva saṃsarantī imasmiṃ buddhuppāde sāvatthiyaṃ brāhmaṇamahāsālakule 
 nibbatti  muttātissā nāmaṃ ahosi  Sā upanissayasampannatāya vīsativassakāle 
 mahāpajāpatigotamiyā santike pabbajitvā sikkhamānāva hutvā kammaṭṭhānaṃ kathāpetvā 
 vipassanāya kammaṃ karoti  Sā ekadivasaṃ bhattakiccaṃ katvā piṇḍapātapaṭikkantā 
 therīnaṃ bhikkhunīnaṃ vattaṃ dassetvā divāṭṭhānaṃ gantvā raho nisinnā  vipassanā 
 kammaṭṭhāne   manasikāraṃ ārabhi  Satthā surabhigandhakuṭiyā nisinnova obhāsaṃ 
 vissajjetvā tassā purato nisinno viya attānaṃ dassetvā 
              mutte muccassu yogehi     cando rāhuggahā iva 
               vippamuttena cittena       anaṇā bhuñja piṇḍakanti 
 imaṃ gāthamāha  
       Tattha mutteti tassā ālapanaṃ  Muccassu yogehīti maggapaṭipāṭiyā   kāma 
 yogādīhi catūhi yogehi mucca  tehi vimuttacittā hohi  Yathā kiṃ  cando rāhuggahā 
 ivāti rāhusaṅkhāto   gahato cando viya upakkilesato vimuccassu  Vippamuttena 
  Footnote    cha Ma  vipassanāya    ka  maggapaṭipattiyā    Sī  i  rāhusaṅkhātato 
  
  
 page    
 Cittenāti ariyamaggena samucchedavimuttiyā suṭṭhu vimuttena cittena  itthambhūta 
 lakkhaṇe cetaṃ karaṇavacanaṃ  Anaṇā bhuñja piṇḍakanti kilesaiṇaṃ pahāya anaṇā hutvā 
 raṭṭhapiṇḍaṃ bhuñjeyyāsi  Yo hi kilese appahāya satthārā anuññātapaccaye 
 paribhuñjati  so sāṇo paribhuñjati nāma  Yathāha āyasmā bākulo sattāhameva 
 kho ahaṃ āvuso sāṇo raṭṭhapiṇḍaṃ bhuñjinti   tasmā sāsane pabbajitena 
 kāmacchandādiiṇaṃ pahānāya anaṇena hutvā saddhādeyyaṃ paribhuñjitabbaṃ  Piṇḍakanti 
 desanāsīsameva  cattāropi paccayeti attho  Abhiṇhaṃ ovadatīti ariyamaggappattiyā 
 upakkilese visodhento bahuso ovādaṃ deti  
       Sā tasmiṃ ovāde ṭhatvā nacirasseva arahattaṃ pāpuṇi  Tena vuttaṃ 
 apadāne    
           koṇḍaññassa   bhagavato      lokajeṭṭhassa tādino 
            rathiyaṃ paṭipannassa            tārayantassa pāṇino  
            Gharato nikkhamitvāna          avakujjā nipajjahaṃ 
            anukampako lokajeṭṭho      sirasi akkamī tadā    
            Akkamitvāna sirasi           agamā lokanāyako 
            tena cittappasādena         tusitaṃ agamāsahaṃ  
            Kilesā jhāpitā mayhaṃ        bhavā sabbe samūhatā 
            nāgīva bandhanaṃ chetvā        viharāmi anāsavā  
            Svāgataṃ vata me āsi        buddhaseṭṭhassa santike 
            tisso vijjā anuppattā      kataṃ buddhassa sāsanaṃ  
  Footnote    Ma u             khu apa            cha Ma  vipassissa   cha Ma  lokanātho 
    cha Ma  mama 
  
  
 page    
            Paṭisambhidā catasso          vimokkhāpi ca aṭṭhime 
            chaḷabhiññā sacchikatā          kataṃ buddhassa sāsananti  
       Arahattaṃ patvā pana sā tameva gāthaṃ udānesi  Paripuṇṇasikkhā 
 upasampajjitvā aparabhāge parinibbānakālepi tameva gāthaṃ paccabhāsīti    
                      Muttātherīgāthāvaṇṇanā niṭṭhitā  
                           
                             Puṇṇātherīgāthāvaṇṇanā 
       puṇṇe pūrassu dhammehītiādikā   puṇṇāya nāma sikkhamānāya gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī buddhasuññe loke candabhāgāya nadiyā tīre kinnarayoniyaṃ nibbattā 
 ekadivasaṃ tattha aññataraṃ paccekabuddhaṃ disvā pasannamānasā naḷamālāya taṃ pūjetvā 
 añjaliṃ paggayha aṭṭhāsi  Sā tena puññakammena sugatīsuyeva saṃsarantī imasmiṃ 
 buddhuppāde sāvatthiyaṃ gahapatimahāsālakule nibbatti  puṇṇātissā nāmaṃ ahosi  
 Sā upanissayasampannatāya vīsativassāni vasamānā mahāpajāpatigotamiyā santike 
 dhammaṃ sutvā paṭiladdhasaddhā pabbajitvā sikkhamānā eva hutvā vipassanaṃ ārabhi  
 Satthā tassā gandhakuṭiyaṃ nisinno eva obhāsaṃ vissajjetvā  
           puṇṇe pūrassu dhammehi      cando paṇṇaraseriva 
            paripuṇṇāya paññāya        tamokkhandhaṃ padālayāti 
 imaṃ gāthamāha  
  Footnote    Ma  ajjhabhāsīti    cha Ma  ādikāti pāṭho na dissati  evamuparipi 
  
  
 page    
       Tattha puṇṇeti tassā ālapanaṃ  Pūrassu dhammehīti sattatiṃsabodhipakkhiyadhammehi 
 paripuṇṇā hohi  Cando paṇṇaraserivāti rakāro padasandhikaro  Paṇṇarase puṇṇamāsiyaṃ 
 sabbāhi kalāhi paripuṇṇo cando viya  Paripuṇṇāya paññāyāti soḷasannaṃ 
 kiccānaṃ pāripūriyā paripuṇṇāya arahattamaggapaññāya  Tamokkhandhaṃ padālayāti 
 mohakkhandhaṃ anavasesato bhinda samucchinda  mohakkhandhapadālanena saheva sabbepi 
 kilesā padālitā hontīti  
       Sā taṃ gāthaṃ sutvā vipassanaṃ vaḍḍhetvā arahattaṃ pāpuṇi  Tena vuttaṃ 
 apadāne    
              candabhāgānadītīre      ahosiṃ kinnarī tadā 
               addasaṃ virajaṃ buddhaṃ      sayambhuṃ aparājitaṃ  
               Pasannacittā sumanā     vedajātā katañjalī 
               naḷamālaṃ gahetvāna     sayambhuṃ abhipūjayiṃ  
               Tena kammena sukatena   cetanāpaṇidhīhi ca 
               jahitvā kinnarīdehaṃ     agacchiṃ tidasaṃ gaṇaṃ    
               Chattiṃsadevarājūnaṃ       mahesittamakārayiṃ 
               dasannaṃ cakkavattīnaṃ      mahesittamakārayiṃ  
               Vedayitvāna kusalaṃ     pabbajiṃ anagāriyaṃ 
               kilesā jhāpitā mayhaṃ   bhavā sabbe samūhatā  
               Sabbāsavā parikkhīṇā    natthi dāni punabbhavo 
               catunnavutito kappe    yaṃ pupphamabhipūjayiṃ  
  Footnote    khu apa             cha Ma  gatiṃ    cha Ma  saṃvejetvāna me cittaṃ 
  
  
 page    
               Duggatiṃ nābhijānāmi     buddhapūjāyidaṃ   phalaṃ 
               kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana pattā sā therī tameva gāthaṃ udānesi  Ayameva cassā 
 aññābyākaraṇagāthā ahosīti  
                      Puṇṇātherīgāthāvaṇṇanā niṭṭhitā  
                         
                             Tissātherīgāthāvaṇṇanā 
       tisse sikkhassu sikkhāyātiādikā tissāya sikkhamānāya gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinitvā sambhatakusalapaccayā   imasmiṃ buddhuppāde kapilavatthusmiṃ sakyarājakule 
 nibbattitvā vayappattā bodhisattassa orodhabhūtā pacchā mahāpajāpatigotamiyā saddhiṃ 
 nikkhamitvā pabbajitvā vipassanāya kammaṃ karoti  Tassā satthā heṭṭhā vuttanayeneva 
 obhāsaṃ vissajjetvā  
           tisse sikkhassu sikkhāya    mā taṃ yogā upaccaguṃ 
            sabbayogavisaṃyuttā        cara loke anāsavāti 
 gāthaṃ abhāsi  
       Tattha tisseti tassā ālapanaṃ  Sikkhassu sikkhāyāti adhisīlasikkhādikāya 
 tividhāya sikkhāya sikkha  maggasampayuttā tisso sikkhāyo sampādehīti attho  
 Idāni tāsaṃ sampādane kāraṇamāha mā taṃ yogā upaccagunti manussattaṃ  
 indriyāvekallaṃ  
  Footnote    cha Ma  pupphapūjāyidaṃ    Sī  kusalasañcayā 
  
  
 page    
 Buddhuppādo  saddhāpaṭilābhoti ime yogā samayā dullabhakkhaṇā taṃ mā atikkamuṃ  
 Kāmayogādayoeva vā cattāro yogā taṃ mā upaccaguṃ mā abhibhaveyyuṃ  Sabbayoga 
 visaṃyuttāti sabbehi kāmayogādīhi yogehi vimuttā tato eva anāsavā hutvā 
 loke cara  diṭṭhadhammasukhavihārena   viharāhīti attho  
       Sā taṃ gāthaṃ sutvā vipassanaṃ vaḍḍhetvā arahattaṃ pāpuṇītiādinayo heṭṭhā 
 vuttanayeneva veditabbo  
                      Tissātherīgāthāvaṇṇanā niṭṭhitā  
                         
                              Tissāditherīgāthāvaṇṇanā 
       tisse yuñjassu dhammehītiādikā tissāya theriyā gāthā  
       Tassā vatthu tissāsikkhamānāya vatthusadisaṃ  Ayaṃ pana therī hutvā arahattaṃ 
 pāpuṇi  Yathā ca ayaṃ  evaṃ ito paraṃ dhīrā  vīrā  mittā  bhadrā  upasamāti 
 pañcannaṃ therīnaṃ vatthu ekasadisameva  Sabbāpi imā kapilavatthuvāsiniyo bodhisattassa 
 orodhabhūtā mahāpajāpatigotamiyā saddhiṃ nikkhantā obhāsagāthāya ca arahattaṃ patvā 
 ṭhapetvā sattamiṃ  Sā pana obhāsagāthāya vinā pageva   satthu santike laddhaṃ 
 ovādaṃ nissāya vipassanaṃ ussukkāpetvā arahattaṃ pāpuṇitvā udānavasena dhīrā 
 dhīrehīti    gāthaṃ abhāsi  Itarāpi arahattaṃ patvā    
            tisse yuñjassu dhammehi       khaṇo taṃ mā upaccagā 
             khaṇātītā hi socanti         nirayamhi samappitā  
  Footnote    cha Ma  diṭṭhasukhavihārena    Sī  Ma  saṃvegaṃ 
    cha  vīrā vīrehīti    Ma  arahattaṃ patvā imāya gāthāya abhāsi 
  
  
 page    
             Dhīre nirodhaṃ phusehi          saññāvūpasamaṃ sukhaṃ 
             ārādhayāhi nibbānaṃ         yogakkhemaṃ anuttaraṃ  
             Vīrā vīrehi dhammehi         bhikkhunī bhāvitindriyā 
             dhāreti antimaṃ dehaṃ         jetvā māraṃ savāhanaṃ  
             Saddhāya pabbajitvāna         mitte mittaratā bhava 
             bhāvehi kusale dhamme        yogakkhemassa pattiyā  
             Saddhāya pabbajitvāna         bhadre bhadraratā bhava 
             bhāvehi kusale dhamme        yogakkhemaṃ anuttaraṃ  
             Upasame tare oghaṃ          maccudheyyaṃ suduttaraṃ 
             dhārehi antimaṃ dehaṃ         jetvā māraṃ savāhananti 
 imā gāthāyo abhāsiṃsu  
       Tattha yuñjassu dhammehīti samathavipassanādhammehi ariyehi bodhipakkhiyadhammehi 
 ca yuñja yogaṃ karohi  Khaṇo taṃ mā upaccagāti yo evaṃ yogabhāvanaṃ na karoti  
 taṃ puggalaṃ patirūpadese uppattikkhaṇo  channaṃ āyatanānaṃ avekallakkhaṇo  
 buddhuppādakkhaṇo  saddhāpaṭiladdhakkhaṇoti   sabbopi ayaṃ khaṇo atikkamati nāma  
 So khaṇo taṃ mā atikkami  Khaṇātītāti ye hi khaṇaṃ atītā  ye ca puggale 
 so khaṇo atīto  te nirayamhi samappitā hutvā socanti  tattha nibbattitvā 
 mahādukkhaṃ paccānubhavantīti attho  
       Nirodhaṃ phusehīti kilesanirodhaṃ phussa paṭilabha  Saññāvūpasamaṃ sukhaṃ  ārādhayāhi 
 nibbānanti kāmasaññādīnaṃ pāpasaññānaṃ upasamanimittaṃ accantasukhaṃ nibbānaṃ 
 ārādhehi  
  Footnote    cha Ma  itisaddo na dissati 
  
  
 page    
       Vīrā vīrehi dhammehīti vīriyapadhānatāya vīrehi tejussadehi ariyamaggadhammehi 
 bhāvitindriyā vaḍḍhitasaddhādiindriyā vīrā bhikkhunī vatthukāmehi savāhanaṃ 
 kilesamāraṃ jinitvā āyatiṃ punabbhavābhāvato antimaṃ dehaṃ dhāretīti therī aññaṃ viya 
 katvā attānaṃ dasseti  
       Mitteti taṃ ālapati  Mittaratāti kalyāṇamittesu abhiratā  Tattha sakkāra 
 sammānakaraṇatā hohi  Bhāvehi kusale dhammeti ariyamaggadhamme vaḍḍhehi  
 Yogakkhemassāti arahattassa nibbānassa ca pattiyā adhigamāya  
        Bhadreti taṃ ālapati  Bhadraratāti bhadresu sīlādidhammesu ratā abhiratā hohi  
 Yogakkhemaṃ anuttaranti catūhi yogehi khemaṃ anupaddavaṃ   anuttaraṃ nibbānaṃ  tassa 
 pattiyā kusalabodhipakkhiyadhamme bhāvehīti attho  
        Upasameti taṃ ālapati  Tare oghaṃ maccudheyyaṃ suduttaranti maccu ettha 
 dhīyatīti maccudheyyaṃ  anupacitakusalasambhārehi suṭṭhu duttaranti suduttaraṃ  
 saṃsāramahoghaṃ tare ariyamagganāvāya tareyyāsi    Dhārehi antimaṃ dehanti tassa 
 taruṇeneva antimadehadharā hohīti attho  
                     Tissāditherīgāthāvaṇṇanā niṭṭhitā  
                         
                              Muttātherīgāthāvaṇṇanā 
       sumuttā sādhu muttāmhītiādikā muttāya theriyā gāthā  
       Ayampi purimabuddhesu katādhikārā tattha tattha bhave kusalaṃ upacinitvā imasmiṃ 
 buddhuppāde kosalajanapade oghātakassa nāma daliddabrāhmaṇassa dhītā hutvā 
  Footnote    Sī  anupaddutaṃ    i  tāressāmi 
  
  
 page    
 Nibbatti  taṃ vayappattakāle mātāpitaro ekassa khujjabrāhmaṇassa adaṃsu  Sā 
 tena gharāvāsaṃ arocantī taṃ anujānāpetvā pabbajitvā vipassanāya kammaṃ karoti  
 Tassā bahiddhārammaṇesu cittaṃ vidhāvati  sā taṃ niggaṇhantī sumuttā sādhu 
 muttāmhīti gāthaṃ vadantīyeva vipassanaṃ ussukkāpetvā saha paṭisambhidāhi arahattaṃ 
 pāpuṇi  Tena vuttaṃ apadāne    
             padumuttaro nāma jino        sabbadhammesu cakkhumā 
              pāṇine anuggaṇhanto        piṇḍāya pāvisī puraṃ  
              Tassa āgacchato satthu        sabbe nagaravāsino 
              haṭṭhatuṭṭhā samāgantvā       vālikā ākiriṃsu te  
              Vīthisammajjanaṃ katvā          kadalipuṇṇakaddhaje 
              dhūpaṃ   cuṇṇaṃ ca mālaṃ   ca   sakkāraṃ katvāna   satthuno  
              Maṇḍapaṃ paṭiyādetvā         nimantetvā vināyakaṃ 
              mahādānaṃ daditvāna          sambodhiṃ abhipatthayi  
              Padumuttaro mahāvīro         hārako sabbapāṇinaṃ 
              anumodaniyaṃ katvā           byākāsi aggapuggalo  
              Satasahasse atikkante        kappo hessati bhaddako 
              bhavābhave sukhaṃ laddhā         pāpuṇissasi bodhiyaṃ  
              Hatthakammañca ye keci        katāvī naranāriyo 
              anāgatamhi addhāne         sabbā hessanti sammukhā  
  Footnote    apadānapāḷiyaṃ imā gāthā na dissanti   cha Ma  dhūmaṃ   cha Ma  māsaṃ   cha Ma  kacca 
  
  
 page    
              Tena kammavipākena          cetanāpaṇidhīhi ca 
              uppannadevabhavane           tuyhaṃ tā paricārikā  
              Dibbasukhaṃ asaṅkhyeyyaṃ         mānusañca asaṅkhiyaṃ 
              anubhonti ciraṃ kālaṃ          saṃsarimha bhavābhave  
              Satasahassito kappe          yaṃ kammaṃ akariṃ tadā 
              sukhumālā manussesu          atho devapuresu ca  
              Rūpaṃ bhogaṃ yasaṃ āyuṃ          atho kittisukhaṃ piyaṃ 
              labhāmi satataṃ sabbaṃ           sukataṃ kammasampadaṃ  
              Pacchime bhave sampatte       jātāhaṃ brāhmaṇe kule 
              sukhumālahatthapādā           ramaṇiye nivesane  
              Sabbakālampi paṭhavī           na passāmanalaṅkataṃ 
              cikkhallabhūmiṃ asuciṃ            na passāmi kudācanaṃ  
              Kilesā jhāpitā mayhaṃ  pe    kataṃ buddhassa sāsananti  
       Arahattaṃ pana patvā udānentī  
             sumuttā sādhu muttāmhi       tīhi khujjehi muttiyā 
              udukkhalena musalena          patinā khujjakena ca 
              muttāmhi jātimaraṇā         bhavanetti samūhatāti 
 imaṃ gāthaṃ abhāsi  
       Tattha sumuttāti suṭṭhu muttā  Sādhu muttāmhīti sādhu sammadeva muttā 
 amhi  Kuto pana sumuttā sādhumuttāti āha   tīhi khujjehi muttiyāti  tīhi 
  
  
 page    
 Vaṅkehi   parimuttiyāti attho  Idāni tāni sarūpato dassentī udukkhalena 
 musalena  patinā khujjakena cāti āha  Udukkhale hi dhaññaṃ pakkhipantiyā 
 parivattentiyā musalena koṭṭentiyā ca piṭṭhi onāmetabbā hotīti khujjakaraṇahetutāya 
 tadubhayaṃ khujjanti vuttaṃ  Sāmiko panassā khujjo eva  idāni yassā muttiyā 
 nidassanavasena tīhi khujjehi mutti   vuttā  tameva dassentī muttāmhi 
 jātimaraṇāti vatvā tattha kāraṇamāha bhavanetti samūhatāti  Tassattho  na kevalamahaṃ 
 tīhi khujjehi eva muttā  athakho sabbasmā jātimaraṇāpi    yasmā sabbassāpi bhavassa 
 netti nāyikā taṇhā aggamaggena mayā samugghāṭitāti  
                      Muttātherīgāthāvaṇṇanā niṭṭhitā  
                        
                            Dhammadinnātherīgāthāvaṇṇanā 
       chandajātā avasāyītiādikā dhammadinnāya theriyā gāthā  
       Sā kira padumuttarabuddhakāle haṃsavatīnagare parādhīnavuttikā hutvā jīvantī 
 nirodhato vuṭṭhitassa aggasāvakassa pūjāsakkārapubbakaṃ dānaṃ datvā devaloke 
 nibbattā  Tato cavitvā devamanussesu saṃsarantī pussassa   bhagavato kāle satthu 
 vemātikabhātikānaṃ   kammikassa gehe vasamānā dānaṃ paṭicca ekaṃ dehīti sāmikena 
 vutte dve dentī bahupuññāni katvā kassapabuddhakāle kikissa kāsikarañño 
 gehe paṭisandhiṃ gahetvā sattannaṃ bhaginīnaṃ abbhantarā hutvā vīsativassasahassāni 
 brahmacariyaṃ caritvā ekaṃ buddhantaraṃ devamanussesu saṃsarantī imasmiṃ buddhuppāde 
 rājagahe kulagehe nibbattitvā vayappattā visākhassa seṭṭhino gehaṃ gatā  
  Footnote    cha Ma  vaṅkakehi    Ma  muttā    Sī  Ma  jarāmaraṇāpi 
    cha Ma  phussassa    Ma  vemātikabhātikabhātikānaṃ 
  
  
 page    
       Athekadivasaṃ visākho seṭṭhī satthu santike dhammaṃ sutvā anāgāmī hutvā 
 gharaṃ gato   pāsādaṃ abhiruhanto sopāṇamatthake ṭhitāya dhammadinnāya pasāritahatthaṃ 
 anālambitvāva pāsādaṃ abhiruhitvā bhuñjamānopi tuṇhībhūtova bhuñji  Dhammadinnā 
 taṃ upadhāretvā ayyaputta kasmā tvaṃ ajja mama hatthaṃ nālambi  bhuñjamānopi 
 na kiñci kathesi  atthi nu kho koci mayhaṃ dosoti āha  Visākho dhammadinne 
 na te doso atthi  ahaṃ pana ajja paṭṭhāya itthisarīraṃ phusituṃ āhāre ca 
 lolabhāvaṃ kātuṃ anaraho  tādiso mayā dhammo paṭividdho  Tvaṃ pana sace  icchasi  
 imasmiṃyeva gehe vasa  No ce icchasi  yattakena dhanena te attho  tattakaṃ 
 gahetvā kulagharaṃ gacchāhīti āha  Nāhaṃ ayyaputta tayā vantavamanaṃ ācamissāmi  
 pabbajjaṃ me anujānāhīti  Visākho sādhu dhammadinneti taṃ suvaṇṇasivikāya bhikkhuni 
 upassayaṃ pesesi  Sā pabbajitvā kammaṭṭhānaṃ gahetvā katipāhaṃ tattha vasitvā 
 vivekavāsaṃ vasitukāmā ācariyupajjhāyānaṃ santikaṃ gantvā ayyā ākiṇṇaṭṭhāne 
 mayhaṃ cittaṃ na ramati  gāmakāvāsaṃ gacchāmīti āha  Bhikkhuniyo taṃ gāmakāvāsaṃ 
 nayiṃsu  Sā tattha vasantī atīte madditasaṅkhāratāya nacirasseva saha paṭisambhidāhi 
 arahattaṃ pāpuṇi  Tena vuttaṃ apadāne    
              padumuttaro nāma jino       sabbadhammāna pāragū 
               ito satasahassamhi          kappe uppajji nāyako  
               Tadāhaṃ haṃsavatiyā           kule aññatare ahuṃ 
               parakammakarī āsiṃ           nipakā sīlasaṃvutā  
               Padumuttarabuddhassa           sujāto aggasāvako 
               vihārā abhinikkhamma         piṇḍapātāya gacchati  
  Footnote    cha Ma  gantvā    khu apa          
  
  
 page    
               Ghaṭaṃ gahetvā gacchantī       tadā udakahārikā 
               taṃ disvā adadiṃ pūvaṃ        pasannā sehi pāṇibhi  
               Paṭiggahetvā tattheva       nisinno paribhuñji so 
               tato netvāna taṃ gehaṃ      adāsiṃ tassa bhojanaṃ  
               Tato me ayyako tuṭṭho     akariṃ suṇisaṃ sakaṃ 
               sassuyā saha gantvāna       sambuddhaṃ abhivādayiṃ  
               Tadā so dhammakathikaṃ         bhikkhuniṃ parikittayaṃ 
               ṭhapesi etadaggamhi         taṃ sutvā muditā ahaṃ  
               Nimantayitvā sugataṃ          sasaṃghaṃ lokanāyakaṃ 
               mahādānaṃ daditvāna         taṃ ṭhānaṃ abhipatthayiṃ  
               Tato maṃ sugato āha        ghananinnādasussaro 
               mamupaṭṭhānaniratā           sasaṃghaparivesikā  
               Saddhammassavane yuttā       guṇavaḍḍhitamānasā 
               bhadde bhavassu muditā        lacchase paṇidhīphalaṃ  
               Satasahassito kappe         okkākakulasambhavo 
               gotamo nāma gottena      satthā loke bhavissati  
               Tassa dhammesu dāyādā      orasā dhammanimmitā 
               dhammadinnāti nāmena        hessati satthu sāvikā  
               Taṃ sutvā muditā hutvā      yāvajīvaṃ mahāmuniṃ 
               mettacittā paricariṃ         paccayehi vināyakaṃ  
  Footnote    cha Ma  adadaṃ pūpaṃ 
  
  
 page    
               Tena kammena sukatena       cetanāpaṇidhīhi ca 
               jahitvā mānusaṃ dehaṃ        tāvatiṃsaṃ agañchahaṃ  
               Imamhi bhaddake kappe       brahmabandhu mahāyaso 
               kassapo nāma gottena      uppajji vadataṃ varo  
               Upaṭṭhāko mahesissa       tadā āsi narissaro 
               kāsirājā kikī nāma        bārāṇasipuruttame  
               Chaṭṭhā tassa ahaṃ dhītā       sudhammā iti vissutā 
               dhammaṃ sutvā jinaggassa       pabbajjaṃ samarocayiṃ  
               Anujāni na no tāto       agāreva tadā mayaṃ 
               vīsaṃ vassasahassāni          vicarimha atanditā  
               Komāribrahmacariyaṃ          rājakaññā sukhedhitā   
               buddhopaṭṭhānaniratā         muditā satta dhītaro  
               Samaṇī samaṇaguttā ca         bhikkhunī bhikkhudāsikā 
               dhammā ceva sudhammā ca      sattamī saṃghadāsikā  
               Khemā uppalavaṇṇā ca      paṭācārā ca kuṇḍalā 
               gotamī ca ahañceva         visākhā hoti sattamī  
               Tehi kammehi sukatehi       cetanāpaṇidhīhi ca 
               jahitvā mānusaṃ dehaṃ        tāvatiṃsaṃ agañchahaṃ  
               Pacchime ca bhave dāni       giribbajapuruttame 
               jātā seṭṭhikule phīte      sabbakāmasamiddhane  
  Footnote    sukheṭṭhitā   syā  
  
  
 page    
               Yadā rūpaguṇūpetā          paṭhame yobbane ṭhitā 
               tadā parakulaṃ gantvā        vasiṃ sukhasamappitā  
               Upetvā lokasaraṇaṃ         suṇitvā dhammadesanaṃ 
               anāgāmiphalaṃ patto         sāmiko me subuddhimā  
               Tadā taṃ   anujānetvā    pabbajiṃ anagāriyaṃ 
               na cireneva kālena        arahattaṃ apāpuṇiṃ  
               Tadā upāsako so maṃ      upagantvā apucchatha 
               gambhīre nipuṇe pañhe       te sabbe byākariṃ ahaṃ  
               Jino tasmiṃ guṇe tuṭṭho      etadagge ṭhapesi maṃ 
               bhikkhuniṃ dhammakathikaṃ           nāññaṃ passāmi edisiṃ    
               Dhammadinnā yathā dhīrā       evaṃ dhāretha bhikkhavo 
               evāhaṃ paṇḍitā nāma      nāyakenānukampitā  
               Pariciṇṇo mayā satthā       kataṃ buddhassa sāsanaṃ 
               ohito garuko bhāro       bhavanetti samūhatā  
               Yassatthāya pabbajitā        agārasmānagāriyaṃ   
               so me attho anuppatto    sabbasaññojanakkhayo  
               Iddhīsu ca vasī homi         dibbāya sotadhātuyā 
               paracittāni jānāmi         buddhasāsanakārikā    
               Pubbenivāsaṃ jānāmi        dibbacakkhu visodhitaṃ 
               khepetvā āsave sabbe    visuddhāsiṃ sunimmalā  
  Footnote    cha Ma  tadāhaṃ   edisaṃ  syā    cha Ma  homi   agārasmā anagārikaṃ  syā  
    cha Ma  satthu sāsanakārikā 
  
  
 page    
               Kilesā jhāpitā mayhaṃ       bhavā sabbe samūhatā 
               nāgīva bandhanaṃ chetvā       viharāmi anāsavā  
               Svāgataṃ vata me āsi       buddhaseṭṭhassa santike 
               tisso vijjā anuppattā     kataṃ buddhassa sāsanaṃ  
               Paṭisambhidā catasso         vimokkhāpi ca aṭṭhime 
               chaḷabhiññā sacchikatā         kataṃ buddhassa sāsananti  
       Arahattaṃ pana patvā mayhaṃ manaṃ kiccamatthakaṃ   pattaṃ  idāni idha vasitvā 
 kiṃ karissāmi  rājagahameva gantvā satthārañca vandissāmi  bahū ca me ñātakā 
 puññāni karissantīti bhikkhunīhi saddhiṃ rājagahameva paccāgatā  Visākho tassā 
 āgatabhāvaṃ sutvā tassā adhigamaṃ vīmaṃsanto pañcakkhandhādīnaṃ vasena pañhaṃ pucchi  
 Dhammadinnā sunisitena satthena kumudanāḷe chindantī viya pucchitaṃ pucchitaṃ pañhaṃ 
 vissajjesi  visākho sabbaṃ pucchāvissajjananayaṃ   satthu ārocesi  satthā paṇḍitā 
 visākha dhammadinnā bhikkhunītiādinā taṃ pasaṃsanto sabbaññutañāṇena saddhiṃ 
 saṃsandetvā byākatabhāvaṃ pavedetvā tameva cūḷavedallasuttaṃ   atthuppattiṃ katvā 
 taṃ dhammakathikānaṃ bhikkhunīnaṃ aggaṭṭhāne ṭhapesi  Yadā pana sā tasmiṃ gāmakāvāse 
 vasantī heṭṭhimamagge adhigantvā aggamaggatthāya vipassanaṃ paṭṭhapesi  Tadā  
                 bdpicturechandajātā avasāyī          manasā ca phuṭā   siyā 
              kāmesu appaṭibaddhacittā      uddhaṃsotāti vuccatīti 
 imaṃ gāthaṃ abhāsi  
       Tattha chandajātāti aggaphalatthaṃ jātacchandā  Avasāyīti avasāyo vuccati avasānaṃ 
 niṭṭhānaṃ  tampi   kāmesu appaṭibaddhacittatāya uddhaṃsotāti vakkhamānattā 
 samaṇakiccassa 
  Footnote    cha Ma  matthakaṃ    Ma  pucchāvissajjanaṃ    Ma mū              ka  phuṭṭhā 
    Sī  taṃ pana 
  
  
 page    
 Niṭṭhānaṃ veditabbaṃ  na yassa kassaci  tasmā padadvayenāpi appattamānasā anuttaraṃ 
 yogakkhemaṃ patthayamānāti ayamattho vutto hoti  Manasā ca phuṭā siyāti heṭṭhimehi 
 tīhi maggacittehi nibbānaṃ phuṭā phusitā bhaveyya  Kāmesu appaṭibaddhacittāti 
 anāgāmimaggavasena kāmesu na paṭibaddhacittā  Uddhaṃsotāti uddhameva maggasoto 
 saṃsārasoto ca etissāti uddhaṃsotā  Anāgāmino hi yathā aggamaggo uppajjati  
 na añño  evaṃ avihādīsu uppannassa yāva akaniṭṭhā uddhameva uppatti hotīti  
                    Dhammadinnātherīgāthāvaṇṇanā niṭṭhitā  
                          
                             Visākhātherīgāthāvaṇṇanā 
       karotha buddhasāsanantiādikā visākhāya theriyā gāthā  
       Tassā vatthu dhīrātheriyā vatthusadisameva  Sā arahattaṃ patvā vimuttisukhena 
 vītināmentī  
             karotha buddhasāsanaṃ           yaṃ katvā nānutappati 
              khippaṃ pādāni dhovitvā       ekamante nisīdathāti 
 imāya gāthāya aññaṃ byākāsi  
       Tattha karotha buddhasāsananti buddhānaṃ sāsanaṃ ovādaanusiṭṭhiṃ karotha  
 yathānusiṭṭhiṃ   paṭipajjathāti attho  Yaṃ katvā nānutappatīti yaṃ   anusiṭṭhiṃ katvā 
 karaṇahetu na anutappati takkarassa sammadeva adhippāyānaṃ samijjhanato  Khippaṃ pādāni 
 dhovitvā  ekamante nisīdathāti idaṃ yasmā sayaṃ pacchābhattaṃ piṇḍapātapaṭikkantā 
  Footnote    cha Ma  yathānusiṭṭhaṃ    cha Ma  ayaṃ pāṭho na dissati 
  
  
 page    
 Ācariyupajjhāyānaṃ vattaṃ dassetvā attano divāṭṭhāne pāde dhovitvā raho 
 nisinnā sadatthaṃ matthakaṃ pāpesi  tasmā tattha aññepi niyojentī avoca  
                     Visākhātherīgāthāvaṇṇanā niṭṭhitā  
                         
                              Sumanātherīgāthāvaṇṇanā 
       dhātuyo dukkhato disvātiādikā sumanāya theriyā gāthā  
       Tassā vatthu tissātheriyā vatthusadisaṃ  Imissāpi hi satthā obhāsaṃ 
 vissajjetvā purato nisinno viya attānaṃ dassetvā  
             dhātuyo dukkhato disvā     mā jātiṃ punarāgami 
              bhave chandaṃ virājetvā     upasantā carissasīti 
 imaṃ gāthamāha  Sā gāthā pariyosāne arahattaṃ pāpuṇi  
       Tattha dhātuyo dukkhato disvāti santatipariyāpannā   cakkhādidhātuyo itarāpi 
 ca udayabbayapaṭipīḷanādinā dukkhāti ñāṇacakkhunā disvā  Mā jātiṃ punarāgamīti 
 puna jātiṃ āyatiṃ   punabbhavaṃ mā upagacchi  Bhave chandaṃ virājetvāti kāmabhavādike 
 sabbasmiṃ bhave taṇhāchandaṃ virāgasaṅkhātena maggena pajahitvā  Upasantā carissasīti 
 sabbaso pahīnakilesatāya nibbutā viharissasi  
       Ettha ca dhātuyo dukkhato disvāti iminā dukkhānupassanāmukhena vipassanā 
 dassitā  bhave chandaṃ virājetvāti iminā maggo  upasantā carissasīti iminā 
 saupādisesā nibbānadhātu  mā jātiṃ punarāgamīti iminā anupādisesā nibbānadhātu 
 dassitāti daṭṭhabbaṃ  
                      Sumanātherīgāthāvaṇṇanā niṭṭhitā  
  Footnote    cha Ma  sasantatipariyāpannā    Sī  i  āyati 
  
  
 page    
                             Uttarātherīgāthāvaṇṇanā 
       kāyena saṃvutā āsintiādikā uttarāya theriyā gāthā  
       Tassāpi vatthu tissātheriyā vatthusadisaṃ  Sāpi hi sakyakulappasutā bodhisattassa 
 orodhabhūtā mahāpajāpatigotamiyā saddhiṃ nikkhantā obhāsagāthāya arahattaṃ patvā 
 pana  
             kāyena saṃvutā āsiṃ         vācāya uda cetasā 
              samūlaṃ taṇhamabbuyha           sītibhūtāmhi nibbutāti 
 udānavasena sayameva imaṃ gāthaṃ   abhāsi  
       Tattha kāyena saṃvutā āsinti kāyikena saṃvarena saṃvutā ahosiṃ  Vācāyāti 
 vācasikena saṃvarena saṃvutā āsinti yojanā  padadvayenāpi sīlasaṃvaramāha  Udāti 
 atha  Cetasāti samādhicittena    etena vipassanābhāvanamāha  Samūlaṃ taṇhamabbuyhāti 
 samūlaṃ    saha vā avijjāya taṇhaṃ uddharitvā  Avijjāya hi paṭicchāditādīnave 
 bhavattaye taṇhā uppajjati  
       Aparo nayo  kāyena saṃvutāti sammākammantena sabbaso micchākammantassa 
 pahānā maggasaṃvareneva kāyena saṃvutā āsiṃ  Vācāyāti sammāvācāya sabbaso 
 micchāvācāya pahānā maggasaṃvareneva vācāya saṃvutā āsinti attho  Cetasāti 
 samādhinā  Cetosīsena hettha sammāsamādhi vutto  sammāsamādhiggahaṇeneva magga 
 lakkhaṇena ekalakkhaṇā sammādiṭṭhiādayo maggadhammā gahitāva hontīti  maggasaṃvarena 
 abhijjhādikassa asaṃvarassa anavasesato pahānaṃ dassitaṃ hoti  Tenevāha samūlaṃ 
 taṇhamabbuyhāti  Sītibhūtāmhi nibbutāti sabbaso kilesapariḷāhābhāvena sīti 
 bhāvappattā anupādisesāya nibbānadhātuyā nibbutā amhīti  
                     Uttarātherīgāthāvaṇṇanā niṭṭhitā  
  Footnote    cha Ma  tameva gāthaṃ    Sī  adhicittena    cha Ma  sānusayaṃ 
  
  
 page    
                          Vuḍḍhapabbajitasumanātherīgāthāvaṇṇanā 
       sukhaṃ tvaṃ vuḍḍhike sehītiādikā sumanāya vuḍḍhapabbajitāya gāthā  
       Ayampi purimabuddhesu katādhikārā tattha tattha bhave kusalaṃ upacinitvā imasmiṃ 
 buddhuppāde sāvatthiyaṃ mahākosalarañño bhaginī hutvā nibbatti  Sā satthārā 
 rañño pasenadikosalassa cattāro kho me mahārāja daharāti na uññātabbāti 
 ādinā   desitaṃ dhammaṃ sutvā laddhapasādā saraṇesu ca sīlesu ca patiṭṭhāya pabbajitu 
 kāmāpi ayyikaṃ paṭijaggissāmīti ciraṃ kālaṃ vītināmetvā aparabhāge ayyikāya 
 kālakatāya raññā saddhiṃ mahagghāni attharaṇāni pāvuraṇāni gāhāpetvā vihāraṃ 
 gantvā saṃghassa dāpetvā satthu santike dhammaṃ sutvā anāgāmiphale patiṭṭhitā 
 pabbajjaṃ yāci  Satthā tassā ñāṇaparipākaṃ disvā  
             sukhaṃ tvaṃ vuḍḍhike sehi      katvā coḷena pārutā 
              upasanto hi te rāgo     sītibhūtāsi nibbutāti 
 imaṃ gāthaṃ abhāsi  Sā gāthāpariyosāne saha paṭisambhidāhi arahattaṃ patvā udāna 
 vasena tameva gāthaṃ abhāsi  Idameva cassā aññābyākaraṇaṃ ahosi  sā tāvadeva 
 pabbaji  Gāthāya pana vuḍḍhiketi vuḍḍhe  vayovuḍḍheti attho  Ayaṃ pana sīlādi 
 guṇehipi vuḍḍhā  theriyā vuttagāthāya catutthapāde sītibhūtāsi nibbutāti yojetabbaṃ  
 Sesaṃ vuttanayameva  
                  Vuḍḍhapabbajitasumanātherīgāthāvaṇṇanā niṭṭhitā  
                       
  Footnote    saṃ sa          
  
  
 page    
                              Dhammātherīgāthāvaṇṇanā 
       piṇḍapātaṃ caritvānātiādikā dhammāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinitvā sambhatapuññasambhārā imasmiṃ buddhuppāde sāvatthiyaṃ kulaghare 
 nibbattitvā vayappattā paṭirūpasāmikassa gehaṃ gantvā   satthu sāsane 
 paṭiladdhasaddhā pabbajitukāmā hutvā sāmikena ananuññātā pacchā sāmike kālakate 
 pabbajitvā vipassanāya kammaṃ karontī ekadivasaṃ bhikkhāya caritvā vihāraṃ āgacchantī 
 paripatitvā tameva ārammaṇaṃ katvā vipassanaṃ vaḍḍhetvā saha paṭisambhidāhi arahattaṃ 
 patvā  
             piṇḍapātaṃ caritvāna        daṇḍamādāya   dubbalā 
              vedhamānehi gattehi       tattheva nipatiṃ chamā 
              disvā ādīnavaṃ kāye      atha cittaṃ vimucci meti 
 udānavasena imaṃ gāthaṃ abhāsi  
       Tattha piṇḍapātaṃ caritvāna  daṇḍamādāya dubbalāti piṇḍapātatthāya yaṭṭhiṃ 
 upatthambhena nagare caritvā bhikkhāya āhiṇḍetvā  Chamāti chamāyaṃ bhūmiyaṃ  pādānaṃ 
 avasena   bhūmiyaṃ nipatinti attho  Disvā ādīnavaṃ kāyeti asubhānicca 
 dukkhānattādīhi nānappakārehi sarīre dosaṃ paññācakkhunā disvā  Atha cittaṃ 
 vimucci meti ādīnavānupassanāya parato pavattehi nibbidānupassanādīhi 
 vikkhambhanavasena mama cittaṃ kilesehi vimuccitvā puna maggaphalehi yathākkamaṃ 
 samucchedavasena ceva paṭipassaddhivasena ca sabbaso vimucci vimuttaṃ  na dānissā 
 vimocetabbaṃ atthīti  Idameva cassā aññābyākaraṇaṃ ahosīti  
                      Dhammātherīgāthāvaṇṇanā niṭṭhitā  
  Footnote    Sī  gatā    cha Ma  i  daṇḍamolubbha    Ma  avahanena 
  
  
 page    
                              Saṃghātherīgāthāvaṇṇanā 
       hitvā ghare pabbajitvātiādikā saṃghāya theriyā gāthā  
       Tassā vatthu dhīrātheriyā vatthusadisaṃ    Sā pana arahattaṃ pattā    
            hitvā ghare pabbajitvā        hitvā puttaṃ pasuṃ piyaṃ 
             hitvā rāgañca dosañca        avijjañca virājiya 
             samūlaṃ taṇhamabbuyha            upasantāmhi nibbutāti 
 gāthaṃ abhāsi  
       Tattha hitvāti chaḍḍetvā  Ghareti gehaṃ  Gharasaddo hi ekasmimpi 
 abhidheyye kadāci bahūsu bījaṃ viya ruḷhivasena voharīyati  Hitvā puttaṃ pasuṃ piyanti 
 piyāyitabbe putte ceva gomahisādike pasū ca tappaṭibaddhachandarāgappahānena pahāya  
 Hitvā rāgañca dosañcāti rajjanasabhāvaṃ rāgaṃ dussanasabhāvaṃ dosañca ariyamaggena 
 samucchinditvā  Avijjañca virājiyāti sabbākusalesu pubbaṅgamaṃ mohañca 
 virājitvā maggena samugghāṭetvā iccevamattho  Sesaṃ vuttanayameva  
                      Saṃghātherīgāthāvaṇṇanā niṭṭhitā  
                       Ekakanipātavaṇṇanā niṭṭhitā  
                           
  Footnote     cha Ma  gāthā pana 
  
  
 page    
                                Dukanipāta 
                           Abhirūpanandātherīgāthāvaṇṇanā 
       dukanipāte āturaṃ asuciṃ pūtintiādikā abhirūpanandāya sikkhamānāya gāthā  
       Ayaṃ kira vipassissa bhagavato kāle bandhumatīnagare gahapatimahāsālassa dhītā 
 hutvā satthu santike dhammaṃ sutvā saraṇesu ca sīlesu ca patiṭṭhitā satthari 
 parinibbute dhātucetiyaṃ   ratanapaṭimaṇḍitena suvaṇṇacchattena pūjaṃ katvā kālaṃ katvā 
 sagge nibbattitvā aparāparaṃ sugatīsuyeva   saṃsarantī imasmiṃ buddhuppāde 
 kapilavatthunagare khemakassa sakkassa aggamahesiyā kucchismiṃ nibbatti  nandātissā 
 nāmaṃ ahosi  Sā attabhāvassa ativiya rūpasobhaggappattiyā abhirūpā dassanīyā pāsādikā 
 abhirūpanandā nāmātveva paññāyittha  Tassā vayappattāya vāreyyadivaseyeva   
 paramabhūto   sakyakumāro kālamakāsi  Atha naṃ mātāpitaro akāmaṃ pabbājesuṃ  
       Sā pabbajitvāpi rūpaṃ nissāya uppannamadā satthā rūpaṃ vivaṇṇeti garahati 
 anekapariyāyena rūpe ādīnavaṃ dassetīti buddhupaṭṭhānaṃ na gacchati  Bhagavā tassā 
 ñāṇaparipākaṃ ñatvā mahāpajāpatiṃ āṇāpesi sabbāpi bhikkhuniyo paṭipāṭiyā 
 ovādaṃ gahituṃ āgacchantūti  Sā attano vāre sampatte aññaṃ pesesi  Bhagavā 
 vāre sampatte attanāva āgantabbaṃ  na aññā pesetabbāti āha  Sā 
 satthu āṇaṃ laṅghituṃ asakkontī bhikkhunīhi saddhiṃ buddhupaṭṭhānaṃ agamāsi  Bhagavā 
 iddhiyā ekaṃ abhirūpaṃ itthirūpaṃ māpetvā puna jarājiṇṇaṃ dassetvā saṃvegaṃ 
 uppādetvā  
             āturaṃ asuciṃ pūtiṃ         passa nande samussayaṃ 
              asubhāya cittaṃ bhāvehi     ekaggaṃ susamāhitaṃ  
  Footnote    Sī  ratanacetiyaṃ    ka  sugatiyaṃyeva    i  dhareyyadivaseyeva    cha Ma  varabhūto 
  
  
 page    
              Animittañca bhāvehi       mānānussayamujjaha 
              tato mānābhisamayā       upasantā carissasīti 
 imā dve gāthā abhāsi  Tāsaṃ attho heṭṭhā vuttanayo eva  Gāthāpariyosāne 
 abhirūpanandā arahattaṃ pāpuṇi  Tena vuttaṃ apadāne    
             nagare   aruṇavatiyā     aruṇo nāma khattiyo   
              tassa rañño ahuṃ bhariyā    ekajjhaṃ cārayāmahaṃ  
              Rahogatā nisīditvā       evaṃ cintesahaṃ tadā 
              ādāya gamanīyaṃ hi        kusalaṃ natthi me kataṃ  
              Mahābhitāpaṃ kaṭukaṃ         ghorarūpaṃ sudāruṇaṃ 
              nirayaṃ nūna gacchāmi        ettha me natthi saṃsayo  
              Evāhaṃ cintayitvāna      pahaṃsetvāna mānasaṃ 
              rājānaṃ upagantvāna      idaṃ vacanamabraviṃ  
              Itthī nāma mayaṃ deva      purisānugatā sadā 
              ekaṃ me samaṇaṃ dehi      bhojayissāmi khattiya  
              Adāsi me mahārājā    samaṇaṃ bhāvitindriyaṃ 
              tassa pattaṃ gahetvāna     paramannena pūrayiṃ  
              Pūrayitvā paramannaṃ        sahassagghanakenahaṃ 
              vatthayugena chādetvā     adāsiṃ tuṭṭhamānasā  
              Tena kammena sukatena     cetanāpaṇidhīhi ca 
              jahitvā mānusaṃ dehaṃ      tāvatiṃsamagacchahaṃ  
  Footnote    natthidaṃ pāḷiyaṃ  aṭṭhuppattiyā ca na sameti  abhirūpanandātherīapadānampana atthi  
  aṭṭhuppattiyā ca sameti  khu apa              cha Ma  nagare bandhumatiyā bandhumā 
  nāma khattiyo    Sī  tadā rājā 
  
  
 page    
              Sahassaṃ devarājūnaṃ        mahesittamakārayiṃ 
              sahassaṃ cakkavattīnaṃ        mahesittamakārayiṃ  
              Padesarajjaṃ vipulaṃ         gaṇanāto asaṅkhiyaṃ 
              nānāvidhaṃ bahuṃ puññaṃ       tassa kammaphalā   tato  
              Uppalasseva me vaṇṇā    abhirūpā sudassanā 
              itthī sabbaṅgasampannā     abhijātā jutindhaRā  
              Pacchime bhavasampatte      ajāyiṃ sākiye kule 
              nārīsahassapāmokkhā      suddhodanasutassahaṃ  
              Nibbinditvā agārehaṃ     pabbajiṃ anagāriyaṃ 
              sattamiṃ rattiṃ sampatvā     catusaccaṃ apāpuṇiṃ  
              Cīvarapiṇḍapātaṃ ca         paccayaṃ ca senāsanaṃ 
              parimetuṃ na sakkomi       piṇḍapātassidaṃ phalaṃ  
              Yaṃ mayhaṃ purimaṃ kammaṃ       kusalaṃ janitaṃ muni 
              tuyhatthāya mahāvīra       pariciṇṇaṃ bahuṃ mayā  
              Ekatiṃse ito kappe     yaṃ dānamadadiṃ tadā 
              duggatiṃ nābhijānāmi       piṇḍapātassidaṃ phalaṃ  
              Duve gatī   pajānāmi    devattaṃ atha mānusaṃ 
              aññaṃ gatiṃ na jānāmi      piṇḍapātassidaṃ phalaṃ  
              Ucce kule pajānāmi     tayo sāle mahādhane 
              aññaṃ kulaṃ na jānāmi      piṇḍapātassidaṃ phalaṃ  
  Footnote    Ma  kammaphalaṃ    ka  gatiṃ 
  
  
 page    
              Bhavābhave saṃsaritvā       sukkamūlena coditā 
              amanāpaṃ na passāmi       somanassakataṃ phalaṃ  
              Iddhīsu ca vasī homi       dibbāya sotadhātuyā 
              cetopariyañāṇassa        vasī homi mahāmune  
              Pubbenivāsaṃ jānāmi      dibbacakkhu visodhitaṃ 
              sabbāsavaparikkhīṇā        natthi dāni punabbhavo  
              Atthadhammaniruttīsu         paṭibhāne tatheva ca 
              ñāṇaṃ mama mahāvīra        uppannaṃ tava santike  
              Kilesā jhāpitā mayhaṃ  pe  Kataṃ buddhassa sāsananti  
       Arahattaṃ patvā pana sā sayampi udānavasena tāyeva gāthā abhāsi  idameva 
       cassā aññābyākaraṇaṃ ahosīti  
                    Abhirūpanandātherīgāthāvaṇṇanā niṭṭhitā  
                        
                             Jentātherīgāthāvaṇṇanā 
       ye ime satta bojjhaṅgātiādikā jentāya theriyā gāthā  
       Tassā atītaṃ paccuppannañca vatthu abhirūpanandāvatthusadisaṃ  Ayampana vesāliyaṃ 
 licchavirājakule nibbatti ayaṃ   viseso  Satthārā desitaṃ dhammaṃ sutvā desanāvasāne 
 arahattaṃ patvā attanā adhigataṃ visesaṃ paccavekkhitvā pitivasena  
  Footnote    cha Ma  nibbattīti ayameva 
  
  
 page    
             ye ime satta bojjhaṅgā       maggā nibbānapattiyā 
              bhāvitā te mayā sabbe        yathā buddhena desitā  
              Diṭṭho hi me so bhagavā        antimoyaṃ samussayo 
              vikkhīṇo jātisaṃsāro           natthi dāni punabbhavoti 
 imā dve gāthā abhāsi  
       Tattha ye ime satta bojjhaṅgāti ye ime satidhammavicayavīriyapitipassaddhisamādhi 
 upekkhāsaṅkhātā bodhiyā yathāvuttāya dhammasāmaggiyā  bodhissa vā bujjhanakassa 
 taṃsamaṅgino puggalassa aṅgabhūtattā bojjhaṅgāti laddhanāmā satta dhammā  Maggā 
 nibbānapattiyāti nibbānādhigamassa upāyabhūtā  Bhāvitā te mayā sabbe  yathā 
 buddhena desitāti te sattatiṃsabodhipakkhiyadhammā sabbepi mayā yathā buddhena bhagavatā 
 desitā  tathā mayā   uppāditā ca vaḍḍhitā ca  
       Diṭṭho hi me so bhagavāti hisaddo hetuattho  Yasmā so bhagavā dhamma 
 kāyo sammāsambuddho attanā va adhigataariyadhammadassanena diṭṭho  tasmā antimoyaṃ 
 samussayoti yojanā  Ariyadhammadassanena hi buddhā bhagavanto aññe ca ariyā 
 diṭṭhā nāma honti  na rūpakāyadassanamattena  Yathāha yo kho vakkali dhammaṃ 
 passati  so maṃ passatīti   ca sutavā ca kho bhikkhave ariyasāvako ariyānaṃ 
 dassāvīti   ca ādi  Sesaṃ vuttanayameva  
                     Jentātherīgāthāvaṇṇanā niṭṭhitā  
                        
  Footnote    Ma  i  attano    saṃ kha            Ma mū          saṃ kha       
  
  
 page    
                           Sumaṅgalamātutherīgāthāvaṇṇanā 
       sumuttikātiādikā sumaṅgalamātāya theriyā gāthā  
       Ayampi purimabuddhesu katādhikārā tattha tattha bhave kusalaṃ upacinitvā imasmiṃ 
 buddhuppāde sāvatthiyaṃ daliddakule nibbattitvā vayappattā aññatarassa naḷakārassa 
 dinnā paṭhamagabbheyeva pacchimabhavikaṃ puttaṃ labhi  tassa sumaṅgaloti nāmaṃ ahosi  
 Tato paṭṭhāya sā sumaṅgalamātāti paññāyittha  Yasmā pana tassā nāmagottaṃ 
 na pākaṭaṃ  tasmā aññatarā therī bhikkhunī apaññātāti pāḷiyaṃ vuttaṃ  Sopissā 
 putto viññutaṃ patto pabbajitvā saha paṭisambhidāhi arahattaṃ patvā sumaṅgalattheroti 
 pākaṭo ahosi  Tassa mātā bhikkhunīsu pabbajitvā vipassanāya kammaṃ karontī 
 ekadivasaṃ gihikāle attanā laddhadukkhaṃ   paccavekkhitvā saṃvegajātā vipassanaṃ 
 vaḍḍhetvā saha paṭisambhidāhi arahattaṃ patvā udānentī  
             sumuttikā sumuttike      sādhu muttikāmhi musalassa 
              ahiriko me chattakaṃ vāpi  ukkhalikā me deḍḍubhaṃ vāti  
              Rāgañca ahaṃ dosañca     cicciṭi ciccaṭīti vihanāmi 
              sā rukkhamūlamupagamma     aho sukhanti sukhato jhāyāmīti 
 imā dve gāthā abhāsi  
       Tattha sumuttikāti sumuttā  Kakāro pana pūraṇamattaṃ  suṭṭhu muttā vatāti 
 attho  Sā sāsane attanā paṭiladdhasampattiṃ disvā pasādavasena  tassā vā 
 pasaṃsāvasena āmantetvā vuttaṃ sumuttikā sumuttikāti  Yaṃ pana gihikāle visesato 
 jigucchati  tato vimuttiṃ dassentī sādhu muttikāmhītiādimāha  Tattha sādhu 
 muttikāmhīti sammadeva muttā vata amhi  Musalassāti musalato  Ayaṃ kira daliddabhāvena 
  Footnote    Sī  Ma  pattadukkhaṃ 
  
  
 page    
 Gihikāle sayameva musalakammaṃ karoti  tasmā evamāha  Ahiriko meti mama sāmiko 
 ahiriko nillajjo  so mama na ruccatīti vacanaseso  Pakatiyāva kāmesu virattacittatāya 
 kāmādhimuttānaṃ pavattiṃ jigucchantī vadati  Chattakaṃ vāpīti jīvitahetukena karīyamānaṃ 
 chattakampi me na ruccatīti attho  Vāsaddo avuttasamuccayattho  tena peḷācaṅkoṭakādiṃ 
 saṅgaṇhāti  Veḷudaṇḍādīni gahetvā divase divase chattādīnaṃ karaṇavasena dukkhajīvitaṃ 
 jigucchantī vadati  ahitako me vāto vātīti keci vatvā ahitako jarāvaho 
 gihikāle mama sarīre vāto vāyatīti atthaṃ vadanti  Apare pana ahitako paresaṃ 
 duggandhataro ca mama sarīrato vāto vāyatīti atthaṃ vadanti  Ukkhalikā me deḍḍubhaṃ 
 vātīti me mama bhattapacanabhājanaṃ cirapārivāsikabhāvena aparisuddhatāya udakasappagandhaṃ 
 vāyati  tato ahaṃ sādhumuttikāmhīti yojanā  
       Rāgañca ahaṃ dosañca  cicciṭi cicciṭīti vihanāmīti ahaṃ kilesajeṭṭhakaṃ rāgañca 
 dosañca cicciṭi cicciṭīti iminā saddena saddhiṃ vihanāmi vināsemi  pajahāmīti   
 attho  Sā kira attano sāmikaṃ jigucchantī tena divase divase pīḷiyamānānaṃ 
 sukkhānaṃ veḷudaṇḍādīnaṃ saddaṃ garahantī tassa pahānaṃ rāgadosappahānena samaṃ 
 katvā avoca  Sā rukkhamūlamupagammāti sā ahaṃ sumaṅgalamātā vivittaṃ rukkhamūlaṃ 
 upasaṅkamitvā  Sukhato jhāyāmīti sukhanti jhāyāmi  kālena kālaṃ samāpajjantī 
 phalasukhañca nibbānasukhañca paṭisaṃvediyamānā phalajjhānena jhāyāmīti attho  Aho 
 sukhanti idaṃ panassā samāpattito pacchā pavattamanasikāravasena vuttaṃ  pubbābhoga 
 vasenātipi yujjateva  
                    Sumaṅgalamātutherīgāthāvaṇṇanā niṭṭhitā  
                       
  Footnote    cha Ma  vijahāmīti 
  
  
 page    
                            Aḍḍhakāsītherīgāthāvaṇṇanā 
       yāva kāsijanapadotiādikā aḍḍhakāsiyā theriyā gāthā  
       Ayaṃ kira kassapassa dasabalassa kāle kulagehe nibbattitvā viññutaṃ patvā 
 bhikkhunīnaṃ santikaṃ gantvā dhammaṃ sutvā paṭiladdhasaddhā pabbajitvā bhikkhunisīle 
 ṭhitaṃ aññataraṃ paṭisambhidappattaṃ khīṇāsavaṃ theriṃ gaṇikavādena akkositvā tato 
 cutā niraye pacitvā imasmiṃ buddhuppāde kāsikaraṭṭhe uḷāravibhave seṭṭhikule 
 nibbattitvā vuḍḍhippattā pubbe katassa vacīduccaritassa nissandena ṭhānato 
 paribhaṭṭhā gaṇikā ahosi  Sāpi   nāmena aḍḍhakāsī nāma  tassā pabbajjā 
 ca dūtena upasampadā ca khandhake āgatāyeva  Vuttañhetaṃ    
               tena kho pana samayena aḍḍhakāsī gaṇikā bhikkhunīsu pabbajitā 
          hoti  sā ca sāvatthiṃ gantukāmā hoti bhagavato santike upasampajjissāmīti  
          Assosuṃ kho dhuttā aḍḍhakāsī kira gaṇikā sāvatthiṃ gantukāmāti  
          Te magge pariyuṭṭhiṃsu  Assosi kho aḍḍhakāsī gaṇikā dhuttā kira 
          magge pariyuṭṭhitāti  Sā   bhagavato santike dūtaṃ pāhesi ahaṃ hi 
          upasampajjitukāmā  kathaṃ nu kho mayā paṭipajjitabbanti  Athakho bhagavā etasmiṃ 
          nidāne etasmiṃ pakaraṇe dhammikathaṃ katvā bhikkhū āmantesi anujānāmi 
          bhikkhave dūtenapi upasampādetunti  
       Evaṃ laddhūpasampadā pana vipassanāya kammaṃ karontī nacirasseva saha 
 paṭisambhidāhi arahattaṃ pāpuṇi  Tena vuttaṃ apadāne    
              imamhi bhaddake kappe          brahmabandhu mahāyaso 
               kassapo nāma gottena         uppajji vadataṃ varo  
  Footnote    cha Ma  ayaṃ pāṭho na dissati    vi cūḷa             khu apa           
  
  
 page    
               Tadāhaṃ pabbajitvāna            tassa buddhassa sāsane 
               saṃvutā pātimokkhamhi           indriyesu ca pañcasu  
               Mattaññunī ca asane            yuttā jāgariyepi ca 
               vasantī yuttayogāhaṃ            bhikkhuniṃ vigatāsavaṃ  
               Akkosiṃ duṭṭhacittāhaṃ           gaṇiketi bhaṇiṃ   tadā 
               teneva pāpakammena          nirayamhi apaccisaṃ  
               Tena kammāvasesena           ajāyiṃ gaṇikākule 
               bahusova parādhīnā             pacchimāya ca jātiyā    
               Kāsiseṭṭhikule jātā          brahmacariyaphalenahaṃ   
               accharā viya devesu           ahosiṃ rūpasampadā  
               Disvāna dassanīyaṃ maṃ            giribbajapuruttame 
               gaṇikatte nivesesuṃ            akkosanaphalena me    
               Sāhaṃ sutvāna saddhammaṃ          buddhaseṭṭhena bhāsitaṃ   
               pubbavāsanasampannā            pabbajiṃ anagāriyaṃ  
               Tadupasampadatthāya              gacchantī jinasantikaṃ 
               magge dhutte ṭhite sutvā      labhiṃ dūtopasampadaṃ  
               Sabbakammaṃ parikkhīṇaṃ             puññapāpaṃ tatheva ca 
               sabbasaṃsāramuttiṇṇā            gaṇikattañca khepitaṃ  
               Iddhīsu ca vasī homi            dibbāya sotadhātuyā 
               cetopariyañāṇassa             vasī homi mahāmune  
  Footnote    sakiṃ  syā     cha Ma  tena pāpena kammena    cha Ma  jātiyaṃ    cha Ma  brahmacārībalenahaṃ 
    cha Ma  akkosanabalena me    cha Ma  desitaṃ    ka  disvā 
  
  
 page    
               Pubbenivāsaṃ jānāmi           dibbacakkhu visodhitaṃ 
               sabbāsavaparikkhīṇā             natthi dāni punabbhavo  
               Atthadhammaniruttīsu              paṭibhāne tatheva ca 
               ñāṇaṃ mama mahāvīra             uppannaṃ tava santike  
               Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā udānavasena  
              yāva kāsijanapado             suṅko me tattako ahu 
               taṃ katvā negamo agghaṃ         aḍḍhenagghaṃ ṭhapesi maṃ  
               Atha nibbindahaṃ rūpe            nibbindañca virajjahaṃ 
               mā puna jātisaṃsāraṃ            sandhāveyyaṃ punappunaṃ 
               tisso vijjā sacchikatā         kataṃ buddhassa sāsananti 
 imā gāthā abhāsi  
       Tattha yāva kāsijanapado  suṅko me tattako ahūti kāsijanapadesu bhavo   
 suṅko kāsijanapado  so yāva yattako  tattako mayhaṃ suṅko ahu ahosi  Kittako 
 pana soti  sahassamatto  Kāsiraṭṭhe kira tadā suṅkavasena ekadivasaṃ rañño 
 uppajjanako āyo ahosi sahassamatto  imāyapi purisānaṃ hatthato ekadivasaṃ laddhadhanaṃ 
 tattakaṃ  Tena vuttaṃ yāva kāsijanapado  suṅko me tattako ahūti  Sā pana 
 kāsisuṅkaparimāṇatāya kāsīti samaññaṃ labhi    Tattha yebhuyyena manussā sahassaṃ dātuṃ 
 asakkontā tato upaḍḍhaṃ datvā divasabhāgameva ramitvā gacchanti  tesaṃ vasenāyaṃ 
 aḍḍhakāsīti paññāyittha  Tena vuttaṃ taṃ katvā negamo agghaṃ  aḍḍhenagghaṃ 
  Footnote    Ma  gato    ka  labhati 
  
  
 page    
 Ṭhapesi manti  Taṃ pañcasatadhanaṃ agghaṃ katvā negamo nigamavāsijano itthiratanabhāvena 
 anagghampi samānaṃ aḍḍhena agghaṃ nimittaṃ aḍḍhakāsīti samaññāvasena maṃ ṭhapesi  
 tathā maṃ voharīti   attho  
       Atha nibbindahaṃ rūpeti evaṃ rūpūpajīvinī hutvā ṭhitā  atha pacchā sāsanaṃ 
 nissāya rūpe ahaṃ nibbindiṃ itipi rūpaṃ aniccaṃ  itipidaṃ   rūpaṃ dukkhaṃ  
 asubhanti passantī tattha ukkaṇṭhiṃ  Nibbindañca virajjahanti nibbindantī cāhaṃ 
 tato paraṃ virāgaṃ āpajjiṃ  Nibbindaggahaṇena cettha taruṇavipassanaṃ dasseti  
 virāgaggahaṇena balavavipassanaṃ  nibbindanto virajjati virāgā vimuccatīti 
 vuttaṃ hoti    Mā puna jātisaṃsāraṃ  sandhāveyyaṃ punappunanti iminā 
 nibbindanavirajjanākāre nidasseti  tisso vijjātiādinā tesaṃ matthakappattiṃ    
 taṃ vuttanayameva  
                     Aḍḍhakāsītherīgāthāvaṇṇanā niṭṭhitā  
                       
                             Cittātherīgāthāvaṇṇanā 
       kiñcāpi khomhi kisikātiādikā cittāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī ito catunavutikappe candabhāgāya nadiyā tīre kinnarayoniyaṃ nibbatti  sā 
 ekadivasaṃ ekaṃ paccekasambuddhaṃ rukkhamūle nisinnaṃ disvā pasannamānasā naḷapupphehi 
 pūjaṃ katvā vanditvā añjaliṃ paggahetvā padakkhiṇaṃ katvā pakkāmi  Sā tena 
 puññakammena devamanussesu saṃsarantī imasmiṃ buddhuppāde rājagahe gahapatimahāsāla 
 kule nibbattitvā viññutaṃ patvā satthu rājagahappavesane paṭiladdhasaddhā pacchā 
  Footnote    ka  voharatīti    Ma  i  iti    cha Ma  hi vuttaṃ    Sī    ādinā sadatthaṃ katheti 
  
  
 page    
 Mahāpajāpatigotamiyā santike pabbajitvā mahallikākāle gijjhakūṭaṃ pabbataṃ abhiruhitvā 
 samaṇadhammaṃ karontī vipassanaṃ vaḍḍhetvā saha paṭisambhidāhi arahattaṃ pāpuṇi  Tena 
 vuttaṃ apadāne    
              candabhāgānadītīre             ahosiṃ kinnarī tadā 
               addasaṃ virajaṃ  buddhaṃ            sayambhuṃ aparājitaṃ  
               Pasannacittā sumanā            vedajātā katañjalī 
               naḷamālaṃ gahetvāna            sayambhuṃ abhipūjayiṃ  
               Tena kammena sukatena          cetanāpaṇidhīhi ca 
               jahitvā kinnarīdehaṃ            agacchiṃ tidasaṃ gaṇaṃ    
               Chattiṃsadevarājūnaṃ              mahesittamakārayiṃ 
               dasannaṃ cakkavattīnaṃ             mahesittamakārayiṃ  
              Saṃvejetvāna me cittaṃ        pabbajiṃ anagāriyaṃ 
               kilesā jhāpitā mayhaṃ          bhavā sabbe samūhatā  
               Sabbāsavaparikkhīṇā             natthi dāni punabbhavo 
               catunnavutito kappe            yaṃ pupphamabhipūjayiṃ  
               Duggatiṃ nābhijānāmi            buddhapūjāyidaṃ   phalaṃ 
               kilesā jhāpitā mayhaṃ  pe  Kataṃ buddhassa sāsananti  
        Sā pana arahattaṃ patvā attano paṭipattiṃ paccavekkhitvā  
              kiñcāpi khomhi kisikā          gilānā bāḷhadubbalā 
               daṇḍamolubbha gacchāmi           pabbataṃ abhirūhiya  
  Footnote    khu apa             cha Ma  gatiṃ     vedayitvāna kusalaṃ  syā  
    cha Ma  pupphapūjāyidaṃ 
  
  
 page    
               Saṅghāṭiṃ nikkhipitvāna           pattakañca nikujjiya 
               sele khambhesiṃ attānaṃ         tamokkhandhaṃ  padāliyāti 
 imā dve gāthā abhāsi  
       Tattha kiñcāpi khomhi kisikāti yadipi ahaṃ jarā jiṇṇā appamaṃsalohitabhāvena 
 kisasarīrā amhi  Gilānā bāḷhadubbalāti dhātvādivikārena   gilānā  teneva 
 gelaññena ativiya dubbalā  Daṇḍamolubbha gacchāmīti yattha katthaci gacchantī kattarayaṭṭhiṃ 
 ālambitvāva   gacchāmi  Pabbataṃ abhirūhiyāti evaṃ bhūtāpi vivekakāmatāya gijjhakūṭaṃ 
 pabbataṃ abhiruhitvā  Saṅghāṭiṃ nikkhipitvānāti santaruttarā eva hutvā yathā 
 saṃhataṃ aṃse ṭhapitaṃ saṅghāṭiṃ hatthapāse ṭhapetvā  Pattakañca nikujjiyāti mayhaṃ 
 valañjanamattikāpattaṃ adhomukhaṃ katvā ekamante ṭhapetvā  Sele khambhesiṃ attānaṃ  
 tamokkhandhaṃ padāliyāti pabbate nisinnā iminā dīghena addhunā apadālitapubbaṃ 
 mohakkhandhaṃ padāletvā  teneva ca mohakkhandhapadālanena attānaṃ attabhāvaṃ khambhesiṃ  
 mama santānaṃ āyatiṃ anupattidhammatāpādanena vikhambhesinti attho  
                      Cittātherīgāthāvaṇṇanā niṭṭhitā  
                         
                            Mettikātherīgāthāvaṇṇanā 
       kiñcāpi khomhi dukkhitātiādikā mettikāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ puññaṃ 
 upacinantī siddhatthassa bhagavato kāle gahapatikule nibbattitvā viññutaṃ patvā 
 satthu cetiye ratanapaṭimaṇḍitāya mekhalāya pūjaṃ akāsi  Sā tena puññakammena 
  Footnote    Ma jaratādivikārena    Ma  yaṭṭhiṃ avalubbhitvāva 
  
  
 page    
 Devamanussesu saṃsarantī imasmiṃ buddhuppāde rājagahe brāhmaṇamahāsālakule 
 nibbatti  Sesaṃ anantaravuttasadisaṃ  Ayaṃ pana paṭibhāgakūṭaṃ   abhiruhitvā samaṇadhammaṃ 
 karontī vipassanaṃ vaḍḍhetvā saha paṭisambhidāhi arahattaṃ pāpuṇi  Tena vuttaṃ 
 apadāne    
                siddhatthassa bhagavato          thūpakāramakāsahaṃ   
                 mekhalikā mayā dinnā        navakammassa   satthuno  
                 Niṭṭhite ca mahāthūpe         mekhalaṃ punadāsahaṃ 
                 lokanāthassa munino          pasannā sehi pāṇibhi  
                 Catunnavutito kappe          mekhalaṃ  adadiṃ    tadā 
                 duggatiṃ nābhijānāmi          thūpakārassidaṃ phalaṃ  
                 Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā udānavasena  
                kiñcāpi khomhi dukkhitā       dubbalā gatayobbanā 
                 daṇḍamolubbha gacchāmi         pabbataṃ abhirūhiya  
                 Nikkhipitvāna saṅghāṭiṃ         pattakañca nikujjiya 
                 nisinnā camhi selamhi        atha cittaṃ vimucci me 
                 tisso vijjā anuppattā      kataṃ buddhassa sāsananti 
 imā dve gāthā abhāsi  
       Tattha dukkhitāti rogābhibhavena dukkhitā sañjātadukkhā dukkhappattā  Dubbalāti 
 tāya ceva dukkhappattiyā  jarājiṇṇatāya ca balavirahitā  Tenāha gatayobbanāti  
  Footnote    Ma  paṭisānakūṭaṃ   khu apa            cha Ma  thūpakārāpikā ahuṃ   cha Ma  navakammāya 
    cha Ma  yaṃ mekhalamadaṃ 
  
  
 page    
 Addhagatāti attho  Atha cittaṃ vimucci meti selamhi pāsāṇe nisinnā camhi  
 atha tadanantaraṃ vīriyasamatāya sammadeva yojitattā maggapaṭipāṭiyā sabbehipi āsavehi 
 mama cittaṃ vimucci  Sesaṃ vuttanayameva  
                     Mettikātherīgāthāvaṇṇanā niṭṭhitā  
                         
                             Mittātherīgāthāvaṇṇanā 
       cātuddasiṃ pañcadasintiādikā aparāya mittāya   theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī vipassissa bhagavato kāle khattiyakule nibbattitvā viññutaṃ patvā 
 bandhumassa rañño antepurikā hutvā vipassissa bhagavato sāvikaṃ ekaṃ khīṇāsavattheriṃ 
 disvā pasannamānasā hutvā tassā hatthato pattaṃ gahetvā paṇītassa khādanīyabhojanīyassa 
 pūretvā mahagghena sāṭakayugena saddhiṃ adāsi  Sā tena puññakammena devamanussesu 
 saṃsarantī imasmiṃ buddhuppāde kapilavatthusmiṃ sakyarājakule nibbattitvā viññutaṃ 
 patvā satthu santike dhammaṃ sutvā paṭiladdhasaddhā upāsikā ahosi  Sā aparabhāge 
 mahāpajāpatiyā   santike pabbajitvā vipassanāya   kammaṃ karontī nacirasseva saha 
 paṭisambhidāhi arahattaṃ pāpuṇi  Tena vuttaṃ apadāne    
              nagare bandhumatiyā            bandhumā nāma khattiyo 
               tassa rañño ahaṃ   bhariyā     ekajjhaṃ cārayāmahaṃ    
               Rahogatā nisīditvā           evaṃ cintesahaṃ tadā 
               ādāya gamanīyaṃ hi            kusalaṃ natthi me kataṃ  
  Footnote    Ma  mettāya    cha Ma  mahāpajāpatigotamiyā    cha Ma  katapubbakiccā vipassanāya 
    khu apa             cha Ma  ahuṃ  evamuparipi    ekaccaṃ vādayāmahaṃ  syā  
  
  
 page    
               Mahābhitāpaṃ kaṭukaṃ             ghorarūpaṃ sudāruṇaṃ 
               nirayaṃ nūna gacchāmi            tattha me natthi saṃsayo  
               Rājānaṃ upasaṅkamma          idaṃ vacanamabraviṃ 
               ekaṃ me samaṇaṃ dehi          bhojayissāmi khattiya  
               Adāsi me mahārājā         samaṇaṃ bhāvitindriyaṃ 
               tassa pattaṃ gahetvāna         paramannena pūrayiṃ    
               Pūrayitvā paramannaṃ            gandhālepaṃ akāsahaṃ 
               jālena pidahitvāna           pītacolena   chādayiṃ  
               Ārammaṇaṃ mamaṃ etaṃ           sarāmi yāvajīvitaṃ 
               tattha cittaṃ pasādetvā        tāvatiṃsaṃ agacchahaṃ  
               Tiṃsānaṃ devarājūnaṃ            mahesittamakārayiṃ 
               manasā patthitaṃ mayhaṃ           nibbatti ca yathicchitaṃ    
               Vīsānaṃ cakkavattīnaṃ            mahesittamakārayiṃ 
               ocitattāva   hutvāna       saṃsarāmi bhavābhave    
               Sabbabandhanamuttāhaṃ            apetā me upādikā 
               sabbāsavaparikkhīṇā            natthi dāni punabbhavo  
               Ekanavutito kappe           yaṃ dānamadadiṃ tadā 
               duggatiṃ nābhijānāmi           piṇḍapātassidaṃ phalaṃ  
               Kilesā jhāpitā mayhaṃ  pe  Kataṃ buddhassa sāsananti  
  Footnote    upagantvā  syā    tappayiṃ  syā    cha Ma  vatthayugena   yathicchakaṃ  syā  
    upacitattā  syā    cha Ma  bhavesvāhaṃ 
  
  
 page    
       Arahattaṃ pana patvā attano paṭipattiṃ paccavekkhitvā pītisomanassajātā 
 udānavasena  
              cātuddasiṃ pañcadasiṃ            yā ca pakkhassa aṭṭhamī 
               pāṭihāriyapakkhañca            aṭṭhaṅgasusamāgataṃ  
               Uposathaṃ upāgacchiṃ            devakāyābhinandinī 
               sājja ekena bhattena        muṇḍā saṅghāṭipārutā 
               devakāyaṃ na patthehaṃ          vineyya hadaye daranti 
 imā dve gāthā abhāsi  
       Tattha cātuddasiṃ pañcadasinti catuddasannaṃ pūraṇī cātuddasī  pañcadasannaṃ 
 pūraṇī pañcadasī  taṃ cātuddasiṃ pañcadasiṃ ca  pakkhassāti sambandho  Accantasaṃyoge 
 cetaṃ upayogavacanaṃ  Yā ca pakkhassa aṭṭhamī  tañcāti yojanā  Pāṭihāriyapakkhañcāti 
 pariharaṇakapakkhañca cātuddasīpañcadasīaṭṭhamīnaṃ yathākkamaṃ ādito antato vā 
 pavesaniggamavasena uposathasīlassa pariharitabbapakkhañca terasīpāṭipadasattamīnavamīsu cāti 
 attho  Aṭṭhaṅgasusamāgatanti pāṇātipātā veramaṇīādīhi aṭṭhahi aṅgehi suṭṭhu 
 samannāgataṃ  Uposathaṃ upāgacchinti upavāsaṃ upagamiṃ  upavasinti attho  Yaṃ sandhāya 
 vuttaṃ  
                    pāṇaṃ na hane na cādinnamādiye 
                     musā na bhāse na ca majjapo siyā 
                     abrahmacariyā virameyya methunā 
                     rattiṃ na bhuñjeyya vikālabhojanaṃ  
                     Mālaṃ na dhāre na ca gandhamācare 
                     mañce chamāyaṃva sayetha santhate 
  
  
 page    
                    Etaṃ hi aṭṭhaṅgikamāhuposathaṃ 
                    buddhena dukkhantagunā pakāsitanti    
       Devakāyābhinandinīti tatrūpapattiākaṅkhāvasena cātumahārājikādiṃ devakāyaṃ 
 abhipatthentī uposathaṃ upāgacchinti yojanā  Sājja ekena bhattenāti sā ahaṃ 
 ajja imasmiṃyeva divase ekena bhattabhojanakkhaṇena  Muṇḍā saṅghāṭipārutāti 
 muṇḍitakesā saṅghāṭipārutasarīrā ca hutvā pabbajitāti attho  Devakāyaṃ na 
 patthehanti aggamaggassāpi   adhigatattā kañci devanikāyaṃ ahaṃ na patthaye  Tenevāha 
 vineyya hadaye daranti  cittagataṃ kilesadarathaṃ samucchedavasena vinetvāti attho  
 Idameva cassā aññābyākaraṇaṃ ahosi  
                      Mittātherīgāthāvaṇṇanā niṭṭhitā  
                        
                            Abhayamātutherīgāthāvaṇṇanā 
       uddhaṃ pādatalātiādikā abhayamātāya theriyā gāthā  
       Ayampi purimabuddhesu katādhikārā tattha tattha bhave puññāni upacinantī 
 tissassa bhagavato kāle kulagehe nibbattitvā viññutaṃ patvā ekadivasaṃ satthāraṃ 
 piṇḍāya carantaṃ disvā pasannamānasā pattaṃ gahetvā kaṭacchumattaṃ bhikkhaṃ adāsi  
 Sā tena puññakammena devamanussesu saṃsarantī imasmiṃ buddhuppāde tādisena kamma 
 nissandena ujjeniyaṃ padumavatī nāma nagarasobhinī ahosi  Rājā bimbisāro tassā 
 rūpasampattiādike guṇe sutvā purohitassa ācikkhi ujjeniyaṃ kira padumavatī nāma 
 gaṇikā ahosi  tamahaṃ daṭṭhukāmomhīti  Purohito sādhu devāti mantabalena 
  Footnote    khu su              cha Ma  aggamaggassa 
  
  
 page    
 Kumbhīraṃ nāma yakkhaṃ āvahetvā yakkhānubhāvena rājānaṃ tāvadeva ujjenīnagaraṃ 
 nesi  Rājā tāya saddhiṃ ekarattiṃ saṃvāsaṃ kappesi  Sā tena gabbhaṃ gaṇhi  
 Rañño ca ārocesi mama kucchiyaṃ gabbho patiṭṭhahīti  Taṃ sutvā rājā naṃ 
 sace putto bhaveyya  vaḍḍhetvā maṃ dassehīti vatvā nāma muddikaṃ datvā 
 agamāsi  Sā dasamāsaccayena puttaṃ vijāyitvā nāmaggahaṇadivase abhayoti nāmaṃ 
 akāsi  Puttañca sattavassikakāle tava pitā bimbisāramahārājāti rañño santikaṃ 
 pahiṇi  Rājā taṃ puttaṃ passitvā puttasinehaṃ paṭilabhitvā kumārakaparihārena vaḍḍhesi  
 Tassa saddhāpaṭilābho pabbajjā visesādhigamo ca heṭṭhā āgatoyeva  Tassa mātā 
 aparabhāge puttassa abhayattherassa santike dhammaṃ sutvā paṭiladdhasaddhā bhikkhunīsu 
 pabbajitvā vipassanāya kammaṃ karontī nacirasseva saha paṭisambhidāhi arahattaṃ pāpuṇi  
 Tena vuttaṃ apadāne    
                piṇḍacāraṃ carantassa        tissanāmassa satthuno 
                 kaṭacchubhikkhaṃ paggayha        buddhaseṭṭhassa dāsahaṃ  
                 Paṭiggahetvā sambuddho     tisso lokagganāyako 
                 vīthiyā saṇṭhito satthā      akā me anumodanaṃ  
                 Kaṭacchubhikkhaṃ datvāna        tāvatiṃsaṃ gamissasi 
                 chattiṃsadevarājūnaṃ          mahesittaṃ karissasi  
                 Paññāsacakkavattīnaṃ         mahesittaṃ karissasi 
                 manasā patthitaṃ sabbaṃ        paṭilacchasi sabbadā  
                 Sampattiṃ anubhotvāna       pabbajissasi kiñcanā 
                 sabbāsave pariññāya       nibbāyissasināsavā  
  Footnote    khu apa          
  
  
 page    
                 Idaṃ vatvāna sambuddho      tisso lokagganāyako 
                 nabhaṃ abbhuggamī dhīro       haṃsarājāva ambare  
                 Sudinnameva me dānaṃ      suyiṭṭhā yāgasampadā 
                 kaṭacchubhikkhaṃ datvāna        pattāhaṃ acalaṃ padaṃ  
                 Dvenavute ito kappe     yaṃ dānamadadintadā 
                 duggatiṃ nābhijānāmi        bhikkhadānassidaṃ phalaṃ  
                 Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā attano puttena abhayattherena dhammaṃ kathentena ovāda 
 vasena yā gāthā bhāsitā  Udānavasena sayampi tā eva paccudāharantī  
                uddhaṃ pādatalā amma       adho ve kesamatthakā 
                 paccavekkhassumaṃ kāyaṃ       asuciṃ pūtigandhikaṃ  
                 Evaṃ viharamānāya         sabbo rāgo samūhato 
                 pariḷāho samucchinno       sītibhūtāmhi nibbutāti 
 āha  
       Tattha paṭhamagāthāya tāva ayaṃ saṅkhepattho  amma padumavati pādatalato 
 uddhaṃ kesamatthakato adho nānappakāraasucipūritāya   asuciṃ sabbakālaṃ pūtigandhavāyanato 
 pūtigandhikaṃ imaṃ kucchitānaṃ āyatanatāya kāyaṃ sarīraṃ ñāṇacakkhunā paccavekkhassūti  
 Ayaṃ hi tassā puttena ovādadānavasena bhāsitā gāthā  
       Sā taṃ sutvā arahattaṃ patvā udānentī ācariyapūjāvasena tameva gāthaṃ 
 paṭhamaṃ vatvā attano paṭipattiṃ kathentī evaṃ viharamānāyāti dutiyagāthamāha  
  Footnote    cha Ma  vīro    cha Ma  sudinnaṃ me dānavaraṃ    Sī    asucipuñjatāya 
  
  
 page    
       Tattha evaṃ viharamānāyāti evaṃ mama puttena abhayattherena uddhaṃ pādatalāti 
 ādinā dinne ovāde ṭhatvā sabbakāyaṃ asubhato disvā ekaggacittā tattha 
 bhūtupādāyabhede rūpadhamme tappaṭibaddhe vedanādike arūpadhamme pariggahetvā tattha 
 tilakkhaṇaṃ āropetvā aniccānupassanādivasena viharamānāya  Sabbo rāgo samūhatoti 
 vuṭṭhānagāminiyā vipassanāya maggena ghaṭitāya maggapaṭipāṭiyā aggamaggena sabbo 
 rāgo mayā samūhato samugghāṭito  Pariḷāho samucchinnoti tato eva sabbo 
 kilesapariḷāho sammadeva ucchinno  tassa ca samucchinnattā eva sītibhūtā 
 saupādisesāya nibbānadhātuyā nibbutā amhīti  
                     Abhayamātutherīgāthāvaṇṇanā niṭṭhitā  
                        
                             Abhayātherīgāthāvaṇṇanā 
    abhaye bhiduro kāyotiādikā   abhayamātutheriyā sahāyikāya   abhayātheriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ puññaṃ 
 upacinantī sikhissa bhagavato kāle khattiyamahāsālakule nibbattitvā viññutaṃ patvā 
 aruṇarañño   aggamahesī ahosi  Rājā tassā ekadivasaṃ gandhasampannāni satta 
 uppalāni adāsi  Sā tāni gahetvā kiṃ me   imehi pilandhantehi    Yannūnāhaṃ 
 imehi bhagavantaṃ   pūjessāmīti cintetvā nisīdi  Bhagavā ca bhikkhācāravelāyaṃ rāja 
 nivesanaṃ pāvisi  Sā bhagavantaṃ disvā pasannamānasā paccuggantvā tehi pupphehi 
 pūjetvā pañcapatiṭṭhitena vandi  sā tena puññakammena devamanussesu saṃsarantī 
 imasmiṃ buddhuppāde ujjeniyaṃ kulagehe nibbattitvā viññutaṃ patvā abhayamātuyā 
 sahāyikā hutvā tāya pabbajitāya tassā sinehena sayampi pabbajitvā tāya 
  Footnote     cha Ma  ime pāṭhā na dissanti    Sī  aruṇavato rañño    i  gahetvānime 
    Sī  pinaddhehi  Ma  pilandhehi    Sī  taṃ bhagavantaṃ 
  
  
 page    
 Saddhiṃ rājagahe vasamānā ekadivasaṃ asubhadassanatthaṃ sītavanaṃ agamāsi  Satthā gandhakuṭiyaṃ 
 nisinnova tassā anubhūtapubbaṃ ārammaṇaṃ purato katvā tassā uddhumātakādibhāvaṃ 
 pakāsesi  Taṃ disvā saṃvegamānasā aṭṭhāsi  Satthā obhāsaṃ pharitvā purato nisinnaṃ 
 viya attānaṃ dassetvā  
              abhaye bhiduro kāyo          yattha sattā puthujjanā 
               nikkhipissāmimaṃ dehaṃ           sampajānā patissatā    
               Bahūhi dukkhadhammehi            appamādaratāya me 
               taṇhakkhayo anuppatto         kataṃ buddhassa sāsananti 
 imā gāthā abhāsi  Sā gāthāpariyosāne arahattaṃ pāpuṇi  Tena vuttaṃ 
 apadāne    
              nagare aruṇavatiyā            aruṇo nāma khattiyo 
               tassa rañño ahaṃ bhariyā        nagulaṃ pādayāmahaṃ    
               Sattamālā   gahetvāna      uppalā devagandhikā 
               nisajja pāsādavare           evaṃ cintesi tāvade  
               Kiṃ me imāhi mālāhi         sirasāropitāhi me 
               varaṃ me buddhaseṭṭhassa         ñāṇamhi abhiropitaṃ  
               Sambuddhaṃ paṭimānentī          dvārāsanne nisīdahaṃ 
               yadā ehiti sambuddho         pūjayissaṃ mahāmuniṃ  
               Kakudho vilasantova            migarājāva kesarī 
               bhikkhusaṃghena sahito            āgacchi vīthiyā jino  
  Footnote    cha Ma  i  satīmatī    khu apa             cha Ma  vāritaṃ vārayāmahaṃ 
    cha Ma  sattamālaṃ 
  
  
 page    
               Buddhassa raṃsiṃ disvāna          haṭṭhā saṃvigagamānasā 
               dvāraṃ apāpuṇitvāna         buddhaseṭṭhamapūjayiṃ  
               Satta uppalapupphāni           parikiṇṇāni   ambare 
               chadiṃ karontī   buddhassa       matthake dhārayanti te  
               Udaggacittā sumanā           vedajātā katañjalī 
               tattha cittaṃ pasādetvā        tāvatiṃsaṃ agacchahaṃ  
               Mahānelassa chādanaṃ           dhārenti mama muddhani 
               dibbagandhaṃ pavāyāmi          sattuppalānidaṃ phalaṃ  
               Kadāci nīyamānāya            ñātisaṅghena me tadā 
               yāvatā parisā mayhaṃ          mahānelaṃ dharīyati  
               Sattatidevarājūnaṃ             mahesittamakārayiṃ 
               sabbattha issarā hutvā        saṃsarāmi bhavābhave  
               Tesaṭṭhicakkavattīnaṃ            mahesittaṃ akārayiṃ 
               sabbe maṃ anuvattanti          ādeyyavacanā ahaṃ    
               Uppalasseva me vaṇṇo        gandho ceva pavāyati 
               duggatiṃ nābhijānāmi          buddhapūjāyidaṃ phalaṃ  
               Iddhippādesu kusalā          bojjhaṅgabhāvanāratā 
               abhiññāpāramippattā          buddhapūjāyidaṃ phalaṃ  
               Satipaṭṭhānakusalā             samādhijjhānagocarā 
               sammappadhānamanuyuttā          buddhapūjāyidaṃ phalaṃ  
  Footnote    cha Ma  avāpuritvāna    suvitthiṇṇāni  syā     chādiṃ karontā  syā  
    pavāyati  syā     cha Ma  ahuṃ    cha Ma  dubbaṇṇiyaṃ na jānāmi 
  
  
 page    
               Vīriyaṃ me dhuradhorayhaṃ          yogakkhemādhivāhanaṃ 
               sabbāsavaparikkhīṇā            natthi dāni punabbhavo  
               Ekatiṃse ito kappe         yaṃ pupphamabhipūjayiṃ 
               duggatiṃ nābhijānāmi           buddhapūjāyidaṃ phalaṃ  
               Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā udānentī tā eva gāthā parivattitvā abhāsi  
       Tattha abhayeti attānameva ālapati  Bhiduroti bhijjanasabhāvo  aniccoti attho  
 Yattha sattā puthujjanāti yasmiṃ khaṇena   bhijjanasīle asuciduggandhajegucchapaṭikūla 
 sabhāve kāye ime andhaputhujjanā sattā laggā laggitā  Nikkhipissāmimaṃ dehanti 
 ahaṃ pana imaṃ dehaṃ pūtikāyaṃ puna anādānena nirapekkhā khipissāmi chaḍḍessāmi  
 Tattha kāraṇamāha sampajānā patissatāti  
       Bahūhi dukkhadhammehīti jātijarādīhi anekehi dukkhadhammehi phuṭṭhāyāti 
 adhippāyo  Appamādaratāyāti tāya eva dukkhotiṇṇatāya paṭiladdhasaṃvegattā 
 satiavippavāsasaṅkhāte appamāde ratāya  Sesaṃ vuttanayameva  Ettha ce   satthārā 
 desitaniyāmena  
              nikkhipāhi imaṃ dehaṃ           appamādaratāya te 
               taṇhakkhayaṃ pāpuṇāhi           karohi buddhasāsananti 
 pāṭho    theriyā vuttaniyāmeneva pana saṅgītiṃ āropitā    Appamādaratāya teti 
 appamādaratāya tayā bhavitabbanti attho  
                      Abhayātherīgāthāvaṇṇanā niṭṭhitā  
  Footnote    Ma  khaṇe    cha Ma  ca    Ma  adhippāyo    cha Ma  āropitattā 
  
  
 page    
                              Sāmātherīgāthāvaṇṇanā 
       catukkhattuṃ pañcakkhattuntiādikā sāmāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinitvā sugatīsuyeva saṃsarantī imasmiṃ buddhuppāde kosambiyaṃ gahapatimahāsālakule 
 nibbattitvā sāmātissā nāmaṃ ahosi  Sā viññutaṃ pattā sāmāvatiyā upāsikāya 
 piyasahāyikā hutvā tāya kālakatāya sañjātasaṃvegā pabbaji  pabbajitvā ca sāmāvatiṃ   
 ārabbha uppannasokaṃ vinodetuṃ asakkontī ariyamaggaṃ gaṇhituṃ nāsakkhi  Aparabhāge 
 āsanasālāya nisinnassa ānandattherassa ovādaṃ sutvā vipassanaṃ paṭṭhapetvā 
 tato sattame divase saha paṭisambhidāhi arahattaṃ pāpuṇi  Arahattaṃ pana patvā 
 attano paṭipattiṃ paccavekkhitvā taṃ pakāsentī  
              catukkhattuṃ pañcakkhattuṃ      vihārā upanikkhamiṃ 
               aladdhā cetaso santiṃ       citte avasavattinī 
               tassā me aṭṭhamī ratti      yato taṇhā samūhatā  
               Bahūhi dukkhadhammehi          appamādaratāya me 
               taṇhakkhayo anuppatto       kataṃ buddhassa sāsananti 
 udānavasena dve gāthā abhāsi  
       Tattha catukkhattuṃ pañcakkhattuṃ  vihārā upanikkhaminti mama vasanakavihāre 
 vipassanāmanasikārena nisinnā samaṇakiccaṃ matthakaṃ pāpetuṃ asakkontī utu 
 sappāyābhāvena nanu kho mayhaṃ vipassanā maggena ghaṭṭetīti cintetvā cattāro 
 pañca cāti nava vāre vihārā upassayato bahi nikkhamiṃ  Tenāha aladdhā 
  Footnote    cha Ma  sāmāvatikaṃ 
  
  
 page    
 Cetaso santiṃ  citte avasavattinīti  Tattha cetaso santinti ariyamaggasamādhiṃ 
 sandhāyāha  Citte avasavattinīti vīriyasamatāya abhāvena mama bhāvanācitte na 
 vasavattinī  Sā kira ativiya paggahitavīriyā ahosi  Tassā me aṭṭhamī rattīti yato 
 paṭṭhāya ānandattherassa santike ovādaṃ paṭilabhiṃ  tato paṭṭhāya rattindivamatanditā 
 vipassanāya kammaṃ karontī rattiyaṃ catukkhattuṃ pañcakkhattuṃ vihārato nikkhamitvā 
 manasikāraṃ pavattentī visesaṃ anadhigantvā aṭṭhamiyaṃ rattiyaṃ vīriyasamataṃ labhitvā 
 maggapaṭipāṭiyā kilese khepesinti attho  Tena vuttaṃ tassā me aṭṭhamī ratti  
 yato taṇhā samūhatāti  Sesaṃ vuttanayameva  
                      Sāmātherīgāthāvaṇṇanā niṭṭhitā  
                        Dukanipātavaṇṇanā niṭṭhitā  
                           
  
  
 page    
                                Tikanipāta 
                           Aparāsāmātherīgāthāvaṇṇanā 
       tikanipāte paṇṇavīsati vassānītiādikā aparāya sāmāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī vipassissa bhagavato kāle candabhāgāya nadiyā tīre kinnarayoniyaṃ nibbatti  
 Sā tattha kinnarehi saddhiṃ kīḷāpasutā vicarati  Athekadivasaṃ satthā tassāpi kusalabīja 
 ropanatthaṃ tattha gantvā nadītīre caṅkami  Sā bhagavantaṃ disvā haṭṭhatuṭṭhā 
 salalapupphāni ādāya satthu santikaṃ gantvā vanditvā tehi pupphehi bhagavantaṃ 
 pūjesi  Sā tena puññakammena devamanussesu saṃsarantī imasmiṃ buddhuppāde 
 kosambiyaṃ kulaghare nibbattitvā vayappattā sāmāvatiyā sahāyikā hutvā tassā matakāle 
 saṃvegajātā pabbajitvā pañcavīsati vassāni cittasamādhānaṃ alabhitvā mahallikākāle 
 sugatovādaṃ labhitvā vipassanaṃ vaḍḍhetvā saha paṭisambhidāhi arahattaṃ pāpuṇi  
 Tena vuttaṃ apadāne    
             candabhāgānadītīre        ahosiṃ kinnarī tadā 
              addasāhaṃ devadevaṃ       caṅkamantaṃ narāsabhaṃ  
              Ocinitvāna salalaṃ       buddhaseṭṭhassadāsahaṃ 
              upasiṅghi mahāvīro        salalaṃ devagandhikaṃ  
              Paṭiggahetvā sambuddho    vipassī lokanāyako 
              upasiṅghi mahāvīro        pekkhamānāya me tadā  
  Footnote    khu apa             ocinitvā salaḷapupphaṃ  syā  
  
  
 page    
              Añjaliṃ paggahetvāna      vanditvā dipaduttamaṃ   
              sakaṃ cittaṃ pasādetvā     tato pabbatamāruhiṃ  
              Ekanavutito kappe       yaṃ pupphamadadiṃ tadā 
              duggatiṃ nābhijānāmi       buddhapūjāyidaṃ phalaṃ  
              Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā udānavasena  
             paṇṇavīsati vassāni        yato pabbajitāya me 
              nābhijānāmi cittassa      samaṃ laddhaṃ kudācanaṃ  
              Aladdhā cetaso santiṃ     citte avasavattinī 
              tato saṃvegamāpādiṃ       saritvā jinasāsanaṃ  
              Bahūhi dukkhadhammehi        appamādaratāya me 
              taṇhakkhayo anuppatto     kataṃ buddhassa sāsanaṃ 
              ajja me sattamī ratti     yato taṇhā visositāti 
 imā gāthā abhāsi  
       Tattha cittassa samanti cittassa vūpasamaṃ  cetosamathamaggaphalasamādhīti attho  
       Tatoti tasmā cittavasaṃ vattetuṃ asamatthabhāvato  Saṃvegamāpādinti satthari 
 dharantepi pabbajitakiccaṃ matthakaṃ pāpetuṃ asakkontī pacchākathaṃ pāpayissāmīti saṃvegaṃ 
 ñāṇutrāsaṃ āpajjiṃ  Saritvā jinasāsananti kāṇakacchapopamādisatthuovādaṃ   
 anussaritvā  Sesaṃ vuttanayameva  
                    Aparāsāmātherīgāthāvaṇṇanā niṭṭhitā  
  Footnote    cha Ma  dvipaduttamaṃ    saṃ mahā             Ma u           
  
  
 page    
                             Uttamātherīgāthāvaṇṇanā 
       catukkhattuṃ pañcakkhattuntiādikā uttamāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī vipassissa bhagavato kāle bandhumatīnagare aññatarassa kuṭumbikassa kulagehe 
   gharadāsī hutvā nibbatti  Sā vayappattā attano ayyakānaṃ veyyāvaccaṃ karontī 
 jīvati  Tena samayena bandhumarājā puṇṇamadivase   uposathiko hutvā purebhattaṃ dānāni 
 datvā pacchābhattaṃ gantvā dhammaṃ suṇāti  Atha mahājanā yathā rājā paṭipajjati  
 tatheva puṇṇamadivase uposathaṅgāni samādāya vattanti  Athassā dāsiyā etadahosi 
 etarahi kho mahārājā mahājanā ca uposathaṅgāni samādāya vattanti  yannūnāhaṃ 
 uposathadivasesu uposathasīlaṃ  samādāya  vatteyyanti  Sā tathā karontī suparisuddhaṃ 
 uposathasīlaṃ rakkhitvā tāvatiṃsesu nibbattā aparāparaṃ sugatīsuyeva saṃsarantī imasmiṃ 
 buddhuppāde sāvatthiyaṃ seṭṭhikule nibbattitvā viññutaṃ patvā   paṭācārāya 
 theriyā santike dhammaṃ sutvā pabbajitvā vipassanaṃ paṭṭhapetvā taṃ matthakaṃ pāpetuṃ 
 nāsakkhi  paṭācārātherī tassā cittācāraṃ ñatvā ovādamadāsi  Sā tassā ovāde 
 ṭhatvā saha paṭisambhidāhi arahattaṃ pāpuṇi  Tena vuttaṃ apadāne    
              nagare bandhumatiyā           bandhumā nāma khattiyo 
               divase puṇṇamāya so         upavasi uposathaṃ  
               Ahaṃ tena samayena           kumbhadāsī ahuṃ tahiṃ 
               disvā sarājikaṃ senaṃ         evāhaṃ cintayiṃ tadā  
               Rājāpi rajjaṃ chaḍḍetvā      upavasi uposathaṃ 
               saphalaṃ nūna taṃ kammaṃ           janakāyo pamodito  
  Footnote    cha Ma  gehe    Ma  anuposathaṃ  evamuparipi    Sī  Ma  i  pattā    khu apa         
  
  
 page    
               Yoniso paccavekkhitvā       duggatiñca   daliddataṃ 
               mānasaṃ sampahaṃsitvā          upavasiṃ uposathaṃ  
               Ahaṃ uposathaṃ katvā          sammāsambuddhasāsane 
               tena kammena sukatena        tāvatiṃsamagacchahaṃ  
               Tattha me sukataṃ byamhaṃ        uddhaṃ yojanamuggataṃ   
               kūṭāgāravarūpetaṃ            mahāsanasubhūsitaṃ  
               Accharā satasahassā          upatiṭṭhanti maṃ sadā 
               aññe deve atikkamma       atirocāmi sabbadā  
               Catusaṭṭhidevarājūnaṃ           mahesittamakārayiṃ 
               tesaṭṭhicakkavattīnaṃ           mahesittamakārayiṃ  
               Suvaṇṇavaṇṇā hutvāna         bhavesu saṃsarāmahaṃ 
               sabbattha pavarā homi         uposathassidaṃ phalaṃ  
               Hatthiyānaṃ assayānaṃ          rathayānañca sīvikaṃ   
               labhāmi sabbamevetaṃ          uposathassidaṃ phalaṃ  
               Sovaṇṇamayaṃ rūpimayaṃ           athopi phalikāmayaṃ 
               lohitaṅkamayañceva           sabbaṃ paṭilabhāmahaṃ  
               Koseyyakambalakāni         khomakappāsikāni ca 
               mahagghāni ca vatthāni         sabbaṃ paṭilabhāmahaṃ  
               Annaṃ pānaṃ khādanīyaṃ          vatthasenāsanāni ca 
               sabbametaṃ paṭilabhe           uposathassidaṃ phalaṃ  
  Footnote    cha Ma  duggaccañca    cha Ma  ubbhayojanamuggataṃ    kevalaṃ  syā       kambaliyāni 
   syā  
  
  
 page    
               Varagandhañca mālañca          cuṇṇakañca vilepanaṃ 
               sabbametaṃ paṭilabhe           uposathassidaṃ phalaṃ  
               Kūṭāgārañca pāsādaṃ         maṇḍapaṃ hammiyaṃ guhaṃ 
               sabbametaṃ paṭilabhe           uposathassidaṃ phalaṃ  
               Jātiyā sattavassāhaṃ         pabbajiṃ anagāriyaṃ 
               aḍḍhamāse asampatte        arahattamapāpuṇiṃ  
               Kilesā jhāpitā mayhaṃ        bhavā sabbe samūhatā 
               sabbāsavaparikkhīṇā           natthi dāni punabbhavo  
               Ekanavutito kappe          yaṃ kammamakariṃ tadā 
               duggatiṃ nābhijānāmi          uposathassidaṃ phalaṃ  
               Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā udānavasena  
              catukkhattuṃ pañcakkhattuṃ         vihārā upanikkhamiṃ 
               aladdhā cetaso santiṃ        citte avasavattinī  
               Sā bhikkhuniṃ upāgacchiṃ         yā me saddhāyikā ahu 
               sā me dhammamadesesi        khandhāyatanadhātuyo  
               Tassā dhammaṃ suṇitvāna        yathā maṃ anusāsi sā 
               sattāhaṃ ekapallaṅkena       nisīdiṃ pītisukhasamappitā 
               aṭṭhamiyā pāde pasāresiṃ     tamokkhandhaṃ padāliyāti 
 imā gāthā abhāsi  
  
  
 page    
       Tattha sā bhikkhuniṃ upāgacchiṃ  yā me saddhāyikā ahūti yā mayā saddhātabbā 
 saddheyyavacanā ahosi  taṃ bhikkhuniṃ sā ahaṃ upagacchiṃ upasaṅkamiṃ  paṭācārātheriṃ 
 sandhāya vadati  sā bhikkhunī upagacchi  yā me sādhayikātipi pāṭho  sā paṭācārā 
 bhikkhunī anukampāya maṃ upagacchi  yā mayhaṃ sadatthassa sādhikāti attho  Sā 
 me dhammamadesesi  khandhāyatanadhātuyoti sā paṭācārā therī ime pañcakkhandhā  
 imāni dvādasāyatanāni  imā aṭṭhārasa dhātuyoti khandhādike vibhajitvā   dassentī 
 mayhaṃ dhammaṃ desesi  
       Tassā dhammaṃ suṇitvānāti tassā paṭisambhidāppattāya theriyā santike 
 khandhādivibhāgapubbaṅgamaṃ ariyamaggaṃ pāpetvā desitaṃ saṇhaṃ sukhumaṃ vipassanādhammaṃ 
 sutvā  Yathā maṃ anusāsi sāti sā therī yathā maṃ anusāsi ovadi  tathā 
 paṭipajjantī paṭipattiṃ matthakaṃ pāpetvāpi sattāhaṃ ekapallaṅkena nisīdiṃ  Kathaṃ  
 pītisukhasamappitāti jhānamayena pītisukhena samaṅgībhūtā  Aṭṭhamiyā pāde pasāresiṃ  
 tamokkhandhaṃ padāliyāti anavasesaṃ mohakkhandhaṃ aggamaggena padāletvā aṭṭhame divase 
 pallaṅkaṃ bhindantī pāde pasāresiṃ  idameva vassā aññābyākaraṇaṃ ahosi  
                     Uttamātherīgāthāvaṇṇanā niṭṭhitā  
                         
                         Aparāuttamātherīgāthāvaṇṇanā   
       ye ime satta bojjhaṅgātiādikā aparāya uttamāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī vipassissa bhagavato kāle bandhumatīnagare kuladāsī hutvā nibbatti  Sā 
  Footnote    Ma  avirājetvā  i  virājetvā    ka  aññataRā    
  
  
 page    
 Ekadivasaṃ satthusāvakaṃ ekaṃ khīṇāsavattheraṃ piṇḍāya carantaṃ disvā pasannamānasā 
 tīṇi modakāni adāsi  Sā tena puññakammena devamanussesu saṃsarantī imasmiṃ 
 buddhuppāde kosalajanapade aññatarasmiṃ brāhmaṇamahāsālakule nibbattitvā viññutaṃ 
 pattā janapadacārikaṃ carantassa satthu santike dhammaṃ sutvā paṭiladdhasaddhā pabbajitvā 
 nacirasseva saha paṭisambhidāhi arahattaṃ pāpuṇi  Tena vuttaṃ apadāne    
              nagare bandhumatiyā           kumbhadāsī ahosahaṃ 
               mama bhāgaṃ gahetvāna         gacchaṃ udakahārikā  
               Panthamhi samaṇaṃ disvā         santacittaṃ samāhitaṃ 
               pasannacittā sumanā          modake tīṇidāsahaṃ  
               Tena kammena sukatena        cetanāpaṇidhīhi ca 
               ekanavutikappāni            vinipātaṃ na gacchahaṃ    
               Sampattiñca   karitvāna      sabbaṃ anubhaviṃ ahaṃ 
               modake tīṇi datvāna         pattāhaṃ acalaṃ padaṃ  
               Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā udānavasena  
              ye ime sattā bojjhaṅgā    maggā nibbānapattiyā 
               bhāvitā te mayā sabbe      yathā buddhena desitā  
               Suññatassānimittassa          lābhinīhaṃ yadicchakaṃ 
               orasā dhītā buddhassa        nibbānābhiratā sadā  
               Sabbe kāmā samucchinnā      ye dibbā ye ca mānusā 
               vikkhīṇo jātisaṃsāro         natthi dāni punabbhavoti 
 imā gāthā abhāsi  
  Footnote    khu apa             agañchahaṃ  syā     cha Ma  sampatti taṃ 
  
  
 page    
       Tattha suññatassānimittassa  lābhinīhaṃ yadicchakanti suññatasamāpattiyā ca 
 animittasamāpattiyā ca ahaṃ yadicchakaṃ lābhinī  tattha yaṃ yaṃ samāpajjituṃ icchāmi 
 yattha yattha yadā yadā  taṃ taṃ tattha tattha tadā tadā samāpajjitvā viharāmīti 
 attho  Yadipi hi suññatāppaṇihitādināmakassa yassa kassacipi maggassa suññatādibhedaṃ 
 tividhampi phalaṃ sambhavati  Ayaṃ pana therī suññatānimittasamāpattiyova samāpajjati  
 Tena vuttaṃ suññatassānimittassa  lābhinīhaṃ yadicchakanti  Yebhuyyavasena vā etaṃ 
 vuttaṃ  Nidassanamattametanti apare  
       Ye dibbā ye ca mānusāti ye devalokapariyāpannā ye ca manussaloka 
 pariyāpannā vatthukāmā  te sabbepi tappaṭibaddhachandarāgappahānena mayā sammadeva 
 ucchinnā  aparibhogārahā katā  Vuttañhi abhabbo āvuso khīṇāsavo bhikkhu 
 kāme paribhuñjituṃ  seyyathāpi pubbe agāriyabhūtoti  Sesaṃ vuttanayameva  
                   Aparāuttamātherīgāthāvaṇṇanā niṭṭhitā  
                        
                             Dantikātherīgāthāvaṇṇanā 
       divāvihārā nikkhammātiādikā dantikāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī buddhasuññatakāle candabhāgāya nadiyā tīre kinnarayoniyaṃ nibbatti  Sā 
 ekadivasaṃ kinnarehi saddhiṃ kīḷantī vicaramānā addasa aññataraṃ paccekabuddhaṃ 
 aññatarasmiṃ rukkhamūle divāvihāraṃ nisinnaṃ  disvāna pasannamānasā upasaṅkamitvā 
 sālapupphehi pūjaṃ katvā vanditvā pakkāmi  Sā tena puññakammena devamanussesu 
 saṃsarantī imasmiṃ buddhuppāde sāvatthiyaṃ kosalarañño purohitabrāhmaṇassa gehe 
  
  
 page    
 Nibbattitvā viññutaṃ patvā jetavanapaṭiggahaṇe paṭiladdhasaddhā upāsikā hutvā 
 pacchā mahāpajāpatigotamiyā santike pabbajitvā rājagahe vasamānā ekadivasaṃ 
 pacchābhattaṃ gijjhakūṭaṃ abhiruhitvā divāvihāraṃ nisinnā hatthārohakassa abhiruhanatthāya 
 pādaṃ pasārentaṃ hatthiṃ disvā tadeva ārammaṇaṃ katvā vipassanaṃ vaḍḍhetvā 
 saha paṭisambhidāhi arahattaṃ pāpuṇi  Tena vuttaṃ apadāne    
            candabhāgānadītīre         ahosiṃ kinnarī tadā 
             addasaṃ virajaṃ buddhaṃ         sayambhuṃ aparājitaṃ  
             Pasannacittā sumanā        vedajātā katañjalī 
             sālamālaṃ   gahetvāna    sayambhuṃ abhipūjayiṃ  
             Tena kammena sukatena      cetanāpaṇidhīhi ca 
             jahitvā kinnarīdehaṃ        tāvatiṃsamagacchahaṃ  
             Chattiṃsadevarājūnaṃ          mahesittamakārayiṃ 
             manasā patthitaṃ mayhaṃ        nibbattati yathicchitaṃ  
             Dasannaṃ cakkavattīnaṃ         mahesittamakārayiṃ 
             ocitattāva hutvāna       saṃsarāmi bhavesuhaṃ  
             Kusalaṃ vijjate mayhaṃ        pabbajiṃ anagāriyaṃ 
             pūjārahā ahaṃ ajja        sakyaputtassa sāsane  
             Visuddhamānasā ajja        apetamanapāpikā 
             sabbāsavaparikkhīṇā         natthi dāni punabbhavo  
  Footnote    khu apa             cha  naḷamālaṃ 
  
  
 page    
             Catunnavutito kappe        yaṃ buddhamabhipūjayiṃ 
             duggatiṃ nābhijānāmi        sālamālāyidaṃ phalaṃ  
       Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā pītisomanassajātā 
 udānavasena  
            divāvihārā nikkhamma       gijjhakūṭamhi pabbate 
             nāgaṃ ogāhamuttiṇṇaṃ       nadītīramhi addasaṃ  
             Puriso aṅkusamādāya       dehi pādanti yācati 
             nāgo pasārayī pādaṃ       puriso nāgamāruhi  
             Disvā adantaṃ damitaṃ        manussānaṃ vasaṃ gataṃ 
             tato cittaṃ samādhesiṃ       khalu tāya vanaṃ gatāti 
 imā gāthā abhāsi  
       Tattha nāgaṃ ogāhamuttiṇṇanti hatthināgaṃ nadiyaṃ ogāhaṃ katvā ogayha tato 
 uttiṇṇaṃ  ogayha uttiṇṇanti   vā pāṭho  Makāro padasandhikaro  Nadītīramhi 
 addasanti candabhāgāya   nadiyā tīre apassiṃ  
       Kiṃ karontanti   cetaṃ dassetuṃ vuttaṃ purisotiādi  Tattha dehi pādanti 
 yācatīti pādaṃ dehi iti piṭṭhiārohanatthaṃ pādaṃ pasāretuṃ saññaṃ deti  yathāparicitaṃ 
 hi saññaṃ dento idha yācatīti vutto  
       Disvā adantaṃ damitanti pakatiyā pubbe adantaṃ idāni hatthācariyena hatthi 
 sikkhāya damitadamathaṃ upagamitaṃ  kīdisaṃ damitaṃ  manussānaṃ vasaṃ gataṃ yaṃ yaṃ manussā 
  Footnote    cha Ma  muttiṇṇanti    Sī  sappinikāya    Ma  i  kiṃ karontīti 
  
  
 page    
 Āṇāpenti  taṃ taṃ disvāti yojanā  Tato cittaṃ samādhesiṃ  khalu tāya vanaṃ 
 gatāti khalūti avadhāraṇatthe nipāto  Tato hatthidassanato pacchā tāya hatthino 
 kiriyāya hetubhūtāya vanaṃ araññaṃ gatā cittaṃ samādhesiṃyeva  Kathaṃ  ayampi nāma 
 tiracchānagato hatthī hatthidamakassa vasena damathaṃ gato  kasmā manussabhūtāya cittaṃ 
 purisadamakassa satthu vasena damathaṃ na gamissatīti saṃvegajātā vipassanaṃ vaḍḍhetvā 
 aggamaggasamādhinā mama cittaṃ samādhesiṃ accantasamādhānena sabbaso kilese khepesinti 
 attho  
                     Dantikātherīgāthāvaṇṇanā niṭṭhitā  
                         
                             Ubbirītherīgāthāvaṇṇanā 
       amma jīvātiādikā ubbiriyā theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī padumuttarassa bhagavato kāle haṃsavatīnagare kulagehe nibbattitvā viññutaṃ 
 pattā ekadivasaṃ mātāpitūsu maṅgalaṃ anubhavituṃ gehantaragatesu adutiyā sayaṃ gehe 
 ohīnā upakaṭṭhāya velāya bhagavato sāvakaṃ ekaṃ khīṇāsavattheraṃ gehadvārasamīpena 
 gacchantaṃ disvā bhikkhaṃ dātukāmā bhante idha pavisathāti vatvā there gehaṃ 
 paviṭṭhe pañcapatiṭṭhitena theraṃ vanditvā gonakādīhi āsanaṃ paññāpetvā adāsi  
 Nisīdi thero paññatte āsane  Sā pattaṃ gahetvā piṇḍapātassa pūretvā 
 therassa hatthe ṭhapesi  Thero anumodanaṃ katvā pakkāmi  Sā tena puññakammena 
 tāvatiṃsesu nibbattitvā tattha yāvatāyukaṃ uḷāradibbasampattiṃ anubhavitvā tato 
 cutā sugatīsuyeva saṃsarantī imasmiṃ buddhuppāde sāvatthiyaṃ gahapatimahāsālakule 
 nibbattitvā ubbirīti laddhanāmā abhirūpā dassanīyā pāsādikā ahosi  Sā 
  
  
 page    
 Vayappattakāle kosalaraññā attano gehaṃ nītā katipayasaṃvaccharātikkamena ekaṃ dhītaraṃ 
 labhi  tassā jīvantīti nāmaṃ akaṃsu  Rājā tassā dhītaraṃ disvā tuṭṭhamānaso 
 ubbiriyā abhisekaṃ adāsi  Dhītā panassā ādhāvitvā paridhāvitvā vicaraṇakāle 
 kālamakāsi  Mātā yattha tassā sarīranikkhepo kato  taṃ susānaṃ gantvā divase 
 divase paridevati  Ekadivasaṃ satthu santikaṃ gantvā vanditvā thokaṃ nisīditvā gatā 
 aciravatīnadiyā tīre ṭhatvā dhītaraṃ ārabbha paridevati  Satthā taṃ disvā gandhakuṭiyaṃ 
 yathānisinnova attānaṃ dassetvā kasmā vippalapasīti pucchi  Mama dhītaraṃ ārabbha 
 vippalapāmi bhagavāti  Imasmiṃ susāne jhāpitā tava dhītaro caturāsītisahassamattā  
 tāsaṃ kataraṃ sandhāya vippalapasīti  Tāsaṃ taṃ taṃ āḷāhanaṭṭhānaṃ dassetvā  
             amma jīvāti vanamhi kandasi     attānaṃ adhigaccha ubbiri 
              cullāsītisahassāni           sabbā jīvasanāmikā 
              etamhāḷāhane daḍḍhā       tāsaṃ kamanusocasīti 
 upaḍḍhagāthamāha    
       Tattha amma jīvāti mātupacāranāmena dhītuyā ālapanaṃ  idañcassā 
 vippalapanākāradassanaṃ  Vanamhi kandasīti vanamajjhe paridevasi  Attānaṃ adhigaccha 
 ubbirīti ubbiri tava attānameva tāva bujjhassu yāthāvato jānāhi  
 Cullāsītisahassānīti caturāsītisahassāni  Sabbā jīvasanāmikāti tā sabbāpi jīvanti  
 yā samānanāmikā    Etamhāḷāhane daḍḍhāti etamhi susāne jhāpitā  Tāsaṃ 
 kamanusocasīti tāsu jīvantīnāmāsu caturāsītisahassamattāsu kaṃ sandhāya tvaṃ anusocasi 
 anusokaṃ āpajjasīti evaṃ satthārā dhamme desite desanānusārena ñāṇaṃ pesetvā 
 vipassanaṃ ārabhitvā satthu desanāvilāsena attano ca hetusampattiyā yathāṭhitāva   
 vipassanaṃ ussukkāpetvā maggapaṭipāṭiyā aggaphale arahatte patiṭṭhāsi  Tena vuttaṃ 
 apadāne    
  Footnote    Sī  diyaḍḍhgāthamāha  cha Ma  saupaḍḍhagāthamāha    Sī  ekanāmikā 
    cha Ma  yathāṭhātāva    khu apa          
  
  
 page    
             nagare haṃsavatiyā            ahosiṃ mālikā   tadā 
              mātā ca me pitā ceva      kammantaṃ agamaṃsu te  
              Majjhantikamhi sūriye          addasaṃ samaṇaṃ ahaṃ 
              vīthiyā anugacchantaṃ           āsanaṃ paññapesahaṃ  
              Gonakacittakādīhi           paññāpetvāhamāsanaṃ   
              pasannacittā sumanā          idaṃ vacanamabraviṃ  
              Santattā kuthitā   bhūmi      sūro majjhantike ṭhito 
              mālutā ca na vāyanti        kālo cevatthamehiti    
              Paññattamāsanamidaṃ            tavatthāya mahāmuni 
              anukampaṃ upādāya           nisīda mama āsane  
              Nisīdi tattha samaṇo           sudanto  suddhamānaso 
              tassa pattaṃ gahetvāna        yathārandhaṃ adāsahaṃ  
              Tena kammena sukatena        cetanāpaṇidhīhi ca 
              jahitvā mānusaṃ dehaṃ         tāvatiṃsaṃ agañchahaṃ  
              Tattha me sukataṃ byamhaṃ        āsanena sunimmitaṃ 
              saṭṭhiyojanamubbedhaṃ           tiṃsayojanavitthataṃ  
              Soṇṇamayā maṇimayā          athopi phalikāmayā 
              lohitaṅkamayā ceva          pallaṅkā vividhā mama  
              Tūlikāvikatikāhi             kaṭṭhissacittakāhi ca   
              uddhaṃ ekantalomi ca         pallaṅkā me susaṇṭhitā  
  Footnote    cha Ma  bālikā    cha Ma  gonakāvikatikāhi    cha Ma  paññāpetvā mamāsanaṃ 
    ka  kaṭhitā    cha Ma  cevetthamehiti    kaṭissācittakāhi ca  syā  
  
  
 page    
              Yadā icchāmi gamanaṃ          hāsakhiḍḍāsamappitā 
              saha pallaṅkaseṭṭhena         gacchāmi mama patthitaṃ  
              Asītidevarājūnaṃ             mahesittamakārayiṃ 
              sattaticakkavattīnaṃ            mahesittamakārayiṃ  
              Bhavābhave saṃsarantī           mahābhogaṃ labhāmahaṃ 
              bhoge me ūnatā natthi       ekāsanaphalaṃ idaṃ    
              Duve bhave saṃsarāmi          devatte atha mānuse 
              aññe bhave na jānāmi       ekāsanaphalaṃ idaṃ  
              Duve kule pajāyāmi         khattiye cāpi brāhmaṇe 
              uccākulikā   sabbattha      ekāsanaphalaṃ idaṃ  
              Domanassaṃ na jānāmi         cittasantāpanaṃ mama 
              vevaṇṇiyaṃ na jānāmi         ekāsanaphalaṃ idaṃ  
              Dhātiyo maṃ upaṭṭhanti         khujjā celāvakā   bahū 
              aṅkena aṅkaṃ gacchāmi        ekāsanaphalaṃ idaṃ  
             Aññā mameva nhāpenti      aññā bhojenti bhojanaṃ 
              aññā maṃ alaṅkaronti        aññā ramenti maṃ sadā 
              aññā gandhaṃ vilimpanti        ekāsanaphalaṃ idaṃ    
              Maṇḍape rukkhamūle vā        suññāgāre vasantiyā 
              mama saṅkappamaññāya          pallaṅko upatiṭṭhati  
  Footnote    cha Ma  ekāsanassidaṃ phalaṃ  evamuparipi    cha Ma  uccākulīnā    cha Ma  celāpikā 
     cha Ma  aññā nhāpenti bhojenti  aññā ramenti maṃ sadā 
  aññā gandhaṃ vilimpanti  ekāsanassidaṃ phalaṃ 
  
  
 page    
              Ayaṃ pacchimako mayhaṃ          carimo vattate bhavo 
              ajjāpi rajjaṃ chaḍḍetvā      pabbajiṃ anagāriyaṃ  
              Satasahassito kappe          yaṃ dānamadadiṃ tadā 
              duggatiṃ nābhijānāmi          ekāsanaphalaṃ idaṃ  
              Kilesā jhāpitā mayhaṃ        bhavā sabbe samūhatā 
              nāgīva bandhanaṃ chetvā        viharāmi anāsavā  
              Svāgataṃ vata me āsi        buddhaseṭṭhassa santike 
              tisso vijjā anuppattā      kataṃ buddhassa sāsanaṃ  
              Paṭisambhidā catasso          vimokkhāpi ca aṭṭhime 
              chaḷabhiññā sacchikatā          kataṃ buddhassa sāsananti  
       Arahatte pana patiṭṭhāya attanā adhigatavisesaṃ pakāsentī  
             abbuhi   vata me sallaṃ      duddasaṃ hadayassitaṃ 
              yaṃ me sokaparetāya         dhītusokaṃ byapānudi  
              Sājja abbūḷhasallāhaṃ        nicchātā parinibbutā 
              buddhaṃ dhammañca saṃghañca         upemi saraṇaṃ muninti 
 imā dve gāthā abhāsi  
       Tattha abbuhi vata me sallaṃ  duddasaṃ hadayassitanti anupacitakusalasambhārehi 
 yāthāvato duddasaṃ mama cittasannissitaṃ pīḷājananato dunnissaraṇato   anto tudanato 
 ca sallanti laddhanāmaṃ sokañca taṇhañca abbuhi vata nīhari vata  Yaṃ me 
  Footnote    cha Ma  abbahī    cha Ma  dunnīharaṇato 
  
  
 page    
 Sokaparetāyāti yasmā sokena abhibhūtāya mayhaṃ dhītusokaṃ byapānudi anavasesato 
 nīhari  tasmā abbuhi vata me sallanti yojanā  
       Sājja abbūḷhasallāhanti sā ahaṃ ajja sabbaso uddhaṭataṇhāsallā tato eva 
 nicchātā parinibbutā  Muninti sabbaññubuddhaṃ taduppadesitaṃ maggaphalanibbānapabhedaṃ 
 navavidhalokuttaradhammañca tattha patiṭṭhitaṃ aṭṭhaariyapuggalasamūhasaṅkhātaṃ saṃghañca anutta 
 rehi tehi yojanato sakalavaṭṭadukkhavināsanato ca saraṇaṃ tāṇaṃ leṇaṃ parāyananti upemi 
 upagacchāmi bujjhāmi sevāmi cāti attho  
                      Ubbirītherīgāthāvaṇṇanā niṭṭhitā  
                          
                             Sukkātherīgāthāvaṇṇanā 
       kiṃ me katā rājagahetiādikā sukkāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī vipassissa bhagavato kāle bandhumatīnagare kulagehe nibbattitvā viññutaṃ 
 pattā upāsikāhi saddhiṃ vihāraṃ gantvā satthu santike dhammaṃ sutvā paṭiladdhasaddhā 
 pabbajitvā bahussutā dhammadharā paṭibhānavatī ahosi  Sā tattha bahūni vassasahassāni 
 brahmacariyaṃ caritvā puthujjanakālakiriyameva katvā tusite nibbatti  tathā   
 vipassissa bhagavato    sikhissapi bhagavato  vessabhussapi bhagavato kāleti evaṃ tiṇṇaṃ 
 sammāsambuddhānaṃ sāsane sīlaṃ rakkhitvā bahussutā dhammadharā ahosi  tathā 
 kakusandhassa  konāgamanassa  kassapassa ca bhagavato sāsane pabbajitvā visuddhasīlā 
 bahussutā dhammakathikā ahosi  
  Footnote     cha Ma  ime pāṭhā na dissanti 
  
  
 page    
       Evaṃ sā tattha tattha bahuṃ puññaṃ upacinitvā sugatīsuyeva saṃsarantī imasmiṃ 
 buddhuppāde rājagahanagare gahapatimahāsālakule nibbatti  sukkātissā nāmaṃ ahosi  
 Sā viññutaṃ pattā satthu rājagahapavesane laddhapasādā upāsikā hutvā aparabhāge 
 dhammadinnāya theriyā santike dhammaṃ sutvā sañjātasaṃvegā tassā eva santike 
 pabbajitvā vipassanāya kammaṃ karontī nacirasseva saha paṭisambhidāhi arahattaṃ 
 pāpuṇi  Tena vuttaṃ apadāne    
             ekanavutito kappe           vipassī nāma nāyako 
              uppajji cārudassano         sabbadhammavipassako  
              Tadāhaṃ bandhumatiyaṃ             jātā aññatare kule 
              dhammaṃ sutvāna munino          pabbajiṃ anagāriyaṃ  
              Bahussutā dhammadharā           paṭibhānavatī tathā 
              vicittakathikā cāpi            jinasāsanakārikā  
              Tadā dhammakathaṃ katvā          hitāya janataṃ sadā   
              tato cutāhaṃ tusitaṃ            upapannā yasassinī  
              Ekattiṃse ito kappe        sikhī viya sikhī jino 
              tapanto yasasā loke        uppajji vadataṃ varo  
              Tadāpi pabbajitvāna           buddhasāsanakovidā 
              jotetvā jinavākyāni        tatopi tidivaṅgatā  
              Ekattiṃse ito kappe       vessabhū nāma nāyako 
              uppajjittha mahāñāṇī          tadāpi ca tathevahaṃ  
  Footnote    khu apa              cārunayano  syā     cha Ma  bahuṃ 
    lokaṃ  syā     cha Ma  ekattiṃseva kappamhi 
  
  
 page    
              Pabbajitvā dhammadharā          jotayiṃ jinasāsanaṃ 
              gantvā marupuraṃ rammaṃ          anubhosiṃ mahāsukhaṃ  
              Imamhi bhaddake kappe         kakusandho jinuttamo 
              uppajji narasaraṇo           tadāpi ca tathevahaṃ  
              Pabbajitvā munimataṃ            jotayitvā yathāyukaṃ 
              tato cutāhaṃ tidasaṃ           agaṃ sabhavanaṃ yathā  
              Imasmiṃyeva kappamhi           konāgamananāyako 
             uppajji vadataṃ varo           sabbasattānamuttamo    
              Tadāpi pabbajitvāna           sāsane tassa tādino 
              bahussutā dhammadharā           jotayiṃ jinasāsanaṃ  
              Imasmiṃyeva kappamhi           kassapo munimuttamo   
              uppajji lokasaraṇo           araṇo maraṇantagū  
              Tassāpi naradhīrassa            pabbajitvāna sāsane 
              pariyāpuṭasaddhammā            paripucchā visāradā  
              Susīlā lajjinī ceva           tīsu sikkhāsu kovidā 
              bahuṃ dhammakathaṃ katvā           yāvajīvaṃ mahāmune  
              Tena kammavipākena           cetanāpaṇidhīhi ca 
              jahitvā mānusaṃ dehaṃ          tāvatiṃsaṃ agañchahaṃ  
              Pacchime ca bhave dāni         giribbajapuruttame 
              jātā seṭṭhikule phīte        mahāratanasañcaye  
  Footnote    narasaddūlo  syā   i  varasaddūlo    cha Ma  tidivaṃ 
     cha Ma  uppajji lokasaraṇo araṇo amataṅgato    muni sattamo  syā  
  
  
 page    
              Yadā bhikkhusahassena           parivuto lokanāyako 
              upāgami rājagahaṃ             sahassakkhehi vaṇṇito  
                       Danto dantehi saha purāṇajaṭilehi 
                       vippamutto vippamuttehi 
                       siṅgīnikkhasavaṇṇo 
                       rājagahaṃ pāvisi bhagavā  
              Disvā buddhānubhāvantaṃ         sutvā ca   guṇasañcayaṃ 
              buddhe cittaṃ pasādetvā       pūjayiṃ taṃ mahabbalaṃ    
              Aparena ca kālena           dhammadinnāya santike 
              agārā nikkhamitvāna          pabbajiṃ anagāriyaṃ  
              Kesesu chijjamānesu          kilese jhāpayiṃ ahaṃ 
              uggahiṃ sāsanaṃ sabbaṃ           pabbajitvā cirenahaṃ  
              Tato dhammaṃ adesesiṃ          mahājanasamāgame 
              dhamme desiyamānamhi          dhammābhisamayo ahu  
              Nekapāṇasahassānaṃ            taṃ viditvātivimhito   
              abhippasanno me yakkho        gamitvāna   giribbajaṃ  
              Kiṃ me katā rājagahe manussā   madhuṃ pītāva acchare 
              ye sukkaṃ na upāsanti        desentiṃ amataṃ padaṃ  
              Tañca appaṭivānīyaṃ            asecanakamojavaṃ 
              pivanti maññe sappaññā        valāhakamivaddhagū  
  Footnote    cha Ma  va    cha Ma  yathābalaṃ      vijimhito syā     cha Ma  bhamitvāna 
    payirupāsanti  syā  
  
  
 page    
              Iddhīsu ca vasī homi           dibbāya sotadhātuyā 
              cetopariyañāṇassa            vasī homi mahāmune  
              Pubbenivāsaṃ jānāmi          dibbacakkhu visodhitaṃ 
              sabbāsavaparikkhīṇā            natthi dāni punabbhavo  
              Atthadhammaniruttīsu             paṭibhāne tatheva ca 
              ñāṇaṃ mama mahāvīra            uppannaṃ tava santike  
              Kilesā jhāpitā mayhaṃ         bhavā sabbe samūhatā 
              nāgīva bandhanaṃ chetvā         viharāmi anāsavā  
              Svāgataṃ vata me āsi         buddhaseṭṭhassa santike 
              tisso vijjā anuppattā       kataṃ buddhassa sāsanaṃ  
              Paṭisambhidā catasso           vimokkhāpi ca aṭṭhime 
              chaḷabhiññā sacchikatā           kataṃ buddhassa sāsananti  
       Arahattaṃ pana patvā pañcasatabhikkhuniparivārā mahādhammakathikā ahosi  Sā 
 ekadivasaṃ rājagahe piṇḍāya caritvā katabhattakiccā bhikkhunupassayaṃ pavisitvā 
 sannisinnāya mahatiyā parisāya madhubhaṇḍaṃ   pīḷetvā rasaṃ madhuraṃ   pāyentī viya 
 amatena abhisiñcantī viya dhammaṃ deseti  Parisā cassā dhammakathaṃ ohitasotā 
 avikkhittacittā sakkaccaṃ suṇāti  Tasmiṃ khaṇe theriyā caṅkamanakoṭiyaṃ rukkhe 
 adhivatthā devatā dhammadesanāya pasannā rājagahaṃ pavisitvā rathiyāya rathiyaṃ siṅghāṭakena 
 siṅghāṭakaṃ vicaritvā tassā guṇaṃ vibhāventī  
  Footnote    Sī  madhugaṇḍaṃ    cha Ma  sumadhuraṃ 
  
  
 page    
             kiṃ me katā rājagahe manussā    madhuṃ pītāva acchare 
              ye sukkaṃ na upāsanti          desentiṃ buddhasāsanaṃ  
              Tañca appaṭivānīyaṃ             asecanakamojavaṃ 
              pivanti maññe sappaññā         valāhakamivaddhagūti 
 imā dve gāthā abhāsi  
       Tattha kiṃ me katā rājagahe manussāti ime rājagahe manussā kiṃ katā 
 kismiṃ nāma kicce byākatā  Madhuṃ pītāva acchareti yathā bhaṇḍamadhuṃ   gahetvā madhuṃ 
 pītavanto visaññino hutvā sīsaṃ ukkhipituṃ na sakkonti  evaṃ imepi dhammasaññāya 
 visaññino hutvā maññe  sīsaṃ ukkhipituṃ na sakkonti  kevalaṃ  accharantiyevāti 
 attho  Ye sukkaṃ na upāsanti  desentiṃ buddhasāsananti buddhassa bhagavato sāsanaṃ 
 yāthāvato desentiṃ pakāsentiṃ sukkaṃ theriṃ ye na upāsanti na payirupāsanti  
 te ime rājagahe manussā kiṃ katāti yojanā  
       Tañca appaṭivānīyanti tañca pana dhammaṃ anivattitabhāvāvahaṃ   niyyānikaṃ  
 abhikkantatāya vā yathā sotujanasavanamanoharabhāvena asecanīyaṃ   asecanakaṃ anāsittakaṃ 
 pakatiyāva mahārasaṃ tato eva ojavantaṃ  osadhantipi pāḷi  vaṭṭadukkhabyādhitikicchāya 
 osadhabhūtaṃ  Pivanti maññe sappaññā  valāhakamivaddhagūti valāhakantarato nikkhantaṃ 
 udakaṃ nirudakakantāre pathagā   viya taṃ dhammaṃ sappaññā paṇḍitapurisā pivanti 
 maññe pivantā viya suṇanti  
       Manussā taṃ sutvā pasannamānasā theriyā santikaṃ upasaṅkamitvā sakkaccaṃ 
 dhammaṃ suṇiṃsu  Aparabhāge theriyā āyupariyosāne parinibbānakāle sāsanassa 
 niyyānikabhāvavibhāvanatthaṃ aññaṃ byākarontī  
  Footnote    Sī  gaṇḍamadhuṃ    Sī  anivattanīYu       cha Ma  anapanīyaṃ    Ma  pathikā 
  
  
 page    
             sukkā sukkehi dhammehi      vītarāgā samāhitā 
              dhāreti antimaṃ dehaṃ        jetvā māraṃ savāhananti 
 imaṃ gāthaṃ abhāsi  
       Tattha sukkāti sukkātherī attānameva paraṃ viya dasseti  Sukkehi dhammehīti 
 suparisuddhehi lokuttaradhammehi  Vītarāgā samāhitāti aggamaggena sabbaso vītarāgā 
 arahattaphalasamādhinā samāhitā  Sesaṃ vuttanayameva  
                      Sukkātherīgāthāvaṇṇanā niṭṭhitā  
                          
                             Selātherīgāthāvaṇṇanā 
       natthi nissaraṇaṃ loketiādikā selāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī haṃsavatīnagare kulagehe nibbattitvā viññutaṃ pattā mātāpitūhi samāna 
 jātikassa kulaputtassa dinnā tena saddhiṃ bahūni vassasatāni sukhasaṃvāsaṃ vasitvā 
 tasmiṃ kālaṅkate sayampi addhagatā vayoanuppattā saṃvegajātā kiṃ kusalagavesinī 
 kālena kālaṃ ārāmena ārāmaṃ vihārena vihāraṃ anuvicarati samaṇabrāhmaṇānaṃ 
 santike dhammaṃ sossāmīti  Sā ekadivasaṃ satthu bodhirukkhaṃ upasaṅkamitvā yadi 
 buddho bhagavā asamo asamasamo appaṭipuggalo  dassetu me ayaṃ bodhi pāṭihāriyanti 
 nisīdi  Tassā tathā cittuppādasamanantarameva bodhi pajjali  sabbasovaṇṇamayā sākhā 
 upaṭṭhahiṃsu  sabbā disā virociṃsu  Sā taṃ pāṭihāriyaṃ disvā pasannamānasā 
 garucittīkāraṃ upaṭṭhapetvā sirasi añjaliṃ paggayha sattarattindivaṃ tattheva nisīdi  
 Sattame divase uḷāraṃ pūjāsakkāraṃ akāsi  Sā tena puññakammena devamanussesu 
  
  
 page    
 Saṃsarantī imasmiṃ buddhuppāde āḷavikassa rañño dhītā hutvā nibbatti  
 selātissā nāmaṃ ahosi  Āḷavikassa pana rañño dhītāti katvā āḷavikātipi naṃ 
 voharanti  Sā viññutaṃ pattā satthari āḷavakaṃ dametvā tassa hatthe pattacīvaraṃ datvā 
 tena saddhiṃ āḷavīnagaraṃ upagate dārikā hutvā raññā saddhiṃ satthu santikaṃ 
 upagantvā dhammaṃ sutvā paṭiladdhasaddhā upāsikā ahosi  Sā aparabhāge 
 sañjātasaṃvegā bhikkhunīsu pabbajitvā katapubbakiccā vipassanaṃ paṭṭhapetvā saṅkhāre 
 sammasantī upanissayasampannattā paripakkañāṇā nacirasseva arahattaṃ pāpuṇi  Tena 
 vuttaṃ apadāne    
              nagare haṃsavatiyā             cārikī   āsahaṃ tadā 
               ārāmeneva   ārāmaṃ      carāmi kusalatthikā  
               Kāḷapakkhamhi divase           addasaṃ bodhimuttamaṃ 
               tattha cittaṃ pasādetvā        bodhimūle nisīdahaṃ  
               Garucittaṃ upaṭṭhetvā          sire katvāna añjaliṃ 
               somanassaṃ pavedetvā         evaṃ cintesi tāvade  
               Yadi buddho amitaguṇo          asamappaṭipuggalo 
               dassetu pāṭihīraṃ me          bodhi obhāsatu ayaṃ  
               Saha āvajjite mayhaṃ          bodhi pajjali tāvade 
               sabbasoṇṇamayā   āsi       disā sabbā virocati  
               Sattarattindivaṃ tattha           bodhimūle nisīdahaṃ 
               sattame divase patte         dīpapūjaṃ akāsahaṃ  
  Footnote    khu apa             cārinī  syā     cha Ma  ārāmena ca    sabbasovaṇṇamayā  syā  
  
  
 page    
               Āsanaṃ parivāretvā          pañcadīpāni pajjaluṃ 
               yāva udeti sūriyo           dīpā me pajjaluṃ tadā  
               Tena kammena sukatena         cetanāpaṇidhīhi ca 
               jahitvā mānusaṃ dehaṃ          tāvatiṃsaṃ agañchahaṃ  
               Tattha me sukataṃ byamhaṃ         pañcadīpāti vuccati 
              satayojanamubbedhaṃ             saṭṭhiyojanavitthataṃ    
               Asaṅkhyeyyāni dīpāni         parivāre jalanti   me 
               yāvatā devabhavanaṃ            dīpālokena jotati  
               Puratthābhimukhā santi          yadi icchāmi passituṃ 
               uddhaṃ adho ca tiriyaṃ           sabbaṃ passāmi cakkhunā  
               Yāvatā abhikaṅkhāmi           daṭṭhuṃ sukatadukkaṭaṃ   
               tattha āvaraṇaṃ natthi           rukkhesu pabbatesu vā  
               Asītidevarājūnaṃ              mahesittamakārayiṃ 
               satānaṃ cakkavattīnaṃ            mahesittamakārayiṃ  
               Yaṃ yaṃ yonūpapajjāmi           devattaṃ atha mānusaṃ 
               dīpasatasahassāni              parivāre jalanti me  
               Devalokā cavitvāna          uppajjiṃ mātukucchiyaṃ 
               mātu kucchigatā santī         akkhi me na nimīlati  
               Dīpasatasahassāni              puññakammasamaṅgino   
               sūtighareva jalanti            pañcadīpānidaṃ phalaṃ  
  Footnote     cha Ma  saṭṭhiyojanamubbedhaṃ tiṃsayojanavitthataṃ    cha Ma  jaliṃsu    cha Ma  parammukhā 
  nisīditvā    cha Ma  sugataduggate    kucchagataṃ santaṃ  syā  
    cha Ma  puññakammasamaṅgitā    cha Ma  jalanti sūtikāgehe 
  
  
 page    
               Pacchime bhave sampatte         mānasaṃ vinivattayiṃ 
               ajarāmaraṃ   sītibhāvaṃ           nibbānaṃ phassayiṃ ahaṃ  
               Jātiyā sattavassāhaṃ            arahattaṃ apāpuṇiṃ 
               upasampādayī buddho             guṇamaññāya gotamo  
               Maṇḍape rukkhamūle vā           pāsādesu guhāsu vā   
              suññāgāre pajjhāyantā         pañcadīpā jalanti me    
               Dibbacakkhu visuddhaṃ me            samādhikusalā ahaṃ 
               abhiññāpāramippattā            pañcadīpānidaṃ phalaṃ  
               Sabbavositavosānā             katakiccā anāsavā 
               pañcadīpā mahāvīra              pāde vandāmi cakkhumā  
               Satasahassito kappe             yaṃ dīpamadadiṃ tadā 
               duggatiṃ nābhijānāmi             pañcadīpānidaṃ phalaṃ  
               Kilesā jhāpitā mayhaṃ           bhavā sabbe samūhatā 
               nāgīva bandhanaṃ chetvā           viharāmi anāsavā  
               Svāgataṃ vata me āsi           buddhaseṭṭhassa santike 
               tisso vijjā anuppattā         kataṃ buddhassa sāsanaṃ  
               Paṭisambhidā catasso             vimokkhāpi ca aṭṭhime 
               chaḷabhiññā sacchikatā             kataṃ buddhassa sāsananti  
  Footnote    bhavasampatte  syā     cha Ma  ajarāmataṃ  i  ajarāmaraṇaṃ 
    cha Ma  suññāgāre vasantiyā     cha Ma  sadā pajjalate dīpaṃ pañcadīpānidaṃ phalaṃ 
  
  
 page    
       Arahattaṃ pana patvā therī sāvatthiyaṃ viharantī ekadivasaṃ pacchābhattaṃ sāvatthito 
 nikkhamitvā divāvihāratthāya andhavanaṃ pavisitvā aññatarasmiṃ rukkhamūle nisīdi  Atha 
 naṃ māro vivekato vicchedetukāmo   aññātakarūpena upagantvā  
             natthi nissaraṇaṃ loke            kiṃ vivekena kāhasi 
              bhuñjāhi   kāmaratiyo          māhu pacchānutāpinīti 
 gāthamāha  
       Tassattho  imasmiṃ loke sabbasamayesupi upaparikkhiyamānesu nissaraṇaṃ nibbānaṃ 
 nāma natthi tesaṃ tesaṃ samaṇabrāhmaṇānaṃ chandaso paṭiññāyamānaṃ vohāramattamevetaṃ    
 tasmā kiṃ vivekena kāhasi evarūpe sampannapaṭhamavaye ṭhitā iminā kāyavivekena 
 kiṃ karissasi  Athakho bhuñjāhi kāmaratiyo vatthukāmakilesakāmasannissitā khiḍḍāratiyo 
 paccanubhohi  Kasmā     māhu pacchānutāpinī yadatthaṃ   brahmacariyaṃ carāmi  tadeva 
 nibbānaṃ natthi  tenevetaṃ nādhigataṃ  kāmabhogā ca parihīnā  anattho vata mayhanti 
 pacchā vippaṭisārinī mā ahosīti adhippāyo  
       Taṃ sutvā therī bālo vatāyaṃ māro  yo mama paccakkhabhūtaṃ nibbānaṃ 
 paṭikkhipati  Kāmesu ca maṃ pavāreti  mama khīṇāsavabhāvaṃ na jānāti  handa naṃ 
 taṃ jānāpetvā tajjessāmīti cintetvā  
             sattisūlūpamā kāmā             khandhāsaṃ adhikuṭṭanā 
              yaṃ tvaṃ kāmaratiṃ brūsi            aratī dāni sā mama    
              Sabbattha vihatā nandī            tamokkhandho padālito 
              evaṃ jānāhi pāpima            nihato tvamasi antakāti 
 imaṃ gāthādvayamāha  
  Footnote    Ma  vicchinditukāmo  cāvetukāmo saṃ sa              bhuñjassu 
  saṃ sa              Ma  vācāvatthumattamevetaṃ    Ma  kasmā yasmā 
    Ma  nissaraṇatthaṃ    arati mayha sā ahu saṃ sa           
  
  
 page    
       Tattha sattisūlūpamā kāmāti kāmā nāma yena adhiṭṭhitā  tassa sattassa 
 vinivijjhanato nissitasatti viya sūlaṃ viya ca   daṭṭhabbā  Khandhāti upādānakkhandhā  
 Āsanti tesaṃ  Adhikuṭṭanāti chindanādhiṭṭhānā  accādānaṭṭhānanti attho  Yato 
 khandhe accādāya sattā kāmehi chejjabhejjaṃ pāpuṇanti  Yaṃ tvaṃ kāmaratiṃ brūsi  
 aratī dāni sā mamāti pāpima tvaṃ yaṃ kāmaratiṃ ramitabbaṃ sevitabbaṃ katvā 
 vadasi  sā dāni mama niratijātikattā   mīḷhasadisā  na tāya mama koci attho 
 atthīti  
       Tattha kāraṇamāha sabbattha vihatā nandītiādinā  Tattha evaṃ jānāhīti 
 sabbaso pahīnataṇhāvijjāti maṃ jānāhi  tato eva balavidhamanavisayātikkamanehi 
 antaka lāmakācāra māra tvaṃ mayā nihato bādhito asi  na panāhaṃ tayā 
 bādhitabbāti attho  
       Evaṃ theriyā māro santajjito tatthevantaradhāyi  Therīpi phalasamāpattisukhena 
 andhavane divasabhāgaṃ vītināmetvā sāyaṇhe vasanaṭṭhānameva gatā  
                      Selātherīgāthāvaṇṇanā niṭṭhitā  
                          
                             Somātherīgāthāvaṇṇanā 
       yantaṃ isīhi pattabbantiādikā somāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī sikhissa bhagavato kāle khattiyamahāsālakule nibbattitvā viññutaṃ patvā 
 aruṇarañño   aggamahesī ahosīti sabbaṃ atītavatthu abhayattheriyā vatthusadisaṃ  
  Footnote    Sī  nisitapītasattisūlā viya    Sī  aratijātikattā    Sī  aruṇavato rañño 
  
  
 page    
 Paccuppannavatthu pana ayaṃ therī tattha tattha devamanussesu saṃsarantī imasmiṃ 
 buddhuppāde rājagahe bimbisārassa rañño purohitassa dhītā hutvā nibbatti  tassā 
 somāti nāmaṃ ahosi  Sā viññutaṃ pattā satthu rājagahapavesane paṭiladdhasaddhā upāsikā 
 hutvā aparabhāge sañjātasaṃvegā bhikkhunīsu pabbajitvā katapubbakiccā vipassanāya 
 kammaṃ karontī nacirasseva saha paṭisambhidāhi arahattaṃ pāpuṇi  Tena vuttaṃ 
 apadāne    
             nagare aruṇavatiyā            aruṇo nāma khattiyo 
              tassa rañño ahaṃ bhariyā        nagulaṃ pādayāmahaṃ   
              yāvatā  pe               kataṃ buddhassa sāsananti  
       Sabbaṃ abhayattheriyā apadānasadisaṃ  
       Arahattaṃ pana patvā vimuttisukhena sāvatthiyaṃ viharantī ekadivasaṃ divāvihāratthāya 
 andhavanaṃ pavisitvā aññatarasmiṃ rukkhamūle nisīdi  Atha naṃ māro vivekato vicchedetu 
 kāmo   adissamānarūpo upagantvā ākāse ṭhatvā  
             yantaṃ isīhi pattabbaṃ           ṭhānaṃ durabhisambhavaṃ 
              na taṃ dvaṅgulapaññāya          sakkā pappotumitthiyāti 
 imaṃ gāthamāha  
       Tassattho  sīlakkhandhādīnaṃ esanaṭṭhena isīti laddhanāmehi buddhādīhi mahā 
 paññehi pattabbaṃ  taṃ aññehi pana durabhisambhavaṃ dunnipphādanīyaṃ  Yaṃ taṃ arahatta 
 saṅkhātaṃ paramassāsaṭṭhānaṃ  na taṃ dvaṅgulapaññāya nihīnapaññāya itthiyā pāpuṇituṃ 
 sakkā  Itthiyo hi sattaṭṭhavassakālato paṭṭhāya sabbakālaṃ odanaṃ paccantiyo 
  Footnote    khu apa             Sī  cārikaṃ cārayāmahaṃ  cha Ma  vāritaṃ vārayāmahaṃ  i  na mālaṃ 
  pādayāmahaṃ    Ma  vicchinditukāmo 
  
  
 page    
 Pakkuṭṭhite   udake taṇḍule pakkhipitvā ettāvatā odanaṃ pakkanti na jānanti  
 pakkuṭṭhiyamāne pana taṇḍule dabbiyā uddharitvā dvīhi aṅgulehi pīḷetvā 
 jānanti  tasmā dvaṅgulapaññāyāti vuttā  
       Taṃ sutvā therī māraṃ apasādentī  
             itthibhāvo no kiṃ kayirā      cittamhi susamāhite 
              ñāṇamhi vattamānamhi          sammā dhammaṃ vipassato  
              Sabbattha vihatā nandi          tamokkhandho padālito 
              evaṃ jānāhi pāpima          nihato tvamasi antakāti 
 itarā dve gāthā abhāsi  
       Tattha itthibhāvo no kiṃ kayirāti mātugāmabhāvo amhākaṃ kiṃ kareyya  
 arahattuppattiyā kīdisaṃ vibandhaṃ uppādeyya  Cittamhi susamāhiteti citte 
 aggamaggasamādhinā suṭṭhu samāhite  Ñāṇamhi vattamānamhīti tato arahattamaggañāṇe 
 pavattamāne  Sammā dhammaṃ vipassatoti catusaccadhammaṃ pariññādividhinā sammadeva 
 passato  Ayaṃ hettha saṅkhepo  pāpima itthī vā hotu puriso vā  aggamagge 
 adhigate arahattaṃ hatthagatamevāti  
       Idāni tassa attanā adhigatabhāvaṃ ujukameva dassentī sabbattha vihatā 
 nandīti gāthamāha  Sā vuttatthāyeva  
                      Somātherīgāthāvaṇṇanā niṭṭhitā  
                        Tikanipātavaṇṇanā niṭṭhitā  
  Footnote    cha Ma  pakkuthite    itthibhāvo kiṃ kayirā saṃ sa           
  
  
 page    
                               Catukkanipāta 
                         Bhaddakāpilānītherīgāthāvaṇṇanā   
       catukkanipāte putto buddhassa dāyādotiādikā bhaddakāpilāniyā theriyā 
 gāthā  
       Sā kira padumuttarassa bhagavato kāle haṃsavatīnagare kulagehe nibbattitvā 
 viññutaṃ patvā satthu santike dhammaṃ suṇantī satthāraṃ ekaṃ bhikkhuniṃ pubbenivāsaṃ 
 anussarantīnaṃ aggaṭṭhāne ṭhapentaṃ disvā adhikārakammaṃ katvā sayampi taṃ ṭhānantaraṃ 
 patthetvā yāvajīvaṃ puññāni katvā tato cutā devamanussesu saṃsarantī anuppanne 
 buddhe bārāṇasiyaṃ kulagehe nibbattitvā patikulaṃ gantvā ekadivasaṃ attano nanandāya 
 saddhiṃ kalahaṃ karontī tāya paccekabuddhassa piṇḍapāte dinne ayaṃ imassa dānaṃ 
 datvā uḷārasampattiṃ labhissatīti paccekabuddhassa hatthato pattaṃ gahetvā bhattaṃ 
 chaḍḍetvā kalalassa pūretvā adāsi  Mahājano garahi bāle paccekabuddho te 
 kiṃ aparajjhīti  Sā tesaṃ vacanena lajjamānā puna pattaṃ gahetvā kalalaṃ nīharitvā 
 dhovitvā gandhacuṇṇena ubbaṭṭetvā catumadhurassa pūretvā upari āsittena paduma 
 gabbhavaṇṇena sappinā vijjotamānaṃ paccekabuddhassa hatthe ṭhapetvā yathā ayaṃ 
 piṇḍapāto obhāsajāto  evaṃ obhāsajātaṃ me sarīraṃ hotūti patthanaṃ paṭṭhapesi  
 Sā tato cavitvā sugatīsuyeva saṃsarantī kassapabuddhakāle bārāṇasiyaṃ mahāvibhavassa 
 seṭṭhino dhītā hutvā nibbatti  Pubbakammaphalena   duggandhasarīrā manussehi 
 jigucchitabbā hutvā saṃvegajātā attano ābharaṇehi suvaṇṇiṭṭhakaṃ kāretvā bhagavato 
 cetiye patiṭṭhāpesi  uppalahatthena ca pūjaṃ akāsi  Tenassā sarīraṃ tasmiṃyeva bhave 
 sugandhaṃ manoharaṃ jātaṃ  Sā patino piyā manāpā hutvā yāvajīvaṃ kusalaṃ katvā tato 
 cutā sagge nibbatti  Tatthāpi yāvajīvaṃ dibbasukhaṃ anubhavitvā tato cutā 
  Footnote    cha Ma  bhaddākāpilānī    evamuparipi    Ma  pubbakammabalena 
  
  
 page    
 Bārāṇasirañño dhītā hutvā tattha devasampattisadisaṃ sampattiṃ anubhavantī cirakālaṃ 
 paccekabuddhe upaṭṭhahitvā tesu parinibbutesu saṃvegajātā tāpasapabbajjāya 
 pabbajitvā uyyāne vasantī jhānāni bhāvetvā brahmaloke nibbattitvā tato 
 cutā sāgalanagare kosiyagottassa brāhmaṇakulassa gehe nibbattitvā mahatā 
 parivārena vaḍḍhitvā vayappattā mahātitthagāme pipphalikumārassa gehaṃ nītā  Tasmiṃ 
 pabbajituṃ nikkhante mahantaṃ bhogakkhandhaṃ mahantañca ñātiparivaṭṭaṃ pahāya pabbajjatthāya 
 nikkhamitvā pañca vassāni titthiyārāme pavisitvā aparabhāge mahāpajāpatigotamiyā 
 santike pabbajjaṃ upasampadañca labhitvā vipassanaṃ paṭṭhapetvā nacirasseva arahattaṃ 
 pāpuṇi  Tena vuttaṃ apadāne    
              padumuttaro nāma jino         sabbadhammāna pāragū 
               ito satasahassamhi            kappe uppajji nāyako  
               Tadāhu   haṃsavatiyaṃ           videho nāma nāmato   
               seṭṭhī pahūtaratano            tassa jāyā ahosahaṃ  
               Kadāci so narādiccaṃ          upecca saparijjano 
               dhammaṃ assosi buddhassa         sabbadukkhakkhayāvahaṃ    
               Sāvakaṃ dhutavādānaṃ            aggaṃ kittesi nāyako 
               sutvā sattāhikaṃ dānaṃ         datvā buddhassa tādino  
               Nipacca sirasā pāde          taṃ ṭhānaṃ abhipatthayiṃ 
               sa hāsayanto parisaṃ           tadā hi narapuṅgavo  
               Seṭṭhino anukampāya          imā gāthā abhāsatha 
               lacchase patthitaṃ ṭhānaṃ          nibbuto hohi puttaka  
  Footnote    khu apa              tadā hi  syā     nāmako  syā     cha Ma  sabbadukkhabhayappahaṃ 
  
  
 page    
               Satasahassito kappe           okkākakulasambhavo 
               gotamo nāma gottena        satthā loke bhavissati  
               Tassa dhammesu dāyādo        oraso dhammanimmito 
               kassapo nāma gottena        hessati satthu sāvako  
               Taṃ sutvā mudito hutvā        yāvajīvaṃ tadā jinaṃ 
               mettacitto paricari           paccayehi vināyakaṃ  
               Sāsanaṃ jotayitvāna           so madditvā kutitthiye 
               veneyyaṃ vinayitvāna         nibbuto so sasāvako  
               Nibbute tamhi lokagge        pūjanatthāya satthuno 
               ñātimitte samānetvā        saha tehi akārayi  
               Sattayojanikaṃ thūpaṃ             ubbedhaṃ   ratanāmayaṃ 
               jalantaṃ sataraṃsiṃva              sālarājaṃva phullitaṃ  
               Sattasatasahassāni            cātiyo satta kārayiṃ   
               naḷaggi viya jotantī          rataneheva sattahi  
               Gandhatelehi pūretvā         dīpānujjalayī tahiṃ 
               pūjanatthāya mahesissa          sabbasattānukampino    
               Sattasatasahassāni             puṇṇakumbhāni kārayiṃ 
               rataneheva puṇṇāni           pūjanatthāya mahesino  
               Majjhe aṭṭhaṭṭhakumbhīnaṃ          ussitā kañcanagghiyo 
               atirocanti vaṇṇena           sāradeva divākaro  
  Footnote    cha Ma  vinayitvā ca    cha Ma  ubbiddhaṃ     cha Ma  pātiyo tattha kārayi 
    jotante  syā     cha Ma  sabbabhūtānukampino 
  
  
 page    
               Catudvāresu sobhanti          toraṇā ratanāmayā 
               ussitā phalakā rammā         sobhanti ratanāmayā  
               Virocanti parikkhāyo         avaṭaṃsā sunimmitā 
               ussitāni paṭākāni           ratanāni virocare  
               Surattaṃ sukatañcetaṃ           cetiyaṃ ratanāmayaṃ 
               atirocati vaṇṇena            sasañjhova   divākaro  
               Thūpassa me disā   tisso     haritālena pūrayi   
              ekā manosilāyekā         añjanena ca ekikā    
               Pūjaṃ etādisaṃ rammaṃ           kāretvā varavādino 
               adāsiṃ dānaṃ saṃghassa           yāvajīvaṃ yathābalaṃ  
               Sahāhaṃ   seṭṭhinā tena      tāni puññāni sabbaso 
               yāvajīvaṃ karitvāna            sahāva sugatiṃ gatā  
               Sampattiyonubhutvāna           devatte atha mānuse 
               chāyā viya sarīrena           saha teneva saṃsariṃ  
               Ekanavutito kappe           vipassī nāma nāyako 
               uppajji cārudassano         sabbadhammavipassako  
               Tadā hi bandhumatiyā          brāhmaṇo sādhusammato 
               aḍḍho santo guṇenāsi        dhanena ca suduggato  
               Tadāpi tassāhaṃ āsiṃ          brāhmaṇī samacetasā 
               kadāci so dijavaro           saṅgamesi mahāmuniṃ  
  Footnote    cha Ma  parikkhittā    cha Ma  sukataṃ cittaṃ    sasajjhāva  syā     cha Ma  vediyo 
    pūrayiṃ  syā      cha Ma  ekaṃ manosilāyekaṃ    ekikaṃ    cha Ma  sahāva    cārunayano 
   syā     cha Ma  tadāyaṃ bandhumatiyaṃ 
  
  
 page    
               Nisinnaṃ janakāyamhi            desentaṃ amataṃ padaṃ 
               sutvā dhammaṃ pamudito          adāsi ekasāṭakaṃ  
               Gharaṃ ekena vatthena          gantvānetaṃ mamabravi   
               anumoda mahāpuññe          dinnaṃ buddhassa sāṭakaṃ  
               Tadāhaṃ añjaliṃ katvā          anumodiṃ suviditā   
               sudinno sāṭako sāmi         buddhaseṭṭhassa tādino  
               Sukhito sajjito hutvā         saṃsaranto bhavābhave 
               bārāṇasipure ramme          rājā āsi mahīpati  
               Tadā tassa mahesīhaṃ           itthigumbassa uttamā 
               tassāpi dutiyikā   āsiṃ      pubbasnehena bhattuno  
               Piṇḍāya vicarante so        aṭṭha paccekanāyake 
               disvā pamudito hutvā         datvā piṇḍaṃ mahārahaṃ  
               Buddhe   nimantayitvāna       katvā ratanamaṇḍapaṃ 
               kammārehi katamaṭṭhaṃ          sovaṇṇaṃ satahatthakaṃ    
               Samānetvāna te sabbe       tesaṃ dānamadāsi so 
               senāsane   paviṭṭhānaṃ       pasanno sehi pāṇibhi  
               Tampi dānaṃ sahādāsiṃ          kāsirājenahantadā 
               punāhaṃ bārāṇasiyaṃ            jātā kāsikagāmake  
               Kuṭumbikakule phīte            sukhito so sabhātuko 
               jeṭṭhassa bhātuno jāyā       ahosiṃ supatibbatā  
  Footnote    cha Ma  sa mabravi    cha Ma  mahāpuññaṃ    cha Ma  supīṇitā    cha Ma  tassāti dayitā 
    cha Ma  te    cha Ma  puno    cha Ma  kataṃ pattaṃ    cha Ma  vata pattakaṃ    cha Ma  soṇṇāsane 
  
  
 page    
               Paccekabuddhaṃ disvāna          mama bhattukaniyaso   
               bhātu bhattaṃ tassa datvā        āgate tamhi pāvadiṃ  
               Nābhinandittha so dānaṃ         tato tassa adāsahaṃ 
               buddhānāniya   taṃ annaṃ       puna tasseva so adā  
               Taṃ dānaṃ   chaḍḍayitvāna       duṭṭhā buddhassahaṃ tadā 
               pattaṃ kalalapuṇṇantaṃ            adāsiṃ tassa tādino  
               Dāne ca gahaṇe ceva         apace padusepi ca 
               samacittamukhaṃ disvā            tadāhaṃ saṃvijiṃ bhusaṃ  
               Puna pattaṃ gahetvāna          sodhayitvā sugandhinā 
               pasannacittā pūretvā         saghataṃ sakkharaṃ adaṃ  
               Yattha yatthūpapajjāmi           surūpā homi dānato 
               buddhassa apakārena           duggandhā madanena   ca  
               Puna kassapadhīrassa             niṭṭhāpitamhi   cetiye 
               sovaṇṇaṃ iṭṭhakaṃ varaṃ           adāsiṃ muditā ahaṃ  
               Catujjātena gandhena          temayitvā   tamiṭṭhakaṃ 
               muttā duggandhadosamhā        sabbaṅgasusamāgatā  
               Sattapātisahassāni            ratanehi ca   sattahi 
               kāretvā ghatapūrāni          vaṭṭīni ca sahassaso  
               Pakkhipetvā padīpetvā        ṭhapayiṃ sattapantiyo 
               pūjanatthaṃ lokanāthassa          vippasannena cetasā  
  Footnote    cha Ma  kaniyassa mama bhattuno    cha Ma  ukhā āniya    cha Ma  tadannaṃ    cha Ma  vadanena 
    cha Ma  nidhāyantamhi    cha Ma  nicayitvā    cha Ma  rataneheva 
  
  
 page    
               Tadāpi tasmiṃ puññasmiṃ          bhāginīhaṃ visesato 
               puna kāsīsu sañjāto          sumitto   iti vissuto  
               Tassāhaṃ bhariyā āsiṃ          sukhitā sajjitā piyā 
               tadā paccekamunino           adāsiṃ ghanaveṭhanaṃ  
               Tassāpi bhāginī āsiṃ          moditvā dānamuttamaṃ 
               punāpi kāsiraṭṭhamhi           jāto koliyajātiyā  
               Tadā koliyaputtānaṃ           satehi saha pañcahi 
               pañca paccekabuddhānaṃ          satāni samupaṭṭhahi  
               Temāsaṃ vāsayitvāna         adāsi ca ticīvaraṃ   
               jāyā tassa tadā āsiṃ        puññakammapathānugā  
               Tato cuto ahu rājā         nando nāma mahāyaso 
               tassāpi mahesī āsiṃ          sabbakāmasamiddhinī  
               Tato ahu cavitvāna          brahmadatto mahīpati 
               padumavatiputtānaṃ              paccekamuninaṃ tadā  
               Satāni pañucanūnāni            yāvajīvaṃ upaṭṭhahiṃ 
               rājuyyāne nivāsetvā       nibbutāni ca pūjayiṃ  
               Cetiyāni ca kāretvā        pabbajitvā ubho mayaṃ 
               bhāvetvā appamaññāyo       brahmalokaṃ agamhase  
               Tato cuto mahātitthe         sujāto pipphalāyano 
               mātā sumanadevīti            kosigotto dijo pitā  
  Footnote    cha Ma  sumittā    cha Ma  tappayitvāna    cha Ma  ticīvare    cha Ma  tadā rājā bhavitvāna 
  
  
 page    
               Ahaṃ madde janapade           sākalāyaṃ   puruttame 
               kapilassa dijassāsiṃ            dhītā mātā sucīmati  
               Ghanakañcanabimbena             nimminitvāna maṃ pitā 
               adā kassapadhīrassa            kāmehi vajjitassa ca    
               Kadāci so taruṇiko          gantvā kammantapekkhako 
               kākādikehi khajjante         pāṇe disvāna saṃviji  
               Gharepāhaṃ   tile jāte      disvānātapatāpane 
               kimikākehi khajjante          saṃvegamalabhiṃ tadā  
               Tadā so pabbajī dhīro         ahaṃ taṃ anupabbajiṃ 
               pañcavassāni nivasiṃ            paribbājapathe   ahaṃ  
               Yadā pabbajitā āsi          gotamī jinaposikā 
               tadāhaṃ tamupagantvā           buddhena anusāsitā  
               Nacireneva kālena           arahattaṃ apāpuṇiṃ 
               aho kalyāṇamittattaṃ          kassapassa sirīmato  
               Putto   buddhassa dāyādo    kassapo susamāhito 
               pubbenivāsaṃ yovedi          saggāpāyañca passati  
               Atho jātikkhayaṃ patto         abhiññāvosito muni 
               etāhi tīhi vijjāhi          tevijjo hoti brāhmaṇo  
               Tatheva bhaddakāpilānī          tevijjā maccuhāyinī 
               dhāreti antimaṃ dehaṃ          jetvā māraṃ savāhanaṃ  
  Footnote    cha Ma  sākalāya    cha Ma  maṃ    cha Ma  kāruṇiko 
    cha Ma  gharevāhaṃ    cha Ma  paribbājavate    cha Ma  suto 
  
  
 page    
               Disvā ādīnavaṃ loke         ubho pabbajitā mayaṃ 
               tayamha khīṇāsavā dantā        sītibhūtāmha nibbutā  
               Kilesā jhāpitā mayhaṃ         bhavā sabbe samūhatā 
               nāgīva bandhanaṃ chetvā         viharāmi anāsavā  
               Svāgataṃ vata me āsi         buddhaseṭṭhassa santike 
               tisso vijjā anuppattā       kataṃ buddhassa sāsanaṃ  
               Paṭisambhidā catasso           vimokkhāpi ca aṭṭhime 
               chaḷabhiññā sacchikatā           kataṃ buddhassa sāsananti  
       Arahattaṃ pana patvā pubbenivāsañāṇe ciṇṇavasī ahosi  Tattha sātisayaṃ 
 katādhikārattā aparabhāge taṃ satthā jetavane ariyagaṇamajjhe nisinno bhikkhuniyo 
 paṭipāṭiyā ṭhānantaresu ṭhapento pubbenivāsaṃ anussarantīnaṃ aggaṭṭhāne ṭhapesi  
 Sā ekadivasaṃ mahākassapassa therassa guṇābhitthavanapubbakaṃ attano katakiccatādi 
 vibhāvanamukhena udānaṃ udānentī  
             putto buddhassa dāyādo      kassapo susamāhito 
              pubbenivāsaṃ yovedi         saggāpāyañca passati  
              Atho jātikkhayaṃ patto        abhiññāvosito muni 
              etāhi tīhi vijjāhi         tevijjo hoti brāhmaṇo  
              Tatheva bhaddakāpilānī         tevijjā maccuhāyinī 
              dhāreti antimaṃ dehaṃ         jetvā māraṃ savāhanaṃ  
  
  
 page    
              Disvā ādīnavaṃ loke        ubho pabbajitā mayaṃ 
              tyamha khīṇāsavā dantā       sītibhūtāmha nibbutāti 
 imā gāthā abhāsi  
       Tattha putto buddhassa dāyādoti buddhānubuddhabhāvato sammāsambuddhassa 
 anujātisuto tato eva tassa dāyabhūtassa navalokuttaradhammassa ādānena dāyādo 
 kassapo   lokiyalokuttarehi samādhīhi suṭṭhu samāhitacittatāya susamāhito  
 Pubbenivāsaṃ yovedīti yo mahākassapatthero pubbenivāsaṃ attano paresañca nivutthak 
 khandhasantānaṃ pubbenivāsānussatiñāṇena pākaṭaṃ katvā avedi aññāsi paṭivijjhi  
 Saggāpāyañca passatīti chabbīsatidevalokabhedaṃ saggaṃ catubbidhaṃ apāyañca dibbacakkhunā 
 hatthatale āmalakaṃ viya passati  
       Atho jātikkhayaṃ pattoti tato paraṃ jātikkhayasaṅkhātaṃ arahattaṃ patto  Abhiññāya 
   abhipatthena ñāṇena abhivisiṭṭhena   abhiññeyyaṃ dhammaṃ abhijānitvā pariññeyyaṃ 
 parijānitvā pahātabbaṃ pahāya sacchikātabbaṃ sacchikatvā vosito niṭṭhaṃ patto 
 katakicco  Āsavakkhayapaññāsaṅkhātaṃ monaṃ pattattā muni  
       Tatheva bhaddakāpilānīti yathā mahākassapo etāhi yathāvuttāhi tīhi vijjāhi 
 tevijjo maccuhāyī ca  tatheva bhaddakāpilānī tevijjā maccuhāyinīti  Tato eva 
 dhāreti antimaṃ dehaṃ  jetvā māraṃ savāhananti attānameva paraṃ viya katvā 
 dasseti  
       Idāni yathā therassa paṭipattiādimajjhapariyosānakalyāṇā  evaṃ mamapīti 
 dassentī disvā ādīnavanti osānagāthamāha  Tattha tyamha khīṇāsavā dantāti 
 te mayaṃ mahākassapatthero ahañca uttamena damena   dantā sabbaso khīṇāsavā 
  Footnote    Ma  i  kassapagotto     Ma  abhivisuddhena ñāṇena  cha  abhivisiṭṭhena ñāṇena 
    Sī  damathena 
  
  
 page    
 Ca amha  Sītibhūtāmha nibbutāti tato eva kilesapariḷāhābhāvato sītibhūtā 
 saupādisesāya nibbānadhātuyā nibbutā ca amha bhavāmāti attho  
                   Bhaddakāpilānītherīgāthāvaṇṇanā niṭṭhitā  
                       Catukkanipātavaṇṇanā niṭṭhitā  
                            
  
  
 page    
                               Pañcakanipāta 
                            Aññatarātherīgāthāvaṇṇanā 
       pañcakanipāte paṇṇavīsati vassānītiādikā aññatarāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī imasmiṃ buddhuppāde devadahanagare mahāpajāpatigotamiyā dhātī hutvā 
 vaḍḍhesi  Nāmagottato pana apaññātā   ahosi  Sā mahāpajāpatigotamiyā pabbajita 
 kāle sayampi pabbajitvā pañcavīsati saṃvaccharāni kāmarāgena upaddutā accharā 
 saṅghātamattampi kālaṃ cittekaggataṃ alabhantī bāhā paggayha kandamānā 
 dhammadinnātheriyā santike dhammaṃ sutvā kāmehi vinivattitamānasā kammaṭṭhānaṃ 
 gahetvā bhāvanamanuyuñjantī nacirasseva chaḷabhiññā hutvā attano paṭipattiṃ 
 paccavekkhitvā udānavasena  
             paṇṇavīsati vassāni             yato pabbajitā ahaṃ 
              nāccharāsaṅghātamattampi         cittassūpasamajjhagaṃ  
              Aladdhā cetaso santiṃ          kāmarāgenavassutā 
              bāhā paggayha kandantī         vihāraṃ pāvisiṃ ahaṃ  
              Sā bhikkhuniṃ upāgacchiṃ           yā me saddhāyikā ahu 
              sā me dhammamadesesi          khandhāyatanadhātuyo  
              Tassā dhammaṃ suṇitvāna          ekamante upāvisiṃ 
              pubbenivāsaṃ jānāmi           dibbacakkhu visodhitaṃ  
  Footnote    Sī  aññātā 
  
  
 page    
              Cetopariccañāṇañca            sotadhātu visodhitā 
              iddhīpi me sacchikatā           patto me āsavakkhayo 
              chaḷabhiññā sacchikatā            kataṃ buddhassa sāsananti 
 imā gāthā abhāsi  
       Tattha nāccharāsaṅghātamattampīti accharāghaṭitamattampi khaṇaṃ aṅguliphoṭanamattampi 
   kālanti attho  Cittassūpasamajjhaganti cittassa upasamaṃ cittekaggaṃ na 
 ajjhaganti yojanā  na paṭilabhinti attho  
        Kāmarāgenavassutāti kāmaguṇasaṅkhātesu vatthukāmesu daḷhatarābhinivesitāya 
 bahalena chandarāgena tintacittā  
         Bhikkhuninti dhammadinnātheriṃ sandhāya vadati  
       Cetopariccañāṇañcāti cetopariyañāṇañca visodhitanti sambandho  adhigatanti 
 attho  Sesaṃ vuttanayameva  
                     Aññatarātherīgāthāvaṇṇanā niṭṭhitā  
                          
                             Vimalātherīgāthāvaṇṇanā 
       mattā vaṇṇena rūpenātiādikā vimalāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinitvā imasmiṃ buddhuppāde vesāliyaṃ aññatarāya rūpūpajīviniyā itthiyā dhītā 
 hutvā nibbatti  vimalātissā nāmaṃ ahosi  Sā vayappattā tatheva jīvitaṃ   
 kappentī 
  Footnote    Sī  i  aṅguliphoṭhanamattampi    Ma  ducintitaṃ 
  
  
 page    
 Ekadivasaṃ āyasmantaṃ mahāmoggallānaṃ vesāliyaṃ piṇḍāya carantaṃ disvā paṭibaddha 
 cittā hutvā therassa vasanaṭṭhānaṃ gantvā theraṃ uddissa palobhanakammaṃ kātuṃ 
 ārabhi  titthiyehi uyyojitā tathā akāsīti keci vadanti  Thero tassā 
 asubhavibhāvanamukhena   santajjanaṃ katvā ovādamadāsi  Taṃ heṭṭhā theragāthāya   āgatameva  
 tathā pana therena ovāde dinne sā saṃvegajātā hirottappaṃ paccupaṭṭhapetvā sāsane 
 paṭiladdhasaddhā upāsikā hutvā aparabhāge bhikkhunīsu pabbajitvā ghaṭentī vāyamantī 
 hetusampannatāya nacirasseva arahattaṃ patvā attano paṭipattiṃ paccavekkhitvā udāna 
 vasena  
             mattā vaṇṇena rūpena         sobhaggena yasena ca 
              yobbanena cupatthaddhā         aññāsamatimaññihaṃ  
              Vibhūsitvā imaṃ kāyaṃ           sucittaṃ bālalāpanaṃ 
              aṭṭhāsiṃ vesidvāramhi         luddo pāsamivoḍḍiya  
              Pilandhanaṃ vidassentī          guyhaṃ pakāsikaṃ bahuṃ 
              akāsiṃ vividhaṃ māyaṃ            ujjhagghantī bahuṃ janaṃ  
              Sājja piṇḍaṃ caritvāna         muṇḍā saṅghāṭipārutā 
              nisinnā rukkhamūlamhi           avitakkassa lābhinī  
              Sabbe yogā samucchinnā       ye dibbā ye ca mānasā 
              khepetvā āsave sabbe      sītibhūtāmhi nibbutāti 
 imā gāthā abhāsi  
       Tattha mattā vaṇṇena rūpenāti guṇavaṇṇena ceva rūpasampattiyā ca  
 Sobhaggenāti subhagabhāvena  Yasenāti parivārasampattiyā  Mattā vaṇṇamadarūpamada 
 sobhaggamadaparivāramadavasena madaṃ āpannāti attho  Yobbanena cupatthaddhāti 
  Footnote    Sī  sarīrasabhāvavibhāvanā       Sī  therakathāya    cha Ma  vidaṃsentī 
  
  
 page     
 Yobbanamadena uparūpari thaddhā yobbananimittena ahaṅkārena upatthaddhacittā 
 anupasantamānasā  Aññāsamatimaññihanti aññā itthiyo attano vaṇṇādiguṇehi 
 sabbathāpi atikkamitvā maññiṃ ahaṃ  Aññāsaṃ vā itthīnaṃ vaṇṇādiguṇe atimaññiṃ 
 atikkamitvā amaññiṃ avamānaṃ akāsiṃ  
       Vibhūsitvā imaṃ kāyaṃ  sucittaṃ bālalāpananti imaṃ nānāvidhaasucibharitaṃ 
 jegucchaṃ ahaṃ mamāti bālānaṃ lāpanato vācanato bālalāpanaṃ mama kāyaṃ chavirāgakaraṇa 
 kesaṭṭhapanādinā sucittaṃ vatthābharaṇehi vibhūsitvā sumaṇḍitapasāditaṃ katvā  Aṭṭhāsiṃ 
 vesidvāramhi  luddo pāsamivoḍḍiyāti migaluddo viya migānaṃ bandhanatthāya daṇḍa 
 vākarādimigapāsaṃ mārassa pāsabhūtaṃ yathāvuttaṃ mama kāyaṃ vesidvāramhi vesiyā 
 gharadvāre oḍḍiyitvā aṭṭhāsiṃ  
       Pilandhanaṃ vidassentī  guyhaṃ pakāsikaṃ bahunti ūrujaghanathanadassanādikaṃ   
 guyhañceva pādajāṇusirādikaṃ   pakāsañcāti guyhaṃ pakāsikañca bahuṃ nānappakāraṃ 
 pilandhanaṃ ābharaṇaṃ dassentī  Akāsiṃ vividhaṃ māyaṃ  ujjhagghantī bahuṃ jananti 
 yobbanamadamattaṃ bahuṃ bālajanaṃ vippalambhetuṃ hasantī gandhamālāvatthābharaṇādīhi 
 sarīrasabhāvapaṭicchādanena hasavilāsabhāvādīhi   tehi ca vividhaṃ nānappakāraṃ vañcanaṃ akāsiṃ  
       Sājja piṇḍaṃ caritvāna  muṇḍā saṅghāṭipārutā  nisinnā rukkhamūlamhi  
 avitakkassa lābhinīti sā ahaṃ evaṃ pamādavihārinī samānā ajja idāni ayyassa 
 mahāmoggallānattherassa ovāde ṭhatvā sāsane pabbajitvā muṇḍā saṅghāṭipārutā 
 hutvā piṇḍaṃ caritvāna bhikkhāhāraṃ bhuñjitvā nisinnā rukkhamūlamhi rukkhamūle 
 vivittāsane nisinnā dutiyajjhānapādakassa aggaphalassa adhigamena avitakkassa lābhinī 
 amhīti yojanā  
  Footnote    Ma  urujaṅghathanadassanādikaṃ    Sī  pādajālanūpurādikaṃ    Sī  hāvabhāvavilāsādīhi 
  
 Page         
  
 page     
       Sabbe yogāti kāmayogādayo cattāropi yogā  Samucchinnāti paṭhamamaggādinā 
 yathārahaṃ sammadeva ucchinnā pahīnā  Sesaṃ vuttanayameva  
                      Vimalātherīgāthāvaṇṇanā niṭṭhitā  
                         
                              Sīhātherīgāthāvaṇṇanā 
       ayonisomanasikārātiādikā sīhāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinitvā imasmiṃ buddhuppāde vesāliyaṃ sīhasenāpatino bhaginiyā dhītā hutvā 
 nibbatti  tassā mātulassa nāmaṃ karomāti sīhāti nāmaṃ akaṃsu  Sā viññutaṃ 
 patvā ekadivasaṃ satthārā sīhassa senāpatino dhamme desiyamāne taṃ dhammaṃ sutvā 
 paṭiladdhasaddhā mātāpitaro anujānāpetvā pabbaji  pabbajitvā ca vipassanaṃ 
 ārabhitvāpi bahiddhā puthuttārammaṇe vidhāvantaṃ cittaṃ nivattetuṃ asakkontī satta 
 saṃvaccharāni micchāvitakkehi bādhiyamānā cittassādaṃ alabhantī kiṃ me iminā pāpa 
 jīvitena  ubbandhitvā marissāmīti  pāsaṃ gahetvā rukkhasākhāyaṃ laggitvā taṃ 
 attano kaṇṭhe paṭimuñcantī pubbāciṇṇavasena vipassanāya cittaṃ abhinīhari  
 antimabhavikatāya pāsassa bandhanaṃ gīvaṭṭhāne ahosi  ñāṇassa paripākaṃ gatattā sā tāvadeva 
 vipassanaṃ vaḍḍhetvā saha paṭisambhidāhi arahattaṃ pāpuṇi  Arahattappattasamakālameva 
 ca pāsabandho gīvato muccitvā vinivatti  Sā arahatte patiṭṭhitā udānavasena  
             ayonisomanasikārā           kāmarāgena aṭṭitā 
              ahosiṃ uddhatā pubbe         citte avasavattinī  
  
  
 page     
              Pariyuṭṭhitā kilesehi          subhasaññānuvattinī 
              samaṃ cittassa nālabhiṃ           rāgacittavasānugā  
              Kisā paṇḍu vivaṇṇā ca         satta vassāni cārihaṃ 
              nāhaṃ divā vā rattiṃ vā       sukhaṃ vindiṃ sudukkhitā  
              Tato rajjuṃ gahetvāna         pāvisiṃ vanamantaraṃ 
              varamme idha ubbandhaṃ          yañca hīnaṃ punācare  
              Daḷhapāsaṃ karitvāna           rukkhasākhāya bandhiya 
 imā gāthā abhāsi  
       Tattha ayonisomanasikārāti anupāyamanasikārena  asubhe subhanti vipallā 
 saggāhena  Kāmarāgena aṭṭitāti kāmaguṇesu chandarāgena pīḷitā  Ahosiṃ uddhatā 
 pubbe  citte avasavattinīti pubbe mama citte mayhaṃ vase avattamāne uddhatā 
 nānārammaṇe vikkhittacittā asamāhitā ahosiṃ  
       Pariyuṭṭhitā kilesehi  subhasaññānuvattinīti pariyuṭṭhānappattehi kāmarāgādīhi 
 kilesehi abhibhūtā rūpādīsu subhanti pavattāya kāmasaññāya anuvattanasīlā  Samaṃ 
 cittassa nālabhiṃ  rāgacittavasānugāti kāmarāgasampayuttassa   vasaṃ anugacchantī 
 īsakampi cittassa samaṃ cetosamathaṃ cittekaggataṃ na labhiṃ  
       Kisā paṇḍu vivaṇṇā cāti evaṃ ukkaṇṭhitabhāvena kisā dhamanisanthatagattā 
 uppaṇḍuppaṇḍukajātā tato eva vivaṇṇā vigatachavivaṇṇā ca hutvā  Satta 
 vassānīti satta saṃvaccharāni  Cārihanti cariṃ ahaṃ  Nāhaṃ divā vā rattiṃ vā  
  Footnote    cha Ma    sampayuttacittassa 
  
  
 page     
 Sukhaṃ vindiṃ sudukkhitāti evamahaṃ sattasu saṃvaccharesu kilesadukkhena dukkhitā 
 ekadāpi divā vā rattiṃ vā samaṇasukhaṃ na paṭilabhiṃ  
       Tatoti kilesapariyuṭṭhānena samaṇasukhālābhabhāvato  Rajjuṃ gahetvāna  pāvisiṃ 
 vanamantaranti pāsarajjuṃ ādāya vanantaraṃ pāvisiṃ  Kimatthaṃ pāvisīti ce āha varamme 
 idha ubbandhaṃ  yañca hīnaṃ punācareti yadahaṃ samaṇadhammaṃ kātuṃ asakkontī hīnaṃ 
 gihibhāvaṃ puna ācare ācareyyaṃ anutiṭṭheyyaṃ  tato sataguṇena sahassaguṇena imasmiṃ 
 vanantare ubbandhaṃ bandhitvā maraṇaṃ me varaṃ seṭṭhanti attho  Atha cittaṃ vimucci 
 meti yadā rukkhasākhāya bandhapāsaṃ gīvāyaṃ pakkhipi  atha tadanantarameva vuṭṭhānagāminī 
 vipassanāmaggena ghaṭitattā maggapaṭipāṭiyā sabbāsavehi mama cittaṃ vimucci vimuttaṃ 
 ahosīti  
                      Sīhātherīgāthāvaṇṇanā niṭṭhitā  
                         
                           Sundarīnandātherīgāthāvaṇṇanā 
       āturaṃ asucintiādikā sundarīnandāya theriyā gāthā  
       Ayampi kira padumuttarassa bhagavato kāle haṃsavatīnagare kulagehe nibbattitvā 
 viññutaṃ patvā satthu santike dhammaṃ suṇantī satthāraṃ ekaṃ bhikkhuniṃ jhāyinīnaṃ 
 aggaṭṭhāne ṭhapentaṃ disvā adhikāraṃ   katvā taṃ ṭhānantaraṃ patthetvā kusalaṃ 
 upacinantī kappasatasahassaṃ devamanussesu saṃsarantī imasmiṃ buddhuppāde sakyarājakule 
 nibbatti  nandātissā nāmaṃ akaṃsu  Aparabhāge rūpasampattiyā sundarīnandā  
 janapadakalyāṇīti ca paññāyittha  Bhaddakāpilānī viya ghanandhakāre dvādasahatthe gabbhe 
 padīpakiccaṃ natthi  sarīrobhāseneva joteti  etāsaṃ sataguṇena yasodharā sobhati  Sā amhākaṃ 
  Footnote    cha Ma  adhikārakammaṃ 
  
  
 page     
 Bhagavati sabbaññutaṃ patvā anupubbena kapilavatthuṃ gantvā nandakumārañca rāhula 
 kumārañca pabbājetvā gate suddhodanamahārāje ca parinibbute mahāpajāpatiyā 
 gotamiyā rāhulamātāya ca pabbajitāya cintesi mayhaṃ jeṭṭhabhātā cakkavattirajjaṃ 
 pahāya pabbajitvā loke aggapuggalo buddho jāto  puttopissa rāhulakumāropi 
 pabbaji  bhattāpi   me nandarājā  mātāpi mahāpajāpatigotamī  bhaginīpi rāhulamātā 
 pabbajitā  idānāhaṃ gehe kiṃ karissāmi  pabbajissāmīti sā   bhikkhunupassayaṃ 
 gantvā ñātisinehena pabbaji  no saddhāya  Tasmā   pabbajitvāpi rūpaṃ nissāya 
 uppannamadā  satthā rūpaṃ vivaṇṇeti garahati  anekapariyāyena rūpe ādīnavaṃ dassetīti 
 buddhupaṭṭhānaṃ na gacchatītiādi sabbaṃ heṭṭhā abhirūpanandāya vatthusmiṃ vuttanayeneva 
 veditabbaṃ  Ayaṃ pana viseso  satthārā nimmitaṃ itthirūpaṃ anukkamena jarābhibhūtaṃ 
 disvā aniccato dukkhato anattato manasikarontiyā theriyā kammaṭṭhānābhimukhaṃ cittaṃ 
 ahosi  Taṃ disvā satthā tassā sappāyavasena dhammaṃ desento  
             āturaṃ asuciṃ   pūtiṃ         passa nande samussayaṃ 
              asubhāya cittaṃ bhāvehi        ekaggaṃ susamāhitaṃ  
              Yathā idaṃ tathā etaṃ         yathā etaṃ tathā idaṃ 
              duggandhaṃ pūtikaṃ vāti          bālānaṃ abhinanditaṃ  
              Evametaṃ avekkhantī         rattindivamatanditā 
              tato sakāya paññāya         abhinibbijjha dakkhisanti 
 imā tisso gāthā abhāsi  
       Sā desanānusārena ñāṇaṃ pesetvā sotāpattiphale patiṭṭhahi  Tassā upari 
 maggatthāya kammaṭṭhānaṃ ācikkhanto nande imasmiṃ sarīre appamattakopi sāro 
 natthi  maṃsalohitalepano jarādīnaṃ vāsabhūto  aṭṭhipuñjamatto evāyanti dassetuṃ  
  Footnote    Ma  i  bhātā    cha Ma  ayaṃ pāṭho na dissati    i  yasmā    kuṇapaṃ  
  khu apa           
  
  
 page     
            aṭṭhīnaṃ nagaraṃ kataṃ             maṃsalohitalepanaṃ 
             yattha jarā ca maccu ca         māno makkho ca ohitoti   
 dhammapade imaṃ gāthamāha  
       Sā desanāvasāne arahattaṃ pāpuṇi  Tena vuttaṃ apadāne    
            padumuttaro nāma jino         sabbadhammāna pāragū 
             ito satasahassamhi            kappe uppajji nāyako  
             Ovādako viññāpako         tārako sabbapāṇinaṃ 
             desanākusalo buddho          tāresi janataṃ bahuṃ  
             Anukampako kāruṇiko          hitesī sabbapāṇinaṃ 
             sampatte titthiye sabbe       pañcasīle patiṭṭhapi  
             Evaṃ nirākulaṃ āsi           suññataṃ titthiyehi ca 
             vicittaṃ arahantehi            vasībhūtehi tādibhi  
             Ratanānaṭṭhapaññāsaṃ            uggato so   mahāmuni 
             kañcanagghiyasaṅkāso           dvattiṃsavaralakkhaṇo  
             Vassasatasahassāni             āyu vijjati tāvade 
             tāvatā tiṭṭhamāno so        tāresi janataṃ bahuṃ  
             Tadāhaṃ haṃsavatiyaṃ              jātā seṭṭhikule ahuṃ 
             nānāratanapajjote           mahāsukhasamappitā  
             Upetvā taṃ mahāvīraṃ          assosiṃ dhammadesanaṃ 
             amataṃ paramassādaṃ             paramatthaṃ nivedakaṃ  
  Footnote    khu dha             khu apa              cha Ma  uggatova 
  
  
 page     
             Tadā nimantayitvāna           sasaṃghaṃ lokanāyakaṃ 
             datvā tassa mahādānaṃ         pasannā sehi pāṇibhi  
             Jhāyinīnaṃ bhikkhunīnaṃ             aggaṭṭhānaṃ apatthayiṃ 
             nipacca sirasā vīraṃ            sasaṃghaṃ lokanāyakaṃ  
             Tadā adantadamako            tilokasaraṇo pabhū 
             byākāsi narasundharo         lacchase taṃ supatthitaṃ  
             Satasahassito kappe           okkākakulasambhavo 
             gotamo nāma gottena        satthā loke bhavissati  
             Tassa dhammesu dāyādā        orasā dhammanimmitā 
             nandāti nāma nāmena         hessati satthusāvikā  
             Taṃ sutvā muditā hutvā        yāvajīvaṃ tadā jinaṃ 
             mettacittā paricariṃ           paccayehi vināyakaṃ  
             Tena kammena sukatena         cetanāpaṇidhīhi ca 
             jahitvā mānusaṃ dehaṃ          tāvatiṃsaṃ agañchahaṃ  
             Tato cutā yāmamagaṃ           tatohaṃ tusitaṃ gatā 
             tato ca nimmānaratiṃ           vasavattipuraṃ tato  
             Yattha yatthūpapajjāmi           tassa kammassa vāhasā 
             tattha tattheva rājūnaṃ          mahesittamakārayiṃ  
             Tato cutā manussatte         rājānaṃ cakkavattinaṃ 
             maṇḍalīnañca rājūnaṃ            mahesittamakārayiṃ  
  Footnote    cha Ma  narasārathi 
  
  
 page     
             Sampattiṃ anubhotvāna          devesu manujesu ca 
             sabbattha sukhitā hutvā         nekakappesu saṃsariṃ  
             Pacchime bhave sampatte        purasmiṃ   kapilavhaye 
             rañño suddhodanassāhaṃ         dhītā āsiṃ aninditā  
             Raṃsiriva   rūpiniṃ disvā        nanditaṃ āsi taṃ kulaṃ 
             tena nandāti me nāmaṃ        sundarā pavarā ahaṃ    
             Yuvatīnañca sabbāsaṃ            kalyāṇīti ca vissutā 
             tasmimpi nagare ramme         ṭhapetvā taṃ yasodharaṃ  
             Jeṭṭho bhātā tilokaggo      pacchimo arahā tathā 
             ekākinī gahaṭṭhāhaṃ           mātuyā paricoditā  
             Sākiyamhi kule jātā         putte buddhānujā tuvaṃ 
             nandenapi vinā bhūtā          agāre kiṃ nu lacchasi  
             Jarāvasānaṃ yobbaññaṃ          rūpaṃ asucisammataṃ 
             rogantamapicārogyaṃ           jīvitaṃ maraṇantikaṃ  
             Idampi te subhaṃ rūpaṃ           sasīkantaṃ manoharaṃ 
             bhūsanānaṃ alaṅkāraṃ            sirisaṅketasannibhaṃ    
             Pūjitaṃ lokasāraṃva             nayanānaṃ rasāyanaṃ 
             puññānaṃ kittijananaṃ            okkākakulanandanaṃ  
             Nacireneva kālena           jarā samabhibhossati   
            pahāya gehaṃ gārayhaṃ         cara dhammamanindite  
  Footnote    cha Ma  suramme    cha Ma  siriyā    cha Ma  sundaraṃ pavaraṃ ahu 
    cha Ma  sirisaṅghāṭasaṃnibhaṃ    cha Ma  samadhisessati     cha Ma  i  vihāya gehaṃ kāruññe 
  
  
 page     
             Sutvāhaṃ mātu vacanaṃ           pabbajiṃ anagāriyaṃ 
             dehena na tu cittena         rūpayobbanalolitā    
             Mahatā ca payattena           jhānajjhena saraṃ mamaṃ   
             kātuñca vadate mātā         na cāhaṃ tattha ussukā  
             Tato mahākāruṇiko           disvā maṃ kamalānanaṃ   
             nibbindanatthaṃ rūpasmiṃ           mama cakkhupathe jino  
             Sakena ānubhāvena           itthiṃ māpesi sobhanaṃ   
             dassanīyaṃ suruciraṃ              mamatopi surūpiniṃ  
             Tamahaṃ vimhitā disvā          ativimhitadehiniṃ 
             cintayiṃ saphalaṃ meti            nettalābhañca mānusaṃ  
             Tamahaṃ ehi subhane           yenattho taṃ vadehi me 
             kulante nāmagottañca         vada me yadi te piyaṃ  
             Na pañhakālo   subhane       ucchaṅge maṃ nivesaya   
             sīdantīva mamaṅgāni            pasuppaya muhuttakaṃ  
             Tato sīsaṃ mamaṅke sā         katvā sayi susobhanā   
             tassā lalāte patitā         luddhā paramadāruṇā  
             Saha tassā nipātena          piḷakā upapajjatha 
             pagghariṃsu pabhinnā ca           kuṇapā pubbalohitā  
             Sambhinnaṃ   vadanañcāpi        kuṇapapūtigandhikaṃ    
             uddhumātaṃ vinīlañca            sabbañcāpi    sarīrakaṃ  
  Footnote    cha Ma    lāḷitā   cha Ma  paraṃ mama   cha Ma  kāmalālasaṃ   cha Ma  sobhiniṃ   cha Ma  subhage 
    cha Ma  na vañcakālo    cha Ma  nivāsaya   cha Ma  sulocanā   cha Ma  pabhinnaṃ    cha Ma  kuṇapaṃ 
  pūtigandhanaṃ    cha Ma  pubbañcāpi 
  
  
 page     
             Sā pavedhitasabbaṅgī           nissasantī muhuṃ muhuṃ 
             vedayantī sakaṃ dukkhaṃ           karuṇaṃ paridevayi  
             Dukkhena dukkhitā homi         phusayantī ca vedanā 
             mahādukkhe nimuggamhi          saraṇaṃ hohi me sakhī  
             Kuhiṃ vadanasobhante            kuhinte tuṅganāsikā 
             tambabimbavaroṭṭhante          vadanante kuhiṃ gataṃ  
             Kuhiṃ sasinibhaṃ   vaṇṇaṃ          kambugīvā kuhiṃ gatā 
            dāmāmālañca te kaṇṇaṃ        vevaṇṇaṃ samupāgataṃ    
             Makulapadumākārā            kalasāva   payodharā 
             pabhinnā pūtikuṇapā            duṭṭhagandhajamāgatā    
             Vedimajjhā puthussoṇi          suṇāva   nītakibbisā 
             jātā amajjhabharitā           aho rūpaṃ asassataṃ  
             Sabbaṃ sarīrasañjātaṃ            pūtigandhaṃ bhayānakaṃ 
             susānamiva jegucchaṃ           ramante yattha bāliyā    
             Tadā mahākāruṇiko           bhātā me lokanāyako 
             disvā saṃviggacittaṃ maṃ          imā gāthā abhāsatha  
             Āturaṃ kuṇapaṃ   pūtiṃ          passa nande samussayaṃ 
             asubhāya cittaṃ bhāvehi         ekaggaṃ susamāhitaṃ  
             Yathā idaṃ tathā etaṃ          yathā etaṃ tathā idaṃ 
             duggandhaṃ pūtikaṃ vāti           bālānaṃ abhinanditaṃ  
  Footnote    cha Ma  sasīnibhaṃ     cha Ma  doḷā lolāva te kaṇṇā vevaṇṇaṃ samupāgatā 
    cha Ma  makuḷakhārakākārā    cha Ma  kalikāva    cha Ma  duṭṭhagandhittamāgatā 
    cha Ma  vedimajjhāva sussoṇī sūṇāva    cha Ma  bībhacchaṃ    cha Ma  bālisā    asuciṃ  
  khu therī          
  
  
 page     
             Evametaṃ avekkhantī          rattindivamatanditā 
             tato sakāya paññāya          abhinibbijjha dakkhisaṃ  
             Tatohaṃ āsi saṃviggā         sutvā gāthā subhāsitā 
             tatraṭṭhitāvahaṃ santī           arahattaṃ apāpuṇiṃ  
             Yattha yattha nisinnāhaṃ          tadā jhānaparāyanā 
             jino tasmiṃ guṇe tuṭṭho        etadagge ṭhapesi maṃ  
             Kilesā jhāpitā mayhaṃ         bhavā sabbe samūhatā 
             nāgīva bandhanaṃ chetvā         viharāmi anāsavā  
             Svāgataṃ vata me āsi         buddhaseṭṭhassa santike 
             tisso vijjā anuppattā       kataṃ buddhassa sāsanaṃ  
             Paṭisambhidā catasso           vimokkhāpi ca aṭṭhime 
             chaḷabhiññā sacchikatā           kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā udānavasena āturaṃ 
 asuciṃ pūtintiādinā satthārā desitāhi tīhi gāthāhi saddhiṃ  
            tassā me appamattāya        vicinantiyā yoniso 
             yathābhūtaṃ ayaṃ kāyo           diṭṭho santarabāhiro  
             Atha nibbindahaṃ kāye          ajjhattañca virajjahaṃ 
             appamattā visaṃyuttā          upasantāmhi nibbutāti 
 imā dve gāthā abhāsi  
  Footnote    cha Ma  atisaṃviggā 
  
  
 page     
       Tattha evametaṃ avekkhantī  rattindivamatanditā  tato sakāya paññāya  
 abhinibbijjha dakkhisanti etaṃ āturādisabhāvaṃ kāyaṃ evaṃ yathā idaṃ tathā etanti 
 ādinā vuttappakārena rattindivaṃ sabbakālaṃ atanditā hutvā paratoghosahetukaṃ 
 suttamayañāṇaṃ muñcitvā tato taṃ nimittaṃ attani sambhūtattā sakāya bhāvanāmayāya 
 paññāya yāthāvato ghanavinibbhogakaraṇena abhinibbijjha kathaṃ nu kho dakkhisaṃ passissantī 
 ābhogapurecārikena pubbabhāgañāṇacakkhunā avekkhantī vicinantīti attho  
       Tenāha tassā me appamattāyātiādiṃ  Tassa attho  tassā me sati 
 avippavāsena appamattāya yoniso upāyena aniccādivasena vipassanāpaññāya 
 vicinantiyā vīmaṃsantiyā ayaṃ khandhapañcakasaṅkhāto kāyo sasantānaparasantānavibhāgato 
 santarabāhiro yathābhūtaṃ diṭṭho  
       Atha tathā dassanato pacchā nibbindahaṃ kāye vipassanāpaññāsahitāya 
 aggapaññāya attabhāve nibbindiṃ  visesatova ajjhattasantāne virajji virāgaṃ 
 āpajjiṃ  ahaṃ yathābhūtāya appamādapaṭipattiyā matthakappattiyā appamattā sabbaso 
 saṃyojanānaṃ samucchinnattā visaṃyuttā upasantā ca nibbutā ca amhīti  
                    Sundarīnandātherīgāthāvaṇṇanā niṭṭhitā  
                         
                            Nanduttarātherīgāthāvaṇṇanā 
       aggiṃ candañcātiādikā nanduttarāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinitvā imasmiṃ buddhuppāde kururaṭṭhe kammāsadhammanigame   brāhmaṇakule 
 nibbattitvā ekaccāni vijjāṭṭhānāni sippāyatanāni ca uggahetvā 
 nigaṇṭhapabbajjaṃ upagantvā 
  Footnote    Sī  i  kammāssadammanigame 
  
  
 page     
 Vādappasutā jambusākhaṃ gahetvā bhaddākuṇḍalakesā viya jambudīpatale vicarantī 
 mahāmoggallānattheraṃ upasaṅkamitvā pañhaṃ pucchitvā parājayaṃ pattā therassa ovāde 
 ṭhatvā sāsane pabbajitvā samaṇadhammaṃ karontī nacirasseva saha paṭisambhidāhi arahattaṃ 
 patvā attano paṭipattiṃ paccavekkhitvā udānavasena  
             aggiṃ candañca sūriyañca       devatā ca namassihaṃ 
              nadītitthāni gantvāna        udakaṃ oruhāmihaṃ  
              Bahūvattasamādānā          aḍḍhaṃ sīsassa olikhiṃ 
              chamāya seyyaṃ kappemi       rattiṃ bhattaṃ na bhuñjihaṃ  
              Vibhūsāmaṇḍanaratā           nhāpanucchādanehi ca 
              upakāsiṃ imaṃ kāyaṃ          kāmarāgena aṭṭitā  
              Tato saddhaṃ labhitvāna        pabbajiṃ anagāriyaṃ 
              disvā kāyaṃ yathābhūtaṃ        kāmarāgo samūhato  
              Sabbe bhavā samucchinnā      icchā ca patthanāpi ca 
              sabbayogavisaṃyuttā          santiṃ pāpuṇi cetasoti 
 imā pañca gāthā abhāsi  
       Tattha aggiṃ candañca sūriyañca  devatā ca namassihanti aggippamukhā   devāti 
 indādīnaṃ   devānaṃ ārādhanatthaṃ āhutiṃ paggahetvā aggiñca māse māse sukka 
 pakkhassa dutiyāya candañca divase divase sāyaṃ pātaṃ sūriyañca aññā ca bāhirā 
 hiraññagabbhādayo devatāpi   visuddhimaggaṃ gavesantī namassihaṃ namakāraṃ akāsiṃ  
 Nadītitthāni gantvāna  udakaṃ oruhāmihanti gaṅgādīnaṃ nadīnaṃ supatiṭṭhāni 
 pūjātitthāni upagantvā sāyaṃ pātaṃ udakaṃ otarāmi udake nimmujjitvā 
 aṅgasiñcanaṃ   karomi  
  Footnote    Sī  aggimukhā  i  aggisammukhā    cha Ma  indānaṃ 
    cha Ma  devatā ca    Ma  i  aggisiñcanaṃ 
  
  
 page     
       Bahūvattasamādānāti pañca tapatappanādibahuvidhavattasamādānā    Gāthāsukhatthaṃ hi 
 bahūti dīghakaraṇaṃ  Aḍḍhaṃ sīsassa olikhinti mayhaṃ sīsassa aḍḍhameva muṇḍemi  
 Keci aḍḍhaṃ sīsassa olikhinti kesakalāpassa aḍḍhaṃ jaṭābandhanavasena bandhitvā 
 aḍḍhaṃ vissajjesinti atthaṃ vadanti  Chamāya seyyaṃ kappemīti thaṇḍilasāyinī hutvā 
 anantarahitāya bhūmiyā sayāmi  Rattiṃ bhattaṃ na bhuñjihanti rattuparatā hutvā 
 rattiyaṃ bhojanaṃ na bhuñjiṃ  
       Vibhūsāmaṇḍanaratāti ciraṃ kālaṃ attakilamathānuyogena kilantakāyā evaṃ sarīrassa 
 kilamanena natthi paññāsuddhi  Sace pana indriyānaṃ tosanavasena sarīrassa tappanena 
 suddhi siyāti mantvā imaṃ kāyaṃ anuggaṇhantī vibhūsāyaṃ maṇḍane ca ratā 
 vatthālaṅkārehi alaṅkaraṇe gandhamālādīhi maṇḍane ca abhiratā  Nhāpanucchādanehi 
 cāti parehi sambāhanādīni kāretvā nhāpanena ucchādanena ca  Upakāsiṃ imaṃ kāyanti 
 imaṃ mama kāyaṃ anuggaṇhiṃ santappesiṃ  Kāmarāgena aṭṭitāti evaṃ kāyadaḷhī   
 bahulā hutvā ayonisomanasikārapaccayā pariyuṭṭhitena kāmarāgena aṭṭitā 
 abhiṇhaṃ upaddutā ahosiṃ  
       Tato saddhaṃ labhitvānāti evaṃ samādinnavatāni bhinditvā kāyadaḷhībahulā 
 vādappasutā hutvā tattha tattha vicarantī tato pacchā aparabhāge mahāmoggallānat 
 therassa santike laddhovādānusāsanā saddhaṃ paṭilabhitvā  Disvā kāyaṃ yathābhūtanti 
 saha vipassanāya maggapaññāya imaṃ mama kāyaṃ yathābhūtaṃ disvā anāgāmimaggena 
 sabbaso kāmarāgo samūhato  Tato paraṃ aggamaggena sabbe bhavā samucchinnā  icchā 
 ca patthanāpi cāti yā paccuppannavisayābhilāsasaṅkhātā icchā ca āyatibhavābhilāsa 
 saṅkhātā patthanāpi sabbe bhavāpi samucchinnāti yojanā  Santiṃ pāpuṇi cetasoti 
 accantaṃ santiṃ arahattaphalaṃ pāpuṇiṃ adhigacchinti attho  
                    Nanduttarātherīgāthāvaṇṇanā niṭṭhitā  
  Footnote    Sī  pañcatāpanappadhānādi     cha Ma  pañcātapatappanādi        Sī  kāyadaḍḍhī 
  
  
 page     
                            Mittākāḷītherīgāthāvaṇṇanā 
       saddhāya pabbajitvānātiādikā mittākāḷiyā theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī imasmiṃ buddhuppāde kururaṭṭhe kammāsadhammanigame brāhmaṇakule 
 nibbattitvā viññutaṃ pattā mahāsatipaṭṭhānadesanāya paṭiladdhasaddhā bhikkhunīsu 
 pabbajitvā satta saṃvaccharāni lābhasakkāragiddhikā samaṇadhammaṃ karontī tattha tattha 
 vicaritvā aparabhāge yonisomanasikārena uppajjantī   saṃvegajātā hutvā vipassanaṃ 
 paṭṭhapetvā nacirasseva saha paṭisambhidāhi arahattaṃ patvā attano paṭipattiṃ 
 paccavekkhitvā udānavasena  
             saddhāya pabbajitvāna          agārasmānagāriyaṃ 
              vicariṃhaṃ tena tena            lābhasakkāraussukā  
              Riñcitvā paramaṃ atthaṃ          hīnamatthaṃ asevihaṃ 
              kilesānaṃ vasaṃ gantvā         sāmaññatthaṃ na bujjhihaṃ  
              Tassā me ahu saṃvego        nisinnāya vihārake 
              ummaggapaṭipannāmhi           taṇhāya vasamāgatā  
              Appakaṃ jīvitaṃ mayhaṃ            jarā byādhi ca maddati 
              purāyaṃ bhijjati kāyo          na me kālo pamajjituṃ  
              Yathābhūtamavekkhantī            khandhānaṃ udayabbayaṃ 
              vimuttacittā uṭṭhāsiṃ          kataṃ buddhassa sāsananti 
 imā gāthā abhāsi  
  Footnote    cha Ma  yoniso ummujjantī 
  
  
 page     
       Tattha vicariṃhaṃ tena tena  lābhasakkāraussukāti lābhe ca sakkāre ca ussukā 
 yuttappayuttā hutvā tena tena bāhusaccadhammakathādinā lābhuppādahetunā vicariṃ 
 ahaṃ  
       Riñcitvā paramaṃ atthanti jhānavipassanāmaggaphalādiṃ uttamaṃ atthaṃ jahitvā 
 chaḍḍetvā  Hīnamatthaṃ asevihanti catupaccayasaṅkhātaāmisabhāvato hīnaṃ lāmakaṃ atthaṃ 
 ayoniso pariyesanāya aseviṃ   ahaṃ  Kilesānaṃ vasaṃ gantvāti mānamadataṇhādīnaṃ kilesānaṃ 
 vasaṃ upagantvā  Sāmaññatthaṃ na bujjhihanti samaṇakiccaṃ na bujjhiṃ na jāniṃ 
 ahaṃ  
       Nisinnāya vihāraketi mama vasanaṭṭhāne ovarake   nisinnāya ahu saṃvego  Kathanti 
 ce  āha ummaggapaṭipannāmhīti  Tattha ummaggapaṭipannāmhīti yāvadeva anupādāya 
 parinibbānatthamidaṃ sāsanaṃ  tattha sāsane pabbajitvā kammaṭṭhānaṃ amanasikarontī tassa 
 ummaggapaṭipannā amhīti  Taṇhāya vasamāgatāti paccayuppādanataṇhāya vasaṃ upagatā  
       Appakaṃ jīvitaṃ mayhanti paricchinnakālā vajjitato bahūpaddavato ca mama jīvitaṃ 
 appakaṃ parittaṃ lahukaṃ  Jarā byādhi ca maddatīti tañca samantato āpatitvā   
 nippothentā pabbatā viya jarā ca byādhi ca maddati nimmathati  maddaretipi 
 pāṭho  Purāyaṃ bhijjati kāyoti ayaṃ kāyo bhijjati puRā    Yasmā tassa ekaṃsiko 
 bhedo  tasmā na me kālo pamajjituṃ ayaṃ kālo aṭṭhakkhaṇavajjito navamo khaṇo  
 so pamajjituṃ na yuttoti tassāhu saṃvegoti yojanā  
       Yathābhūtamavekkhantīti evaṃ jātasaṃvegā vipassanaṃ paṭṭhapetvā aniccādimanasikārena 
 yathābhūtaṃ avekkhantī  Kiṃ avekkhantīti āha khandhānaṃ udayabbayanti  
  Footnote    cha Ma  paṭiseviṃ    cha Ma  vasanakaovarake    Ma  apatitvā    Sī  jarāya 
  
  
 page     
 avijjāsamudayā rūpasamudayotiādinā   samapaññāsappabhedānaṃ pañcannaṃ 
 upādānakkhandhānaṃ uppādanirodhañca udayabbayānupassanāya avekkhantī vipassanaṃ 
 ussukkāpetvā maggapaṭipāṭiyā sabbaso kilesehi ca bhavehi ca vimuttacittā 
 uṭṭhāsiṃ  ubhato uṭṭhānena maggena bhavattayato cāti   vuṭṭhitā ahosiṃ  Sesaṃ 
 vuttanayameva  
                    Mittākāḷītherīgāthāvaṇṇanā niṭṭhitā  
                       
                             Sakulātherīgāthāvaṇṇanā 
       agārasmiṃ vasantīhantiādikā sakulāya theriyā gāthā  
       Ayaṃ kira padumuttarassa bhagavato kāle haṃsavatīnagare ānandassa rañño dhītā 
 hutvā nibbattā  satthu vemātikabhaginī nandāti nāmena  Sā viññutaṃ patvā 
 ekadivasaṃ satthu santike dhammaṃ suṇantī satthāraṃ ekaṃ bhikkhuniṃ dibbacakkhukānaṃ 
 aggaṭaṭhāne ṭhapentaṃ disvā ussāhajātā adhikārakammaṃ katvā sayampi taṃ ṭhānantaraṃ 
 patthentī paṇidhānamakāsi  Sā tattha yāvajīvaṃ bahuṃ uḷāraṃ kusalakammaṃ katvā devaloke 
 nibbattitvā aparāparaṃ sugatīsuyeva saṃsarantī kassapassa bhagavato kāle brāhmaṇakule 
 nibbattitvā paribbājakapabbajjaṃ pabbajitvā ekacārinī vicarantī ekadivasaṃ telaṃ 
 bhikkhāya āhiṇḍitvā telaṃ labhitvā tena telena satthu cetiye sabbarattiṃ dīpapūjaṃ 
 akāsi  Sā tato cutā tāvatiṃse nibbattitvā suvisuddhadibbacakkhukā hutvā 
 ekabuddhantaraṃ devesuyeva saṃsaritvā imasmiṃ buddhuppāde sāvatthiyaṃ brāhmaṇakule 
 nibbatti  sakulātissā nāmaṃ ahosi  Sā viññutaṃ pattā satthu jetavanapaṭiggahaṇe 
 paṭiladdhasaddhā upāsikā hutvā aparabhāge aññatarassa khīṇāsavattherassa santike dhammaṃ 
 sutvā sañjātasaṃvegā pabbajitvā vipassanaṃ paṭṭhapetvā ghaṭentī vāyamantī nacirasseva 
 arahattaṃ pāpuṇi  Tena vuttaṃ apadāne    
  Footnote    khu paṭi            Ma  i  bhavattayatopi    khu apa           
  
  
 page     
             padumuttaro nāma jino         sabbadhammāna pāragū 
              ito satasahassamhi            kappe uppajji nāyako  
              Hitāya sabbasattānaṃ           sukhāya vadataṃ varo 
              atthāya purisājañño          paṭipanno sadevake  
              Yasaggappatto sirimā          kittivaṇṇagato jino 
              pūjito sabbalokassa           disā sabbāsu vissuto  
              Uttiṇṇavicikiccho so          vītivattakathaṃkatho 
              sampuṇṇamanasaṅkappo           patto sambodhimuttamaṃ  
              Anuppannassa maggassa          uppādetā naruttamo 
              anakkhātañca akkhāsi          asañjātañca sañjanī  
              Maggaññū ca maggavidū           maggakkhāyī narāsabho 
              maggassa kusalo satthā         sārathīnaṃ varuttamo  
              Mahākāruṇiko nātho         dhammaṃ deseti nāyako 
              nimugge kāmapaṅkamhi          samuddharati pāṇino    
              Tadāhaṃ haṃsavatiyaṃ              jātā khattiyanandanā 
              surūpā sadhanā cāpi           dayitā ca sirīmatī  
              Ānandassa mahārañño         dhītā paramasobhanā 
              vemātā bhaginī cāpi          padumuttaranāmino  
              Rājakaññāhi sahitā           sabbābharaṇabhūsitā 
              upāgamma mahāvīraṃ            assosiṃ dhammadesanaṃ  
  Footnote    cha Ma  satthā    cha Ma  pāṇine 
  
  
 page     
              Tadā hi so lokavidū         bhikkhuniṃ dibbacakkhukaṃ 
              catuparisāya majjhe           aggaṭṭhāne ṭhapesi taṃ  
              Suṇitvā tamahaṃ haṭṭhā          dānaṃ datvāna satthuno 
              pūjetvāna ca sambuddhaṃ         dibbacakkhuṃ apatthayiṃ  
              Tato avoca maṃ satthā         nande lacchasi patthitaṃ 
              padīpadhammadānānaṃ             phalametaṃ sunicchitaṃ  
              Satasahassito kappe           okkākakulasambhavo 
              gotamo nāma gottena        satthā loke bhavissati  
              Tassa dhammesu dāyādā        orasā dhammanimmitā 
              sakulāti ca   gottena       hessasi   satthusāvikā  
              Tena kammena sukatena         cetanāpaṇidhīhi ca 
              jahitvā mānusaṃ dehaṃ          tāvatiṃsaṃ agañchahaṃ  
              Imamhi bhaddake kappe         brahmabandhumahāyaso 
              kassapo nāma gottena        uppajji vadataṃ varo  
              Paribbājakinī āsiṃ            tadāhaṃ ekacārinī 
              bhikkhāya vicaritvāna           alabhiṃ telamattakaṃ  
              Tena dīpaṃ padīpetvā          upaṭṭhiṃ sabbasaṃvaraṃ   
              cetiyaṃ dipadaggassa            vippasannena cetasā  
              Tena kammena sukatena         cetanāpaṇidhīhi ca 
              jahitvā mānusaṃ dehaṃ          tāvatiṃsaṃ agañchahaṃ  
  Footnote    cha Ma  lokagaru   cha Ma  kittayaṃ parisā majjhe   cha Ma  sakulā nāma   cha Ma  hessati 
    cha Ma  sabbasaṃvariṃ 
  
  
 page     
              Yattha yatthūpapajjāmi           tassa kammassa vāhasā 
              sañjalanti   mahādīpā        tattha tattha gatāya me  
              Tirokuḍḍaṃ   tiroselaṃ        samatiggayha pabbataṃ 
              passāmahaṃ yadicchāmi           dīpadānassidaṃ phalaṃ  
              Visuddhanayanā homi            yasasā pajjalāmahaṃ 
              saddhā paññavatī   ceva       dīpadānassidaṃ phalaṃ  
              Pacchime ca bhave dāni         jātā vippakule ahaṃ 
              pahūtadhanadhaññamhi              mudite rājapūjite  
              Ahaṃ sabbaṅgasampannā          sabbābharaṇabhūsitā 
              purappavese sugataṃ            vātapāne ṭhitā ahaṃ  
              Disvā jalantaṃ yasasā          devamanussasakkataṃ 
              anubyañjanasampannaṃ            lakkhaṇehi vibhūsitaṃ  
              Udaggacittā sumanā           pabbajjaṃ samarocayiṃ 
              nacireneva kālena           arahattaṃ apāpuṇiṃ  
              Iddhīsu ca vasī homi           dibbāya sotadhātuyā 
              paracittāni jānāmi           satthusāsanakārikā  
              Pubbenivāsaṃ jānāmi          dibbacakkhu visodhitaṃ 
              khepetvā āsave sabbe      visuddhāsiṃ sunimmalā  
              Pariciṇṇo mayā satthā         kataṃ buddhassa sāsanaṃ 
              ohito garuko bhāro         bhavanetti samūhatā  
  Footnote    cha Ma  pajjalanti    cha Ma  tirokuṭṭaṃ    cha Ma  saddhāpaññāvatī 
  
  
 page     
              Yassatthāya pabbajitā          agārasmānagāriyaṃ 
              so me attho anuppatto      sabbasaṃyojanakkhayo  
              Tato mahākāruṇiko           etadagge ṭhapesi maṃ 
              dibbacakkhukānaṃ aggā          sakulāti naruttamo  
              Kilesā jhāpitā mayhaṃ         bhavā sabbe samūhatā 
              nāgīva bandhanaṃ chetvā         viharāmi anāsavā  
              Svāgataṃ vata me āsi         buddhaseṭṭhassa santike 
              tisso vijjā anuppattā       kataṃ buddhassa sāsanaṃ  
              Paṭisambhidā catasso           vimokkhāpi ca aṭṭhime 
              chaḷabhiññā sacchikatā           kataṃ buddhassa sāsananti  
       Arahattaṃ pana patvā katādhikāratāya dibbacakkhuñāṇe  ciṇṇavasī ahosi  Tena 
 naṃ satthā dibbacakkhukānaṃ bhikkhunīnaṃ aggaṭṭhāne ṭhapesi  Sā attano paṭipattiṃ 
 paccavekkhitvā pītisomanassajātā udānavasena  
             agārasmiṃ vasantīhaṃ            dhammaṃ sutvāna bhikkhuno 
              addasaṃ virajaṃ dhammaṃ            nibbānaṃ padamaccutaṃ  
              Sāhaṃ puttaṃ dhītarañca           dhanadhaññañca chaḍḍiya 
              kese chedāpayitvāna         pabbajiṃ anagāriyaṃ  
              Sikkhamānā ahaṃ santī          bhāventī maggamañjasaṃ 
              pahāsiṃ rāgadosañca           tadekaṭṭhe ca āsave  
              Bhikkhunī upasampajja            pubbajātimanussariṃ 
              dibbacakkhu visodhitaṃ            vimalaṃ sādhubhāvitaṃ  
  
  
 page     
                Saṅkhāre parato disvā         hetujāte palokine 
                pahāsiṃ āsave sabbe          sītibhūtāmhi nibbutāti 
 imā gāthā abhāsi  
       Tattha agārasmiṃ vasantīhaṃ  dhammaṃ sutvāna bhikkhunoti ahaṃ pubbe agāramajjhe 
 vasamānā aññatarassa bhinnakilesassa bhikkhuno santike catusaccagabbhaṃ dhammakathaṃ sutvā  
 Addasaṃ virajaṃ dhammaṃ  nibbānaṃ padamaccutanti rāgarajādīnaṃ abhāvena virajaṃ  vānato 
 nikkhantattā nibbānaṃ  sukhādhigamahetutāya padaṃ  cavanābhāvato accutanti   ca laddhanāmaṃ 
 asaṅkhataṃ dhammaṃ sahassanayapaṭimaṇḍitena dassanasaṅkhātena dhammacakkhunā addasaṃ passiṃ  
       Sāhanti sā ahaṃ vuttappakārena sotāpannā homi  
       Sikkhamānā ahaṃ santīti ahaṃ sikkhamānāva samānā pabbajitvā vasse aparipuṇṇe 
 eva  Bhāventī maggamañjasanti majjhimapaṭipattibhāvato añjasaṃ uparimaggaṃ 
 uppādentī  Tadekaṭṭhe ca āsaveti rāgadosehi sahajekaṭṭhe pahānekaṭṭhe ca tatiya 
 maggavajjhe āsave pahāsiṃ samucchindiṃ  
       Bhikkhunī upasampajjāti vasse paripuṇṇe upasampajjitvā bhikkhunī hutvā  
 Vimalanti abhijjhādīhi   upakkilesehi vimuttatāya vigatamalaṃ  sādhūti sakkaccaṃ 
 sammadeva bhāvitaṃ  sādhūhi vā buddhādīhi bhāvitaṃ uppāditaṃ dibbacakkhuṃ visodhitanti 
 sambandho  
       Saṅkhāreti tebhūmakasaṅkhāre  Paratoti anattato  Hetujāteti paccayuppanne  
 Palokineti palujjanasabhāve pabhaṅguṇe   paññācakkhunā disvā  Pahāsiṃ āsave 
 sabbeti aggamaggena avasiṭṭhe sabbepi āsave pajahiṃ  khepesinti attho  Sesaṃ 
 vuttanayameva  
                      Sakulātherīgāthāvaṇṇanā niṭṭhitā  
  Footnote    Sī  i  maccunābhāvato      cha Ma  cavanābhāvato adhigatānaṃ accutihetutāya ca nibbānaṃ 
  accutaṃ   cha  avijjādīhi    Sī  pabhaṅgure  i  pabhaṅgurena 
  
  
 page     
                             Soṇātherīgāthāvaṇṇanā 
       dasa putte vijāyitvātiādikā soṇāya theriyā gāthā  
       Ayampi padumuttarassa bhagavato kāle haṃsavatīnagare kulagehe nibbattitvā 
 viññutaṃ patvā ekadivasaṃ satthu santike dhammaṃ suṇantī satthāraṃ ekaṃ bhikkhuniṃ 
 āraddhavīriyānaṃ bhikkhunīnaṃ aggaṭṭhāne ṭhapentaṃ disvā adhikārakammaṃ katvā sayampi 
 taṃ ṭhānantaraṃ patthetvā yāvajīvaṃ puññāni katvā tato cutā kappasatasahassaṃ 
 devamanussesu saṃsaritvā imasmiṃ buddhuppāde sāvatthiyaṃ kulagehe nibbattitvā 
 vayappattā patikulaṃ gatā dasa puttadhītaro labhitvā bahuputtikāti paññāyittha  Sā 
 sāmike pabbajite vayappatte puttadhītaro gharāvāse patiṭṭhāpetvā sabbaṃ dhanaṃ puttānaṃ 
 vibhajitvā   adāsi  na kiñci attano ṭhapesi  Taṃ puttā ca puttabhariyā   ca 
 katipāhameva upaṭṭhahitvā paribhavaṃ akaṃsu  Sā kiṃ mayhaṃ imehi paribhavāya   ghare 
 vasantiyāti bhikkhuniyo upasaṅkamitvā pabbajjaṃ yāci  Taṃ bhikkhuniyo pabbājesuṃ  
 Sā laddhūpasampadā ahaṃ mahallikākāle pabbajitvā appamattāya bhavitabbanti 
 bhikkhunīnaṃ vattapaṭivattaṃ karontī sabbarattiṃ samaṇadhammaṃ karissāmīti heṭṭhāpāsāde 
 ekathambhaṃ hatthena gahetvā taṃ avijahamānā samaṇadhammaṃ karontī caṅkamamānāpi andhakāre 
 ṭhāne rukkhādīsu yattha katthaci me sīsaṃ paṭihaññeyyāti rukkhaṃ hatthena gahetvā taṃ 
 avijahamānāva samaṇadhammaṃ karoti  Tato paṭṭhāya sā āraddhavīriyatāya pākaṭā 
 ahosi  Satthā tassā ñāṇaparipākaṃ disvā gandhakuṭiyaṃ nisinnova obhāsaṃ pharitvā 
 sammukhe nisinno viya attānaṃ dassetvā  
             yo ca vassasataṃ jīve           apassaṃ dhammamuttamaṃ 
              ekāhaṃ jīvitaṃ seyyo          passato dhammamuttamanti   
 gāthaṃ abhāsi  Sā gāthāpariyosāne arahattaṃ pāpuṇi  Tena vuttaṃ apadāne    
  Footnote    i  vissajjitvā    cha Ma  dhītaro    Sī  paribhūtāya 
    khu dha             khu apa           
  
  
 page     
             padumuttaro nāma jino          sabbadhammāna pāragū 
              ito satasahassamhi             kappe uppajji nāyako  
              Tadā seṭṭhikule jātā         sukhitā sajjitā   piyā 
              upetvā taṃ munivaraṃ            assosiṃ madhuraṃ vacaṃ  
              Āraddhavīriyānaggaṃ             vaṇṇeti bhikkhuniṃ jino 
              taṃ sutvā muditā hutvā         kāraṃ katvāna satthuno  
              Abhivādiya sambuddhaṃ             taṃ ṭhānaṃ patthayiṃ tadā 
              anumodi mahāvīro             sijjhataṃ paṇidhī tava  
              Satasahassito kappe            okkākakulasambhavo 
              gotamo nāma gottena         satthā loke bhavissati  
              Tassa dhammesu dāyādā         orasā dhammanimmitā 
              soṇāti nāma nāmena          hessati satthusāvikā  
              Taṃ sutvā muditā hutvā         yāvajīvaṃ tadā jinaṃ 
              mettacittā paricariṃ            paccayehi vināyakaṃ  
              Tena kammena sukatena          cetanāpaṇidhīhi ca 
              jahitvā mānusaṃ dehaṃ           tāvatiṃsaṃ agañchahaṃ  
              Pacchime ca bhave dāni          jātā seṭṭhikule ahaṃ 
              sāvatthiyaṃ puravare             iddhe phīte mahaddhane  
              Yadā ca yobbanaṃ pattā         gantvā patikulaṃ ahaṃ 
              dasa puttāni ajaniṃ             surūpāni visesato  
  Footnote    cha Ma  pūjitā 
  
  
 page     
              Sukhe ṭhitā ca te sabbe        jananettamanoharā 
              amittānampi rucitā            mama pageva te piyā  
              Tato mayhaṃ akāmāya           dasaputtapurakkhato 
              pabbajittha sa me bhattā         devadevassa sāsane  
              Tadekikā vicintesiṃ            jīvitenālamatthu me 
              cattāya   patiputtehi         vuḍḍhāya ca   varākiyā  
              Ahampi tattha gacchissaṃ           sampatto yattha me pati 
              evāhaṃ cintayitvāna           pabbajiṃ anagāriyaṃ  
              Tato mamaṃ   bhikkhuniyo         ekaṃ bhikkhunupassaye 
              vihāya gañchumovādaṃ            tāpehi udakaṃ iti  
              Tadā udakamāhitvā           okiritvāna kumbhiyā 
              culle ṭhapetvā āsīnā        tato cittaṃ samādahiṃ  
              Khandhe aniccato disvā         dukkhato ca anattato 
              khepetvā āsave sabbe       arahattaṃ apāpuṇiṃ  
              Tadāgantvā bhikkhuniyo          uṇhodakamapucchisuṃ 
              tejodhātuṃ adhiṭṭhāya           khippaṃ santāpayiṃ jalaṃ  
              Vimhitā tā jinavaraṃ            etamatthamasāvayuṃ 
              taṃ sutvā mudito nātho         imaṃ gāthaṃ abhāsatha  
              Yo ca vassasataṃ jīve           kusīto hīnavīriyo 
              ekāhaṃ jīvitaṃ seyyo          vīriyārabhato daḷhaṃ  
  Footnote    jināYu  khu apa              buddhāyapi  khu apa           
    cha Ma  ca maṃ    udakamānetvā  khu apa           
  
  
 page     
              Ārādhito mahāvīro           mayā suppaṭipattiyā 
              āraddhavīriyānaggaṃ             mamāha sa mahāmuni  
              Kilesā jhāpitā mayhaṃ          bhavā sabbe samūhatā 
              nāgīva bandhanaṃ chetvā          viharāmi anāsavā  
              Svāgataṃ vata me āsi          buddhaseṭṭhassa santike 
              tisso vijjā anuppattā        kataṃ buddhassa sāsanaṃ  
              Paṭisambhidā catasso            vimokkhāpi ca aṭṭhime 
              chaḷabhiññā sacchikatā            kataṃ buddhassa sāsananti  
       Atha naṃ bhagavā bhikkhuniyo paṭipāṭiyā ṭhānantare ṭhapento āraddhavīriyānaṃ 
 bhikkhunīnaṃ aggaṭṭhāne ṭhapesi  Sā ekadivasaṃ attano paṭipattiṃ paccavekkhitvā udāna 
 vasena  
             dasa putte vijāyitvā          asmiṃ rūpasamussaye 
              tatohaṃ dubbalā jiṇṇā          bhikkhuniṃ upasaṅkamiṃ  
              Sā me dhammamadesesi          khandhāyatanadhātuyo 
              tassā dhammaṃ suṇitvāna          kese chetvāna pabbajiṃ  
              Tassā me sikkhamānāya         dibbacakkhu visodhitaṃ 
              pubbenivāsaṃ jānāmi           yattha me vusitaṃ pure  
              Animittañca bhāvemi            ekaggā susamāhitā 
              anantarāvimokkhāsiṃ            anupādāya nibbutā  
              Pañcakkhandhā pariññātā         tiṭṭhanti chinnamūlakā 
              dhi tavatthu jare jamme          natthi punabbhavoti 
 imā gāthā abhāsi  
  
  
 page     
       Tattha rūpasamussayeti rūpasaṅkhāte samussaye  Ayaṃ hi rūpasaddo cakkhuñca paṭicca 
 rūpe ca uppajjati cakkhuviññāṇantiādīsu   rūpāyatane āgato  yaṅkiñci rūpaṃ 
 atītānāgatapaccuppannantiādīsu   rūpakkhandhe  piyarūpe sātarūpe rajjatīti 
 ādīsu   sabhāve  bahiddhā rūpāni passatītiādīsu   kasiṇāyatane  rūpī rūpāni 
 passatītiādīsu   rūpajhāne  aṭṭhiñca paṭicca nahāruñca paṭicca maṃsañca paṭicca 
 cammañca paṭicca ākāso parivārito rūpantveva saṅkhayaṃ   gacchatītiādīsu   
 rūpakāye  Idhāpi rūpakāyeva daṭṭhabbo  Samussayasaddopi aṭṭhīnaṃ sarīrassa pariyāyo  
 satanti samussayātiādīsu aṭṭhisarīrapariyāye  āturaṃ asuciṃ pūtiṃ  passa nande 
 samussayantiādīsu   sarīre  Idhāpi sarīre eva daṭṭhabbo  Tena vuttaṃ 
 rūpasamussayeti  rūpasaṅkhāte samussaye sarīreti attho  Ṭhatvāti vacanaseso  Asmiṃ 
 rūpasamussayeti hi imasmiṃ rūpasamussaye ṭhatvā imaṃ rūpakāyaṃ nissāya dasa putte 
 vijāyitvāti yojanā  Tatoti tasmā dasaputtavijāyanahetu  Sā hi paṭhamavayaṃ atikkamitvā 
 puttake vijāyantī anukkamena dubbalasarīrā jarājiṇṇā ca ahosi  Tena vuttaṃ tatohaṃ 
 dubbalā jiṇṇāti  
       Tassāti tato  tassāti vā tassā santike  Puna   tassāti karaṇe vā 
 sāmivacanaṃ  tāyāti attho  Sikkhamānāyāti tissopi sikkhā sikkhamānā  
       Anantarāvimokkhāsinti aggamaggassa anantarā uppannavimokkhā āsiṃ  Rūpī 
 rūpāni passatīti ādayo hi aṭṭhapi vimokkhā anantaravimokkhā nāma na honti  
 Maggānantaraṃ anuppattā hi phalavimokkhā phalasamāpattikāle    pavattamānāpi paṭhama 
 maggānantarameva samuppattito taṃ upādāya anantaravimokkhā nāma  yathā maggasamādhi 
 ānantarikasamādhīti vuccati  Anupādāya nibbutāti rūpādīsu kiñcipi aggahetvā 
 kilesaparinibbānena nibbutā āsiṃ  
  Footnote    saṃ saḷā          syā     aṅ catukka              Ma mū           
    dī pā              dī pā              cha Ma  saṅkhaṃ    Ma mū           
    khu therī             Sī  Ma  puna vā     Sī  i  pana samāpattikāle 
  
  
 page     
       Evaṃ vijjāttayaṃ vibhāvetvā arahattaphalena kūṭaṃ gaṇhanti udānetvā idāni 
 jarāya cirakālaṃ upaddutasarīraṃ vigarahantī saha vatthunā tassa samatikkantabhāvaṃ vibhāvetuṃ 
 paccakkhandhā pariññātāti osānagāthamāha  Tattha dhi tavatthu jare jammeti aṅgānaṃ 
 sithilabhāvakaraṇādinā jare jamme lāmake hīne tava tuyhaṃ dhi atthu  dhikāro hotu  
 Natthi dāni punabbhavoti tasmā tvaṃ mayā atikkantā abhibhūtāsīti adhippāyo  
                      Soṇātherīgāthāvaṇṇanā niṭṭhitā  
                          
                         Bhaddākuṇḍalakesātherīgāthāvaṇṇanā 
       lūnakesī paṅkadharī   tiādikā bhaddāya kuṇḍalakesāya theriyā gāthā  
       Ayampi padumuttarassa bhagavato kāle haṃsavatīnagare kulagehe nibbattitvā 
 viññutaṃ patvā ekadivasaṃ satthu santike dhammaṃ suṇantī satthāraṃ ekaṃ bhikkhuniṃ 
 khippābhiññānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ 
 patthetvā yāvajīvaṃ puññāni katvā kappasatasahassaṃ devamanussesu saṃsaritvā 
 kassapabuddhakāle kiṅkissa kāsīrañño gehe sattannaṃ bhaginīnaṃ abbhantarā hutvā 
 vīsati vassasahassāni dasa sīlāni samādāya komāribrahmacariyaṃ carantī saṃghassa vasanapariveṇaṃ 
 kāretvā ekaṃ buddhantaraṃ sugatīsuyeva saṃsaritvā imasmiṃ buddhuppāde rājagahe 
 seṭṭhikule nibbattitvā   bhaddātissā nāmaṃ ahosi  Sā mahatā parivārena vaḍḍhamānā 
 vayappattā tasmiṃyeva nagare purohitassa puttaṃ sattukaṃ nāmaṃ coraṃ sahoḍḍhaṃ mahāparādhaṃ 
 gahetvā rājāṇāya nagaraguttikena māretuṃ āghātanaṃ niyyamānaṃ sīhapañjare   olokentī 
 disvā paṭibaddhacittā hutvā sace taṃ labhāmi  jīvissāmi  no ce  marissāmīti sayane 
 adhomukhī nipajji  
  Footnote    cha Ma  ayaṃ pāṭho na dissati    cha Ma  nibbatti    cha Ma  sīhapañjarena 
  
  
 page     
       Athassā pitā taṃ pavattiṃ sutvā ekadhītutāya balavasineho sahassalañcaṃ   datvā 
 upāyena coraṃ vissajjāpetvā gandhodakena nhāpetvā sabbābharaṇapaṭimaṇḍitaṃ 
 kāretvā pāsādaṃ pesesi  Bhaddāpi paripuṇṇamanorathā atirekālaṅkārena alaṅkaritvā 
 taṃ paricarati  Sattuko katipāhaṃ vītināmetvā tassā ābharaṇesu uppannalobho 
 bhadde ahaṃ nagaraguttikena gahitamattova corapapāte adhivatthāya devatāya sacāhaṃ 
 jīvitaṃ labhāmi  tuyhaṃ balikammaṃ upasaṃharissāmīti patthanaṃ āyāciṃ  tassā balikammaṃ 
 sajjāpehīti  Sā tassa manaṃ pūressāmīti balikammaṃ sajjāpetvā sabbābharaṇa 
 vibhūsitā sāmikena saddhiṃ ekaṃ yānaṃ abhiruyha devatāya balikammaṃ karissāmīti 
 corapapātaṃ abhiruhituṃ āraddhā  
       Sattuko cintesi sabbesu abhiruhantesu imissā ābharaṇaṃ gahetuṃ na sakkāti 
 parivārajanaṃ tattheva ṭhapetvā tameva   balibhājanaṃ āharāpetvā   pabbataṃ abhiruhanto 
 tāya saddhiṃ piyakathaṃ na kathesi  Sā iṅgiteneva tassādhippāyaṃ aññāsi  Sattuko 
 bhadde tava uttarasāṭakaṃ omuñcitvā kāyāruḷhapasādhanaṃ bhaṇḍikaṃ karohīti  
 Sā sāmi   mayhaṃ ko aparādhoti  Kiṃ nu maṃ bāle   balikammatthaṃ āgatoti 
 saññaṃ karosi  balikammāpadesena pana tava ābharaṇaṃ gahetuṃ āgatoti  Kassa pana 
 ayya pasādhanaṃ  kassa ahanti  Nāhaṃ etaṃ vibhāgaṃ jānāmīti  Hotu ayya  ekaṃ 
 pana me adhippāyaṃ pūrehi  alaṅkataniyāmena ca   āliṅgituṃ dehīti  So sādhūti 
 sampaṭicchi  Sā tena sampaṭicchitabhāvaṃ ñatvā purato āliṅgitvā pacchato āliṅgantī 
 viya pabbatapapāte   pātesi  So patitvā cuṇṇavicuṇṇaṃ ahosi  Tāya kataṃ 
 acchariyaṃ disvā pabbate adhivatthā devatā vibhāventī imā gāthā abhāsi  
             na hi sabbesu ṭhānesu         puriso hoti paṇḍito 
              itthīpi paṇḍitā hoti          tattha tattha vicakkhaṇā  
  Footnote    cha Ma  sahassalañjaṃ    Sī  sayameva    Sī  gahetvā  cha Ma  gāhāpetvā    i  sāpi 
    Sī  kiṃ nu bāle  i  kiṃ bāle    Sī  āliṅgitaniyāmena    Sī  pabbatā taṃ 
  
  
 page     
              Na hi sabbesu ṭhānesu         puriso hoti paṇḍito 
              itthīpi paṇḍitā hoti          lahuṃ atthaṃ vicintitāti    
       Tato bhaddā cintesi na sakkā mayā iminā niyāmena gehaṃ gantuṃ  
 itova gantvā ekaṃ pabbajjaṃ pabbajissāmīti nigaṇṭhārāmaṃ gantvā nigaṇṭhe 
 pabbajjaṃ   yāci  Atha naṃ te āhaṃsu kena niyāmena pabbajjā hotūti  Yaṃ 
 tumhākaṃ pabbajjāya uttamaṃ  tadeva karothāti  Te sādhūti tassā tālaṭṭhinā 
 kese luñcitvā pabbājesuṃ  Puna kesā vaḍḍhantā kuṇḍalāvaṭṭā hutvā vaḍḍhesuṃ  
 Tato paṭṭhāya sā kuṇḍalakesā nāma jātā  Sā tattha uggahetabbaṃ samayaṃ 
 vādamaggañca uggahetvā ettakaṃ nāma ime jānanti  ito uttari   viseso 
 natthīti ñatvā tato apakkamitvā yattha yattha paṇḍitā atthi  tattha tattha 
 gantvā tesaṃ jānanasippaṃ uggahetvā attanā saddhiṃ kathetuṃ samatthaṃ adisvā 
 yaṃ yaṃ gāmaṃ vā nigamaṃ vā pavisati  tassa dvāre vālukārāsiṃ   katvā tattha 
 jambusākhaṃ ṭhapetvā yo mama vādaṃ āropetuṃ sakkoti  so imaṃ sākhaṃ maddatūti 
 samīpe ṭhitadārakānaṃ saññaṃ datvā vasanaṭṭhānaṃ gacchati  Sattāhampi jambusākhāya 
 tatheva ṭhitāya taṃ gahetvā pakkamati  Tena ca samayena amhākaṃ bhagavā loke 
 uppajjitvā pavattitapavaradhammacakko anupubbena sāvatthiṃ upanissāya jetavane viharati  
 Kuṇḍalakesāpi vuttanayena gāmanigamarājadhānīsu vicarantī sāvatthiṃ patvā nagaradvāre 
 vālukārāsimhi jambusākhaṃ ṭhapetvā dārakānaṃ saññaṃ datvā sāvatthiṃ pāvisi  
       Athāyasmā dhammasenāpati ekakova nagaraṃ pavisanto taṃ sākhaṃ disvā taṃ 
 dametukāmo dārake pucchi kasmāyaṃ sākhā evaṃ ṭhapitāti  Dārakā tamatthaṃ ārocesuṃ  
 Thero yadipi evaṃ imaṃ sākhaṃ maddathāti āha  Dārakā taṃ maddiṃsu  Kuṇḍalakesā 
 katabhattakiccā nagarato nikkhamantī taṃ sākhaṃ madditaṃ disvā kenidaṃ madditanti 
  Footnote    khu apa             Ma  nigaṇṭhapabbajjaṃ    Sī  i  uttariṃ 
    Sī  i  vālikarāsiṃ 
  
  
 page     
 Pucchitvā therena maddāpitabhāvaṃ ñatvā apakkhiko vādo na sobhatīti sāvatthiṃ 
 pavisitvā vīthito vīthiṃ vicarantī passeyyātha samaṇehi sakyaputtakehi   saddhiṃ mayhaṃ 
 vādanti ugghosetvā mahājanaparivutā aññatarasmiṃ rukkhamūle nisinnaṃ dhammasenāpatiṃ 
 upasaṅkamitvā paṭisanthāraṃ katvā ekamantaṃ ṭhitā kiṃ tumhehi mayā ṭhapitā 
 jambusākhā   maddāpitāti āha  Āma mayā maddāpitāti  Evaṃ sante tumhehi saddhiṃ 
 mayhaṃ vādo hotūti  Hotu bhaddeti  Bhante   kassa pucchā  kassa vissajjanāti  
 Pucchā nāma amhākaṃ pattā  tvaṃ pana   attano jānanakaṃ pucchāti  Sā   therena 
 dinnaanumatiyā   sabbameva attano jānanakaṃ vādaṃ pucchi  Thero taṃ sabbaṃ vissajjesi  
 Sā upari pucchitabbaṃ ajānantī tuṇhī ahosi  Atha naṃ thero āha tayā bahuṃ pucchitaṃ  
 mayampi   taṃ ekaṃ pañhaṃ pucchissāmāti  Pucchatha bhanteti  Thero ekaṃ nāma 
 kinti imaṃ pañhaṃ pucchi  Kuṇḍalakesā neva antaṃ na koṭiṃ passantī andhakāraṃ 
 paviṭṭhā viya hutvā na jānāmi bhanteti  Āha  tvaṃ ettakampi na jānāsi    
 aññaṃ kiṃ jānissasīti vatvā dhammaṃ desesi  Sā therassa pādesu nipatitvā 
 bhante tumhe saraṇaṃ gacchāmīti āha  Mā maṃ tvaṃ bhadde saraṇaṃ gaccha  sadevake 
 loke aggapuggalaṃ bhagavantameva saraṇaṃ gacchāti  evaṃ karissāmi bhanteti sā 
 sāyaṇhasamaye dhammadesanāvelāyaṃ satthu santikaṃ gantvā pañcapatiṭṭhitena vanditvā 
 ekamantaṃ aṭṭhāsi  Satthā tassā ñāṇaparipākaṃ ñatvā  
             sahassamapi ce gāthā            anatthapadasañhitā 
              ekaṃ gāthāpadaṃ seyyo          yaṃ sutvā upasammatīti   
 imaṃ gāthamāha  Gāthāpariyosāne yathāṭhitāva saha paṭisambhidāhi arahattaṃ pāpuṇi  
 Tena vuttaṃ apadāne    
             padumuttaro nāma jino           sabbadhammāna pāragū 
              ito satasahassamhi              kappe uppajji nāyako  
  Footnote    cha Ma  sakyaputtiyehi   cha Ma  mama jambusākhā   cha Ma  ayaṃ pāṭho na dissati 
    Sī  tvaṃ yaṃ kimapi  cha Ma  yaṃ     cha Ma  ime pāṭhā na dissanti   Ma  ahampi 
    cha Ma  ajānantī   khu dha            khu apa         
  
  
 page     
              Tadāhaṃ haṃsavatiyā               jātā seṭṭhikule ahuṃ 
              nānāratanapajjote             mahāsukhasamappitā  
              Upetvā taṃ mahāvīraṃ            assosiṃ dhammamuttamaṃ   
              tato jātappasādāhaṃ            upesiṃ saraṇaṃ jinaṃ  
              Tadā mahākāruṇiko             padumuttaranāmako 
              khippābhiññānamagganti            ṭhapesi bhikkhuniṃ subhaṃ  
              Taṃ sutvā muditā hutvā          dānaṃ datvā mahesino 
              nipacca sirasā pāde            taṃ ṭhānaṃ abhipatthayiṃ  
              Anumodi mahāvīro              bhadde yantebhipatthitaṃ 
              samijjhissati taṃ sabbaṃ             sukhinī hohi nibbutā  
              Satasahassito kappe             okkākakulasambhavo 
              gotamo nāma gottena          satthā loke bhavissati  
              Tassa dhammesu dāyādā          orasā dhammanimmitā 
              bhaddākuṇḍalakesāti             hessati satthusāvikā  
              Tena kammena sukatena           cetanāpaṇidhīhi ca 
              jahitvā mānusaṃ dehaṃ            tāvatiṃsaṃ agañchahaṃ  
              Tato cutā yāmamagaṃ             tatohaṃ tusitaṃ gatā 
              tato ca nimmānaratiṃ             vasavattipuraṃ tato  
              Yattha yatthūpapajjāmi             tassa kammassa vāhasā 
              tattha tattheva rājūnaṃ            mahesittamakārayiṃ  
  Footnote    cha Ma  dhammadesanaṃ 
  
  
 page     
              Tato cutā manussesu            rājūnaṃ cakkavattinaṃ 
              maṇḍalīnañca rājūnaṃ              mahesittamakārayiṃ  
              Sampattiṃ anubhotvāna            devesu mānusesu ca 
              sabbattha sukhitā hutvā           nekakappesu saṃsariṃ  
              Imamhi bhaddake kappe           brahmabandhu mahāyaso 
              kassapo nāma gottena          uppajji vadataṃ varo  
              Upaṭṭhāko mahesissa            tadā āsi narissaro 
              kāsirājā kikī nāma            bārāṇasipuruttame  
              Tassa dhītā catutthāsiṃ            bhikkhudāsīti   vissutā 
              dhammaṃ sutvā jinaggassa           pabbajjaṃ samarocayiṃ  
              Anujāni na no tāto           agāreva tadā mayaṃ 
              vīsaṃ vassasahassāni              vicarimha atanditā  
              Komāribrahmacariyaṃ              rājakaññā sukhedhitā 
              buddhopaṭṭhānaniratā             muditā satta dhītaro  
              Samaṇī samaṇaguttā ca             bhikkhunī bhikkhudāsikā 
              dhammā ceva sudhammā ca          sattamī saṃghadāsikā  
              Khemā uppalavaṇṇā ca           paṭācārā ahantadā 
              kisāgotamī dhammadinnā           visākhā hoti sattamī  
              Tehi kammehi sukatehi           cetanāpaṇidhīhi ca 
              jahitvā mānusaṃ dehaṃ            tāvatiṃsaṃ agañchahaṃ  
  Footnote    cha Ma  bhikkhudāyīti 
  
  
 page     
              Pacchime ca bhave dāni           giribbajapuruttame 
              jātā seṭṭhikule phīte          yadāhaṃ yobbane ṭhitā  
              Coraṃ vadhatthaṃ niyyantaṃ            disvā rattā tahiṃ ahaṃ 
              pitā me taṃ sahassena           mocayitvā vadhā tato  
              Adāsi tassa maṃ tāto           viditvāna manaṃ mama 
              tassāhamāsi vissaṭṭhā           atīva dayitā hitā  
              So me bhūsanalobhena            baliṃ paccāharaṃ diso   
              corappapātaṃ netvāna           pabbate   cetayī vadhaṃ  
              Tadāhaṃ paṇamitvāna              sattukaṃ sukatañjalī 
              rakkhantī attano pāṇaṃ           imaṃ vacanabraviṃ  
              Idaṃ suvaṇṇakeyūraṃ               muttā veḷuriyā bahū 
              sabbaṃ harassu bhaddante           mañca dāsīti sāvaya  
              Oropayassu kalyāṇī            mā bāḷhaṃ paridavesi 
              na cāhaṃ abhijānāmi             ahantvā dhanamābhataṃ  
              Yato sarāmi attānaṃ            yato pattosmi viññutaṃ 
              na cāhaṃ abhijānāmi             aññaṃ piyataraṃ tayā  
              Ehi taṃ upagūhissaṃ              katvāna taṃ padakkhiṇaṃ 
              taṃ vandāmi puna natthi           mama tuyhañca saṅgamo  
              Na hi sabbesu ṭhānesu           puriso hoti paṇḍito 
              itthīpi paṇḍitā hoti            tattha tattha vicakkhaṇā  
  Footnote    cha Ma  balimajjhāsayo diso    cha Ma  pabbataṃ    cha Ma  na ca dāni puno atthi 
  
  
 page     
              Na hi sabbesu ṭhānesu           puriso hoti paṇḍito 
              itthīpi paṇḍitā hoti            lahuṃ atthaṃ vicintitā  
              Lahuñca vata khippañca             nekatthe   samacetayiṃ 
              cittapuṇṇāyatāneva            tadāhaṃ sattukaṃ vadhiṃ  
              Yo ca uppatitaṃ atthaṃ            na khippamanubujjhati 
              so haññate mandamati            corova girigabbhare  
              Yo ca uppatitaṃ atthaṃ            khippameva nibodhati 
              muccate sattusambādhā           tadāhaṃ sattukā yathā  
              Tadāhaṃ pātayitvāna             giriduggamhi sattukaṃ 
              santikaṃ setavatthānaṃ             upetā   pabbajiṃ ahaṃ  
              Saṇḍāsena ca kese me         luñcitvā sabbaso tadā 
              pabbajitvāna samayaṃ              ācikkhiṃsu nirantaraṃ  
              Tato taṃ uggahetvāhaṃ           nisīditvāna ekikā 
              samayaṃ taṃ vicintesiṃ              suvāno mānusaṃ karaṃ  
              Chinnaṃ gayha samīpe me           pātayitvā apakkami 
              disvā nimittaṃ alabhiṃ             tiṭṭhantaṃ   puḷavākulaṃ  
              Tato uṭṭhāya saṃviggā           āpucchiṃ sahadhammike 
              te avocuṃ vijānanti            taṃ atthaṃ sakyabhikkhavo  
              Sāhaṃ tamatthaṃ pucchissaṃ            upetvā buddhasāvake 
              te mamādāya gacchiṃsu            buddhaseṭṭhassa santikaṃ  
  Footnote    cha Ma  nikaṭṭhe    cha Ma  migaṃ uṇṇā yathā evaṃ    cha Ma  upetvā    cha Ma  hatthaṃ taṃ 
  
  
 page     
              So me dhammamadesesi           khandhāyatanadhātuyo 
              asubhāniccaṃ dukkhāti             anattāti ca nāyako  
              Tassa dhammaṃ suṇitvāhaṃ            dhammacakkhuṃ visodhayiṃ 
              tato viññātasaddhammā           pabbajjaṃ upasampadaṃ  
              Āyācito tadā āha           ehi bhaddeti nāyako 
              tadāhaṃ upasampannā             parittaṃ toyamaddasaṃ  
              Pādapakkhālanenāhaṃ             ñatvā saudayabbayaṃ 
              tathā sabbepi saṅkhārā         īdisaṃ cintayiṃ tadā  
              Tato cittaṃ vimucci me           anupādāya sabbaso 
              khippābhiññānamaggamme           tadā paññāpayī jino  
              Iddhīsu ca vasī homi             dibbāya sotadhātuyā 
              paracittāni jānāmi             satthusāsanakārikā  
              Pubbenivāsaṃ jānāmi            dibbacakkhu visodhitaṃ 
              khepetvā āsave sabbe        visuddhāsiṃ sunimmalā  
              Pariciṇṇo mayā satthā           kataṃ buddhassa sāsanaṃ 
              ohito garuko bhāro           bhavanettisamūhatā  
              Yassatthāya pabbajitā            agārasmānagāriyaṃ 
              so me attho anuppatto        sabbasaṃyojanakkhayo  
              Atthadhammaniruttīsu               paṭibhāne tatheva ca 
              ñāṇaṃ me vipulaṃ   suddhaṃ         buddhaseṭṭhassa sāsane  
  Footnote    cha Ma  saṅkhāre    cha Ma  vimalaṃ 
  
  
 page     
              Kilesā jhāpitā mayhaṃ           bhavā sabbe samūhatā 
              nāgīva bandhanaṃ chetvā           viharāmi anāsavā  
              Svāgataṃ vata me āsi           buddhaseṭṭhassa santike 
              tisso vijjā anuppattā         kataṃ buddhassa sāsanaṃ  
              Paṭisambhidā catasso             vimokkhāpi ca aṭṭhime 
              chaḷabhiññā sacchikatā             kataṃ buddhassa sāsananti  
       Arahattaṃ pana patvā tāvadeva pabbajjaṃ yāci  Satthā tassā pabbajjaṃ 
 anujāni  Sā bhikkhunupassayaṃ gantvāna pabbajitvā phalasukhena nibbānasukhena ca 
 vītināmentī attano paṭipattiṃ paccavekkhitvā udānavasena  
              lūnakesī paṅkadharī              ekasāṭī pure cariṃ 
               avajje vajjamatinī             vajje cāvajjadassinī  
               Divāvihārā nikkhamma           gijjhakūṭamhi pabbate 
               addasaṃ virajaṃ buddhaṃ             bhikkhusaṃghapurakkhataṃ  
               Nihacca jāṇuṃ vanditvā          sammukhā añjaliṃ akaṃ 
               ehi bhaddeti maṃ avaca          sā me āsūpasampadā  
               Ciṇṇā aṅgā ca magadhā         vajjī kāsī ca kosalā 
               anaṇā paṇṇāsa vassāni         raṭṭhapiṇḍaṃ abhuñjihaṃ    
               Puññaṃ ca   pasavi bahuṃ          sappaññoyaṃ   upāsako 
               yo bhaddāya cīvaramadāsi         muttāya   sabbaganthehīti 
 imā gāthā abhāsi  
  Footnote    cha Ma  abhuñjahaṃ    cha Ma  vata    cha Ma  sappañño vatāyaṃ    cha Ma  vippamuttāya 
  
  
 page     
       Tattha lūnakesīti lūnā luñcitā kesā mayhanti lūnakesī  nigaṇṭhesu 
 pabbajjāya tālaṭṭhinā luñcitakesā  taṃ sandhāya vadati  Paṅkadharīti dantakaṭṭhassa 
 akhādanena dantesu malapaṅkadhāraṇato paṅkadharī  Ekasāṭīti nigaṇṭhacārittavasena 
 ekasāṭikā  Pure carinti pubbe nigaṇṭhī hutvā evaṃ vicariṃ  Avajje vajjamatinīti 
 nhānucchādanadantakaṭṭhakhādanādike anavajje sāvajjasaññī  Vajje cāvajjadassinīti 
 mānamakkhapalāsavipallāsādike sāvajje anavajjadiṭṭhī  
       Divāvihārā nikkhammāti attano divāvihāraṭṭhānato nikkhamitvā  Ayampi 
 ṭhitamajjhaṇhikavelāyaṃ therena samāgatā tassa pañhassa vissajjanena dhammadesanāya 
 ca nihatamānadabbā pasannamānasā hutvā satthu santikaṃ upasaṅkamitukāmāva attano 
 vasanaṭṭhānaṃ gantvā divāṭṭhāne nisīditvā sāyaṇhasamaye satthu santikaṃ 
 upasaṅkamitvā  
       Nihacca jāṇuṃ vanditvāti jāṇudvayaṃ paṭhaviyaṃ nihantvā patiṭṭhapetvā pañca 
 patiṭṭhitena    Sammukhā añjaliṃ akanti satthu sammukhā dasanakhasamodhānasamujjalaṃ añjaliṃ 
 akāsiṃ  Ehi bhaddeti maṃ avaca  sā me āsūpasampadāti yaṃ maṃ bhagavā arahattaṃ 
 patvā pabbajjañca upasampadañca yācitvā ṭhitaṃ ehi bhadde bhikkhunupassayaṃ gantvā 
 bhikkhunīnaṃ santike pabbaja upasampajjassūti avaca āṇāpesi  Sā satthu āṇā 
 mayhaṃ upasampadāya kāraṇattā upasampadā āsi ahosi  
       Ciṇṇātiādikā dve gāthā aññābyākaraṇagāthā  Tattha ciṇṇā aṅgā 
 ca magadhāti ye ime aṅgā ca magadhā ca vajjī ca kāsī ca kosalā ca 
 janapadā pubbe sāṇāya mayā raṭṭhapiṇḍaṃ bhuñjantiyā ciṇṇā caritā  tesuyeva 
 satthārā samāgamato paṭṭhāya anaṇā niddosā apagatakilesā hutvā paññāsa 
 saṃvaccharāni raṭṭhapiṇḍaṃ abhuñjiṃ ahaṃ  
  Footnote    cha Ma  pañcapatiṭṭhitena vanditvā 
  
  
 page     
       Yena abhippasannamānasena upāsakena attano cīvaraṃ dinnaṃ  tassa puññavisesa 
 kittanamukhena aññaṃ byākarontī puññaṃ ca pasavi bahunti osānagāthamāha  
 Sā suviññeyyāva  
                  Bhaddākuṇḍalakesātherīgāthāvaṇṇanā niṭṭhitā  
                        
                            Paṭācārātherīgāthāvaṇṇanā 
       naṅgalehi kasaṃ khettantiādikā paṭācārāya theriyā gāthā  
       Ayampi padumuttarassa bhagavato kāle haṃsavatīnagare kulagehe nibbattitvā viññutaṃ 
 patvā ekadivasaṃ satthu santike dhammaṃ suṇantī satthāraṃ ekaṃ bhikkhuniṃ vinayadharānaṃ   
 aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi  Sā yāvajīvaṃ 
 kusalaṃ katvā devamanussesu saṃsarantī kassapabuddhakāle kikissa kāsirañño gehe 
 paṭisandhiṃ gahetvā sattannaṃ bhaginīnaṃ abbhantarā hutvā vīsati vassasahassāni brahma 
 cariyaṃ caritvā bhikkhusaṃghassa pariveṇaṃ kāresi    Sā tato cutā devaloke nibbattā 
 ekaṃ buddhantaraṃ dibbasampattiṃ anubhavitvā imasmiṃ buddhuppāde sāvatthiyaṃ 
 seṭṭhigehe nibbattitvā vayappattā attano gehe ekena kammakārena   saddhiṃ 
 kilesasanthavaṃ akāsi  Taṃ mātāpitaro samajātikassa kumārassa dātuṃ divasaṃ saṇṭhapesuṃ    
 Taṃ ñatvā sā hatthasāraṃ gahetvā tena katasanthavena purisena saddhiṃ aggadvārena 
 nikkhamitvā ekasmiṃ gāmake vasantī gabbhinī ahosi  Sā paripakke gabbhe kiṃ idha 
 anāthavāsena  kulagehaṃ gacchāma sāmīti vatvā tasmiṃ ajja gacchāma  sve gacchāmāti 
 kālavikkhepaṃ   karonte na ayaṃ bālo maṃ nessatīti tasmiṃ bahi gate gehe 
 paṭisāmetabbaṃ paṭisāmetvā kulagharaṃ gatāti mayhaṃ sāmikassa kathethāti 
 paṭivissakagharavāsīnaṃ 
  Footnote    Ma  vinayadhārīnaṃ    cha Ma  akāsi    Sī  kammakarena    i  gaṇhāpesuṃ 
    cha Ma  kālakkhepaṃ 
  
  
 page     
 Ācikkhitvā ekikāva kulagharaṃ gamissāmīti maggaṃ paṭipajji  So āgantvā gehe 
 taṃ apassanto paṭivissake pucchitvā kulagharaṃ gatāti sutvā maṃ nissāya kuladhītā 
 anāthā jātāti padānupadaṃ gantvā sampāpuṇi  Tassā antarāmagge eva gabbhavuṭṭhānaṃ 
 ahosi  Sā pasutakālato paṭṭhāya paṭippassaddhagamanussukkā   sāmikaṃ gahetvā 
 nivatti  Dutiyavārampi gabbhinī ahosītiādikaṃ sabbaṃ purimanayeneva vitthāretabbaṃ  
       Ayaṃ pana viseso  yadā tassā antarāmagge kammajavātā caliṃsu  tadā 
 mahāakālamegho udapādi  Samantato vijjulatāhi ādittaṃ viya meghathanitehi bhijjamānaṃ 
 viya ca udakadhārānipātanirantaraṃ nabhaṃ ahosi  Sā taṃ disvā sāmi me anovassikaṭhānaṃ 
 jānāhīti āha  So ito cito ca olokento ekaṃ tiṇasañchannaṃ gumbaṃ disvā 
 tattha gantvā hatthagatāya vāsiyā tasmiṃ gumbe daṇḍake chinditukāmo tiṇehi 
 sañchāditavammikapariyante   uṭṭhitarukkhadaṇḍakaṃ chindi  Tāvadeva ca naṃ tato vammikato 
 nikkhamitvā ghoraviso āsīviso ḍaṃsi    So tattheva patitvā kālamakāsi  Sā mahādukkhaṃ 
 anubhavantī tassa āgamanaṃ olokentī dvepi dārake vātavuṭṭhiṃ asahamāne viravante 
 urantare katvā dvīhi jāṇukehi dvīhi hatthehi ca bhūmiṃ uppīḷetvā yathāṭhitāva 
 rattiṃ vītināmetvā vibhātāya rattiyā maṃsapesivaṇṇaṃ ekaṃ puttaṃ pilotikacumbaṭake 
 nipajjāpetvā hatthehi urehi ca pariggahetvā itaraṃ ehi tāta  pitā te 
 ito gatoti vatvā sāmikena gatamaggena gacchantī taṃ vammikasamīpe kālakataṃ nippannaṃ   
 disvā maṃ nissāya mama sāmiko matoti rodantī paridevantī sakalarattiṃ devena 
 vuṭṭhattā jaṇṇukappamāṇaṃ thanappamāṇaṃ udakaṃ savantiṃ antarāmagge nadiṃ patvā 
 attano mandabuddhitāya dubbalatāya ca dvīhi dārakehi saddhiṃ udakaṃ otarituṃ avisahantī 
 jeṭṭhaputtaṃ orimatīre ṭhapetvā itaraṃ ādāya paratīraṃ gantvā sākhābhaṅgaṃ attharitvā 
 tattha pilotikacumbaṭake nipajjāpetvā itarassa santikaṃ gamissāmīti bālaputtakaṃ 
 pahātuṃ asakkontī punappunaṃ nivattetvā olokayamānā nadiṃ otarati  
  Footnote    Ma    gamanamanuyuttā    cha  sañchāditavammikasīsante    Sī  ḍasi    cha Ma  nisinnaṃ 
  
  
 page     
       Athassā nadīmajjhaṃ gatakāle eko seno taṃ dārakaṃ disvā maṃsapesīti saññāya 
 ākāsato bhassi    Sā taṃ disvā ubho hatthe ukkhipitvā sūsūti tikkhattuṃ 
 mahāsaddaṃ nicchāresi  Seno dūrabhāvena taṃ anādiyanto kumāraṃ gahetvāvehāsaṃ 
 uppati  Orimatīre ṭhito putto ubho hatthe ukkhipitvā mahāsaddaṃ nicchārayamānaṃ 
 disvā maṃ sandhāya vadatīti saññāya vegena udake pati  Itissā   bālaputtako 
 senena nīto  jeṭṭhaputto udakena hato  Sā eko me putto senena gahito  eko 
 udakena vūḷho  panthe me pati matoti rodantī paridevantī gacchantī sāvatthito 
 āgacchantaṃ ekaṃ purisaṃ disvā pucchi kattha vāsikosi tātāti  Sāvatthi 
 vāsikomhi ammāti  Sāvatthiyaṃ asukavīthiyaṃ asukakulaṃ nāma atthi  taṃ jānāsi tātāti  
 Jānāmi amma  taṃ pana mā pucchi  aññaṃ pucchāti  Aññena me payojanaṃ natthi  
 tadeva pucchāmi tātāti  Amma tvaṃ attano anācikkhituṃ na desi  ajja te 
 sabbarattiṃ devo vassanto diṭṭhoti  Diṭṭho me tāta  mayhameva so sabbarattiṃ 
 vuṭṭho  taṃ kāraṇaṃ pacchā kathessāmi  etasmiṃ tāva me seṭṭhigehe pavattiṃ kathehīti  
 Amma ajja rattiyaṃ seṭṭhī ca seṭṭhibhariyā ca seṭṭhiputto cāti   tayopi jane 
 avattharamānaṃ gehaṃ pati  te ekacittakāyaṃ jhāyanti  svāyaṃ dhūmo paññāyati ammāti  
 Sā tasmiṃ khaṇe nivatthavatthampi patamānaṃ na sañjāni  Sokummattattaṃ   patvā jāta 
 rūpeneva  
               ubho puttā kālakatā           panthe mayhaṃ patī mato 
               mātā pitā ca bhātā ca         ekacitamhi   ḍayhareti   
 vilapantī paribbhamati  
       Tato paṭṭhāya tassā nivāsanamattenapi paṭena   acaraṇato patitācārattā 
 paṭācārātveva samaññā ahosi  Taṃ disvā manussā gaccha ummattiketi keci 
  Footnote    Ma  āgami  i  gami    cha Ma  iti    Ma  seṭṭhiñca bhariyañca seṭṭhiputtañca 
    Ma sokummattaṃ nāma  i  sokummattakaṃ nāma    Sī  i  ekacitakasmiṃ 
    khu apa              Ma  vatthena 
  
  
 page     
 Kacavaraṃ matthake khipanti  aññe paṃsuṃ okiranti  apare leḍḍuṃ daṇḍaṃ   khipanti  
 Satthā jetavane mahāparisamajjhe nisīditvā dhammaṃ desento taṃ tathā paribbhamantiṃ 
 disvā ñāṇaparipākañca oloketvā yathā vihārābhimukhī āgacchati  tathā akāsi  
 Parisā taṃ disvā imissā ummattikāya ito āgantuṃ mā dethāti   āhaṃsu  
 Bhagavā mā naṃ nivārayitthāti   vatvā avidūraṭṭhānaṃ āgatakāle satiṃ paṭilabha 
 bhaginīti āha  Sā tāvadeva buddhānubhāvena satiṃ paṭilabhitvā nivatthavatthassa patitabhāvaṃ 
 sallakkhetvā hirottappaṃ paccupaṭṭhapetvā ukkuṭikaṃ upanisajjāya   nisīdi  
 Eko puriso uttarasāṭakaṃ khipi  Sā taṃ nivāsetvā satthāraṃ upasaṅkamitvā pañca 
 patiṭṭhitena vanditvā bhante avassayo me hotha  ekaṃ me puttaṃ seno gaṇhi  eko 
 udakena vūḷho  panthe pati mato  mātāpitaro bhātā ca gehena avatthatā 
 matā ekacitakamhi jhāyantīti sā sokakāraṇaṃ   ācikkhi  Satthā paṭācāre mā 
 cintayi  tava avassayo bhavituṃ samatthasseva santikaṃ āgatāsi  yathā hi tvaṃ idāni 
 puttādīnaṃ maraṇanimittaṃ assūni pavattesi  evaṃ anamatagge saṃsāre puttādīnaṃ 
 maraṇahetu pavattitaṃ assu catunnaṃ mahāsamuddānaṃ udakato bahutaranti dassento  
                  catūsu mahāsamuddesu   jalaṃ parittakaṃ 
                   tato bahuṃ assujalaṃ anappakaṃ 
                   dukkhena phuṭṭhassa narassa socanā 
                   kiṃ kāraṇā amma tuvaṃ   pamajjasīti   
 gāthaṃ abhāsi  
       Evaṃ satthari anamataggapariyāyakathaṃ   kathente tassā soko tanutarabhāvaṃ agamāsi  
 Atha naṃ tanubhūtasokaṃ ñatvā paṭācāre puttādayo nāma paralokaṃ gacchantassa 
  Footnote    cha Ma  ayaṃ pāṭho na dissati    cha Ma  mādatthāti    cha Ma  vārayitthāti 
    Ma  paṭinisajjāya  i  sampatinipajja   Sī  jhāyantīti taṃ kāraṇaṃ    cha  samuddesu 
    Ma  sokavasā    dha aṭ          saṃ ni           
  
  
 page     
 Tāṇaṃ vā leṇaṃ vā saraṇaṃ vā bhavituṃ na sakkontīti vijjamānāpi te na 
 santi eva  tasmā paṇḍitena attano sīlaṃ visodhetvā nibbānagāmimaggoyeva 
 sādhetabboti dassento  
              na santi puttā tāṇāya        na pitā nāpi bandhavā 
               antakenādhipannassa           natthi ñātīsu tāṇatā  
               Yamhi saccañca dhammo ca        ahiṃsā saññamā damo 
               etadariyā sevanti           etaṃ loke anāmataṃ  
               Etamatthavasaṃ ñatvā           paṇḍito sīlasaṃvuto 
               nibbānagamanaṃ maggaṃ            khippameva visodhayeti   
 imāhi gāthāhi dhammaṃ desesi  Desanāvasāne paṭācārā sotāpattiphale patiṭṭhahitvā 
 satthāraṃ pabbajjaṃ yāci  Satthā taṃ bhikkhunīnaṃ santikaṃ   netvā pabbājesi  Sā 
 laddhūpasampadā uparimaggatthāya vipassanāya kammaṃ karontī ekadivasaṃ ghaṭena udakaṃ 
 ādāya pāde dhovantī udakaṃ āsiñci  Taṃ thokaṃ ṭhānaṃ gantvā pacchijji  dutiyavāraṃ 
 āsittaṃ tatopi dūrataraṃ   agamāsi  tatiyavāraṃ āsittaṃ tatopi dūrataraṃ agamāsi  Sā 
 tadeva ārammaṇaṃ gahetvā tayo vaye   paricchinditvā mayā paṭhamaṃ āsittaṃ udakaṃ 
 viya ime sattā paṭhamavayepi maranti  tato dūraṃ gataṃ dutiyavāraṃ āsittaṃ udakaṃ viya 
 majjhimavayepi  tatopi dūrataraṃ gataṃ tatiyavāraṃ āsittaṃ udakaṃ viya pacchimavayepi 
 marantiyevāti cintesi  Satthā gandhakuṭiyaṃ nisinnova obhāsaṃ pharitvā tassā 
 sammukhe ṭhatvā kathento viya evametaṃ paṭācāre  sabbepi me sattā maraṇadhammā  tasmā 
 pañcannaṃ khandhānaṃ udayabbayaṃ apassantassa vassasataṃ jīvato taṃ passantassa ekāhampi 
 ekakkhaṇampi jīvitaṃ seyyoti imamatthaṃ dassento  
  Footnote    dha aṭa          Sī  santike    cha Ma  tato dūraṃ    Ma  tayo vāre 
  
  
 page     
              yo ca vassasataṃ jīve          apassaṃ udayabbayaṃ 
               ekāhaṃ jīvitaṃ seyyo         passato udayabbayanti   
 gāthamāha  Gāthāpariyosāne paṭācārā saha paṭisambhidāhi arahattaṃ pāpuṇi  Tena 
 vuttaṃ apadāne    
              padumuttaro nāma jino         sabbadhammāna pāragū 
               ito satasahassamhi            kappe uppajji nāyako  
               Tadāhaṃ haṃsavatiyaṃ              jātā seṭṭhikule ahuṃ 
               nānāratanapajjote           mahāsukhasamappitā  
               Upetvā taṃ mahāvīraṃ          assosiṃ dhammadesanaṃ 
               tato jātappasādāhaṃ          upesiṃ saraṇaṃ jinaṃ  
               Tato vinayadhārīnaṃ             aggaṃ vaṇṇesi nāyako 
               bhikkhuniṃ lajjiniṃ tādiṃ           kappākappavisāradaṃ  
               Tadā muditacittāhaṃ            taṃ ṭhānaṃ abhikaṅkhayiṃ   
               nimantetvā dasabalaṃ           sasaṃghaṃ lokanāyakaṃ  
               Bhojayitvāna sattāhaṃ          daditvā pattacīvaraṃ   
               nipacca sirasā pāde          idaṃ vacanamabraviṃ  
               Yā tayā vaṇṇitā dhīra        ito aṭṭhamake muni 
               tādisāhaṃ bhavissāmi           yadi sijjhati nāyaka  
               Tadā avoca maṃ satthā         bhadde mā bhāyi assasa 
               anāgatamhi addhāne          lacchase taṃ manorathaṃ  
  Footnote    khu dha             khu apa              cha Ma  ṭhānamabhikaṅkhinī 
    cha Ma  daditvāva ticīvaraṃ    cha Ma  vīra 
  
  
 page     
               Satasahassito kappe           okkākakulasambhavo 
               gotamo nāma gottena        satthā loke bhavissati  
               Tassa dhammesu dāyādā        orasā dhammanimmitā 
               paṭācārāti nāmena          hessati satthusāvikā  
               Tadāhaṃ muditā hutvā          yāvajīvaṃ tadā jinaṃ 
               mettacittā paricariṃ           sasaṃghaṃ lokanāyakaṃ  
               Tena kammena sukatena         cetanāpaṇidhīhi ca 
               jahitvā mānusaṃ dehaṃ          tāvatiṃsaṃ agañchahaṃ  
               Imamhi bhaddake kappe         brahmabandhu mahāyaso 
               kassapo nāma gottena        uppajji vadataṃ varo  
               Upaṭṭhāko mahesissa          tadā āsi narissaro 
               kāsirājā kikī nāma          bārāṇasipuruttame  
               Tassāsiṃ tatiyā dhītā          bhikkhunī iti vissutā 
               dhammaṃ sutvā jinaggassa         pabbajjaṃ samarocayiṃ  
               Anujāni na no tāto         agāreva tadā mayaṃ 
               vīsavassasahassāni             vicarimha atanditā  
               Komāribrahmacariyaṃ            rājakaññā sukhedhitā 
               buddhopaṭṭhānaniratā           muditā satta dhītaro  
               Samaṇī samaṇaguttā ca           bhikkhunī bhikkhudāsikā   
               dhammā ceva sudhammā ca        sattamī saṅghadāsikā  
  Footnote    cha Ma  bhikkhudāyikā 
  
  
 page     
               Ahaṃ uppalavaṇṇā ca           khemā bhaddā ca bhikkhunī 
               kisāgotamī dhammadinnā         visākhā hoti sattamī  
               Tehi kammehi sukatehi         cetanāpaṇidhīhi ca 
               jahitvā mānusaṃ dehaṃ          tāvatiṃsaṃ agañchahaṃ  
               Pacchime ca bhave dāni         jātā seṭṭhikule ahaṃ 
               sāvatthiyaṃ puravare            iddhe phīte mahaddhane  
               Yadā ca yobbanūpetā         vitakkavasagā ahaṃ 
               naraṃ jānapadaṃ   disvā        tena saddhiṃ agañchahaṃ  
               Ekaputtapasūtāhaṃ             dutiyo kucchiyā mama 
               tadāhaṃ mātāpitaro           ikkhāmīti   sunicchitā  
               Nārocesiṃ patiṃ mayhaṃ          tadā tamhi pavāsite 
               ekikā niggatā gehā        gantuṃ sāvatthimuttamaṃ  
               Tato me sāmi āgantvā      sambhāvesi pathe mamaṃ 
               tadā me kammajā vātā       uppannā atidāruṇā  
               Uṭṭhito ca mahāmegho         pasūtisamaye mama 
               dabbatthāya tadā gantvā       sāmi sappena mārito  
               Tadā vijātadukkhena           anāthā kapaṇā ahaṃ 
               kunnadiṃ pūritaṃ disvā           gacchantī sakulālayaṃ  
               Bālaṃ ādāya otariṃ         pārakūle ca ekakaṃ 
               sāyetvā bālakaṃ puttaṃ        itaraṃ tāraṇāyahaṃ  
  Footnote    cha Ma  jārapatiṃ    cha Ma  okkhāmīti    cha Ma  atariṃ 
  
  
 page     
               Nivattā ukkuso hāsi         taruṇaṃ vilapantakaṃ 
               itarañca vahī soto           sāhaṃ sokasamappitā  
               Sāvatthinagaraṃ gantvā          assosiṃ sajane mate 
               tadā avoca sokaṭṭā         mahāsokasamappitā  
               Ubho puttā kālakatā         panthe mayhaṃ patī mato 
               mātā pitā ca bhātā ca       ekacitamhi ḍayhare  
               Tadā kisā ca paṇḍu ca         anāthā dīnamānasā 
               ito tato gacchantīhaṃ         addasaṃ narasārathiṃ  
               Tato avoca maṃ satthā         putte mā soci assasa 
               attānaṃ te gavesassu         kiṃ niratthaṃ vihaññasi  
               Na santi puttā tāṇāya        na ñātī nāpi bandhavā 
               antakenādhipannassa           natthi ñātīsu tāṇatā  
               Taṃ sutvā munino vākyaṃ        paṭhamaṃ phalamajjhagaṃ 
               pabbajitvāna naciraṃ            arahattaṃ apāpuṇiṃ  
               Iddhīsu ca vasī homi           dibbāya sotadhātuyā 
               paracittāni jānāmi           satthusāsanakārikā  
               Pubbenivāsaṃ jānāmi          dibbacakkhu visodhitaṃ 
               khepetvā āsave sabbe      visuddhāsiṃ sunimmalā  
               Tatohaṃ vinayaṃ sabbaṃ            santike sabbadassino 
               uggahiṃ sabbavitthāraṃ           byāhariñca yathātathaṃ  
  Footnote    cha Ma  bhamantīhaṃ 
  
  
 page     
               Jino tasmiṃ guṇe tuṭṭho        etadagge ṭhapesi maṃ 
               aggā vinayadhārīnaṃ            paṭācārāva ekikā  
               Pariciṇṇo mayā satthā         kataṃ buddhassa sāsanaṃ 
               ohito garuko bhāro         bhavanetti samūhatā  
               Yassatthāya pabbajitā          agārasmānagāriyaṃ 
               so me attho anuppatto      sabbasaṃyojanakkhayo  
               Kilesā jhāpitā mayhaṃ             pe  
                     pe                Kataṃ buddhassa sāsananti  
       Arahattaṃ pana patvā sekkhakāle attano paṭipattiṃ paccavekkhitvā upariphalassa   
 nibbattitākāraṃ vibhāventī udānavasena  
              naṅgalehi kasaṃ khettaṃ          bījāni pavapaṃ chamā 
               puttadārāni posentā        dhanaṃ vindanti māṇavā  
               Kimahaṃ sīlasampannā            satthusāsanakārikā 
               nibbānaṃ nādhigacchāmi          akusītā anuddhatā  
               Pāde pakkhālayitvāna         udakesu karomahaṃ 
               pādodakañca disvāna          thalato ninnamāgataṃ  
               Tato cittaṃ samādhesiṃ          assaṃ bhadraṃvajāniyaṃ 
               tato dīpaṃ gahetvāna          vihāraṃ pāvisiṃ ahaṃ 
               seyyaṃ olokayitvāna         mañcakamhi upāvisiṃ  
  Footnote    cha Ma  uparivisesassa 
  
  
 page     
               Tato sūciṃ gahetvāna          vaṭṭiṃ okassayāmahaṃ 
               pajjotasseva   nibbānaṃ      vimokkho ahu cetasoti 
 imā gāthā abhāsi  
       Tattha kasanti kasantā kasikammaṃ karontā  Bahutthe   hi idaṃ ekavacanaṃ  Pavapanti 
 bījāni vapantā  Chamāti chamāyaṃ  Bhummatthe hi idaṃ paccattavacanaṃ  Ayaṃ hettha 
 saṅkhepattho   ime māṇavā sattā naṅgalehi phālehi khettaṃ kasantā yathādhippāyaṃ 
 khettabhūmiyaṃ pubbaṇṇāparaṇṇabhedāni bījāni vapantā taṃhetu taṃnimittaṃ attānaṃ 
 puttadārādīni posentā hutvā dhanaṃ paṭilabhanti  Evaṃ imasmiṃ loke yoniso 
 payutto paccattapurisakāro nāma saphalo saudayo    
       Tattha kimahaṃ sīlasampannā  satthusāsanakārikā  Nibbānaṃ nādhigacchāmi  akusītā 
 anuddhatāti ahaṃ suvisuddhasīlā āraddhavīriyatāya akusītā ajjhattaṃ susamāhitacittatāya 
 anuddhatā ca hutvā catusaccakammaṭṭhānabhāvanāsaṅkhātaṃ satthusāsanaṃ karontī kasmā 
 nibbānaṃ nādhigacchāmi  adhigamissāmi evāti  
       Evaṃ pana cintetvā vipassanāya kammaṃ karontī ekadivasaṃ pādadhovanaudake 
 nimittaṃ gaṇhi  Tenāha pāde pakkhālayitvānātiādiṃ  Tassattho  ahaṃ pāde 
 dhovantī pādapakkhālanahetu tikkhattuṃ āsittesu udakesu thalato ninnamāgataṃ pādodakaṃ 
 disvā nimittaṃ karomi  
       yathā idaṃ udakaṃ khayadhammaṃ vayadhammaṃ  evaṃ sattānaṃ āyusaṅkhārāti evaṃ 
 aniccalakkhaṇaṃ tadanusārena dukkhalakkhaṇaṃ anattalakkhaṇañca upadhāretvā vipassanaṃ 
 vaḍḍhentī tato cittaṃ samādhesiṃ  assaṃ bhadraṃvajāniyanti yathā assaṃ bhadraṃ ājāniyaṃ 
 kusalo sārathi sukhena sāreti  evaṃ mayhaṃ cittaṃ sukheneva samādhesiṃ  vipassanāsamādhinā 
  Footnote    cha Ma  padīpasseva    Sī  i  puthutthe    Ma  saudrayo 
  
  
 page     
 Samāhitaṃ akāsiṃ  Evaṃ pana vipassanaṃ vaḍḍhentī utusappāyanijigiṃsāya   ovarakaṃ 
 pavisantī andhakāravidhamanatthaṃ dīpaṃ gahetvā gabbhaṃ pavisitvā dīpaṃ ṭhapetvā mañcake 
 nisinnamattāva dīpaṃ vijjhāpetuṃ aggaḷasūciyā dīpavaṭṭiṃ ākaḍḍhiṃ  Tāvadeva utusappāya 
 lābhena tassā cittaṃ samāhitaṃ ahosi  vipassanāvīthiṃ otari  maggena ghaṭṭesi  
 Tato maggapaṭipāṭiyā sabbaso āsavānaṃ khayo ahosi  Tena vuttaṃ tato dīpaṃ 
 gahetvāna  pe  Vimokkho ahu cetasoti tattha seyyaṃ olokayitvānāti dīpālokena 
 seyyaṃ passitvā  
       Sūcinti aggaḷasūciṃ  Vaṭṭiṃ okassayāmīti dīpaṃ vijjhāpetuṃ telābhimukhaṃ 
 dīpavaṭṭiṃ ākaḍḍhemi  Vimokkhoti kilesehi vimokkho  So pana yasmā paramatthato 
 cittassa santati  tasmā vuttaṃ cetasoti  Yathā pana vaṭṭitelādike paccaye sati 
 uppajjanāraho   padīpo tadabhāve anuppajjanato nibbutoti vuccati  evaṃ kilesādi 
 paccaye sati uppajjanārahaṃ cittaṃ tadabhāve anuppajjanato vimuttanti vuccatīti āha 
 pajjotasseva nibbānaṃ  vimokkho ahu cetasoti  
                    Paṭācārātherīgāthāvaṇṇanā niṭṭhitā  
                       
                             Tiṃsamattātherīgāthāvaṇṇanā 
       musalāni gahetvānātiādikā tiṃsamattānaṃ therīnaṃ gāthā  
       Tāpi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantiyo anukkamena upacitavimokkhasambhārā   imasmiṃ buddhuppāde sakakamma 
 sañcoditā tattha tattha kulagehe nibbattitvā viññutaṃ patvā paṭācārāya theriyā 
 santike dhammaṃ sutvā paṭiladdhasaddhā pabbajitvā parisuddhasīlā vattapaṭivattaṃ 
 paripūrentiyo viharanti  Athekadivasaṃ paṭācārātherī tāsaṃ ovādaṃ dentī  
  Footnote    cha Ma    nijigisāya    Ma  i  uppajjanato    Sī  upacitakusalasambhārā 
  
  
 page     
              musalāni gahetvāna          dhaññaṃ koṭṭenti māṇavā 
               puttadārāni posentā       dhanaṃ vindanti māṇavā  
               Karotha buddhasāsanaṃ           yaṃ katvā nānutappati 
               khippaṃ pādāni dhovitvā       ekamante nisīdatha 
               cetosamathamanuyuttā          karotha buddhasāsananti 
 imā dve gāthā abhāsi  
       Tatthāyaṃ saṅkhepattho  ime sattā jīvitahetu musalāni gahetvā paresaṃ 
 dhaññaṃ koṭṭenti  udukkhalakammaṃ karonti  Aññampi edisaṃ   nihīnakammaṃ katvā 
 puttadāraṃ posentā yathārahaṃ dhanampi saṃharanti  Taṃ pana nesaṃ kammaṃ nihīnaṃ gammaṃ 
 pothujjanikaṃ dukkhaṃ anatthasañhitañca  Tasmā edisaṃ saṅkilesikapapañcaṃ vajjetvā 
 karotha buddhasāsanaṃ sikkhattayasaṅkhātaṃ sammāsambuddhasāsanaṃ karotha sampādetha attano 
 santāne nibbattetha  Tattha kāraṇamāha yaṃ katvā nānutappatīti  yassa karaṇahetu etarahi 
 āyatiṃ ca anutāpaṃ nāpajjati  Idāni tassa karaṇe pubbakiccaṃ anuyogavidhiñca 
 dassetuṃ khippaṃ pādāni dhovitvātiādi vuttaṃ  Tattha yasmā adhovitapādassa 
 avikkhālitamukhassa ca nisajjanasukhaṃ utusappāyalābho ca na hoti  pāde pana dhovitvā 
 mukhañca vikkhāletvā ekamante nisinnassa tadubhayaṃ labhati  tasmā khippaṃ imaṃ 
 yathāladdhaṃ khaṇaṃ avirādhentiyo pādāni attano pāde dhovitvā ekamante vivitte 
 okāse nisīdatha nisajjatha  Aṭṭhatiṃsāya ārammaṇesu yattha katthaci cittarucike ārammaṇe 
 attano cittaṃ uparibandhitvā cetosamathamanuyuttā samāhitena cittena catusacca 
 kammaṭṭhānabhāvanāvasena buddhassa bhagavato sāsanaṃ ovādaṃ anusiṭṭhiṃ karotha sampādethāti  
       Atha tā bhikkhuniyo tassā theriyā ovāde ṭhatvā vipassanaṃ paṭṭhapetvā 
 bhāvanāya kammaṃ karontiyo ñāṇaparipākagatattā hetusampannatāya ca saha 
  Footnote    Ma  ekadivasaṃ 
  
  
 page     
 Paṭisambhidāhi arahattaṃ patvā attano paṭipattiṃ paccavekkhitvā ovādagāthāhi 
 saddhiṃ  
              tassā tā vacanaṃ sutvā      paṭācārāya sāsanaṃ 
               pāde pakkhālayitvāna       ekamantaṃ upāvisuṃ 
               cetosamathamanuyuttā         akaṃsu buddhasāsanaṃ  
               Rattiyā purime yāme       pubbajātimanussaruṃ 
               rattiyā majjhime yāme      dibbacakkhuṃ visodhayuṃ 
               rattiyā pacchime yāme      tamokkhandhaṃ padālayuṃ  
               Uṭṭhāya pāde vandiṃsu       katā te anusāsanī 
               indaṃva devā tidasā        saṅgāme aparājitaṃ 
               purakkhatvā vihassāma        tevijjāmha anāsavāti 
 imā gāthā abhāsiṃsu  
        Tattha tassā tā vacanaṃ sutvā  paṭācārāya sāsananti tassā paṭācārāya 
 theriyā kilese paṭinissaggasāsanaṭṭhena   sāsanabhūtaṃ ovādavacanaṃ tā tiṃsamattā 
 bhikkhuniyo sutvā paṭisutvā sirasā sampaṭicchitvā  
        Uṭṭhāya pāde vandiṃsu  katā te anusāsanīti yathāsampaṭicchitaṃ tadanusāsanaṃ 
 aṭṭhikatvā   manasikatvā yathāphāsukaṭṭhāne nisīditvā bhāventiyo bhāvanaṃ matthakaṃ 
 pāpetvā attanā adhigatavisesaṃ ārocetuṃ nisinnāsanato uṭṭhāya tassā santikaṃ 
 gantvā mahātheri tava anusāsanī yathānusiṭṭhaṃ amhehi katāti vatvā tassā 
 pāde pañcapatiṭṭhitena vandiṃsu  Indaṃva devā tidasā  saṅgāme aparājitanti 
  Footnote    cha Ma  kilesapaṭisattusāsanaṭṭhena    cha Ma  tassā sāsanaṃ aṭṭhiṃ katvā 
  
  
 page     
 Devāsurasaṅgāme aparājitaṃ vijitāviṃ indaṃ tāvatiṃsā devā viya mahātheri mayantaṃ 
 purakkhatvā viharissāma   aññassa kattabbassa abhāvato  Tasmā tevijjāmha 
 anāsavāti attano kataññubhāvaṃ pavedenti  Idameva tāsaṃ aññābyākaraṇaṃ ahosi  
 Yaṃ panettha atthato avibhattaṃ  taṃ heṭṭhā vuttanayameva  
                     Tiṃsamattātherīgāthāvaṇṇanā niṭṭhitā  
                         
                              Candātherīgāthāvaṇṇanā 
       duggatāhaṃ pure āsintiādikā candāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena sambhatavimokkhasambhārā paripakkañāṇā imasmiṃ buddhuppāde 
 aññatarasmiṃ brāhmaṇagāme apaññātassa brāhmaṇassa gehe paṭisandhiṃ gaṇhi  
 Tassā nibbattito paṭṭhāya taṃ kulaṃ bhogehi parikkhayaṃ gataṃ  Sā anukkamena viññutaṃ 
 pattā   dukkhena jīvati  Atha tasmiṃ gehe ahivātarogo uppajji  Tenassā sabbepi 
 ñātakā maraṇabyasanaṃ pāpuṇiṃsu  Sā ñātikkhaye jāte aññattha jīvituṃ asakkontī 
 kapālahatthā kule kule vicaritvā laddhaladdhena bhikkhāhārena yāpentī ekadivasaṃ 
 paṭācārāya theriyā bhattavissaggaṭṭhānaṃ agamāsi  Bhikkhuniyo taṃ dukkhitaṃ dukkhābhibhūtaṃ 
 disvā   sañjātakaruṇā   piyasamudācārena saṅgahetvā tattha vijjamānena upacāra 
 manoharena āhārena santappesuṃ  Sā tāsaṃ ācārasīle pasīditvā theriyā santikaṃ 
 upasaṅkamitvā vanditvā ekamantaṃ nisīdi  Tassā therī dhammaṃ kathesi  Sā taṃ 
 dhammaṃ sutvā sāsane abhippasannā saṃsāre ca sañjātasaṃvegā pabbaji  Pabbajitvā 
  Footnote    Sī  i  vihariyāma    cha Ma  patvā 
    cha Ma  khuddābhibhūtaṃ disvāna    cha Ma  sañjātakāruññā 
  
  
 page     
 Ca theriyā ovāde ṭhatvā vipassanaṃ paṭṭhapetvā bhāvanaṃ anuyuñjantī katādhikāratāya 
 ñāṇassa ca paripākaṃ gatattā nacirasseva saha paṭisambhidāhi arahattaṃ patvā 
 attano paṭipattiṃ paccavekkhitvā  
              duggatāhaṃ pure āsiṃ        vidhavā ca aputtikā 
               vinā mittehi ñātīhi        bhattacoḷassa nādhigaṃ  
               Pattaṃ daṇḍañca gaṇhitvā      bhikkhamānā kulā kulaṃ 
               sītuṇhena ca ḍayhantī        satta vassāni cārihaṃ  
               Bhikkhuniṃ puna disvāna         annapānassa lābhiniṃ 
               upasaṅkamma avocaṃ          pabbajjaṃ anagāriyaṃ  
               Sā ca maṃ anukampāya        pabbājesi paṭācārā 
               tato maṃ ovaditvāna        paramatthe niyojayi  
               Tassāhaṃ vacanaṃ sutvā        akāsiṃ anusāsaniṃ 
               amogho ayyāyovādo      tevijjāmhi anāsavāti 
 udānavasena imā gāthā abhāsi  
       Tattha duggatāti daliddā  Pureti pabbajitato pubbe  Pabbajitakālato paṭṭhāya 
 hi idha puggalo bhogehi aḍḍho vā daliddo vāti na vattabbo  Guṇehi pana 
 ayaṃ therī aḍḍhāyeva  Tenāha duggatāhaṃ pure āsinti  Vidhavāti dhavo vuccati 
 sāmiko  tadabhāvā vidhavā  matapatikāti attho  Aputtikāti puttarahitā  Vinā mittehi 
 ñātīhīti   mittehi bandhavehi parihīnā rahitā  Bhattacoḷassa nādhiganti bhattassa 
 coḷassa ca pāripūriṃ nādhigacchiṃ  kevalaṃ pana bhikkhāpiṇḍassa pilotikākhaṇḍassa   
  Footnote    cha Ma  ayaṃ pāṭho na dissati    Sī  pilotikākaṇḍassa 
  
  
 page     
 Ca vasena ghāsacchādanamattameva alatthanti adhippāyo  Tenāha pattaṃ daṇḍañca 
 gaṇhitvātiādiṃ  
       Tattha pattanti mattikābhājanaṃ  Daṇḍanti goṇasunakhādīnaṃ pariharaṇadaṇḍakaṃ    
 Kulā kulanti kulato kulaṃ  Sītuṇhena ca ḍayhantīti vasanagehābhāvato sītena ca 
 uṇhena ca pīḷiyamānā  
       Bhikkhuninti paṭācārātheriṃ sandhāya vadati  Punāti pacchā  sattasaṃvaccharato 
 aparabhāge  
       Paramattheti parame uttame atthe  nibbānagāminiyā paṭipadāya nibbāne 
 ca  Niyojayīti kammaṭṭhānaṃ ācikkhantī niyojesi  Sesaṃ vuttanayameva  
                      Candātherīgāthāvaṇṇanā niṭṭhitā  
                       Pañcakanipātavaṇṇanā niṭṭhitā  
                          
  Footnote    Sī  gosunakhādīnaṃ parihārakadaṇḍakaṃ 
  
  
 page     
                               Chakkanipāta 
                           Pañcasatamattātherīgāthāvaṇṇanā 
       chakkanipāte yassa maggaṃ na jānāsītiādikā pañcasatamattānaṃ therīnaṃ gāthā  
       Imāpi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantiyo anukkamena upacitavimokkhasambhārā hutvā imasmiṃ buddhuppāde tattha 
 tattha kulagehe nibbattitvā vayappattā mātāpitūhi patikulaṃ ānītā tattha tattha 
 putte labhitvā gharāvāsaṃ vasantiyo samānajātikassa tādisassa kammassa katattā 
 sabbāva mataputtā hutvā puttasokena abhibhūtā paṭācārāya theriyā santikaṃ 
 upasaṅkamitvā vanditvā nisinnā attano sokakāraṇaṃ ārocesuṃ  Therī tāsaṃ sokaṃ 
 vinodentī  
              yassa maggaṃ na jānāsi        āgatassa gatassa vā 
               taṃ kuto cāgataṃ sattaṃ         mama puttoti rodasi  
               Maggañca khossa jānāsi       āgatassa gatassa vā 
               na naṃ samanusocesi           evaṃdhammā hi pāṇino  
               Ayācito tatāgacchi          nānuññāto ito gato 
               kutoci nūna āgantvā        vasitvā katipāhakaṃ 
               itopi aññena gato         tatopaññena gacchati  
               Peto manussarūpena          saṃsaranto gamissati 
               yathāgato tathā gato         kā tattha paridevanāti 
 imāhi catūhi gāthāhi dhammaṃ desesi  
  
  
 page     
       Tā tassā dhammaṃ sutvā sañjātasaṃvegā theriyā santike pabbajiṃsu  Pabbajitvā 
 vipassanāya kammaṃ karontiyo vimuttiparipācanīyānaṃ dhammānaṃ paripākaṃ gatattā 
 nacirasseva saha paṭisambhidāhi arahatte patiṭṭhahiṃsu  Atha tā adhigatārahattā attano 
 paṭipattiṃ paccavekkhitvā udānavasena yassa maggaṃ na jānāsītiādikāhi 
 ovādagāthāhi saddhiṃ  
              abbahī   vata me sallaṃ      duddasaṃ hadayassitaṃ 
               yā me sokaparetāya        puttasokaṃ byapānudi  
               Sājja abbūḷhasallāhaṃ        nicchātā parinibbutā 
               buddhaṃ dhammañca saṃghañca         upemi saraṇaṃ muninti 
 imā gāthā visuṃ visuṃ abhāsiṃsu  
       Tattha yassa maggaṃ na jānāsi  āgatassa gatassa vāti yassa sattassa 
 idha āgatassa āgatamaggaṃ vā ito gatassa gatamaggaṃ vā tvaṃ na jānāsi  
 Anantarā atītānāgatabhavūpapattiyo   sandhāya vadati  Taṃ kuto cāgataṃ sattanti taṃ 
 evaṃ aviññātāgatagatamaggaṃ kutoci gatito āgatamaggaṃ āgacchantena   antarāmagge 
 sabbena sabbaṃ akataparicayasamāgatapurisasadisaṃ   sattaṃ kevalaṃ mamattaṃ uppādetvā mama 
 puttoti kuto kena kāraṇena rodasi  Appaṭikārato mama puttassa ca akātabbato 
 na ettha rodanakāraṇaṃ atthīti adhippāyo  
       Maggañca khossa jānāsīti assa tava puttābhimatassa sattassa āgatassa 
 āgatamaggañca gatassa gatamaggañca atha jāneyyāsi  Na naṃ samanusocesīti evampi 
 naṃ na samanusoceyyāsi  Kasmā  evaṃdhammā hi pāṇino  diṭṭhadhammepi hi sattānaṃ 
 sabbehi piyehi manāpehi nānābhāvā vinābhāvā tattha vasavattitāya abhāvato  
 pageva abhisamparāyaṃ  
  Footnote    i  abbuhi    Ma  i  atītānāgatā idhūpapattiyo 
    Sī  āgatamattaṃ āgacchante ca pana    i  āgataparicayasamāgatapurimasadisaṃ 
  
  
 page     
       Ayācito tatāgacchīti tato paralokato kenaci ayācito idha āgacchi  
 āgatotipi pāḷi  so evattho  Nānuññāto ito gatoti idha lokato kenaci 
 ananuññāto paralokaṃ gato  Kutocīti nirayādito yato kutoci gatito  Nūnāti 
 parisaṅkāyaṃ  Vasitvā katipāhakanti katipayadivasamattaṃ idha vasitvā  Itopi aññena 
 gatoti itopi bhavato aññena gato  ito aññampi bhavaṃ paṭisandhivasena upagato  
 Tatopaññena gacchatīti tatopi bhavato aññena gamissati  aññameva bhavaṃ upagamissati  
       Petoti apeto taṃ taṃ bhavaṃ upapajjitvā tato apagato  Manussarūpenāti 
 nidassanamattametaṃ  manussabhāvena tiracchānādibhāvena cāti attho  Saṃsarantoti 
 aparāparaṃ upapattivasena saṃsaranto  Yathāgato tathā gatoti yathā aviññātagatito 
 ca anāmantetvā   āgato tathā aviññātagatiko ananuññātova gato  Kā tattha 
 paridevanāti tattha tādise avasavattinī yathākāmāvacare kā nāma paridevanā  kiṃ 
 paridevitena payojananti attho  Sesaṃ vuttanayameva  
       Ettha ca ādito catasso gāthā paṭācārātheriyā tesaṃ pañcamattānaṃ itthi 
 satānaṃ sokavinodanavasena visuṃ visuṃ bhāsitā  Tassā ovāde ṭhatvā pabbajitvā 
 adhigatavisesāhi tāhi pañcasatamattāhi bhikkhunīhi chapi gāthā paccekaṃ bhāsitāti 
 daṭṭhabbā  
       Pañcasatā paṭācārāti paṭācārāya theriyā santike laddhaovādatāya 
 paṭācārāya vuttaṃ avedisunti katvā paṭācārāti laddhanāmā imā pañcasatā 
 bhikkhuniyo  
                   Pañcasatamattātherīgāthāvaṇṇanā niṭṭhitā  
  Footnote    Sī  anāmantito 
  
  
 page     
                             Vāsiṭṭhītherīgāthāvaṇṇanā 
       puttasokenahaṃ aṭṭātiādikā vāsiṭṭhiyā theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena sambhatavimokkhasambhārā devamanussesu saṃsarantī imasmiṃ 
 buddhuppāde vesāliyaṃ kulagehe nibbattitvā vayappattā mātāpitūhi samānajātikassa 
 kulaputtassa dinnā patikulaṃ gantvā tena saddhiṃ sukhasaṃvāsaṃ vasantī ekaṃ puttaṃ 
 labhitvā tasmiṃ ādhāvitvā paridhāvitvā vicaraṇakāle kālaṃ kate putte   puttasokena 
 aṭṭitā ummattikā ahosi  Sā ñātakesu sāmike ca tikicchaṃ karontesu tesaṃ 
 ajānantānaṃyeva palāyitvā yato tato paribbhamantī mithilānagaraṃ sampattā tatthaddasa 
 bhagavantaṃ antaravīthiyaṃ gacchantaṃ dantaṃ guttaṃ saṃyatindriyaṃ   nāgaṃ  Disvāna saha 
 dassanena buddhānubhāvato apagataummādā pakaticittaṃ paṭilabhi  Athassā satthā saṅkhittena 
 dhammaṃ desesi  Sā taṃ dhammaṃ sutvā paṭiladdhasaṃvegā satthāraṃ pabbajjaṃ yācitvā satthu 
 āṇāya bhikkhunīsu pabbajitvā katapubbakiccā vipassanaṃ paṭṭhapetvā ghaṭentī vāyamantī 
 paripakkañāṇatāya nacirasseva saha paṭisambhidāhi arahattaṃ patvā attano paṭipattiṃ 
 paccavekkhitvā udānavasena  
              puttasokenahaṃ aṭṭā        khittacittā visaññinī 
               naggā pakiṇṇakesī ca        tena tena vicārihaṃ  
               Vīthisaṅkārakūṭesu           susāne rathiyāsu ca 
               acariṃ tīṇi vassāni          khuppipāsā samappitā  
               Athaddasāmi   sugataṃ        nagaraṃ mithilaṃ gataṃ   
               adantānaṃ dametāraṃ         sambuddhaṃ akutobhayaṃ  
  Footnote    cha Ma  ayaṃ pāṭho na dissati    Sī  santindriyaṃ    cha Ma  athaddasāsiṃ    cha Ma  pati 
  
  
 page     
               Sacittaṃ paṭiladdhāna          vanditvāna upāvisiṃ 
               so me dhammamadesesi       anukampāya gotamo  
               Tassa dhammaṃ suṇitvāna        pabbajiṃ anagāriyaṃ 
               yuñjantī satthuvacane         sacchākāsiṃ padaṃ sivaṃ  
               Sabbe sokā samucchinnā     pahīnā etadantikā 
               pariññātā hi me vatthū      yato sokāna sambhavoti 
 imā gāthā abhāsi  
       Tattha aṭṭāti aṭṭitā  Ayameva vā pāṭho  aṭṭitā pīḷitāti attho  
 Khittacittāti sokummādena khittahadayā  Tato eva pakatisaññāya vigamena visaññinī  
 Hirottappābhāvato apagatavatthatāya naggā  Vidhutakesatāya pakiṇṇakeSī  Tena tenāti 
 gāmena gāmaṃ nagarena nagaraṃ vīthiyā vīthiṃ vicariṃ ahaṃ  
       Athāti pacchā ummādasaṃvattaniyassa kammassa parikkhaye  Sugatanti sobhanagamanattā 
 sundaraṃ ṭhānaṃ gatattā sammā gadattā sammā ca gatattā sugataṃ bhagavantaṃ  Mithilaṃ 
 gatanti mithilābhimukhaṃ  mithilānagarābhimukhaṃ gacchantanti attho  
       Sacittaṃ paṭiladdhānāti buddhānubhāvena ummādaṃ pahāya attano pakaticittaṃ 
 paṭilabhitvā  
       Yuñjantī satthuvacaneti satthu sammāsambuddhassa sāsane yogaṃ karontī bhāvanaṃ 
 anuyuñjantī  Sacchākāsiṃ padaṃ sivanti sivaṃ khemaṃ catūhi yogehi anupaddutaṃ nibbānaṃ 
 padaṃ sacchiakāsiṃ  
       Etadantikāti etaṃ idāni mayā adhigataṃ arahattaṃ anto pariyosānaṃ etesanti 
 etadantikā  sokā  Na dāni tesaṃ sambhavo atthīti attho  Yato sokāna sambhavoti 
  
  
 page     
 Yato antonijjhānalakkhaṇānaṃ sokānaṃ sambhavo  tesaṃ sokānaṃ pañcupādānakkhandha 
 saṅkhātā vatthū adhiṭṭhānāni ñātatīraṇapahānapariññāhi pariññātā  Tasmā sokā 
 etadantikāti yojanā  
                     Vāsiṭṭhītherīgāthāvaṇṇanā niṭṭhitā  
                         
                             Khemātherīgāthāvaṇṇanā 
       daharā tvaṃ rūpavatītiādikā khemāya theriyā gāthā  
       Ayaṃ kira padumuttarassa bhagavato kāle haṃsavatīnagare parādhīnavuttikā paresaṃ 
 dāsī ahosi  Sā paresaṃ veyyāvaccakaraṇena jīvitaṃ kappentī ekadivasaṃ padumuttara 
 sammāsambuddhassa aggasāvakaṃ sujātattheraṃ piṇḍāya carantaṃ disvā tayo modake 
 datvā taṃ divasameva attano kese vissajjetvā therassa dānaṃ datvā anāgate 
 mahāpaññā buddhasāvikā bhaveyyanti patthanaṃ katvā yāvajīvaṃ kusaladhamme appamattā 
 hutvā devamanussesu saṃsarantī anukkamena chakāmāvacarānaṃ sakkādīnaṃ   tesaṃ tesaṃ 
 devarājūnaṃ mahesibhāvena upapannā manussalokepi anekavāraṃ cakkavattīnaṃ maṇḍala 
 rājūnañca mahesibhāvaṃ upagatā mahāsampattiyo anubhavitvā vipassissa bhagavato kāle 
 manussaloke uppajjitvā viññutaṃ patvā satthu santike dhammaṃ sutvā 
 paṭiladdhasaṃvegā pabbajitvā dasavassasahassāni brahmacariyaṃ carantī bahussutā dhammakathikā 
 hutvā bahujanassa dhammakathanādinā paññāsaṃvattaniyakammaṃ katvā tato cutā   sugatīsuyeva 
 saṃsarantī imasmiṃ kappe bhagavato ca kakusandhassa bhagavato ca konāgamanassa kāle 
 vibhavasampanne kule nibbattitvā viññutaṃ patvā mahantaṃ saṃghārāmaṃ kāretvā 
 buddhappamukhassa bhikkhusaṃghassa niyyādesi  
  Footnote    cha Ma  chakāmasagge    cha Ma  cavitvā 
  
  
 page     
       Bhagavato pana kassapadasabalassa kāle kikissa kāsirañño sabbajeṭṭhikā samaṇī 
 nāma dhītā hutvā satthu santike dhammaṃ sutvā paṭiladdhasaṃvegā agāreyeva ṭhitā 
 vīsativassasahassāni komāribrahmacariyaṃ carantī samaṇaguttādīhi attano bhaginīhi saddhiṃ 
 ramaṇīyaṃ pariveṇaṃ kāretvā buddhappamukhassa bhikkhusaṃghassa niyyādesi  Evameva sā   
 tattha tattha bhave āyatanagataṃ uḷāraṃ puññakammaṃ katvā sugatīsuyeva saṃsaritvā 
 imasmiṃ buddhuppāde maddaraṭṭhe   sāgalanagare rājakule nibbatti  khemātissā nāmaṃ 
 ahosi  Suvaṇṇavaṇṇā kañcanasannibhattacā  Sā vayappattā bimbisārarañño gehaṃ 
 gatā satthari veḷuvane viharante rūpamattā hutvā rūpe dosaṃ dassetīti satthu 
 dassanāya na gacchati  
       Rājā manussehi veḷuvanassa vaṇṇe pakāsāpetvā deviyā vihāradassanāya cittaṃ 
 uppādesi  Atha devī vihāraṃ passissāmīti rājānaṃ paṭipucchi  Rājā vihāraṃ 
 gantvā satthāraṃ adisvā āgantuṃ na labhissasīti vatvā purisānaṃ saññaṃ adāsi 
 balakkārenapi deviṃ dasabalaṃ dassethāti  Devī vihāraṃ gantvā divasabhāgaṃ khepetvā 
 nivattentī satthāraṃ adisvāva gantuṃ āraddhā  Atha naṃ rājapurisā anicchantimpi 
 satthu santikaṃ nayiṃsu  Satthā taṃ āgacchantiṃ disvā iddhiyā devaccharāsadisaṃ 
 itthiṃ nimminitvā tālapaṇṇaṃ gahetvā bījayamānaṃ akāsi  Khemādevī taṃ disvā 
 cintesi evarūpā nāma devaccharapaṭibhāgā itthī   bhagavato avidūre tiṭṭhati  
 ahaṃ etāsaṃ paricārikatāyapi nappahomi  manampi nikkāraṇā pāpacittassa vasena 
 naṭṭhāti nimittaṃ gahetvā tameva itthiṃ olokayamānā aṭṭhāsi  Athassā 
 passantiyāva satthu adhiṭṭhānabalena sā itthī paṭhamavayaṃ atikkamma majjhimavayampi 
 atikkamma pacchimavayaṃ patvā khaṇḍadantā palitakesā valittacā hutvā saddhiṃ 
 tālapaṇṇena parivattitvā pati  Tato taṃ disvā   khemā katādhikārattā evaṃ cintesi 
  Footnote    Sī  evamesā  cha Ma  ayaṃ pāṭho na dissati   Sī  magadharaṭṭhe   cha Ma  itthiyo 
    cha Ma  ime pāṭhā na dissanti 
  
  
 page     
 evaṃvidhampi sarīraṃ īdisaṃ vipattiṃ pāpuṇi  mayhampi sarīraṃ evaṃgatikameva 
 bhavissatīti  Athassa cittavāraṃ ñatvā satthā  
                   ye rāgarattānupatanti sotaṃ 
                    sayaṃ kataṃ makkaṭakova jālaṃ 
                    etampi chetvāna paribbajanti   
                    anapekkhito kāmasukhaṃ   pahāyāti 
 gāthamāha  Sā gāthāpariyosāne saha paṭisambhidāhi arahattaṃ pāpuṇīti aṭṭhakathāsu 
 āgataṃ  Apadāne pana imaṃ gāthaṃ sutvā sotāpattiphale patiṭṭhitā rājānaṃ 
 anujānāpetvā pabbajitvā arahattaṃ pāpuṇīti āgataṃ  Tatthāyaṃ apadānapāḷi    
              padumuttaro nāma jino         sabbadhammesu cakkhumā 
               ito satasahassamhi            kappe uppajji nāyako  
               Tadāhaṃ haṃsavatiyaṃ              jātā seṭṭhikule ahuṃ 
               nānāratanapajjote           mahāsukhasamappitā  
               Upetvā taṃ mahāvīraṃ          assosiṃ dhammadesanaṃ 
               tato jātappasādāhaṃ          upemi saraṇaṃ jinaṃ  
               Mātaraṃ pitarañcāhaṃ            āyācitvā vināyakaṃ 
               nimantayitvā sattāhaṃ          bhojayiṃ sahasāvakaṃ  
               Atikkante ca sattāhe        mahāpaññānamuttamaṃ 
               bhikkhuniṃ etadaggamhi           ṭhapesi narasārathi  
  Footnote    Sī  vajanti dhīrā  khu dha             Sī  sabbadukkhaṃ  
  khu dha             khu apa           
  
  
 page     
               Taṃ sutvā muditā hutvā        puna tassa mahesino 
               kāraṃ katvāna taṃ ṭhānaṃ         paṇipacca paṇīdahiṃ  
               Tato maṃ sa   jino āha      sijjhataṃ paṇidhī tava 
               sasaṃghe me kataṃ kāraṃ          appameyyaphalaṃ tayā  
               Satasahassito kappe           okkākakulasambhavo 
               gotamo nāma gottena        satthā loke bhavissati  
               Tassa dhammesu dāyādā        orasā dhammanimmitā 
               etadaggamanuppattā           khemā nāma bhavissati  
               Tena kammena sukatena         cetanāpaṇidhīhi ca 
               jahitvā mānusaṃ dehaṃ          tāvatiṃsūpagā ahaṃ  
               Tato cutā yāmamagaṃ           tatohaṃ tusitaṃ gatā 
               tato ca nimmānaratiṃ           vasavattipuraṃ tato  
               Yattha yatthūpapajjāmi           tassa kammassa vāhasā 
               tattha tattheva rājūnaṃ          mahesittamakārayiṃ  
               Tato cutā manussatte         rājūnaṃ cakkavattinaṃ 
               maṇḍalīnañca rājūnaṃ            mahesittamakārayiṃ  
               Sampattiṃ anubhotvāna          devesu mānusesu   ca 
               sabbattha sukhitā hutvā         nekakappesu saṃsariṃ  
               Ekanavutito kappe           vipassī lokanāyako 
               uppajji cārudassano          sabbadhammavipassako  
  Footnote    cha Ma  tato mama    cha Ma  manujesu 
  
  
 page     
               Tamahaṃ lokanāyakaṃ             upetvā narasārathiṃ 
               dhammaṃ bhaṇitaṃ suṇitvā           pabbajiṃ anagāriyaṃ  
               Dasavassasahassāni             tassa vīrassa sāsane 
               brahmacariyaṃ caritvāna          yuttayogā bahussutā  
               Paccayākārakusalā            catusaccavisāradā 
               nipuṇā cittakathikā            satthusāsanakārikā  
               Tato cutāhaṃ tusitaṃ            upapannā yasassinī 
               abhibhosiṃ   tahiṃ aññe        brahmacārīphalenahaṃ  
               Yattha yatthūpapannāhaṃ           mahābhogā mahaddhanā 
               medhāvinī rūpavatī            vinītaparisāpi ca  
               Bhavāmi tena kammena          yogena jinasāsane 
               sabbā sampattiyo mayhaṃ        sulabhā manaso piyā  
               Yopi me bhavate bhattā        yattha yattha gatāyapi 
               vimāneti na maṃ koci          paṭipattibalena me  
               Imamhi bhaddake kappe         brahmabandhu mahāyaso 
               nāmena konāgamano          uppajji vadataṃ varo  
               Tadā hi bārāṇasiyaṃ           susamiddhakulappajā 
               dhanañjānī sumedhā ca          ahampi ca tayo janā  
               Saṃghārāmaṃ adāsimha           neke sahassike mune   
               saṃghassa ca vihārampi           uddissa kārikā mayaṃ  
  Footnote    cha Ma  abhibhomi    cha Ma  sīlavatī    cha Ma  dānasahāyikā pure 
  
  
 page     
               Tato cutā mayaṃ sabbā         tāvatiṃsūpagā ahuṃ 
               yasasā aggataṃ pattā          manussesu tatheva ca  
               Imasmiṃyeva kappamhi           brahmabandhu mahāyaso 
               kassapo nāma gottena        uppajji vadataṃ varo  
               Upaṭṭhāko mahesissa          tadā āsi narissaro 
               kāsirājā kikī nāma          bārāṇasipuruttame  
               Tassāsiṃ jeṭṭhikā dhītā        samaṇī iti vissutā 
               dhammaṃ sutvā jinaggassa         pabbajjaṃ samarocayiṃ  
               Anujāni na no tāto         agāreva tadā mayaṃ 
               vīsavassasahassāni             vicarimha atanditā  
               Komāribrahmacariyaṃ            rājakaññā sukhedhitā 
               buddhopaṭṭhānaniratā           muditā satta dhītaro  
               Samaṇī samaṇaguttā ca           bhikkhunī bhikkhudāsikā 
               dhammā ceva sudhammā ca        sattamī saṅghadāsikā  
               Ahaṃ uppalavaṇṇā ca           paṭācārā ca kuṇḍalā 
               kisāgotamī dhammadinnā         visākhā hoti sattamī  
               Kadāci so narādicco         dhammaṃ desesi abbhutaṃ 
               mahānidānasuttantaṃ            sutvā taṃ pariyāpuṇiṃ  
               Tehi kammehi sukatehi         cetanāpaṇidhīhi ca 
               jahitvā mānusaṃ dehaṃ          tāvatiṃsaṃ agañchahaṃ  
  
  
 page     
               Pacchime ca bhave dāni         sākalāyaṃ puruttame 
               rañño maddassa dhītāmhi        manāpā dayitā piyā  
               Saha me jātamattamhi          khemaṃ tamhi pure ahu 
               tato khemāti nāmaṃ me        guṇato upapajjatha  
               Yadāhaṃ yobbanaṃ pattā         rūpavaṇṇavibhūsitā   
               tadā adāsi maṃ tāto         bimbisārassa rājino  
               Tassāhaṃ suppiyā āsiṃ         rūpake lāyane ratā 
               rūpānaṃ dosavādīti            na upemi   mahādayaṃ  
               Bimbisāro tadā rājā        mamānuggahabuddhiyā 
               vaṇṇayitvā veḷuvanaṃ           gāyake gāpayī mamaṃ  
               Rammaṃ veḷuvanaṃ yena           na diṭṭhaṃ sugatālayaṃ 
               na tena nandanaṃ diṭṭhaṃ          iti maññāmhase   mayaṃ  
               Yena veḷuvanaṃ diṭṭhaṃ           naranandananandanaṃ 
               sudiṭṭhaṃ nandanaṃ tena           amarindasunandanaṃ  
               Vihāya nandanaṃ devā          otaritvā mahītalaṃ 
               rammaṃ veḷuvanaṃ disvā          na tappanti suvimhitā  
               Rājapuññena nibbattaṃ          buddhapuññena bhūsitaṃ 
               ko vattā tassa nissesaṃ       vanassa guṇasañcayaṃ  
               Taṃ sutvā vanasamiddhiṃ          mama sotamanoharaṃ 
               daṭṭhukāmā tamuyyānaṃ          rañño ārocayiṃ tadā  
  Footnote    cha Ma  rūpalāvaññabhūsitā    cha Ma  upesiṃ    cha Ma  maññāmase    cha Ma  vanasamiddhaṃ 
  
  
 page     
               Mahatā parivārena            tadā ca so mahīpati 
               maṃ pesesi tamuyyānaṃ          dassanāya samussukaṃ  
               Gaccha passa mahābhoge         vanaṃ nettarasāyanaṃ 
               yaṃ sadā bhāti siriyā          sugatābhānurañjitaṃ  
               Yadā ca piṇḍāya muni          giribbajapuruttamaṃ 
               paviṭṭhohaṃ tadāyeva           vanaṃ daṭṭhumupāgamiṃ  
               Tadā taṃ samphullavanaṃ          nānābhamarakujjitaṃ   
               kokilāgītasahitaṃ              mayūragaṇanaccitaṃ  
               Appasaddamanākiṇṇaṃ            nānācaṅkamabhūsitaṃ 
               kuṭimaṇḍapasaṅkiṇṇaṃ             yogīvaravirājitaṃ  
               Vicarantī amaññissaṃ            saphalaṃ nayanaṃ mamaṃ 
               tatthāpi taruṇaṃ bhikkhuṃ           yuttaṃ disvā vicintayiṃ  
               Īdise vipine ramme          ṭhitoyaṃ navayobbane 
               vasantamiva kantena            rūpena susamanvito  
               Nisinno rukkhamūlampi           muṇḍo saṅghāṭipāruto 
               jhāyate vatayaṃ bhikkhu           hitvā visayajaṃ ratiṃ  
               Nanunāma gahaṭṭhena            kāmaṃ bhutvā yathāsukhaṃ 
               pacchā jiṇṇena dhammoyaṃ        caritabbo subhaddako  
               Suññakanti viditvāna           gandhagehaṃ jinālayaṃ 
               upetvā jinamaddakkhaṃ          udayantaṃva bhākaraṃ  
  Footnote    cha Ma  phullavipinaṃ    cha Ma  nānābhamarakūjitaṃ 
  
  
 page     
               Ekakaṃ sukhamāsīnaṃ             vījamānaṃ varitthiyā 
               disvā nevaṃ vicintesiṃ         nāyaṃ lūkho narāsabho  
               Sā kaññā kanakābhāsā        padumānanalocanā 
               bimboṭṭhī kundadasanā          manonettarasāyanā  
               Hemadolā suvadanā          kamalākārasutthanī   
               vedimajjhāva sussoṇī          rambhoru cārubhūsanā  
               Rattaṃsakupasambyānā           nīlamaṭṭhanivāsanā 
               atappaneyyarūpena            sabbābharaṇamaṇḍitā    
               Disvā tamevaṃ cintesiṃ         ahoyamabhirūpinī 
               na mayānena nettena         diṭṭhapubbā kudācanaṃ  
               Tato jarābhibhūtā sā          vivaṇṇā vikatānanā 
               chinnadantā   setasirā       salālā vadanāsuci  
               Saṅkhittakaṇṇā setakkhī         lambāsubhapayodharā 
               valivitatasabbaṅgī              sirāvitatadehinī  
               Nataṅgā daṇḍadutiyā           upphāsulikatā kisā 
               pavedhamānā patitā           nissasantī muhuṃ muhuṃ  
               Tato me āsi saṃvego        abbhuto lomahaṃsano 
               dhiratthu rūpaṃ asuciṃ             ramante yattha bālisā  
               Tadā mahākāruṇiko           disvā saṃviggamānasaṃ 
               udaggacitto sumano          imā gāthā abhāsatha  
  Footnote    cha Ma  hemadolābhasavanā   cha Ma  kalikākārasutthanī   cha Ma  hāsabhāvasamanvitā 
    cha Ma  bhinnadantā   cha Ma  sugato 
  
  
 page     
               Āturaṃ asuciṃ pūtiṃ             passa kheme samussayaṃ 
               uggharantaṃ paggharantaṃ           bālānaṃ abhinanditaṃ  
               Asubhāya cittaṃ bhāvehi         ekaggaṃ susamāhitaṃ 
               sati kāyagatā tyatthu          nibbidā bahulā bhava  
               Yathā idaṃ tathā etaṃ          yathā etaṃ tathā idaṃ 
               ajjhattañca bahiddhā ca         kāye chandaṃ virājaya  
               Animittañca bhāvehi           mānānusayamujjaha 
               tato mānābhisamayā           upasantā carissasi  
                      Ye rāgarattānupatanti sotaṃ 
                      sayaṃ kataṃ makkaṭakova jālaṃ 
                      etampi chetvāna paribbajanti 
                      anapekkhino kāmasukhaṃ pahāya  
               Tato kallitacittaṃ maṃ           ñatvāna narasārathi 
               mahānidānaṃ desesi           suttantaṃ   vinayāya me  
               Sutvā suttantaseṭṭhaṃ taṃ        pubbasaññamanussariṃ 
               tattha ṭhitāvahaṃ santī           dhammacakkhuṃ visodhayiṃ  
               Nipatitvā mahesissa           pādamūlamhi tāvade 
               accayaṃ desanatthāya           idaṃ vacanamabraviṃ  
               Namo te sabbadassāvi         namo te karuṇālaya   
               namo te tiṇṇasaṃsāra          namo te amataṃ dada  
  Footnote    Ma  kallacittaṃ    cha Ma  karuṇākara 
  
  
 page     
               Diṭṭhigahanapakkhandā            kāmarāgavimohitā 
               tayā sammā upāyena         vinītā vinaye ratā  
               Adassanena vihitā           tādisānaṃ mahesinaṃ 
               anubhonti mahādukkhaṃ           sattā saṃsārasāgare  
               Yadāhaṃ lokasaraṇaṃ             araṇaṃ maraṇantaguṃ   
               nāddasāmi madhuratthaṃ          desessāmi   tamaccayaṃ  
               Mahāhitaṃ varadadaṃ              ahitoti visaṅkitā 
               nopesiṃ rūpaniratā            desessāmi tamaccayaṃ  
               Tadā madhuranigghoso           mahākāruṇiko jino 
               avoca tiṭṭha khemeti          siñcanto amatena maṃ  
               Tadā paṇamya sirasā           katvā ca naṃ padakkhiṇaṃ 
               gantvā disvā narapatiṃ         idaṃ vacanamabraviṃ  
               Aho sammā upāyo te       cintitoyamarindama 
               vanadassanakāmāya             diṭṭho nibbānato muni  
               Yadi te ruccate rāja         sāsane tassa tādino 
               pabbajissāmi rūpehaṃ           nibbinnā munivāṇinā  
               Añjaliṃ paggahetvāna          tadāha sa mahīpati 
               anujānāmi te bhadde         pabbajjā tava sijjhatu  
               Pabbajitvā tadā cāhaṃ         sattamāse   upaṭṭhite 
               dīpodayañca bhedañca           disvā saṃviggamānasā  
  Footnote    cha Ma  vibhogā    cha Ma  araṇantaguṃ    cha Ma  adūraṭṭhaṃ    cha Ma  desayāmi 
    cha Ma  aḍḍhamāse 
  
  
 page     
               Nibbinnā sabbasaṅkhāre        paccayākārakovidā 
               caturoghe atikkamma           arahattaṃ apāpuṇiṃ  
               Iddhīsu ca vasī āsiṃ           dibbāya sotadhātuyā 
               cetopariyañāṇassa            vasī cāpi bhavāmahaṃ  
               Pubbenivāsaṃ jānāmi          dibbacakkhu visodhitaṃ 
               sabbāsavaparikkhīṇā            natthi dāni punabbhavo  
               Atthadhammaniruttīsu             paṭibhāne tatheva ca 
               parisuddhaṃ mama ñāṇaṃ            uppannaṃ buddhasāsane  
               Kusalāhaṃ visuddhīsu             kathāvatthuvisāradā 
               abhidhammanayaññū ca             vasippattāmhi sāsane  
               Tato toraṇavatthusmiṃ           raññā kosalasāminā 
               pucchitā nipuṇe pañhe         byākarontī yathātathaṃ  
               Tadā sa rājā sugataṃ          upasaṅkamma pucchatha 
               tatheva buddho byākāsi        yathā te byākatā mayā  
               Jino tasmiṃ guṇe tuṭṭho        etadagge ṭhapesi maṃ 
               mahāpaññānamaggāti           bhikkhunīnaṃ naruttamo  
               Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā phalasukhena nibbānasukhena ca viharantiyā imissā theriyā 
 satipi aññāsaṃ khīṇāsavattherīnaṃ paññāvepullappattiyaṃ tattha pana katādhikārattāya 
 mahāpaññābhāvo pākaṭo ahosi  Tathā hi naṃ bhagavā jetavanamahāvihāre ariyagaṇa 
 majjhe nisinno paṭipāṭiyā bhikkhuniyo ṭhānantare ṭhapento etadaggaṃ bhikkhave 
  
  
 page     
 Mama sāvikānaṃ bhikkhunīnaṃ mahāpaññānaṃ yadidaṃ khemāti   mahāpaññatāya aggaṭṭhāne 
 ṭhapesi  Taṃ ekadivasaṃ aññatarasmiṃ rukkhamūle divāvihāraṃ nisinnaṃ māro pāpimā 
 taruṇarūpena upasaṅkamitvā kāmehi palobhento  
              daharā tvaṃ rūpavatī           ahampi daharo yuvā 
               pañcaṅgikena turiyena         ehi kheme ramāmhaseti 
 gāthamāha  
       Tassattho  kheme tvaṃ taruṇapattā  yobbane ṭhitā rūpasampannā  ahampi 
 taruṇo yuvā  tasmā mayaṃ yobbaññaṃ akhepetvā pañcaṅgikena turiyena vajjamānena 
 ehi kāmakhiḍḍāratiyā ramāma kīḷāmāti  
       Taṃ sutvā sā kāmesu sabbadhammesu ca attano virattabhāvaṃ tassa ca mārabhāvaṃ 
 attābhinivesesu sattesu attano thāmagataṃ appasādaṃ katakiccatañca pakāsentī  
              iminā pūtikāyena           āturena pabhaṅgunā 
               aṭṭiyāmi harāyāmi          kāmataṇhā samūhatā  
               Sattisūlūpamā kāmā          khandhāsaṃ adhikuṭṭanā 
               yaṃ tvaṃ kāmaratiṃ brūsi         aratī dāni sā mama  
               Sabbattha vihatā nandī         tamokkhandho padālito 
               evaṃ jānāhi pāpima         nihato tvamasi antaka  
               Nakkhattāni namassantā        aggiṃ paricaraṃ vane 
               yathābhuccamajānantā          bālā suddhimamaññatha  
  Footnote    aṅ ekaka          
  
  
 page     
               Ahañca kho namassantī         sambuddhaṃ purisuttamaṃ 
               pamuttā sabbadukkhehi         satthusāsanakārikāti 
 imā gāthā abhāsi  
       Tattha aggiṃ paricaraṃ vaneti tapovane aggihuttaṃ paricaranto  Yathābhuccamajānantāti 
 pavattiyo yathābhūtaṃ aparijānantā  Sesamettha heṭṭhā vuttanayattā uttānameva  
                      Khemātherīgāthāvaṇṇanā niṭṭhitā  
                          
                             Sujātātherīgāthāvaṇṇanā 
       alaṅkatā suvasanātiādikā sujātāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena sambhatavimokkhasambhārā hutvā imasmiṃ buddhuppāde sāketanagare 
 seṭṭhikule nibbattitvā vayappattā mātāpitūhi samānajātikassa seṭṭhiputtassa 
 dinnā hutvā patikulaṃ gatā tattha tena saddhiṃ sukhasaṃvāsaṃ vasantī ekadivasaṃ uyyānaṃ 
 gantvā nakkhattakīḷaṃ kīḷitvā parijanena saddhiṃ nagaraṃ āgacchantī añjanavane satthāraṃ 
 disvā pasannamānasā upasaṅkamitvā vanditvā ekamantaṃ nisīdi  Satthā tassā 
 anupubbikathaṃ kathetvā kallacittataṃ ñatvā upari sāmukkaṃsikaṃ dhammadesanaṃ pakāsesi  
 Sā desanāvasāne attano katādhikāratāya ñāṇaparipākagatattā ca satthu ca 
 desanāvilāsena yathānisinnāva saha paṭisambhidāhi arahattaṃ patvā satthāraṃ vanditvā 
 gehaṃ gantvā sāmikañca mātāpitaro ca anujānāpetvā satthu āṇāya bhikkhunupassayaṃ 
 gantvā bhikkhunīnaṃ santike pabbaji  Pabbajitvā ca attano paṭipattiṃ paccavekkhitvā 
 udānavasena  
  
  
 page     
              alaṅkatā suvasanā            mālinī candanokkhitā 
               sabbābharaṇasañchannā           dāsīgaṇapurakkhatā  
               Annaṃ pānaṃ ca ādāya         khajjaṃ bhojjaṃ anappakaṃ 
               gehato nikkhamitvāna          uyyānamabhihārayiṃ  
               Tattha ramitvā kīḷitvā         āgacchantī sakaṃ gharaṃ 
               vihāraṃ daṭṭhuṃ pāvisiṃ          sākete añjanaṃ vanaṃ  
               Disvāna lokapajjotaṃ          vanditvāna upāvisiṃ 
               so me dhammamadesesi         anukampāya cakkhumā  
               Sutvā ca kho mahesissa        saccaṃ sampaṭivijjhahaṃ 
               tattheva virajaṃ dhammaṃ           phusayiṃ amataṃ padaṃ  
               Tato viññātasaddhammā         pabbajiṃ anagāriyaṃ 
               tisso vijjā anuppattā       amoghaṃ buddhasāsananti 
 imā gāthā abhāsi  
       Tattha alaṅkatāti vibhūsitā  Taṃ pana alaṅkatākāraṃ dassetuṃ suvasanā 
 mālinī candanokkhitāti vuttaṃ  Tattha mālinīti mālādhārinī  Candanokkhitāti 
 candanānulittā  Sabbābharaṇasañchannāti hatthūpagādīhi sabbābharaṇehi alaṅkāravasena 
 sañchāditasarīRā  
       Annaṃ pānaṃ ca ādāya  khajjaṃ bhojjaṃ anappakanti sāliodanādiannaṃ 
 ambapānādipānaṃ piṭṭhakhādanīyādikhajjaṃ avasiṭṭhaṃ āhārasaṅkhātaṃ bhojjañca pahūtaṃ 
 gahetvā  Uyyānamabhihārayinti nakkhattakīḷāvasena uyyānaṃ upanesiṃ  annapānādiṃ 
 tattha ānetvā saha parijanena kīḷantī ramantī paricāresinti adhippāyo  
  Footnote    Ma  vihāraṃ dakkhiṃ pāvisiṃ  i  vihāraṃ daṭṭhuṃ pāvisiṃ 
  
  
 page     
       Sākete añjanaṃ vananti sāketasamīpe añjanavane vihāraṃ pāvisiṃ  
       Lokapajjotanti ñāṇapajjotena lokassa pajjotabhūtaṃ  
       Phusayinti phusiṃ  taṃ   adhigacchinti attho  Sesaṃ vuttanayameva  
                     Sujātātherīgāthāvaṇṇanā niṭṭhitā  
                           
                            Anopamātherīgāthāvaṇṇanā 
       ucce kuletiādikā anopamāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena vimuttiparipācanīye dhamme paribrūhitvā imasmiṃ 
 buddhuppāde sāketanagare meghissa   nāma seṭṭhino dhītā hutvā nibbatti  tassā 
 rūpasampattiyā anopamāti nāmaṃ ahosi  Tassā vayappattakāle bahū seṭṭhiputtā 
 rājamahāmattā rājāno ca pitu dūtaṃ pāhesuṃ attano dhītaraṃ anopamaṃ dehi  idañcidañca 
 te dassāmāti  Sā taṃ sutvā upanissayasampannatāya gharāvāsena mayhaṃ attho 
 natthīti satthu santikaṃ gantvā dhammaṃ sutvā ñāṇassa paripākaṃ gatattā 
 desanānusārena vipassanaṃ ārabhitvā taṃ ussukkāpentī maggapaṭipāṭiyā tatiyaphale 
 patiṭṭhāsi  Sā satthāraṃ pabbajjaṃ yācitvā satthu āṇāya bhikkhunupassayaṃ upagantvā 
 bhikkhunīnaṃ santike pabbajitvā sattame divase arahattaṃ sacchikatvā attano paṭipattiṃ 
 paccavekkhitvā udānavasena  
              ucce kule ahaṃ jātā       bahuvitte mahaddhane 
               vaṇṇarūpena sampannā         dhītā meghissa atrajā  
  Footnote    cha Ma  ayaṃ pāṭho na dissati    Sī  meghassa  cha Ma  majjhassa 
  
  
 page     
               Patthitā rājaputtehi         seṭṭhiputtehi gijjhitā 
               pitu me pesayī dūtaṃ          detha mayhaṃ anopamaṃ  
               Yattakaṃ tulitā esā         tuyhaṃ dhītā anopamā 
               tato aṭṭhaguṇaṃ dassaṃ          hiraññaṃ ratanāni ca  
               Sāhaṃ disvāna sambuddhaṃ        lokajeṭṭhaṃ anuttaraṃ 
               tassa pādāni vanditvā       ekamantaṃ upāvisiṃ  
               So me dhammamadesesi        anukampāya gotamo 
               nisinnā āsane tasmiṃ        phusayiṃ tatiyaṃ phalaṃ  
               Tato kesāni chetvāna       pabbajiṃ anagāriyaṃ 
               sājja   me sattamā ratti   yato taṇhā visositāti 
 imā gāthā abhāsi  
       Tattha ucce kuleti uḷāratame vessakule  Bahuvitteti alaṅkārādi 
 pahūtavittūpakaraṇe  Mahaddhaneti nidhānagatasseva cattārīsakoṭiparimāṇassa mahato dhanassa 
 atthibhāvena mahaddhane ahaṃ jātāti yojanā  Vaṇṇarūpena sampannāti vaṇṇasaṇṭhāna 
 sampannā   ceva rūpasampannā ca  siniddhavaṇṇā suddhapabhassarāya chaviyā sampattiyā   
 vatthābharaṇādisarīrāvayavasampattiyā ca samannāgatāti attho  Dhītā meghissa atrajāti 
 meghināmassa   seṭṭhino orasā dhītā  
       Patthitā rājaputtehīti kathaṃ nu kho taṃ labheyyāmāti rājakumārehi abhipatthitā  
 Seṭṭhiputtehi gijjhitāti tathā seṭṭhikumārehipi abhigijjhitā   paccāsiṃsitā    
 Detha mayhaṃ 
  Footnote    cha Ma  ajja    cha Ma  vaṇṇasampannā    cha Ma  siniddhabhāsurāya chavisampattiyā 
    cha Ma  majjhanāmassa    Sī  abhijjhitā    cha Ma  paccāsīsitā 
  
  
 page     
 Anopamanti rājaputtādayo detha mayhaṃ anopamaṃ detha mayhanti pitu santike 
 dūtaṃ pesayiṃsu  
       Yattakaṃ tulitā esāti tuyhaṃ dhītā anopamā yattakaṃ dhanaṃ agghatīti tulitā 
 lakkhaṇaññūhi paricchinnā  tato aṭṭhaguṇaṃ dassāmīti pitu me pesayi dūtanti 
 yojanā  Sesaṃ heṭṭhā vuttanayameva  
                     Anopamātherīgāthāvaṇṇanā niṭṭhitā  
                       
                         Mahāpajāpatigotamītherīgāthāvaṇṇanā 
       buddhavīra namo tyatthūtiādikā mahāpajāpatigotamiyā gāthā  
       Ayampi kira padumuttarassa bhagavato kāle haṃsavatīnagare kulagehe nibbattitvā 
 viññutaṃ patvā satthu santike dhammaṃ suṇantī satthāraṃ ekaṃ bhikkhuniṃ rattaññūnaṃ 
 aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthetvā   yāvajīvaṃ 
 dānādīni puññāni katvā kappasatasahassaṃ devamanussesu saṃsaritvā kassapassa ca 
 bhagavato antare amhākañca bhagavato buddhasuññe loke bārāṇasiyaṃ pañcannaṃ 
 dāsisatānaṃ jeṭṭhikā hutvā nibbatti  Atha sā vassūpanāyikasamaye pañca paccekabuddhe 
 nandamūlakapabbhārato isipatane otaritvā nagare piṇḍāya caritvā isipatanameva 
 gantvā vassūpanāyikasamaye kuṭiyā atthāya hatthakammaṃ pariyesante disvā tā 
 dāsiyo ca tāsaṃ attano attano ca sāmike samādapetvā   caṅkamanādi   parivāra 
 sampannā pañca kuṭiyo kāretvā mañcapīṭhapānīyaparibhojanīyabhājanādīni upaṭṭhapetvā 
 paccekabuddhe temāsaṃ tattheva vasanatthāya paṭiññaṃ kāretvā vārabhikkhaṃ paṭṭhapesuṃ  
  Footnote    Ma  i  paṭṭhapetvā    Ma  samādiyitvā    cha Ma  caṅkamādi    
  
  
 page     
 Yā attano vāradivase bhikkhaṃ dātuṃ na sakkoti  tassā sayaṃ sakagehato nīharitvā 
 deti  Evaṃ temāsaṃ paṭijaggitvā pavāraṇāya sampattāya ekekaṃ dāsiṃ   ekekaṃ 
 sāṭakaṃ vissajjāpesi  Pañca sāṭakasatāni   ahesuṃ  Tāni parivattāpetvā pañcannaṃ 
 paccekabuddhānaṃ ticīvarāni katvā adāsi  Paccekabuddhā tāsaṃ passantīnaṃyeva ākāsena 
 gandhamādanapabbataṃ agamaṃsu  
       Tāpi sabbā yāvajīvaṃ kusalaṃ katvā devaloke nibbattiṃsu  Tāsaṃ jeṭṭhikā 
 tato cavitvā bārāṇasiyā avidūre pesakāragāme pesakārajeṭṭhakassa gehe 
 nibbattitvā viññutaṃ patvā padumavatiyā putte pañcasate paccekabuddhe disvā 
 sampiyāyamānā sabbe vanditvā bhikkhaṃ adāsi  Te bhattakiccaṃ katvā gandhamādanameva 
 agamaṃsu  Sāpi yāvajīvaṃ kusalaṃ katvā devamanussesu saṃsarantī amhākaṃ satthu 
 nibbattito puretarameva devadahanagare mahāsuppabuddhassa gehe paṭisandhiṃ gaṇhi  
 gotamītissā gottāgatameva nāmaṃ ahosi  Mahāmāyāya kaniṭṭhabhaginī  Lakkhaṇapāṭhakāpi 
 imāsaṃ dvinnampi kucchiyaṃ vasitā dārakā cakkavattino bhavissantīti byākariṃsu  
 Suddhodanamahārājā vayappattakāle dvepi maṅgalaṃ katvā attano gharaṃ abhinesi  
       Aparabhāge amhākaṃ satthari uppajjitvā pavattitapavaradhammacakke anupubbena 
 tattha tattha veneyyānaṃ anuggahaṃ karonte vesāliṃ upanissāya kūṭāgārasālāyaṃ 
 viharante suddhodanamahārājā setacchattassa heṭṭhā arahattaṃ sacchikatvā parinibbāyi  
 Atha mahāpajāpatigotamī pabbajitukāmā hutvā satthāraṃ ekavāraṃ pabbajjaṃ yācamānā 
 alabhitvā dutiyavāraṃ kese chindāpetvā kāsāyāni acchādetvā kalahavivāda 
 suttantadesanāya pariyosāne   nikkhamitvā pabbajitukāmānaṃ pañcasatānaṃ sakyakumārānaṃ 
 pādaparicārikāhi saddhiṃ vesāliṃ gantvā ānandattheraṃ satthāraṃ yācāpetvā aṭṭhahi 
 garudhammehi   pabbajjañca upasampadañca paṭilabhi  Itarā pana sabbāpi ekato 
 upasampannā ahesuṃ  Ayamettha saṅkhepo  vitthārato panetaṃ vatthu pāḷiyaṃ   āgatameva  
  Footnote    Sī  ekekā dāsī    cha Ma  pañcathūlasāṭakasatāni    khu su           
    aṅ aṭṭhaka              vi cūḷa           aṅ aṭṭhaka           
  
  
 page     
       Evaṃ upasampannā pana mahāpajāpatigotamī satthāraṃ upasaṅkamitvā abhivādetvā 
 ekamantaṃ aṭṭhāsi  Athassā satthā dhammaṃ desesi  Sā satthu santike kammaṭṭhānaṃ 
 gahetvā bhāvanamanuyuñjantī nacirasseva abhiññāpaṭisambhidāparivāraṃ arahattaṃ pāpuṇi  
 Sesā pana pañcasatā bhikkhuniyo nandakovādapariyosāne   chaḷabhiññā ahesuṃ  Athekadivasaṃ 
 satthā jetavane mahāvihāre ariyagaṇamajjhe nisinno bhikkhuniyo ṭhānantare ṭhapento 
 mahāpajāpatigotamiṃ rattaññūnaṃ bhikkhunīnaṃ aggaṭṭhāne ṭhapesi  Sā phalasukhena nibbānasukhena 
 ca vītināmentī kataññutāya ṭhatvā ekadivasaṃ satthu guṇābhitthavanapubbakaupakāraka 
 vibhāvanāmukhena   aññaṃ byākarontī  
              buddhavīra namo tyatthu       sabbasattānamuttama 
               yo maṃ dukkhā pamocesi     aññañca bahukaṃ janaṃ  
               Sabbadukkhaṃ pariññātaṃ        hetutaṇhā visositā 
               bhāvitaṭṭhaṅgiko   maggo   nirodho phusito mayā  
               Mātā putto pitā bhātā   ayyakā ca pure ahuṃ 
               yathābhuccaṃ ajānantī        saṃsariṃhaṃ anibbisaṃ  
               Diṭṭho hi me so bhagavā    antimoyaṃ samussayo 
               vikkhīṇo jātisaṃsāro       natthi dāni punabbhavo  
               Āraddhavīriye pahitatte     niccaṃ daḷhaparakkame 
               samagge sāvake passe     esā buddhāna vandanā  
               Bahūnaṃ vata atthāya         māyā janayi gotamaṃ 
               byādhimaraṇatunnānaṃ         dukkhakkhandhaṃ byapānudīti 
 imā gāthā abhāsi  
  Footnote    Ma u             Sī    pubbaṅgamūpakāravibhāvanāmukhena 
    Sī  Ma  i  ariyaṭṭhaṅgiko  cha  bhāvito aṭṭhaṅgiko 
  
  
 page     
       Tattha buddhavīrāti catusaccabuddhesu vīra  sabbabuddhā hi   uttamavīriyehi 
 catusaccabuddhehi vā catubbidhasammappadhānavīriyanipphattiyā vijitavijayattā vīrā nāma  
 Bhagavā pana vīriyapāramipāripūriyā caturaṅgasamannāgatavīriyādhiṭṭhānena sātisayacatubbidha 
 sammappadhānakiccanipphattiyā tassā ca veneyyasantāne sammadeva patiṭṭhāpitattā 
 visesato vīriyayuttatāya vīroti vattabbataṃ arahati  Namo tyatthūti namo namakkāro te 
 hotu  Sabbasattānamuttamāti apadādibhedesu sattesu sīlādiguṇehi uttama bhagavā  
 Tadekadesaṃ satthupakāraguṇaṃ dassetuṃ yo maṃ dukkhā pamocesi  aññañca bahukaṃ jananti 
 vatvā attano dukkhā pamuttabhāvaṃ   vibhāventī sabbadukkhanti gāthamāha  
       Puna yato pamocesi  taṃ vaṭṭadukkhaṃ ekadesena dassentī mātā puttoti 
 gāthamāha  Tattha mātā puttotiādimhi yasmiṃ bhave ekassa mātā ahosi  Tato 
 aññasmiṃ bhave tasseva putto  tato aññasmiṃ bhave pitā  bhātā ahūti attho  
 Yathābhuccaṃ ajānantīti pavattihetuādiṃ yathābhūtaṃ anavabujjhantī  Saṃsariṃhaṃ anibbisanti 
 saṃsārasamudde patiṭṭhaṃ avindantī alabhantī vā bhavādīsu aparāparuppattivasena saṃsariṃ 
 ahanti kathentī āha mātā puttotiādiṃ  Yasmiṃ bhave etassa mātā ahosi  
 tato aññasmiṃ bhave tasseva putto  tato aññasmiṃ bhave pitā bhātā ahūti 
 attho  
       diṭṭho hi meti gāthāyapi attano dukkhato pamuttabhāvameva vibhāveti  
 Tattha diṭṭho hi me so bhagavāti so bhagavā sammāsambuddho attanā diṭṭha 
 lokuttaradhammadassanena ñāṇacakkhunā mayā paccakkhato diṭṭho  Yo hi dhammaṃ passati  
 so bhagavantaṃ passati nāma  Yathāha yo kho vakkali dhammaṃ passati  so maṃ 
 passatītiādiṃ    
  Footnote    Sī  sabbaññubuddhā hi  Ma  i  buddho hutvā    Sī  i  dukkarapamuttabhāvaṃ 
    saṃ kha         
  
  
 page     
       Āraddhavīriyeti paggahitavīriye  Pahitatteti nibbānaṃ pesitacitte  Niccaṃ 
 daḷhaparakkameti apattassa pattiyā pattassa vepullatthāya phalasamāpattatthāya ca sabbakālaṃ 
 thiraparakkame  Samaggeti sīladiṭṭhisāmaññena saṃhatabhāvena samagge  Satthudesanāya 
 savanante jātattā sāvake    ime maggaṭṭhā ime phalaṭṭhāti yāthāvato passati  
 Esā buddhāna vandanāti yā satthu dhammasarīrabhūtassa ariyasāvakānaṃ ariyabhāvabhūtassa 
 ca lokuttaradhammassa attapaccakkhakiriyā  esā sammāsambuddhānaṃ sāvakabuddhānañca 
 vandanā yāthāvato guṇaninnatā  
       bahūnaṃ vata atthāyāti osānagāthāyapi satthu lokassa bahūpakārataṃyeva 
 vibhāveti  Yaṃ panettha atthato na vibhattaṃ  taṃ suviññeyyameva  
       Athekadā mahāpajāpatigotamī satthari vesāliyaṃ viharante mahāvane kūṭāgāra 
 sālāyaṃ sayaṃ vesāliyaṃ bhikkhunupassaye viharantī pubbaṇhasamayaṃ vesāliyaṃ piṇḍāya 
 caritvā bhattaṃ bhuñjitvā attano divāṭṭhāne yathāparicchinnakālaṃ phalasamāpattisukhena 
 vītināmetvā phalasamāpattito vuṭṭhāya attano paṭipattiṃ paccavekkhitvā somanassajātā 
 attano āyusaṅkhāre āvajjentī tesaṃ khīṇabhāvaṃ ñatvā evaṃ cintesi yannūnāhaṃ 
 vihāraṃ gantvā bhagavantaṃ anujānāpetvā attano   manobhāvanīye ca there sabbeva 
 sabrahmacariye āpucchitvā idheva āgantvā parinibbāyeyyanti  Yathā ca theriyā  
 evaṃ tassā parivārabhūtānaṃ pañcannampi bhikkhunisatānaṃ parivitakko ahosi  Tena 
 vuttaṃ apadāne    
              ekadā lokapajjoto         vesāliyaṃ mahāvane 
              kūṭāgāresu sālāya         vasate narasārathi  
               Tadā jinassa mātucchā         mahāgotami bhikkhunī 
               tahiṃyeva   pure ramme       vasī bhikkhunupassaye  
  Footnote    Sī  i  sāvaketi    cha Ma  ayaṃ pāṭho na dissati    khu apa          
     cha Ma  kūṭāgāre susālāyaṃ    cha Ma  tahiṃ kate 
  
  
 page     
               Bhikkhunīhi vimuttāhi            satehi saha pañcahi 
               rahogatāya tassevaṃ           cittassāpi   vitakkitaṃ  
               Buddhassa parinibbānaṃ           sāvakaggayugassa vā 
               rāhulānandanandānaṃ           nāhaṃ lacchāmi passituṃ  
               Buddhassa parinibbānā          sāvakaggayugassa vā 
               mahākassapanandānaṃ            ānandarāhulāna ca  
               Paṭikaccāyusaṅkhāraṃ            osajjitvāna nibbutiṃ 
               gaccheyyaṃ lokanāthena         anuññātā mahesinā  
               Tathā pañcasatānampi           bhikkhunīnaṃ vitakkitaṃ 
               āsi khemādikānampi          etadeva vitakkitaṃ  
               Bhūmicālo tadā āsi          nāditā devadundubhī 
               upassayādhivatthāyo           devatā sokapīḷitā  
               Vilapantā sakaruṇaṃ            tatthassūni pavattayuṃ 
               sabbā   bhikkhuniyo tāhi      upagantvāna gotamiṃ  
               Nipacca sirasā pāde          idaṃ vacanamabravuṃ 
               tattha toyalavāsittā          mayamayye rahogatā  
               Sā calā calitā bhūmi          nāditā devadundubhī 
               paridevā ca suyyante         kimatthaṃ nūna gotamī  
               Tadā avoca sā sabbaṃ         yathāparivitakkitaṃ 
               tatopi   sabbā āhaṃsu       yathāparivitakkitaṃ  
  Footnote    cha Ma  i  citassāsi    cha Ma  sukaruṇaṃ    cha Ma  mittā    cha Ma  tāyopi 
  
  
 page     
               Yadi te rucitaṃ ayye          nibbānaṃ paramaṃ sivaṃ 
               nibbāyissāma sabbāpi         buddhānuññātapubbake    
               Mayaṃ sahāva nikkhantā          gharāpi ca bhavāpi ca 
               sahāyeva gamissāma           nibbānaṃ puramuttamaṃ    
               Nibbānāya vajantīnaṃ           kiṃ vakkhāmīti sā vadaṃ 
               saha sabbāhi niggañchi          bhikkhunīnilayā tadā  
               Upassaye yādhivatthā          devatā tā khamantu me 
               bhikkhunīnilayassedaṃ             pacchimaṃ dassanaṃ mama  
               Na jarā maccu vā yattha        appiyehi samāgamo 
               piyehi na viyogotthi          taṃ vajjiyaṃ   asaṅkhataṃ  
               Avītarāgā taṃ sutvā          vacanaṃ sugatorasā 
               sokaṭṭā parideviṃsu           aho no appapuññatā  
               Bhikkhunīnilayo suñño           bhūto tāhi vinā ayaṃ 
               pabhāte viya tārāyo         na dissanti jinorasā  
               Nibbānaṃ gotamī yāti          satehi saha pañcahi 
               nadīsatehiva saha              gaṅgā pañcahi sāgaraṃ  
               Rathiyāya vajantiyo            disvā saddhā upāsikā 
               gharā nikkhamma pādesu         nipacca idamabravuṃ  
               Pasīdassu mahābhoge           anāthāyo vihāya no 
               tayā na yuttā nibbātuṃ        icchaṭṭā vilapiṃsu tā  
  Footnote    cha Ma  buddhānuññāya subbate    cha Ma  padamuttamaṃ    cha Ma  vajissaṃ 
  
  
 page     
               Tāsaṃ sokapahānatthaṃ           avoca madhuraṃ giraṃ 
               ruditena alaṃ puttā           hāsakāloyamajja vo  
               Pariññātaṃ mayā dukkhaṃ          dukkhahetu vivajjito 
               nirodho me sacchikato         maggo cāpi subhāvito  
               Pariciṇṇo mayā satthā         kataṃ buddhassa sāsanaṃ 
               ohito garuko bhāro         bhavanetti samūhatā  
               Yassatthāya pabbajitā          agārasmānagāriyaṃ 
               so me attho anuppatto      sabbasaṃyojanakkhayo  
               Buddho tassa ca saddhammo       anūno yāva tiṭṭhati 
               nibbātuṃ tāva kālo me       mā maṃ socatha puttikā  
               Koṇḍaññānandanandādī         tiṭṭhanti rāhulo jino 
               sukhito sahito saṃgho           hatadappāva   titthiyā  
               Okkākavaṃsassa yaso          ussito māramaddano 
               nanu sampattikālo   me      nibbānatthāya puttikā  
               Cirappabhūti yaṃ mayhaṃ            patthitaṃ ajja sijjhate 
               ānandabherikāloyaṃ           kiṃ vo assūhi puttikā  
               Sace mayi dayā atthi          yadi catthi kataññutā 
               saddhammaṭṭhitiyā sabbā         karotha vīriyaṃ daḷhaṃ  
               Thīnaṃ adāsi pabbajjaṃ           sambuddho yācito mayā 
               tasmā yathāhaṃ nandissaṃ         tathā tamanutiṭṭhatha  
  Footnote    cha Ma  hatadabbā ca    cha Ma  sampati kālo 
  
  
 page     
               Tā evamanusāsitvā          bhikkhunīhi purakkhatā 
               upecca buddhaṃ vanditvā        idaṃ vacanamabravi  
               Ahaṃ sugata te mātā          tvaṃ ca vīra pitā mama 
               saddhammasukhada nātha            tayi jātāmhi gotama  
               Saṃvaddhitoyaṃ sugata             rūpakāyo mayā tava 
               ānandiyo   dhammakāyo      mama saṃvaddhito tayā  
               Muhuttaṃ taṇhāsamaṇaṃ            khīraṃ tvaṃ pāyito mayā 
               tayāhaṃ santamaccantaṃ           dhammakhīraṃ hi pāyitā  
               Bandhanārakkhane mayhaṃ          anaṇo   tvaṃ mahāmune 
               puttakāmitthiyo   yācaṃ       labhanti tādisaṃ sutaṃ  
               Mandhātādinarindānaṃ           yā mātā sā bhavaṇṇave 
               nimuggāhaṃ tayā putta          tāritā bhavasāgaRā  
               Rañño mātā mahesīti         sulabhaṃ nāmamitthinaṃ 
               buddhamātāti yaṃ nāmaṃ          etaṃ paramadullabhaṃ  
               Tañca laddhaṃ mahāvīra           paṇidhānaṃ mamaṃ tayā 
               anukaṃ vā mahantaṃ vā          taṃ sabbaṃ pūritaṃ mayā  
               Parinibbātumicchāmi            vihāyemaṃ kaḷevaraṃ 
               anujānāhi me vīra           dukkhantakara nāyaka  
               Cakkaṅkusadhajākiṇṇe           pāde kamalakomale 
               pasārehi paṇāmaṃ te          karissaṃ puttapemahaṃ    
  Footnote    cha Ma  anindito    cha Ma  aṇaṇo    cha Ma  puttakāmā thiyo    cha Ma  puttauttame 
  
  
 page     
               Suvaṇṇarāsisaṅkāsaṃ            sarīraṃ kuru pākaṭaṃ 
               katvā dehaṃ sudiṭṭhante        santiṃ gacchāmi nāyaka  
               Dvattiṃsalakkhaṇūpetaṃ            suppabhālaṅkataṃ tanuṃ 
               sañjhāghanāva bālakkaṃ          mātucchaṃ dassayī jino  
               Phullāravindasaṅkāse          taruṇādiccasappabhe 
               cakkaṅkite pādatale          tato sā sirasā pati  
               Paṇamāmi narādicca            ādiccakulaketukaṃ 
               pacchime maraṇe mayhaṃ          na taṃ ikkhāmahaṃ puna  
               Itthiyo nāma lokagga         sabbadosākarā matā 
               yadi ko catthi doso me       khamassu karuṇākara  
               Itthikānañca pabbajjaṃ          yamahaṃ   yāciṃ punappunaṃ 
               tattha ce atthi doso me      taṃ khamassu narāsabha  
               Mayā bhikkhuniyo vīra           tavānuññāya sāsitā 
               tattha ce atthi dunnītaṃ         taṃ khamassu khamādhiti    
               Akkhante nāma khantabbaṃ        kiṃ bhave guṇabhūsane 
               kimuttaraṃ te vakkhāmi          nibbānāya vajantiyā  
                        Suddhe anūne mama bhikkhusaṃghe 
                        lokā ito nissarituṃ khamante 
                        pabhātakāle byasanaṅgatānaṃ 
                        disvāna niyyāti hi   candalekhā  
  Footnote    cha Ma  haṃ taṃ    cha Ma  khamādhipa    cha Ma  niyyātiva 
  
  
 page     
                        Tadetarā bhikkhuniyo jinaggaṃ 
                        tārāva candānugatā sumeruṃ 
                        padakkhiṇaṃ katva   nipacca pāde 
                        ṭhitā mukhantaṃ samudikkhamānā  
                        Na tittipubbaṃ tava dassanena 
                        cakkhuṃ na sotaṃ tava bhāsitena 
                        cittaṃ mamaṃ kevalamekameva 
                        pappuyya taṃ dhammarasena titti  
               Nadato parisāyaṃ te            vāditabbapahārino 
               ye te dakkhanti vadanaṃ          dhaññā te narapuṅgava  
               Dīghaṅgulī tambanakhe             subhe āyatapaṇhike 
               ye pāde paṇamāyanti         tepi dhaññā guṇandhara  
               Madhurāni pahaṭṭhāni             dosagghāni hitāni ca 
               ye te vākyāni suṇanti       tepi dhaññā naruttama  
               Dhaññāhante mahāvīra           pādapūjanatapparā 
               tiṇṇasaṃsārakantārā            suvākyena sirīmato  
               Tato sā anusāvetvā         bhikkhusaṃghampi subbatā 
               rāhulānandanande ca           vanditvā idamabravi  
               Āsīvisālayasame              rogāvāse kaḷevare 
               nibbiṇṇā   dukkhasaṅghāṭe      jarāmaraṇagocare  
  Footnote    cha Ma  kacca    cha Ma  paṇamissanti    cha Ma  suyyanti    cha Ma  nibbindā 
  
  
 page     
               Nānākalimalākiṇṇe            parāyatte nirīhake 
               tena nibbātumicchāmi           anumaññatha puttakā  
               Nando rāhulabhaddo ca          vītasokā nirāsavā 
               ṭhitācalā dhitī vīrā           dhammatamanucintayuṃ  
               Dhiratthu saṅkhataṃ lolaṃ            asāraṃ kadalūpamaṃ 
               māyāmarīcisadisaṃ               ittaraṃ anavaṭṭhitaṃ  
               Yattha nāma jinassāyaṃ           mātucchā buddhaposikā 
               gotamī nidhanaṃ yāti             aniccaṃ sabbasaṅkhataṃ  
               Ānando ca tadā sekho        kaniṭṭho   jinavacchalo 
               tatthassūni karonto so         karuṇaṃ paridevati  
               Bhāsantī   gotamī yāti        nūna buddhopi nibbutiṃ 
               gacchati nacireneva             aggi viya nirindhano  
               Evaṃ vilāpamānaṃ taṃ            ānandaṃ āha gotamī 
               sutisāgaragambhīraṃ              buddhopaṭṭhānatapparaṃ    
               Na yuttaṃ socituṃ putta           hāsakāle upaṭṭhite 
               tayā me saraṇaṃ putta           nibbānaṃ tamupāgataṃ  
               Tayā tāta samajjhiṭṭho          pabbajjaṃ anujāni no 
               mā putta vimano hohi          saphalo te parissamo  
               Yaṃ na diṭṭhaṃ purāṇehi           titthikācariyehi ca 
               taṃ padaṃ sukumārīhi              sattavassāhi veditaṃ  
  Footnote    cha Ma  ṭhitācalaṭṭhiti thirā    cha Ma  sokaṭṭo    cha Ma  hā santiṃ 
    cha Ma  sutasāgaragambhīra    cha Ma  buddhopaṭṭhāna tappara 
  
  
 page     
               Buddhasāsanapāleta            pacchimaṃ dassanaṃ tava 
               tattha gacchāmahaṃ putta           gato yattha na dissate  
               Kadāci dhammaṃ desento         khipī lokagganāyako 
               tadāhaṃ āsiṃsavācaṃ             avocaṃ anukampikā  
               Ciraṃ jīva mahāvīra              kappaṃ tiṭṭha mahāmune 
               sabbalokahitatthāya             bhavassu ajarāmaro  
               Taṃ tathāvādiniṃ buddho           mamaṃ so etadabravi 
               na hevaṃ vandiyā buddhā         yathā vandasi gotamī  
               Kathaṃ carahi sabbaññū             vanditabbā tathāgatā 
               kathaṃ avandiyā buddhā           taṃ me akkhāhi pucchito  
               Āraddhavīriye pahitatte         niccaṃ daḷhaparakkame 
               samagge sāvake passa          etaṃ buddhāna vandanaṃ  
               Tato upassayaṃ gantvā          ekikāhaṃ vicintayiṃ 
               samaggaṃ parisaṃ nātho            rodhesi tibhavantago  
               Handāhaṃ parinibbissaṃ            mā vipattitamaddasaṃ 
               evāhaṃ cintayitvāna           disvāna isisattamaṃ  
               Parinibbānakālaṃ me            ārocemi   vināyakaṃ 
               tato so samanuññāsi           kālaṃ jānāhi gotamī  
               Kilesā jhāpitā mayhaṃ          bhavā sabbe samūhatā 
               nāgīva   bandhanaṃ chetvā       viharāmi anāsavā  
  Footnote    ka  buddhasāsanapāletā    cha Ma  ārocesiṃ    cha Ma  nāgova 
  
  
 page     
               Svāgataṃ vata me āsi          buddhaseṭṭhassa   santike 
               tisso vijjā anuppattā        kataṃ buddhassa sāsanaṃ  
               Paṭisambhidā catasso            vimokkhāpi ca aṭṭhime 
               chaḷabhiññā sacchikatā            kataṃ buddhassa sāsanaṃ  
               Thīnaṃ dhammābhisamaye             ye bālā vimatiṃ gatā 
               tesaṃ diṭṭhippahānatthaṃ           iddhiṃ dassehi gotamī  
               Tadā nipacca sambuddhaṃ           uppatitvāna ambaraṃ 
               iddhī anekā dassesi          buddhānuññāya gotamī  
               Ekikā bahudhā āsi           bahudhā cekikā tathā 
               āvibhāvaṃ tirobhāvaṃ            tirokuḍḍaṃ   tironagaṃ  
               Asajjamānā agamā            bhūmiyampi nimujjatha 
               abhijjamāne udake            agañchi mahiyā yathā  
               Sakuṇīva tathākāse             pallaṅkena kamī tadā 
               vasaṃ vattesi kāyena           yāva brahmanivesanaṃ  
               Sineruṃ daṇḍaṃ katvāna           chattaṃ katvā mahāmahiṃ 
               samūlaṃ parivattetvā            dhārayaṃ caṅkamī nabhe  
               Chassūrodayakāleva             lokañcākāsi dhūmikaṃ 
               yugante viya taṃ lokaṃ          jālāmālākulaṃ akā  
               Muccalindaṃ mahāselaṃ            merumūlanadantare 
               sāsapāriva sabbāni            ekenaggaṇhi muṭṭhinā  
  Footnote    cha Ma  mama buddhassa    cha Ma  tirokuṭṭaṃ    cha Ma  viya lokaṃ sā 
  
  
 page     
               Aṅgulaggena chādesi           bhākaraṃ sanisākaraṃ 
               candasūrasahassāni              āveḷamiva dhārayi  
               Catusāgaratoyāni              dhārayī ekapāṇinā 
               yugantajaladākāraṃ              mahāvassaṃ pavassatha  
               Cakkavattiṃ saparisaṃ              māpayī sā nabhattale 
               garuḷaṃ dviradaṃ sīhaṃ              vinadantaṃ padassayi  
               Ekikā abhinimmitvā           appameyyaṃ bhikkhunīgaṇaṃ 
               puna antaradhāpetvā           ekikā munimabravi  
               Mātucchā te mahāvīra          tava sāsanakārikā 
               anuppattā sakaṃ atthaṃ           pāde vandāmi cakkhuma  
               Dassetvā vividhaṃ iddhiṃ         orohitvā nabhattalā 
               vanditvā lokapajjotaṃ          ekamantaṃ nisīdi sā  
               Sā vīsavassasatikā             jātiyāhaṃ mahāmune 
               alaṃ ettāvatā vīra           nibbāyissāmi nāyaka  
               Tadātivimhitā sabbā           parisā sā katañjalī 
               avocayye kathaṃ āsi           atuliddhiparakkamā  
               Padumuttaro nāma jino          sabbadhammesu cakkhumā 
               ito satasahassamhi             kappe uppajji nāyako  
               Tadāhaṃ haṃsavatiyaṃ               jātāmaccakule ahuṃ 
               sabbopakārasampanne           iddhe phīte mahaddhane  
  Footnote    cha Ma  vividhā iddhī 
  
  
 page     
               Kadāci pitunā saddhiṃ            dāsīgaṇapurakkhatā 
               mahatā parivārena             taṃ upecca narāsabhaṃ  
               Vāsavaṃ viya vassantaṃ            dhammameghamanāsavaṃ 
               saradādiccasadisaṃ               raṃsimālākulaṃ jinaṃ    
               Disvā cittaṃ pasādetvā        sutvā cassa subhāsitaṃ 
               mātucchaṃ bhikkhuniṃ agge          ṭhapentaṃ naranāyakaṃ  
               Sutvā datvā mahādānaṃ         sattāhaṃ tassa tādino 
               sasaṃghassa naraggassa             paccayāni bahūni ca  
               Nipacca pādamūlamhi             taṃ ṭhānamabhipatthayiṃ 
               tato mahāparisatiṃ              avoca isisattamo  
               Yā sasaṃghaṃ abhojesi            sattāhaṃ lokanāyakaṃ 
               tamahaṃ kittayissāmi             suṇātha mama bhāsato  
               Satasahassito kappe            okkākakulasambhavo 
               gotamo nāma gottena         satthā loke bhavissati  
               Tassa dhammesu dāyādā         orasā dhammanimmitā 
               gotamī nāma nāmena           hessati satthusāvikā  
               Tassa buddhassa mātucchā         jīvitāpālikā   ayaṃ 
               rattaññūnañca aggattaṃ           bhikkhunīnaṃ labhissati  
               Taṃ sutvāna pamoditvā          yāvajīvaṃ tadā jinaṃ 
               paccayehi upaṭṭhitvā           tato kālaṃ katā ahaṃ  
  Footnote    cha Ma  raṃsijālasamujjalaṃ    cha Ma  jīvitāpādikā 
  
  
 page     
               Tāvatiṃsesu devesu            sabbakāmasamiddhisu 
               nibbattā dasahaṅgehi           aññe abhibhaviṃ ahaṃ  
               Rūpasaddehi gandhehi            rasehi phusanehi ca 
               āyunāpi ca vaṇṇena           sukhena yasasāpi ca  
               Tathevādhipateyyena            adhigayha virocahaṃ 
               ahosiṃ amarindassa             mahesī dayitā tahiṃ  
               Saṃsāre saṃsarantīhaṃ             kammavāyusameritā 
               kāsikarañño   visaye         ajāyiṃ dāsagāmake  
               Pañcadāsasatānūnā             nivasanti tahiṃ tadā 
               sabbesaṃ tattha yo jeṭṭho       tassa jāyā ahosahaṃ  
               Sayambhuno pañcasatā            gāmaṃ piṇḍāya pāvisuṃ 
               te disvāna ahaṃ tuṭṭhā         saha sabbāhi ñātibhi    
               Katvā pañcasataṃ kuṭiṃ           catumāse upaṭṭhahuṃ 
               ticīvarāni datvāna             saṃsarimha sasāmikā  
               Tato cutā sabbāpi tā         tāvatiṃsaṃ gatā mayaṃ 
               pacchime ca bhave dāni          jātā devadahe pure  
               Pitā añjanasakko me          mātā mama sulakkhaṇā 
               tato kapilavatthusmiṃ             suddhodanagharaṃ gatā  
               Sesā sakyakule jātā         sakyānaṃ gharamāgamuṃ 
               ahaṃ visiṭṭhā sabbāsaṃ           jinassāpādikā ahuṃ  
  Footnote    cha Ma  kāsissa rañño    cha Ma  itthibhi    pūgā hutvāva sabbāyo 
  
  
 page     
               Mama puttobhinikkhamma            buddho āsi vināyako 
               pacchāhaṃ pabbajitvāna           satehi saha pañcahi  
               Sākiyānīhi dhīrāhi             saha santisukhaṃ phusiṃ 
               ye tadā pubbajātiyaṃ           amhākaṃ āsu sāmino  
               Sahapuññassa kattāro           mahāsamayakārakā 
               phusiṃsu arahattante             sugatenānukampitā  
               Tadetarā bhikkhuniyo            āruhiṃsu nabhattalaṃ 
               saṅgatā viya tārāyo          virociṃsu mahiddhikā  
               Iddhī anekā dassesuṃ          pilandhavikatiṃ yathā 
               kammāro kanakasseva           kammaññassa susikkhito  
               Dassetvā pāṭiherāni         vicittāni bahūni ca 
               tosetvā vādipavaraṃ           muniṃ saparisaṃ tadā  
               Orohitvāna gaganā           vanditvā isisattamaṃ 
               anuññātā naraggena           yathāṭṭhāne nisīdisuṃ  
               Ahonukampikā amhaṃ            sabbāsaṃ vīra   gotamī 
               vāsitā tava puññehi           pattā no āsavakkhayaṃ  
               Kilesā jhāpitā amhaṃ          bhavā sabbe samūhatā 
               nāgīva bandhanaṃ chetvā          viharāma anāsavā  
               Svāgataṃ vata no āsi          buddhaseṭṭhassa santike 
               tisso vijjā anuppattā        kataṃ buddhassa sāsanaṃ  
  Footnote    cha Ma  cira 
  
  
 page     
               Paṭisambhidā catasso            vimokkhāpi ca aṭṭhime 
               chaḷabhiññā sacchikatā            kataṃ buddhassa sāsanaṃ  
               Iddhīsu ca vasī homa            dibbāya sotadhātuyā 
               cetopariyañāṇassa             vasī homa mahāmune  
               Pubbenivāsaṃ jānāma           dibbacakkhu visodhitaṃ 
               sabbāsavaparikkhīṇā             natthi dāni punabbhavā  
               Atthe dhamme ca nerutte       paṭibhāne ca vijjati 
               ñāṇaṃ amhaṃ mahāvīra            uppannaṃ tava santike  
               Asmābhi pariciṇṇosi            mettacittā hi nāyaka 
               anujānāhi sabbāsaṃ            nibbānāya mahāmune  
               Nibbāyissāma iccevaṃ          kiṃ vakkhāmi vadantiyo 
               yassa dāni ca vo kālaṃ         maññathāti jinobravi  
               Gotamīādikā tāyo           tadā bhikkhuniyo jinaṃ 
               vanditvā āsanā tamhā        vuṭṭhāya āgamiṃsu tā  
               Mahatā janakāyena             saha lokagganāyako 
               anusaṃyāyī so vīro            mātucchaṃ yāvakoṭṭhakaṃ  
               Tadā nipati pādesu            gotamī lokabandhuno 
               sahetarāhi   sabbāhi         pacchimaṃ pādavandanaṃ  
               Idaṃ pacchimakaṃ mayhaṃ             lokanāthassa dassanaṃ 
               na puna amatākāraṃ             passissāmi mukhaṃ tava  
  Footnote    cha Ma  saheva tāhi 
  
  
 page     
               Na ca me vandanaṃ vīra           tava pāde sukomale 
               samphusissati lokagga            ajja gacchāmi nibbutiṃ  
               Rūpena kiṃ tavānena            diṭṭhe dhamme yathātathe 
               sabbaṃ saṅkhatamevetaṃ            anassāsikamittaraṃ  
               Sā saha tāhi gantvāna         bhikkhunupassayaṃ sakaṃ 
               aḍḍhapallaṅkamābhujja            nisīdi paramāsane  
               Tadā upāsikā tattha           buddhasāsanavacchalā 
               tassā pavattiṃ sutvāna          upesuṃ pādavandikā  
               Karehi uraṃ pahantā            chinnamūlā yathā latā 
               rodantā karuṇaṃ ravaṃ            sokaṭṭā bhūmipātitā  
               Mā no saraṇade nāthe         vihāya gami nibbutiṃ 
               nipatitvāna yācāma            sabbāyo sirasā mayaṃ  
               Yā padhānatamā tāsaṃ           saddhā paññā upāsikā 
               tassā sīsaṃ pamajjantī           idaṃ vacanamabravi  
               Alaṃ puttā visādena           mārapāsānuvattinā 
               aniccaṃ saṅkhataṃ sabbaṃ            viyogantaṃ calācalaṃ  
               Tato sā tā visajjitvā        paṭhamajjhānamuttamaṃ 
               dutiyañca tatiyañca              samāpajji catutthakaṃ  
               Ākāsāyatanañceva            viññāṇañcāyatanaṃ   tathā 
               ākiñcaṃ nevasaññañca           samāpajji yathākkamaṃ  
  Footnote    cha Ma  viññāṇāyatanaṃ 
  
  
 page     
               Paṭilomena jhānāni            samāpajjittha   gotamī 
               yāvatā paṭhamaṃ jhānaṃ            tato yāvacatutthakaṃ  
               Tato vuṭṭhāya nibbāyi          dīpaccīva nirāsavā 
               bhūmicālo mahā āsi           nabhasā vijjutā pati  
               Panāditā dundubhiyo            parideviṃsu devatā 
               pupphavuṭṭhi ca gaganā            abhivassatha medaniṃ  
               Kampito merurājāpi           raṅgamajjhe yathā naṭo 
               sokena cātidīnova            viravo āsi sāgaro  
               Devā nāgāsurā brahmā       saṃviggāhiṃsu taṃkhaṇe 
               aniccā vata saṅkhārā          yathāyaṃ vilayaṃ gatā  
               Yā ce maṃ parivāriṃsu           satthu sāsanakārikā 
               tāyopi anupādānā           dīpasikhā   viya nibbutā  
               Hā yogā vippayogantā        hāniccaṃ sabbasaṅkhataṃ 
               hā jīvitaṃ vināsantaṃ            iccāsi paridevanā  
               Tato devā ca brahmā ca       lokadhammānuvattanaṃ 
               kālānurūpaṃ kubbanti            upetvā isisattamaṃ  
               Tadā āmantayī satthā          ānandaṃ sutasāgaraṃ 
               gacchānanda nivedehi           bhikkhūnaṃ mātu nibbutiṃ  
               Tadānando nirānando          assunā puṇṇalocano 
               gaggarena sarenāha            samāgacchantu bhikkhavo  
  Footnote    ka  samāpajjatha    cha Ma  dīpacci 
  
  
 page     
               Pubbadakkhiṇapacchāsu             uttarāya ca santike 
               suṇantu bhāsitaṃ mayhaṃ            bhikkhavo sugatorasā  
               Yā vaddhayi payattena           sarīraṃ pacchimaṃ mune 
               sā gotamī gatā santiṃ          tārāva sūriyodaye  
               Buddhamātāpi paññattiṃ           ṭhapayitvā gatāsamaṃ 
               na yattha pañcanettopi          tattha   dakkhati nāyako  
               Yassatthi sugate saddhā          yo vā sisso   mahāmune 
               buddhassa mātu sakkāraṃ          karotu sugatoraso  
               Sudūraṭṭhāpi taṃ sutvā           sīghamāgacchu bhikkhavo 
               keci buddhānubhāvena           keci iddhīsu kovidā  
               Kūṭāgāre vare ramme         sabbasoṇṇamaye subhe 
               mañcakaṃ samāropesuṃ            yattha suttāsi gotamī  
               Cattāro lokapālā te        aṃsehi samadhārayuṃ 
               sesā sakkādikā devā        kūṭāgāre samaggahuṃ  
               Kūṭāgārāni sabbāni           āsuṃ pañcasatānipi 
               saradādiccavaṇṇāni             vissakammakatāni hi  
               Sabbā tāpi bhikkhuniyo          āsuṃ mañcesu sāyitā 
               devānaṃ khandhamāruḷhā          niyyanti anupubbaso  
               Sabbaso chāditaṃ āsi           vitānena nabhattalaṃ 
               satārā candasūrā ca           lañchitā kanakāmayā  
  Footnote    cha Ma  gatiṃ    cha Ma  ca piyo 
  
  
 page     
               Paṭākā ussitānekā          cittakā   pupphakañcukā 
               obhaggākāsapadumā           mahiyā pupphamuggataṃ  
               Dissanti candasūriyā            pajjalanti   ca tārakā 
               majjhaṃ gatopi cādicco          na tāpesi sasī yathā  
               Devā dibbehi gandhehi         mālehi surabhīhi ca 
               vāditehi ca naccehi           saṅgītīhi ca pūjayuṃ  
               Nāgāsurā ca brahmāno        yathāsatti yathābalaṃ 
               pūjayiṃsu ca niyyantiṃ             nibbutaṃ buddhamātaraṃ  
               Sabbāyo purato nītā          nibbutā sugatorasā 
               gotamī niyyate pacchā          sakkatā buddhaposikā  
               Purato devamanujā             sanāgāsurabrahmakā 
               pacchā sasāvako buddho         pūjatthaṃ yāti mātuyā  
               Buddhassa parinibbānaṃ            nedisaṃ āsi yādisaṃ 
               gotamīparinibbānaṃ              atiacchariyaṃ   ahu  
               Buddho buddhassa nibbāne        nopaṭiyādi bhikkhavo 
               buddho gotaminibbāne          sāriputtādikā yathā    
               Citakāni karitvāna             sabbagandhamayāni ca   
               gandhacuṇṇavikiṇṇāni             jhāpayiṃsu ca tā tahiṃ  
               Sesabhāgāni ḍayhiṃsu            aṭṭhī sesāni sabbaso 
               ānando ca tadāvoca          saṃvegajanakaṃ vaco  
  Footnote    cha Ma  vitatā    cha Ma  ogatākāsapadumā    ka  vijjalanti 
    cha Ma  atevacchariyaṃ    cha Ma  tathā    cha Ma  te 
  
  
 page     
               Gotamī nidhanaṃ yātā            ḍayhañcassā sarīrakaṃ 
               saṅketaṃ buddhanibbānaṃ           nacirena bhavissati  
               Tato gotamidhātūni             tassā pattagatāni so 
               upanāmesi nāthassa            ānando buddhacodito  
               Pāṇinā tāni paggayha          avoca isisattamo 
               mahato sāravantassa            yathā rukkhassa tiṭṭhato  
               Yo so mahattaro khandho        palujjeyya aniccatā 
               tathā bhikkhunisaṃghassa             gotamī parinibbutā  
               Aho acchariyaṃ mayhaṃ            nibbutāyapi mātuyā 
               sārīramattasesāya             natthi sokapariddavo  
               Na sociyā paresaṃ sā          tiṇṇasaṃsārasāgarā 
               parivajjitasantāpā             sītibhūtā sunibbutā  
               Paṇḍitāsi mahāpaññā           puthupaññā tatheva ca 
               rattaññū bhikkhunīnaṃ sā           evaṃ dhāretha bhikkhavo  
               Iddhīsu ca vasī āsi            dibbāya sotadhātuyā 
               cetopariyañāṇassa             vasī āsi ca gotamī  
               Pubbenivāsamaññāsi            dibbacakkhu visodhitaṃ 
               sabbāsavaparikkhīṇā             natthi tassā punabbhavo  
               Atthadhammaniruttīsu              paṭibhāne tatheva ca 
               parisuddhaṃ ahu ñāṇaṃ             tasmā socaniyā na sā  
       
      Page         
  
 page     
               Ayoghanahatasseva               jalato jātavedaso   
               anupubbūpasantassa               yathā na ñāyate gati  
               Evaṃ sammā vimuttānaṃ           kāmabandhoghatārinaṃ 
               paññāpetuṃ gati natthi            pattānaṃ acalaṃ padaṃ    
               Attadīpā tato hotha            satipaṭṭhānagocarā 
               bhāvetvā sattabojjhaṅge        dukkhassantaṃ karissathāti  
       Itthaṃ sudaṃ mahāpajāpatigotamī bhikkhunī imā gāthāyo abhāsitthāti  
                  Mahāpajāpatigotamītherīgāthāvaṇṇanā niṭṭhitā  
                         
                             Guttātherīgāthāvaṇṇanā 
       gutte yadatthaṃ pabbajjātiādikā guttāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena sambhatavimokkhasambhārā hutvā paripakkakusalamūlā sugatīsuyeva 
 saṃsarantī imasmiṃ buddhuppāde sāvatthiyaṃ brāhmaṇamahāsālakule   nibbattā  
 guttātissā nāmaṃ ahosi  Sā viññutaṃ patvā upanissayasampattiyā codiyamānā 
 gharāvāsaṃ jigucchantī mātāpitaro anujānāpetvā mahāpajāpatigotamiyā santike 
 pabbaji  Pabbajitvā ca vipassanaṃ paṭṭhapetvā bhāvanaṃ anuyuñjantiyā tassā cittaṃ 
 cirakālaṃ paricayena bahiddhārammaṇe vidhāvati  ekaggaṃ nāhosi  Satthā disvā taṃ 
 anuggaṇhanto gandhakuṭiyaṃ yathā nisinnova obhāsaṃ pharitvā tassā āsanne ākāse 
 nisinnaṃ viya attānaṃ dassetvā ovadanto  
  Footnote    cha Ma  jātavedassa    cha Ma  sukhaṃ    cha Ma  brāhmaṇakule 
  
  
 page     
              gutte yadatthaṃ pabbajjā      hitvā puttaṃ vasuṃ piyaṃ 
               tameva anubrūhehi          mā cittassa vasaṃ gami  
               Cittena vañcitā sattā      mārassa visaye ratā 
               anekajātisaṃsāraṃ           sandhāvanti avindiṃsu    
               Kāmacchandañca byāpādaṃ      sakkāyadiṭṭhimeva ca 
               sīlabbataparāmāsaṃ           vicikicchañca pañcamaṃ  
               Saṃyojanāni etāni         pajahitvāna bhikkhunī 
               orambhāgamanīyāni          nayidaṃ punarehisi  
               Rāgaṃ mānaṃ avijjañca        uddhaccañca vivajjiya 
               saṃyojanāni chetvāna        dukkhassantaṃ karissasi  
               Khepetvā jātisaṃsāraṃ       pariññāya punabbhavaṃ 
               diṭṭhe dhammeva nicchātā     upasantā carissasīti 
 imā gāthā abhāsi  
       Tattha yadatthanti   yassa kilesaparinibbānassa khandhaparinibbānassa ca atthāya  
 Hitvā puttaṃ vasuṃ piyanti piyāyitabbaṃ ñātiparivaṭṭaṃ bhogakkhandhaṃ ca hitvā mama 
 sāsane pabbajjā brahmacariyavāso icchito  tameva anubrūhehīti   tameva vaḍḍheyyāsi 
 sampādeyyāsi  Mā cittassa vasaṃ gamīti dīgharattaṃ   rūpādiārammaṇavasena vaḍḍhitassa 
 kūṭacittassa vasaṃ mā gacchi  
       Yasmā cittaṃ nāmetaṃ māyūpamaṃ  yena pana   vañcitā andhaputhujjanā te   
 māravasānugā saṃsāraṃ nātivattanti  Tena vuttaṃ cittena vañcitātiādi  
  Footnote    cha Ma  aviddasū    cha Ma  tameva anubrūhehīti yadatthaṃ    cha Ma  ime pāṭhā na 
  dissanti    Sī  i  dīgharassa    cha Ma  panasaddo na dissati    cha Ma  ayaṃ pāṭho na 
  dissati 
  
  
 page     
       Saṃyojanāni etānīti etāni kāmacchandañca byāpādantiādinā yathā 
 vuttāni pañca bandhanaṭṭhena saṃyojanāni  Pajahitvānāti anāgāmimaggena 
 samucchinditvā  Bhikkhunīti tassā ālapanaṃ  Orambhāgamanīyānīti rūpārūpadhātuto 
 heṭṭhābhāge kāmadhātuyaṃ manussajīvassa hitāni upakārāni tattha paṭisandhiyā paccaya 
 bhāvato  Makāro padasandhikaro  oramāgamanīyānīti pāḷi  so evattho  Nayidaṃ 
 punarehisīti orambhāgiyānaṃ saṃyojanānaṃ pahānena idaṃ kāmaṭṭhānaṃ kāmabhavaṃ paṭisandhi 
 vasena puna nāgamissasi  Rakāro padasandhikaro  itthantipi   pāḷi  itthattaṃ kāma 
 bhavamicceva attho  
       Rāganti rūparāgañca arūparāgañca  Mānanti aggamaggavajjhaṃ mānaṃ  Avijjañca 
 uddhaccañcāti etthāpi eseva nayo  Vivajjiyāti vipassanāya vikkhambhetvā  
 Saṃyojanāni chetvānāti etāni rūparāgādīni pañcuddhambhāgiyāni saṃyojanāni 
 arahattamaggena samucchinditvā  Dukkhassantaṃ karissasīti sabbassāpi vaṭṭadukkhassa 
 pariyantaṃ pariyosānaṃ pāpuṇissasi  
       Khepetvā jātisaṃsāranti jātisamūlakasaṃsārapavattiṃ pariyosāpetvā  Nicchātāti 
 nittaṇhā  Upasantāti sabbaso kilesānaṃ vūpasamena upasantā  Sesaṃ vuttanayameva  
       Evaṃ satthārā imāsu gāthāsu bhāsitāsu gāthāpariyosāne therī saha 
 paṭisambhidāhi arahattaṃ patvā udānavasena bhagavatā bhāsitaniyāmeneva imā gāthā 
 abhāsi  Teneva tā   theriyā gāthā nāma jātā  
                      Guttātherīgāthāvaṇṇanā niṭṭhitā  
                         
  Footnote    cha Ma  itthanti vā    Ma  tenetā 
  
  
 page     
                             Vijayātherīgāthāvaṇṇanā 
       catukkhattuntiādikā vijayāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena paribrūhitakusalamūlā devamanussesu saṃsarantī imasmiṃ 
 buddhuppāde rājagahe aññatarasmiṃ kulagehe nibbattitvā viññutaṃ patvā khemāya 
 theriyā gihikāle sahāyikā ahosi  Sā tassā pabbajitabhāvaṃ sutvā sāpi nāma rājamahesī 
 pabbajissati kimaṅgaṃ   panāhanti pabbajitukāmāyeva hutvā khemāya theriyā santikaṃ 
 upasaṅkami  Therī tassā ajjhāsayaṃ ñatvā tathā dhammaṃ desesi  yathā saṃsāre 
 saṃviggamānasā sāsane sā abhippasannā bhavissati  Sā taṃ dhammaṃ sutvā saṃvegajātā 
 paṭiladdhasaddhā ca hutvā pabbajjaṃ yāci  Therī taṃ pabbājesi  Sā pabbajitvā 
 katapubbakiccā vipassanaṃ paṭṭhapetvā hetusampannatāya nacirasseva saha paṭisambhidāhi 
 arahattaṃ patvā attano paṭipattiṃ paccavekkhitvā udānavasena  
              catukkhattuṃ pañcakkhattuṃ      vihārā upanikkhamiṃ 
               aladdhā cetaso santiṃ      citte avasavattinī  
               Bhikkhuniṃ upasaṅkamma         sakkaccaṃ paripucchahaṃ 
               sā me dhammamadesesi      dhātuāyatanāni ca  
               Cattāri ariyasaccāni       indriyāni balāni ca 
               bojjhaṅgaṭṭhaṅgikaṃ maggaṃ      uttamatthassa pattiyā  
               Tassāhaṃ vacanaṃ sutvā       karontī anusāsaniṃ 
               rattiyā purime yāme      pubbajātimanussariṃ  
  Footnote    Sī  kimaṅga 
  
  
 page     
               Rattiyā majjhime yāme     dibbacakkhuṃ visodhayiṃ 
               rattiyā pacchime yāme     tamokkhandhaṃ padālayiṃ  
               Pītisukhena ca kāyaṃ         pharitvā vihariṃ tadā 
               sattamiyā pāde pasāresiṃ   tamokkhandhaṃ padāliyāti 
 imā gāthā abhāsi  
       Tattha bhikkhuninti khemātheriṃ sandhāya vadati  
       Bojjhaṅgaṭṭhaṅgikaṃ magganti sattabojjhaṅgaṃ aṭṭhaṅgikañca ariyamaggaṃ  
 Uttamatthassa pattiyāti arahattassa nibbānasseva vā pattiyā adhigamāya  
       Pītisukhenāti phalasamāpattipariyāpannāya pītiyā sukhena ca  Kāyanti sampayuttaṃ   
 nāmakāyaṃ tadanusārena rūpakāyañca  Pharitvāti phusitvā byāpetvā vā  Sattamiyā 
 pāde pasāresinti vipassanāya āraddhadivasato sattamiyaṃ pallaṅkaṃ bhinditvā pāde 
 pasāresiṃ  Kathaṃ  tamokkhandhaṃ padāliya  apadālitapubbaṃ mohakkhandhaṃ aggamagga 
 ñāṇāsinā padāletvā  Sesaṃ heṭṭhā vuttanayameva  
                      Vijayātherīgāthāvaṇṇanā niṭṭhitā  
                        Chakkanipātavaṇṇanā niṭṭhitā  
                          
  Footnote    cha Ma  taṃsampayuttaṃ 
  
  
 page     
                               Sattakanipāta 
                             Uttarātherīgāthāvaṇṇanā 
       sattakanipāte musalāni gahetvānātiādikā uttarāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena sambhāvitakusalamūlā   samupacitavimokkhasambhārā 
 paripakkavimuttiparipācanīyadhammā hutvā imasmiṃ buddhuppāde sāvatthiyaṃ aññatarasmiṃ 
 kulagehe nibbattitvā uttarāti laddhanāmā anukkamena viññutaṃ patvā paṭācārāya 
 theriyā santikaṃ upasaṅkami  Therī tassā dhammaṃ kathesi  Sā dhammaṃ sutvā saṃsāre 
 jātasaṃvegā sāsane abhippasannā hutvā pabbaji  Pabbajitvā ca katapubbakiccā paṭācārāya 
 theriyā santike vipassanaṃ paṭṭhapetvā bhāvanamanuyuñjantī upanissayasampannatāya 
 indriyānaṃ paripākaṃ gatattā ca nacirasseva vipassanaṃ ussukkāpetvā saha 
 paṭisambhidāhi arahattaṃ pāpuṇi  Arahattaṃ pana patvā attano paṭipattiṃ paccavekkhitvā 
 udānavasena  
              musalāni gahetvāna          dhaññaṃ koṭṭenti māṇavā 
               puttadārāni posentā       dhanaṃ vindanti māṇavā  
               Ghaṭetha buddhasāsane          yaṃ katvā nānutappati 
               khippaṃ pādāni dhovitvā       ekamantaṃ nisīdatha  
               Cittaṃ upaṭṭhapetvāna         ekaggaṃ susamāhitaṃ 
               paccavekkhatha saṅkhāre        parato no ca attato  
               Tassāhaṃ vacanaṃ sutvā         paṭācārānusāsaniṃ 
               pāde pakkhālayitvāna        ekamante upāvisiṃ  
  Footnote    Ma  i  saṃropitakusalamūlā 
  
  
 page     
               Rattiyā purime yāme        pubbajātimanussariṃ 
               rattiyā majjhime yāme       dibbacakkhuṃ visodhayiṃ  
               Rattiyā pacchime yāme       tamokkhandhaṃ padālayiṃ 
               tevijjā atha vuṭṭhāsiṃ        katā te anusāsanī  
               Sakkaṃva devā tidasā         saṅgāme aparājitaṃ 
               purakkhatvā vihassāmi         tevijjāmhi anāsavāti 
 imā gāthā abhāsi  
       Tattha cittaṃ upaṭṭhapetvānāti bhāvanācittaṃ kammaṭṭhāne upaṭṭhapetvā  Kathaṃ  
 Ekaggaṃ susamāhitaṃ paccavekkhathāti paṭipattiṃ   paccavekkhatha  saṅkhāre aniccantipi 
 dukkhantipi   anattātipi lakkhaṇattayaṃ vipassathāti attho  Idañca ovādakāle attano 
 aññesañca bhikkhunīnaṃ theriyādīnaṃ ovādassa anuvādavasena vuttaṃ  paṭācārānusāsaninti 
 paṭācārāya theriyā anusiṭṭhiṃ  paṭācārāya sāsanantipi vā   pāṭho  
       Atha vuṭṭhāsinti tevijjābhāvappattito pacchā āsanato vuṭṭhāsiṃ  Ayampi 
 therī ekadivasaṃ paṭācārāya theriyā santike kammaṭṭhānaṃ sodhetvā attano vasanaṭṭhānaṃ 
 pavisitvā pallaṅkaṃ ābhujitvā nisīdi  na tāvimaṃ pallaṅkaṃ bhindissāmi  yāva 
 me na anupādāya āsavehi cittaṃ vimuccatīti nicchayaṃ katvā sammasanaṃ ārabhitvā 
 anukkamena vipassanaṃ ussukkāpetvā maggapaṭipāṭiyā abhiññāpaṭisambhidāparivāraṃ 
 arahattaṃ patvā ekūnavīsatiyā paccavekkhaṇañāṇāya   pavattāya idānimhi katakiccāti 
 somanassajātā imā gāthā udānetvā pāde pasāresi aruṇuggamanavelāyaṃ  Tato 
 sammadeva vibhātāya rattiyā theriyā santikaṃ upagantvā imā gāthā paccudāhāsi  
 Tena vuttaṃ katā te anusāsanītiādi  Sesaṃ sabbaṃ heṭṭhā vuttanayameva  
                     Uttarātherīgāthāvaṇṇanā niṭṭhitā  
  Footnote    Sī  paṭipāṭiyā    cha Ma  aniccātipi dukkhātipi 
    i  vāsaddo na dissati    cha Ma  paccavekkhaṇāñāṇāya 
  
  
 page     
                             Cālātherīgāthāvaṇṇanā 
       satiṃ upaṭṭhapetvānātiādikā cālāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinitvā imasmiṃ buddhuppāde magadhe   nālakagāme rūpasāriyā brāhmaṇiyā 
 kucchimhi nibbatti  tassā nāmaggahaṇadivase cālāti nāmaṃ akaṃsu  tassā kaniṭṭhāya 
 upacālāti  atha tassā kaniṭṭhāya sīsūpacālāti  Imā tissopi dhammasenāpatissa 
 kaniṭṭhabhaginiyo  imesaṃ puttānampi tiṇṇaṃ idameva nāmaṃ  ye sandhāya theragāthāya 
 cāle upacāle sīsūpacāleti   āgataṃ  
       Imā pana tissopi bhaginiyo dhammasenāpatissa pabbajitabhāvaṃ sutvā   na 
 hi nūna   so orako dhammavinayo  na sā orikā pabbajjā  yattha amhākaṃ 
 ayyo pabbajitoti ussāhajātā tibbacchandā assumukhaṃ rudamānaṃ ñātiparijanaṃ 
 pahāya pabbajiṃsu  Pabbajitvā ca ghaṭentiyo vāyamantiyo nacirasseva arahattaṃ pāpuṇiṃsu  
 Arahattaṃ pana patvā nibbānasukhena phalasukhena viharanti  
       Tāsu cālā bhikkhunī ekadivasaṃ pacchābhattaṃ piṇḍapātapaṭikkantā andhavanaṃ 
 pavisitvā divāvihāraṃ nisīdi  Atha naṃ māro upasaṅkamitvā kāmehi upanesi    Yaṃ 
 sandhāya sutte vuttaṃ  
             athakho cālā bhikkhunī pubbaṇhasamayaṃ nivāsetvā pattacīvaraṃ ādāya 
          sāvatthiyaṃ   piṇḍāya pāvisi  sāvatthiyaṃ piṇḍāya caritvā pacchābhattaṃ 
          piṇḍapātapaṭikkantā yena andhavanaṃ  tenupasaṅkami divāvihārāya  
          Upasaṅkamitvā   andhavanaṃ ajjhogāhetvā aññatarasmiṃ rukkhamūle divāvihāraṃ 
  Footnote    cha Ma  magadhesu    khu thera             Ma  i  pabbajitaṃ sutvā  cha  dhammasenāpati 
  pabbajīti sutvā    Sī  sutvā na hi nūna  i  sutvā na nūna 
    Sī  i  upacchandesi    cha Ma  sāvatthiṃ    cha Ma  ayaṃ pāṭho na dissati 
  
  
 page     
          Nisīdi  Athakho māro pāpimā yena cālā bhikkhunī  tenupasaṅkami  
          upasaṅkamitvā cālaṃ bhikkhuniṃ etadavocāti    
       Andhavanamhi divāvihāraṃ nisinnaṃ māro taṃ upasaṅkamitvā brahmacariyavāsato 
 vicchinditukāmo   kaṃ nu uddissa muṇḍāsītiādiṃ pucchi  Athassa satthu guṇe 
 dhammassa ca niyyānikabhāvaṃ pakāsetvā attano katakiccabhāvavibhāvanena tassa 
 visayātikkamaṃ pavedesi  Taṃ sutvā māro dukkhī dummano tattheva antaradhāyi  Atha 
 sā attano mārena ca bhāsitā gāthā udānavasena kathentī  
              satiṃ upaṭṭhapetvāna         bhikkhunī bhāvitindriyā 
               paṭivijjhi padaṃ santaṃ          saṅkhārūpasamaṃ sukhaṃ  
               Kaṃ nu uddissa muṇḍāsi       samaṇī viya dissati 
               na ca rocesi pāsaṇḍe      kimidaṃ carasi momuhā  
               Ito bahiddhā pāsaṇḍā      diṭṭhiyo upanissitā 
               na te dhammaṃ vijānanti       na te dhammassa kovidā  
               Atthi sakyakule jāto       buddho appaṭipuggalo 
               so me dhammamadesesi       diṭṭhīnaṃ samatikkamaṃ  
               Dukkhaṃ dukkhasamuppādaṃ         dukkhassa ca atikkamaṃ 
               ariyaṭṭhaṅgikamaggaṃ           dukkhūpasamagāminaṃ  
               Tassāhaṃ vacanaṃ sutvā        vihariṃ sāsane ratā 
               tisso vijjā anuppattā     kataṃ buddhassa sāsanaṃ  
  Footnote    saṃ sa              Sī  vivecetukāmo 
  
  
 page     
               Sabbattha vihatā nandī        tamokkhandho padālito 
               evaṃ jānāhi pāpima        nihato tvamasi antakāti 
 imā gāthā abhāsi  
       Tattha satiṃ upaṭṭhapetvānāti satipaṭṭhānabhāvanāvasena kāyādīsu asubhadukkhāniccā 
 nattavasena satiṃ suṭṭhu upaṭṭhitaṃ katvā  Bhikkhunīti attānaṃ sandhāya vadati  Bhāvi 
 tindriyāti ariyamaggabhāvanāya bhāvitasaddhādipañcindriyā  Paṭivijjhi padaṃ santanti 
 santaṃ padaṃ nibbānaṃ sacchikiriyāpaṭivedhena paṭivijjhi sacchākāsi  Saṅkhārūpasamanti 
 sabbasaṅkhārānaṃ upasamahetubhūtaṃ  Sukhanti accantasukhaṃ  
       kaṃ nu uddissāti gāthā mārena vuttā  Tatrāyaṃ saṅkhepattho  imasmiṃ 
 loke bahū samayā tesañca desetāro bahū eva titthakarā  tesu kaṃ nu kho tvaṃ 
 uddissa muṇḍāsi muṇḍitakesā asi  Na kevalaṃ muṇḍāva  athakho kāsāvadhāraṇena 
 ca samaṇī viya dissati  Na ca rocesi pāsaṇḍeti tāpasaparibbājakādīnaṃ ādāsabhūte 
 pāsaṇḍe te te samayantare neva rocesi  Kimidaṃ carasi momuhāti kiṃ nāmidaṃ  yaṃ 
 pāsaṇḍavihitaṃ ujuṃ nibbānamaggaṃ pahāya ajja kālikaṃ kummaggaṃ paṭipajjantī ativiya 
 mūḷhā carasi paribbhamasīti  
       Taṃ sutvā therī paṭivacanadānamukhena taṃ tajjentī ito bahiddhātiādimāha  Tattha 
 ito bahiddhā pāsaṇḍā nāma ito sammāsambuddhasāsanato bahiddhā kuṭīsakabahukārādikā  
   te hi sattānaṃ taṇhāpāsaṃ diṭṭhipāsañca ḍenti   pāsaṇḍāti vuccanti    
 Tenāha diṭṭhiyo upanissitāti sassatadiṭṭhigatāni upecca nissitā  diṭṭhigatāni 
 ādiyiṃsūti attho  Yadaggena ca diṭṭhisannissitā  tadaggena pāsaṇḍasannissitā  Na 
 te dhammaṃ vijānantīti ye pāsaṇḍino sassatadiṭṭhigatasannissitā ayaṃ pavattīti   
 pavattidhammampi yathābhūtaṃ na vijānanti  Na te dhammassa kovidāti ayaṃ nivatti 
  Footnote    Ma  ekabāhirakappavedikāhi    cha Ma  ḍenti oḍḍentīti    cha Ma  vuccati 
    cha Ma  ayaṃ pavatti evaṃ pavattatīti 
  
  
 page     
 Evaṃ nivattatīti nivattidhammassāpi akusalā  pavattidhammamaggepi hi te sammūḷhā  
 kimaṅgaṃ   pana nivattidhammeti  
       Evaṃ pāsaṇḍavādānaṃ aniyyānikataṃ dassetvā idāni kaṃ nu uddissa 
 muṇḍāsīti pañhaṃ vissajjetuṃ atthi sakyakule jātotiādi vuttaṃ  Tattha diṭṭhīnaṃ 
 samatikkamanti sabbāsaṃ diṭṭhīnaṃ samatikkamanupāyaṃ diṭṭhijālaviniveṭhanaṃ    Sesaṃ 
 vuttanayameva  
                      Cālātherīgāthāvaṇṇanā niṭṭhitā  
                         
                            Upacālātherīgāthāvaṇṇanā 
       satimatītiādikā upacālāya theriyā gāthā  Tassā vatthu cālāya theriyā 
 vatthumhi vuttameva  
       Ayampi hi cālā viya pabbajitvā vipassanaṃ paṭṭhapetvā arahattaṃ patvā 
 udānentī  
              satimatī cakkhumatī           bhikkhunī bhāvitindriyā 
               paṭivijjhi padaṃ santaṃ         akāpurisasevitanti 
 imaṃ gāthaṃ abhāsi  
       Tattha satimatīti satisampannā  pubbabhāgena   paramena satinepakkena samannāgatā 
 hutvā pacchā ariyamaggassa bhāvitattā sativepullappattiyā uttamāya satiyā 
 samannāgatāti attho  Cakkhumatīti paññācakkhunā samannāgatā  ādito udayattha 
 gāminiyā paññāya ariyāya nibbedhikāya samannāgatā hutvā paññāvepullappattiyā 
  Footnote    Sī  i  kimaṅga    ka    viniveṭṭhanaṃ    cha Ma  pubbabhāge 
  
  
 page     
 Paramena paññācakkhunā samannāgatāti vuttaṃ hoti  Akāpurisasevitanti alāmakapurisehi 
 uttamapurisehi ariyehi buddhādīhi sevitaṃ  
       kiṃ nu jātiṃ na rocesīti gāthā theriṃ kāmesu upahāretukāmena mārena 
 vuttā  kiṃ nu tvaṃ bhikkhuni na rocesīti    hi mārena puṭṭhā therī āha jātiṃ 
 khvāhaṃ āvuso na rocemīti    Atha naṃ māro jātassa kāmā paribhogā  tasmā 
 jātipi icchitabbā  kāmāpi paribhuñjitabbāti dassento  
              kiṃ nu jātiṃ na rocesi       jāto kāmāni bhuñjati 
               bhuñjāhi kāmaratiyo         māhu pacchānutāpinīti 
 gāthamāha  
       Tassattho  kiṃ nu taṃ kāraṇaṃ  yena tvaṃ upacāle jātiṃ na rocesi 
 na roceyyāsi  na taṃ kāraṇaṃ atthi  Yasmā jāto kāmāni bhuñjati idha jāto 
 kāmaguṇasaṃhitāni rūpādīni paṭisevanto kāmasukhaṃ paribhuñjati  Na hi ajātassa taṃ 
 atthi  tasmā bhuñjāhi kāmaratiyo kāmakhiḍḍāratiyo anubhava  Māhu pacchānutāpinī 
 yobbaññe sati vijjamānesu bhogesu na mayā kāmasukhamanubhūtanti pacchānutāpinī 
 mā ahosi  imasmiṃ loke dhammā nāma yāvadeva atthādhigamattho   attho ca kāma 
 sukhatthoti pākaṭoyamatthoti adhippāyo  
       Taṃ sutvā therī jātiyā dukkhanimittataṃ attano ca tassa visayātikkamaṃ 
 vibhāvetvā tajjentī  
              jātassa maraṇaṃ hoti          hatthapādāna chedanaṃ 
               vadhabandhapariklesaṃ            jāto dukkhaṃ nigacchati  
               Atthi sakyakule jāto        sambuddho aparājito 
               so me dhammamadesesi        jātiyā samatikkamaṃ  
  Footnote    saṃ sa              Sī  atthāgamatthā 
  
  
 page     
               Dukkhaṃ dukkhasamuppādaṃ          dukkhassa ca atikkamaṃ 
               ariyaṭṭhaṅgikaṃ maggaṃ           dukkhūpasamagāminaṃ  
               Tassāhaṃ vacanaṃ sutvā         vihariṃ sāsane ratā 
               tisso vijjā anuppattā      kataṃ buddhassa sāsanaṃ  
               Sabbattha vihatā nandī         tamokkhandho padālito 
               evaṃ jānāhi pāpima         nihato tvamasi antakāti 
 imā gāthā abhāsi  
       Tattha jātassa maraṇaṃ hotīti yasmā jātassa sattassa maraṇaṃ hoti  na 
 ajātassa  Na kevalaṃ maraṇameva  athakho jarārogādayo yattakā anatthā  sabbepi 
 te jātassa honti jātihetukā  Tenāha bhagavā jātipaccayā jarāmaraṇaṃ sokaparideva 
 dukkhadomanassupāyāsā sambhavantīti    Tenevāha hatthapādāna chedananti hatthānaṃ 
 pādānaṃ ca chedanaṃ jātasseva hoti  na ajātassa  Hatthapādachedanāpadesena cettha 
 dvattiṃsakammakāraṇāpi dassitā evāti daṭṭhabbaṃ  Tenevāha vadhabandhapariklesaṃ  jāto 
 dukkhaṃ nigacchatīti  Jīvitaviyojanamuṭṭhippahārādisaṅkhātaṃ vadhapariklesaṃ ceva 
 andubandhanādisaṅkhātaṃ bandhapariklesaṃ aññañca yaṅkiñci dukkhaṃ nāma taṃ sabbaṃ jāto 
 eva nigacchati  na ajāto  tasmā jātiṃ na rocemīti  
       Idāni jātiyā kāmānañca accantameva attanā samatikkantabhāvaṃ mūlato 
 paṭṭhāya dassentī atthi sakyakule jātotiādimāha  Tattha aparājitoti kilesa 
 mārādinā kenaci na parājito  Satthā hi sabbābhibhū sadevakaṃ lokaṃ aññadatthu 
 abhibhavitvā ṭhito  tasmā aparājito  Sesaṃ vuttanayattā uttānameva  
                     Upacālātherīgāthāvaṇṇanā niṭṭhitā  
                       Sattakanipātavaṇṇanā niṭṭhitā  
  Footnote    vi mahā       abhi vi            khu dha        
  
  
 page     
                               Aṭṭhakanipāta 
                            Sīsūpacālātherīgāthāvaṇṇanā 
       aṭṭhakanipāte bhikkhunī sīlasampannātiādikā sīsūpacālāya theriyā gāthā  
 imissāpi vatthu cālāya theriyā vatthumhi vuttameva    
       Ayampi hi āyasmato dhammasenāpatissa pabbajitabhāvaṃ sutvā sayampi ussāha 
 jātā pabbajitvā katapubbakiccā vipassanaṃ paṭṭhapetvā ghaṭentī vāyamantī nacirasseva 
 arahattaṃ pāpuṇi  Arahattaṃ pana   patvā phalasamāpattisukhena viharantī ekadivasaṃ attano 
 paṭipattiṃ paccavekkhitvā somanassajātā   udānavasena  
              bhikkhunī sīlasampannā       indriyesu susaṃvutā 
               adhigacche padaṃ santaṃ       asecanakamojavanti 
 gāthamāha  
       Tattha sīlasampannāti parisuddhena bhikkhunisīlena samannāgatā paripuṇṇā  
 Indriyesu susaṃvutāti manacchaṭṭhesu indriyesu suṭṭhu saṃvutā  rūpādiārammaṇe 
 iṭṭhe rāgaṃ  aniṭṭhe dosaṃ  asamapekkhaṇe mohañca pahāya suṭṭhu pihitindriyā  
 Asecanakamojavanti kenaci anāsitakaṃ ojavantaṃ sabhāvamadhuraṃ sabbassāpi kilesarogassa 
 vūpasamanosadhabhūtaṃ ariyamaggaṃ  nibbānameva vā  Ariyamaggampi hi nibbānatthikehi 
 paṭipajjitabbato kilesapariḷāhābhāvato ca padaṃ santanti vattuṃ vaṭṭati  
              tāvatiṃsā ca yāmā ca     tusitā cāpi devatā 
               nimmānaratino devā      ye devā vasavattino 
               tattha cittaṃ paṇīdhehi       yattha te vusitaṃ pureti 
  Footnote    cha Ma  vuttanayameva    cha Ma  panasaddo na dissati 
    Ma  i  katapubbakiccā  cha  paccavekkhitvā katakiccāti somanassajātā 
  
  
 page     
 Ayaṃ gāthā kāmasaggesu nikantiṃ uppādehīti tattha uyyojanavasena theriṃ samāpattiyā 
 cāvetukāmena mārena vuttā  
       Tattha sahapuññakārino tettiṃsa janā yattha uppannā    taṃ ṭhānaṃ tāvatiṃsanti  
 Tattha nibbattā sabbepi devaputtā tāvatiṃsā  Keci pana tāvatiṃsāti tesaṃ devānaṃ 
 nāmamevāti vadanti  Dvīhi devalokehi visiṭṭhaṃ dibbaṃ sukhaṃ yātā upayātā 
 sampannāti   yāmā  Dibbāya sampattiyā tuṭṭhā pahaṭṭhāti tusitā  
 Pakatipaṭiyattārammaṇato atirekena ramitukāmatā kāle yathārucite bhoge nimminitvā 
 ramantīti nimmānaratino  Cittaruciṃ ñatvā parehi nimmitesu bhogesu vasaṃ vattentīti 
 paranimmitavasavattino    Tattha cittaṃ paṇīdhehīti tasmiṃ tāvatiṃsādike devanikāye tava 
 cittaṃ ṭhapehi  uppajjanāya   nikantiṃ karohi  Cātumahārājikānaṃ bhogā itarehi 
 nihīnāti adhippāyena tāvatiṃsādayova vuttā  Yattha te vusitaṃ pureti yesu devanikāyesu 
 tayā pubbe vutthaṃ    Ayaṃ kira pubbe devesu uppajjantī tāvatiṃsato paṭṭhāya 
 pañcakāmasagge sodhetvā puna heṭṭhato otarantī tusitesu ṭhatvā tato cavitvā idāni 
 manussesu nibbattā  
       Taṃ sutvā therī tiṭṭhatu māra tayā vuttakāmaloko  Aññopi sabbo loko 
 rāgaggiādīhi āditto sampajjalito  Na tattha viññūnaṃ cittaṃ ramatīti kāmato 
 ca lokato ca attano vinivattitamānasataṃ dassetvā māraṃ tajjentī  
              tāvatiṃsā ca yāmā ca        tusitā cāpi devatā 
               nimmānaratino devā         ye devā vasavattino  
               Kālaṃ kālaṃ bhavā bhavaṃ         sakkāyasmiṃ purakkhatā 
               avītivattā sakkāyaṃ          jātimaraṇasārino  
               Sabbo ādīpito loko       sabbo loko padīpito 
               sabbo pajjalito loko       sabbo loko pakampito  
  Footnote    cha Ma  upapannā    Sī  upapannāti    cha Ma  vasavattino    cha Ma  upapajjanāya 
    Ma  upapannā 
  
  
 page     
               Akampiyaṃ atuliyaṃ             aputhujjanasevitaṃ 
               buddho dhammamadesesi         tattha me nirato mano  
               Tassāhaṃ vacanaṃ sutvā         vihariṃ sāsane ratā 
               tisso vijjā anuppattā      kataṃ buddhassa sāsanaṃ  
               Sabbattha vihatā nandī         tamokkhandho padālito 
               evaṃ jānāhi pāpima         nihato tvamasi antakāti 
 imā gāthā abhāsi  
       Tattha kālaṃ kālanti taṃ taṃ kālaṃ  Bhavā bhavanti bhavato bhavaṃ  Sakkāyasminti 
 khandhapañcake  Purakkhatāti purakkhārakārino  Idaṃ vuttaṃ hoti  māra tayā vuttā 
 tāvatiṃsādayo devā bhavato bhavaṃ upagacchantā aniccatādianekādīnavākule sakkāye 
 patiṭṭhitā  tasmā tasmiṃ bhave uppattikāle  vemajjhakāle  pariyosānakāleti tasmiṃ 
 tasmiṃ kāle sakkāyameva purakkhatvā ṭhitā  Tato eva avītivattā sakkāyaṃ 
 nissaraṇābhimukhā ahutvā sakkāyatīrameva anuparidhāvantā jātimaraṇasārino rāgādīhi   
 anugatattā punappunaṃ   jātimaraṇameva anussaranti  tato na vimuccantīti  
       Sabbo ādīpito lokoti māra na kevalaṃ tayā vuttakāmalokoyeva dhātuttaya 
 saññito  sabbopi loko rāgaggiādīhi ekādasahi āditto  Tehiyeva punappunaṃ 
 ādīpitatāya padīpito  Nirantaraṃ ekajālībhūtatāya pajjalito  Taṇhāya sabbakilesehi 
 ca ito cito ca kampitatāya calitatāya pakampito  
       Evaṃ āditte pajjalite pakampite ca loke kenacipi kampetuṃ cāletuṃ 
 asakkuṇeyyatāya akampiyaṃ guṇato ettakoti tuletuṃ asakkuṇeyyatāya attanā 
 sadisassa abhāvato ca atuliyaṃ buddhādīhi ariyehi eva gocarabhāvanābhigamato sevitattā 
  Footnote    Ma  jarādīhi    Ma  anuppannaṃ 
  
  
 page     
 Aputhujjanasevitaṃ buddho bhagavā maggaphalanibbānappabhedaṃ navavidhaṃ lokuttaradhammaṃ 
 mahākaruṇāya sañcoditamānaso adesesi sadevakassa lokassa kathesi pavedesi  Tattha 
 tasmiṃ ariyadhamme mayhaṃ mano nirato abhirato  na tato vinivattatīti attho  Sesaṃ 
 heṭṭhā vuttanayameva  
                    Sīsūpacālātherīgāthāvaṇṇanā niṭṭhitā  
                       Aṭṭhakanipātavaṇṇanā niṭṭhitā  
                            
  
  
 page     
                               Navakanipāta 
                            Vaḍḍhamātutherīgāthāvaṇṇanā 
       navakanipāte mā su te vaḍḍha lokamhītiādikā vaḍḍhamātāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena sambhatavimokkhasambhārā hutvā imasmiṃ buddhuppāde 
 bhārukacchakanagare kulagehe nibbattitvā vayappattā patikulaṃ gatā ekaṃ puttaṃ vijāyi  
 tassa vaḍḍhoti nāmaṃ ahosi  Tato paṭṭhāya sā vaḍḍhamātāti voharīyittha  Sā bhikkhunīnaṃ   
 santike dhammaṃ sutvā paṭiladdhasaddhā puttaṃ ñātīnaṃ niyyādetvā bhikkhunupassayaṃ 
 gantvā pabbaji  Ito paraṃ yaṃ vattabbaṃ  taṃ vaḍḍhattherassa vatthumhi   āgatameva  
 Vaḍḍhattheraṃ hi attano puttaṃ santaruttaraṃ ekakaṃ bhikkhunupassaye attano dassanatthāya 
 upagataṃ ayaṃ therī kasmā tvaṃ ekako santaruttarova idhāgatoti codetvā 
 ovadantī  
              mā su te vaḍḍha lokamhi      vanatho ahu kudācanaṃ 
               mā puttaka punappunaṃ          ahu dukkhassa bhāgimā  
               Sukhaṃ hi vaḍḍha munayo          anejā chinnasaṃsayā 
               sītibhūtā damappattā          viharanti anāsavā  
               Tehānuciṇṇaṃ isīhi           maggaṃ dassanapattiyā 
               dukkhassantakiriyāya           tvaṃ vaḍḍha anubrūhayāti 
 imā tisso gāthā abhāsi  
  Footnote    cha Ma  bhikkhūnaṃ    thera aṭ         
  
  
 page     
       Tattha mā su te vaḍḍha lokamhi  vanatho ahu kudācananti sūti nipātamattaṃ  
 Vaḍḍha puttaka sabbasmimpi sattaloke saṅkhāraloke ca kilesavanatho tuyhaṃ kadācipi 
 mā ahu mā ahosi  Tattha kāraṇamāha mā puttaka punappunaṃ  ahu dukkhassa 
 bhāgimāti vanathaṃ anucchindanto taṃnimittassa   punappunaṃ aparāparaṃ 
 jātiādidukkhassa bhāgī mā ahosi  
       Evaṃ vanathassa asamucchede ādīnavaṃ dassetvā idāni samucchede ānisaṃsaṃ 
 dassentī sukhaṃ hi vaḍḍhātiādimāha  Tassattho  puttaka vaḍḍha moneyya 
 dhammasamannāgatena munayo ejāsaṅkhātāya taṇhāya abhāvena anejā dassanamaggeneva 
 pahīnavicikicchatāya chinnasaṃsayā sabbakilesapariḷāhābhāvena sītibhūtā uttamassa damathassa 
 adhigatattā damappattā anāsavā khīṇāsavā sukhaṃ viharanti  na tesaṃ etarahi ceto 
 dukkhaṃ atthi  āyatiṃ pana sabbampi dukkhaṃ na bhavissateva  
       Yasmā cetevaṃ    tasmā tehānuciṇṇaṃ isīhi  pe  Anubrūhayāti tehi 
 khīṇāsavehi isīhi anuciṇṇaṃ paṭipannaṃ samathavipassanāmaggaṃ ñāṇadassanassa adhigamāya 
 sakalassāpi vaṭṭadukkhassa antakiriyāya vaḍḍha tvaṃ anubrūhaya vaḍḍheyyāsīti  
       Taṃ sutvā vaḍḍhatthero addhā mama mātā arahatte patiṭṭhitāti cintetvā 
 tamatthaṃ pavedento  
              visāradāva bhaṇasi             etamatthaṃ janetti me 
               maññāmi nūna māmike          vanatho te na vijjatīti 
 gāthamāha  
       Tattha visāradāva bhaṇasi  etamatthaṃ janetti meti mā su te vaḍḍha lokamhi  
 vanatho ahu kudācananti etamatthaṃ etaṃ ovādaṃ amma vigatasārajjā katthaci alaggā 
  Footnote    Sī  anucinanto cittassa    Sī  yasmā na bhave  i  yasmā ce te deva 
  
  
 page     
 Anallīnāva   hutvā mayhaṃ vadasi  Tasmā maññāmi nūna māmike  vanatho te na 
 vijjatīti  nūna māmike mayhaṃ amma gehasitapemamattopi vanatho tuyhaṃ mayi na vijjatīti 
 maññāmi  na māmikāti attho  
       Taṃ sutvā therī aṇumattopi kileso katthacipi visaye mama na vijjatīti 
 vatvā attano katakiccataṃ pakāsentī  
              ye keci vaḍḍha saṅkhārā       hīnā ukkaṭṭhamajjhimā 
               aṇūpi aṇumattopi             vanatho me na vijjati  
               Sabbe me āsavā khīṇā       appamattassa jhāyato 
               tisso vijjā anuppattā       kataṃ buddhassa sāsananti 
 imaṃ gāthādvayamāha  
       Tattha ye kecīti aniyamavacanaṃ  Saṅkhārāti saṅkhatadhammā  Hīnāti lāmakā patikuṭṭhā  
 Ukkaṭṭhamajjhimāti paṇītā ceva majjhimā ca  Tesu jarāmaraṇasaṅkhatā   hīnā jātisaṅkhatā   
 ukkaṭṭhā  ubhayavimissitā majjhimā  Hīnehi vā chandādīhi nibbattitā hīnā  
 majjhimeha majjhimā  paṇītehi ukkaṭṭhā  Akusaladhammā vā hīnā  lokuttaradhammā 
 ukkaṭṭhā  itarā majjhimā  Aṇūpi aṇumattopīti na kevalaṃ tayi eva  athakho ye keci 
 hīnādibhedabhinnā saṅkhārā  tesu sabbesu aṇūpi aṇumattopi atiparittakopi vanatho 
 mayhaṃ na vijjati  
       Tattha kāraṇamāha sabbe me āsavā khīṇā  appamattassa jhāyatoti  
 Tattha appamattassa jhāyatoti appamattāya jhāyantiyā  liṅgavipallāsena hetaṃ vuttaṃ  
 Ettha ca yasmā tisso vijjā anuppattā  tasmā kataṃ buddhassa sāsanaṃ  Yasmā 
 appamattā jhāyinī  tasmā sabbe me āsavā khīṇā  aṇūpi aṇumattopi vanatho 
 me na vijjatīti yojanā  
  Footnote    Sī  anālittāva  i  anālīnāva    cha Ma  tesu vā asaṅkhatā    Sī  parisaṅkhatā 
  
  
 page     
       Evaṃ vuttaovādaṃ aṅkusaṃ katvā sañjātasaṃvego thero vihāraṃ gantvā 
 divāṭṭhāne nisinno vipassanaṃ vaḍḍhetvā arahattaṃ patvā attano paṭipattiṃ 
 paccavekkhitvā sañjātasomanasso mātu santikaṃ gantvā aññaṃ byākaronto  
              uḷāraṃ vata me mātā        patodaṃ samavassari 
               paramatthasañhitā gāthā        yathāpi anukampikā  
               Tassāhaṃ vacanaṃ sutvā         anusiṭṭhiṃ janettiyā 
               dhammasaṃvegamāpādiṃ           yogakkhemassa pattiyā  
               Sohaṃ padhānapahitatto         rattindivamatandito 
               mātarā codito santo       aphusiṃ santimuttamanti 
 imā tisso gāthā abhāsi  
       Atha therī attano vacanaṃ aṅkusaṃ katvā puttassa arahattappattiyā ārādhitacittā 
 tena bhāsitagāthā sayaṃ paccanubhāsi  Evaṃ tāpi therīgāthā nāma jātā  
       Tattha uḷāranti vipulaṃ mahantaṃ  Patodanti ovādapatodaṃ  Samavassarīti sammā 
 pavattesi vatāti yojanā  Ko pana so patodoti āha paramatthasañhitā gāthāti  
 Taṃ mā su te vaḍḍha lokamhītiādigāthā sandhāya vadati  Yathāpi anukampikāti 
 yathā aññāpi anuggāhikā  evaṃ mayhaṃ mātā pavattinivattivibhāvanagāthāsaṅkhātaṃ 
 uḷāraṃ patodaṃ pājanadaṇḍakaṃ mama ñāṇavegasamuttejaṃ pavattesīti attho  
       Dhammasaṃvegamāpādinti ñāṇabhayāvahattā   ativiya mahantaṃ bhiṃsanaṃ saṃvegaṃ āpajjiṃ  
       Padhānapahitattoti catubbidhasammappadhānayogena nibbānaṃ paṭipesitacitto  Aphusiṃ 
 santimuttamanti anuttaraṃ santiṃ nibbānaṃ phusiṃ adhigacchinti attho  
                     Vaḍḍhamātutherīgāthāvaṇṇanā niṭṭhitā  
                        Navakanipātavaṇṇanā niṭṭhitā  
  Footnote    Sī  i    vahantaṃ 
  
  
 page     
                              Ekādasakanipāta 
                            Kisāgotamītherīgāthāvaṇṇanā 
       ekādasakanipāte kalyāṇamittatātiādikā kisāgotamiyā theriyā gāthā  
       Ayaṃ kira padumuttarassa bhagavato kāle haṃsavatīnagare kulagehe nibbattitvā 
 viññutaṃ patvā ekadivasaṃ satthu santike dhammaṃ suṇantī satthāraṃ ekaṃ bhikkhuniṃ 
 lūkhacīvaradhārīnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi  
 Sā kappasatasahassaṃ devamanussesu saṃsarantī imasmiṃ buddhuppāde sāvatthiyaṃ 
 duggatakule nibbatti  gotamītissā nāmaṃ ahosi  Kisasarīratāya pana kisāgotamīti 
 voharīyittha  Taṃ patikulaṃ gataṃ duggatakulassa dhītāti paribhaviṃsu  Sā ekaṃ puttaṃ 
 vijāyi  Puttalābhena cassā sammānaṃ akaṃsu  So panassā putto ādhāvitvā 
 paridhāvitvā kīḷanakāle kālamakāsi  Tenassā sokummādo uppajji  
       Sā ahaṃ pubbe paribhavapattā hutvā puttassa jātakālato paṭṭhāya sakkāraṃ 
 pāpuṇiṃ  ime mayhaṃ puttaṃ bahi chaḍḍetumpi vāyamantīti sokummādavasena matakaḷevaraṃ 
 aṅkenādāya puttassa me bhesajjaṃ dethāti gehadvārapaṭipāṭiyā nagare vicarati  
 Manussā bhesajjaṃ kutoti paribhāsanti  Sā tesaṃ kathaṃ na gaṇhāti  Atha naṃ eko 
 paṇḍitapuriso ayaṃ puttasokena cittavikkhepaṃ pattā  etissā bhesajjaṃ dasabaloyeva 
 jānissatīti cintetvā amma tava puttassa bhesajjaṃ sammāsambuddhaṃ upasaṅkamitvā 
 pucchāti āha  Sā satthu dhammadesanāvelāya vihāraṃ gantvā puttassa me 
 bhesajjaṃ detha bhagavāti āha  Satthā tassā upanissayaṃ disvā gaccha nagaraṃ 
 pavisitvā yasmiṃ gehe koci matapubbo natthi  tato siddhatthakaṃ āharāti āha  
 Sā sādhu bhanteti tuṭṭhamānasā nagaraṃ pavisitvā paṭhamageheyeva satthā mama 
 puttassa bhesajjatthāya siddhatthakaṃ āharāpeti  sace etasmiṃ gehe koci matapubbo 
  
  
 page     
 Natthi  siddhatthakaṃ me dethāti āha  Ko idha mate gaṇetuṃ sakkotīti  Kiṃ tena 
 hi alaṃ idha siddhatthakehīti dutiyaṃ tatiyaṃ gharaṃ gantvā buddhānubhāvena vigatummādā 
 pakaticitte ṭhitā cintesi sakalanagare ayameva niyamo bhavissati  idaṃ hitānukampinā 
 bhagavatā diṭṭhaṃ bhavissatīti saṃvegaṃ labhitvā tatova bahi nikkhamitvā puttaṃ āmakasusāne 
 chaḍḍetvā imaṃ gāthamāha  
                   na gāmadhammo nigamassa dhammo   
                    na cāpiyaṃ ekakulassa dhammo 
                    sabbassa lokassa sadevakassa 
                    eseva dhammo yadidaṃ aniccatāti    
       Evañca pana vatvā satthu santikaṃ agamāsi  Atha naṃ satthā laddho te 
 gotami siddhatthakoti āha  niṭṭhitaṃ bhante siddhatthakena kammaṃ  patiṭṭhā pana 
 me hothāti āha  Athassā satthā  
              taṃ puttapasusammattaṃ        byāsattamanasaṃ naraṃ 
               suttaṃ gāmaṃ mahoghova      maccu ādāya gacchatīti   
 gāthamāha  
       Gāthāpariyosāne yathāṭhitāva sotāpattiphale patiṭṭhāya satthāraṃ pabbajjaṃ yāci  
 Satthā bhikkhunīnaṃ santike pabbajituṃ anujāni    Sā satthāraṃ tikkhattuṃ padakkhiṇaṃ 
 katvā vanditvā bhikkhunupassayaṃ gantvā pabbajitvā upasampadaṃ labhitvā nacirasseva 
 yonisomanasikārakammaṃ karontī vipassanaṃ vaḍḍhesi  Athassā satthā  
              yo ca vassasataṃ jīve      apassaṃ amataṃ padaṃ 
               ekāhaṃ jīvitaṃ seyyo     passato amataṃ padanti   
 imaṃ obhāsagāthamāha  
  Footnote    no nigamassa dhammo  mano pū          khu apa             khu dha         
    cha Ma  satthā pabbajjaṃ anujāni    khu dha          
  
  
 page     
       Sā gāthāpariyosāne arahattaṃ pāpuṇitvā parikkhāravalañje paramukkaṭṭhā 
 hutvā tīhi lūkhehi samannāgataṃ cīvaraṃ pārupitvā vicari  Atha naṃ satthā jetavane 
 nisinno bhikkhuniyo paṭipāṭiyā ṭhānantare ṭhapento lūkhacīvaradhārīnaṃ aggaṭṭhāne 
 ṭhapesi  Sā attano paṭipattiṃ paccavekkhitvā satthāraṃ nissāya mayā ayaṃ viseso 
 laddhoti kalyāṇamittapasaṃsāmukhena   imā gāthā abhāsi  
              kalyāṇamittatā muninā       lokaṃ ādissa vaṇṇitā 
               kalyāṇamitte bhajamāno      api bālo paṇḍito assa  
               Bhajitabbā sappurisā         paññā tathāpi   vaḍḍhati bhajantānaṃ 
               bhajamāno sappurise         sabbehipi dukkhehi pamucceyya  
               Dukkhañceva vijāneyya       dukkhassa ca samudayaṃ nirodhaṃ 
               aṭṭhaṅgikañca maggaṃ          cattāripi ariyasaccāni  
               Dukkho itthibhāvo          akkhāto purisadammasārathinā 
               sapattikampi hi dukkhaṃ         appekaccā sakiṃ vijātāyo  
               Galake api kantanti         sukhumāliniyo visāni khādanti 
               janamārakamajjhagatā          ubhopi byasanāni anubhonti  
               Upavijaññā gacchantī         addasāhaṃ patiṃ mataṃ 
               panthamhi vijāyitvāna        appattāva sakaṃ gharaṃ  
               Dve puttā kālakatā       patī ca panthe mato kapaṇikāya 
               mātā pitā ca bhātā       ḍayhanti ca ekacitakāyaṃ  
  Footnote    cha Ma  kalyāṇamittatāya pasaṃsāmukhena    cha Ma  pisaddo na dissati 
  
  
 page     
               Khīṇakulīne kapaṇe           anubhūtaṃ te dukkhaṃ aparimāṇaṃ 
               assū ca te pavattaṃ         bahūni ca jātisahassāni  
               Vasitā susānamajjhe         athopi khāditāni puttamaṃsāni 
               hatakulikā sabbagarahitā       matapatikā amatamadhigacchiṃ  
               Bhāvito me maggo         ariyo aṭṭhaṅgiko amatagāmī 
               nibbānampi   sacchikataṃ      dhammādāsaṃ avekkhiṃhaṃ  
               Ahamamhi kantasallā         ohitabhārā kataṃ hi karaṇīyaṃ 
               kisāgotamī therī           vimuttacittā imaṃ bhaṇīti  
       Tattha kalyāṇamittatāti kalyāṇo bhaddo sundaro mitto etassāti kalyāṇamitto  
 Yo yassa sīlādiguṇasampanno    aghassa ghatāhatassa   vidhātā evaṃ sabbākārena 
 upakāro mitto hoti  so puggalo kalyāṇamitto  tassa bhāvo kalyāṇamittatā  
 kalyāṇamittavantatā  Munināti satthāRā  Lokaṃ ādissa vaṇṇitāti kalyāṇamitte 
 anugantabbanti sattalokaṃ uddissa  
             sakalameva hidaṃ   ānanda brahmacariyaṃ yadidaṃ kalyāṇamittatā 
          kalyāṇasahāyatā kalyāṇasampavaṅkatā   kalyāṇamittassetaṃ meghiya bhikkhuno 
          pāṭikaṅkhaṃ kalyāṇasahāyassa kalyāṇasampavaṅkassa yaṃ sīlavā bhavissati 
          pātimokkhasaṃvarasaṃvuto viharissatīti   ca evamādinā pasaṃsitā  
       Kalyāṇamitte bhajamānotiādi kalyāṇamittatāya ānisaṃsadassanaṃ  Tattha api 
 bālo paṇḍito assāti kalyāṇamitte bhajamāno puggalo pubbe sutādivirahena 
 bālopi samāno assutasavanādinā paṇḍito bhaveyya  
  Footnote    cha Ma  pisaddo na dissati    cha Ma  sīlādiguṇasamādapetā    cha Ma  ghātā  hitassa 
    cha Ma  sakalamevidaṃ    saṃ mahā          khu u          
  
  
 page     
       Bhajitabbā sappurisāti bālassāpi paṇḍitabhāvahetuto buddhādayo sappurisā 
 kālena kālaṃ upasaṅkamanādinā sevitabbā  Paññā tathāpi vaḍḍhati bhajantānanti 
 kalyāṇamitte bhajantānaṃ tathā paññā vaḍḍhati brūhati pāripūriṃ gacchati  Yathā 
 tesu yo koci khattiyādiko bhajamāno sappurise sabbehi jātiādidukkhehi 
 pamucceyyāti yojanā  
       Muccanavidhiṃ pana kalyāṇamittavidhinā   dassetuṃ dukkhañceva vijāneyyātiādi 
 vuttaṃ  Tattha cattāripi ariyasaccānīti dukkhañca dukkhasamudayañca nirodhañca aṭṭhaṅgika 
 maggañcāti imāni cattāri ariyasaccāni vijāneyya paṭivijjheyyāti yojanā  
       dukkho itthibhāvotiādikā dve gāthā aññatarāya yakkhiniyā itthibhāvaṃ 
 garahantiyā bhāsitā  Tattha dukkho itthibhāvo akkhātoti capalatā  gabbhadhāraṇaṃ  sabbakālaṃ 
 parapaṭibaddhavuttitāti evamādīhi ādīnavehi itthibhāvo dukkhoti purisadamma 
 sārathinā bhagavatā kathito  Sapattikampi hi dukkhanti sapattavāso sapattiyā saddhiṃ 
 saṃvāsopi dukkho  ayampi itthibhāve ādīnavoti adhippāyo  Appekaccā sakiṃ 
 vijātāyoti ekaccā itthiyo ekavārameva vijātā paṭhamagabbhe vijāyanadukkhaṃ asahantiyo  
 Galake api kantantīti attano gīvampi chindanti  Sukhumāliniyo visāni khādantīti 
 sukhumālasarīrā attano sukhumālabhāvena khedaṃ avisahantiyo visānipi khādanti  Janamāraka 
 majjhagatāti janamārako vuccati mūḷhagabbho  Mātugāmajanassa   mārako  majjhagatā 
 janamārakā kucchigatā  mūḷhagabbhāti attho  Ubhopi byasanāni anubhontīti gabbho 
 gabbhinī cāti dvepi janā maraṇañca māraṇantikabyasanāni ca pāpuṇanti  Apare 
 pana bhaṇanti janamārakā nāma kilesā  tesaṃ majjhagatā kilesasantānapatitā 
 ubhopi jāyāpatikā idha kilesapariḷāhavasena  āyatiṃ duggatiparikkilesavasena byasanāni 
 pāpuṇantīti  Imā kira dve gāthā sā yakkhinī purimattabhāve attano anubhūtadukkhaṃ 
 anussaritvā āha  Therī pana itthibhāve ādīnavavibhāvanāya paccanubhāsantī avoca  
  Footnote    Ma  kalyāṇamittavidhiṃ    Sī  mātugāmajanatāya 
  
  
 page     
       upavijaññā gacchantītiādikā dve gāthā paṭācārāya theriyā pavattiṃ 
 ārabbha bhāsitā  Tattha upavijaññā gacchantīti upagatavijāyanakālā maggaṃ gacchantī  
 appattāva sakaṃ gehaṃ panthe vijāyitvāna patiṃ mataṃ addasaṃ ahanti yojanā  
       Kapaṇikāyāti varākāya  Imā kira dve gāthā paṭācārāya tadā sokummādapattāya 
 vuttākārassa anukaraṇavasena itthibhāve ādīnavavibhāvanatthameva theriyā vuttā  
       Ubhayampetaṃ udāharaṇabhāvena ānetvā idāni attano anubhūtaṃ dukkhaṃ vibhāventī 
 khīṇakulīnetiādimāha  Tattha khīṇakulīneti bhogādīhi pārijuññapattakulike  Kapaṇeti 
 paramaavaññātaṃ patte  Ubhayañcetaṃ attano eva āmantanavacanaṃ  Anubhūtaṃ te dukkhaṃ 
 aparimāṇanti imasmiṃ attabhāve  ito purimattabhāvesu vā anappakaṃ dukkhaṃ tayā 
 anubhavitaṃ  Idāni taṃ dukkhaṃ ekadesena vibhajitvā dassetuṃ assū ca te 
 pavattantiādi vuttaṃ  Tassattho  imasmiṃ anamatagge saṃsāre paribbhamantiyā 
 bahukāni jātisahassāni sokābhibhūtāya assu ca pavattaṃ  avisesitaṃ katvā vuttañcetaṃ  
 mahāsamuddassa udakatopi bahukameva siyā  
       Vasitā susānamajjheti manussamaṃsakhādikā sunakhī siṅgālī ca hutvā susānamajjhe 
 vusitā  Khāditāni puttamaṃsānīti byagghadīpibiḷārādikāle puttamaṃsānipi   
 khāditāni  Hatakulikāti vinaṭṭhakulavaṃsā  Sabbagarahitāti sabbehi gharavāsīhi garahitā 
 garahappattā  Matapatikāti vidhavā  Ime pana tayo pakāre purimattabhāve   attano 
 anuppatte gahetvā vadati  Evaṃbhūtāpi hutvā adhikiccaladdhakalyāṇamittasevanaṃ   
 amatamadhigacchiṃ nibbānaṃ anuppattā  
       Idāni tameva amatādhigamaṃ pākaṭaṃ katvā dassetuṃ bhāvitotiādi vuttaṃ  
 Tattha bhāvitoti vibhāvito uppādito vaḍḍhito bhāvanābhisamayavasena paṭividdho    
 Dhammādāsaṃ avekkhiṃhanti dhammamayaṃ ādāsaṃ addakkhiṃ apassiṃ ahaṃ  
  Footnote    cha Ma  pisaddo na dissati    Ma  carimattabhāve 
    Sī  ādissa     cha Ma  adhicca laddhāya kalyāṇamittasevāya    Sī  i  paṭiladdho 
  
  
 page     
       Ahamamhi kantasallāti ariyamaggena samucchinnarāgādisallā ahaṃ amhi  
 Ohitabhārāti oropitakāmakhandhakilesābhisaṅkhārabhāRā  Kataṃ hi karaṇīyanti pariññādibhedaṃ 
 soḷasavidhampi kiccaṃ kataṃ pariyositaṃ  Vimuttacittā imaṃ bhaṇīti sabbaso vimutta 
 cittā kisāgotamī therī imamatthaṃ kalyāṇamittatātiādinā gāthābandhavasena abhaṇīti 
 attānaṃ paraṃ viya therī vadati  Tatridaṃ imissā theriyā apadānaṃ    
              padumuttaro nāma jino         sabbadhammāna pāragū 
               ito satasahassamhi            kappe uppajji nāyako  
               Tadāhaṃ haṃsavatiyaṃ              jātā aññatare kule 
               upetvā taṃ naravaraṃ           saraṇaṃ samupāgamiṃ  
               Dhammañca tassa assosiṃ         catusaccūpasañhitaṃ 
               madhuraṃ paramassādaṃ             vaṭṭasantisukhāvahaṃ  
               Tadā ca bhikkhuniṃ dhīro          lūkhacīvaradhāriniṃ 
               ṭhapento etadaggamhi         vaṇṇayī purisuttamo  
               Janetvānappakaṃ pītiṃ           sutvā bhikkhuniyā guṇe 
               kāraṃ katvāna buddhassa         yathāsatti yathābalaṃ  
               Nipacca munidhīraṃ   taṃ          taṃ ṭhānaṃ abhipatthayiṃ 
               tadānumodi sambuddho          ṭhānalābhāya nāyako  
               Satasahassito kappe           okkākakulasambhavo 
               gotamo nāma gottena        satthā loke bhavissati  
  Footnote    khu apa             cha Ma   munivaraṃ 
  
  
 page     
               Tassa dhammesu dāyādā        orasā dhammanimmitā 
               kisāgotamī nāmena           hessati   satthusāvikā  
               Taṃ sutvā muditā hutvā        yāvajīvaṃ tadā jinaṃ 
               mettacittā paricariṃ           paccayehi vināyakaṃ  
               Tehi kammehi sukatehi        cetanāpaṇidhīhi ca 
               jahitvā mānusaṃ dehaṃ          tāvatiṃsamagacchahaṃ  
               Imasmiṃ bhaddake kappe         brahmabandhu mahāyaso 
               kassapo nāma gottena        uppajji vadataṃ varo  
               Upaṭṭhāko mahesissa          tadā āsi narissaro 
               kāsirājā kikī nāma          bārāṇasipuruttame  
               Pañcamī tassa dhītāhaṃ          dhammā nāmena vissutā 
               dhammaṃ sutvā jinaggassa         pabbajjaṃ samarocayiṃ  
               Anujāni na no tāto         agāreva tadā mayaṃ 
               vīsavassasahassāni             vicarimha atanditā  
               Komāribrahmacariyaṃ            rājakaññā sukhedhitā   
               buddhopaṭṭhānaniratā           muditā satta dhītaro  
               Samaṇī samaṇaguttā ca           bhikkhunī bhikkhudāsikā 
               dhammā ceva sudhammā ca        sattamī saṅghadāsikā  
               Khemā uppalavaṇṇā ca         paṭācārā ca kuṇḍalā 
               ahañca dhammadinnā ca          visākhā hoti sattamī  
  Footnote    cha Ma  hessasi    cha Ma  tena kammena sukatena    cha Ma  dhītāsiṃ    ka  sukhe ṭhitā 
  
  
 page     
               Tehi kammehi sukatehi         cetanāpaṇidhīhi ca 
               jahitvā mānusaṃ dehaṃ          tāvatiṃsamagacchahaṃ  
               Pacchime ca bhave dāni         jātā seṭṭhikule ahaṃ 
               duggate adhane nīce         gatā ca sadhanaṃ kulaṃ  
               Patiṃ ṭhapetvā sesā me       dessanti adhanā iti 
               yadā ca pasūtā āsiṃ          sabbesaṃ dayitā tadā  
               Yadā so taruṇo bhaddo        komalako sukhedhito 
               sapāṇamiva kanto me          tadā yamavasaṃ gato  
               Sokaṭṭādīnavadanā            assunettā rudammukhā 
               mataṃ kuṇapamādāya             vilapantī gamāmahaṃ  
               Tadā ekena sandiṭṭhā        upetvābhisakkuttamaṃ 
               avocaṃ dehi bhesajjaṃ          puttasañjīvananti bho  
               Na vijjante matā yasmiṃ        gehe siddhatthakaṃ tato 
               āharāti jino āha          vinayopāyakovido  
               Tadā gamitvā sāvatthiṃ         na labhiṃ tādisaṃ gharaṃ 
               kuto siddhatthakaṃ tasmā         tato laddhā satiṃ ahaṃ  
               Kuṇapaṃ chaḍḍayitvāna            upesiṃ lokanāyakaṃ 
               dūratova mamaṃ disvā           avoca madhurassaro  
               Yo ca vassasataṃ jīve          apassaṃ udayabbayaṃ 
               ekāhaṃ jīvitaṃ seyyo         passato udayabbayaṃ  
  Footnote    cha Ma  naṭṭhe 
  
  
 page     
                    Na gāmadhammo nigamassa dhammo 
                    na cāpiyaṃ ekakulassa dhammo 
                    sabbassa lokassa sadevakassa 
                    eseva dhammo yadidamaniccatā  
               Sāhaṃ sutvānimā gāthā        dhammacakkhuṃ visodhayiṃ 
               tato viññātasaddhammā         pabbajiṃ anagāriyaṃ  
               Tathā pabbajitā santī          yuñjantī jinasāsane 
               nacireneva kālena           arahattaṃ apāpuṇiṃ  
               Iddhīsu ca vasī homi           dibbāya sotadhātuyā 
               paracittāni jānāmi           satthusāsanakārikā  
               Pubbenivāsaṃ jānāmi          dibbacakkhu visodhitaṃ 
               khepetvā āsave sabbe      visuddhāsiṃ sunimmalā  
               Pariciṇṇo mayā satthā         kataṃ buddhassa sāsanaṃ 
               ohito garuko bhāro         bhavanetti samūhatā  
               Yassatthāya pabbajitā          agārasmānagāriyaṃ 
               so me attho anuppatto      sabbasaṃyojanakkhayo  
               Atthadhammaniruttīsu             paṭibhāne tatheva ca 
               ñāṇaṃ me vimalaṃ suddhaṃ          buddhaseṭṭhassa vāhasā  
               Saṅkārakūṭā āhitvā         susānā rathiyāpi ca 
               tato saṅghāṭikaṃ katvā         lūkhaṃ dhāremi cīvaraṃ  
  
  
 page     
               Jino tasmiṃ guṇe tuṭṭho        lūkhacīvaradhāraṇe 
               ṭhapesi etadaggamhi           parisāsu vināyako  
               Kilesā jhāpitā mayhaṃ  pe  Kataṃ buddhassa sāsananti  
                    Kisāgotamītherīgāthāvaṇṇanā niṭṭhitā  
                      Ekādasakanipātavaṇṇanā niṭṭhitā  
                          
  
  
 page     
                              Dvādasakanipāta 
                           Uppalavaṇṇātherīgāthāvaṇṇanā 
       dvādasakanipāte ubho mātā ca dhītā cātiādikā uppalavaṇṇāya theriyā 
 gāthā  
       Ayampi padumuttarassa bhagavato kāle haṃsavatīnagare kulagehe nibbattitvā viññutaṃ 
 patvā mahājanena saddhiṃ satthu santikaṃ gantvā dhammaṃ suṇantī satthāraṃ ekaṃ bhikkhuniṃ 
 iddhimantānaṃ aggaṭṭhāne ṭhapentaṃ disvā sattāhaṃ buddhappamukhassa bhikkhusaṃghassa 
 mahādānaṃ datvā taṃ ṭhānantaraṃ patthesi  Sā yāvajīvaṃ kusalaṃ katvā devamanussesu 
 saṃsarantī kassapabuddhakāle bārāṇasinagare kikissa kāsirañño gehe paṭisandhiṃ 
 gahetvā sattannaṃ bhaginīnaṃ abbhantarā hutvā vīsativassasahassāni brahmacariyaṃ 
 caritvā bhikkhusaṃghassa pariveṇaṃ kāretvā devaloke nibbattā  
       Tato cavitvā puna manussalokaṃ āgacchantī ekasmiṃ gāmake sahatthā kammaṃ 
 katvā jīvanakaṭṭhāne nibbattā  Sā ekadivasaṃ khettakuṭiṃ gacchantī antarāmagge 
 ekasmiṃ sare pātova pupphitaṃ padumapupphaṃ disvā taṃ saraṃ oruyha tameva pupphaṃ 
 ca lājapakkhipanatthāya paduminipattaṃ ca gahetvā kedāre sālisīsāni chinditvā 
 kuṭikāya nisinnā lāje bhajjitvā pañca lājasatāni katvā ṭhapesi  Tasmiṃ khaṇe 
 ganadhamādanapabbate nirodhasamāpattito vuṭṭhito eko paccekabuddho āgantvā tassā 
 avidūre ṭhāne aṭṭhāsi  Sā paccekabuddhaṃ disvā lājehi saddhiṃ padumapupphaṃ gahetvā 
 kuṭito oruyha lāje paccekabuddhassa patte pakkhipitvā padumapupphena pattaṃ pidhāya 
 adāsi  Athassā paccekabuddhe thokaṃ gate etadahosi pabbajitā nāma pupphena 
 anatthikā  ahaṃ pupphaṃ gahetvā pilandissāmīti gantvā paccekabuddhassa hatthato 
 pupphaṃ gahetvā puna cintesi sace ayyo pupphena anatthiko abhavissa  pattamatthake 
  
  
 page     
 Ṭhapetuṃ nādassa  addhā ayyassa attho bhavissatīti puna gantvā pattamatthake 
 pupphaṃ   ṭhapetvā paccekabuddhaṃ khamāpetvā bhante imesaṃ me lājānaṃ nissandena 
 lājagaṇanāya mama putto assu  padumapupphanissandena nibbattanibbattaṭṭhāne pade 
 pade padumapupphaṃ uṭṭhahatūti patthanaṃ akāsi  Paccekabuddho tassā passantiyāva 
 ākāsena gandhamādanapabbataṃ gantvā taṃ padumaṃ nandamūlakapabbhāre paccekabuddhānaṃ 
 akkamanasopānasamīpe pādapuñchanaṃ katvā ṭhapesi  
       Sāpi tassa kammassa nissandena devaloke paṭisandhiṃ gaṇhi  nibbattakālato 
 paṭṭhāya tassā pade pade mahāpadumapupphaṃ uṭṭhāsi  Sā tato cavitvā pabbatapāde 
 ekasmiṃ padumasare padumagabbhe nibbatti  Taṃ nissāya eko tāpaso vasati  so 
 pātova mukhadhovanatthāya saraṃ gantvā taṃ pupphaṃ disvā cintesi idaṃ pupphaṃ sesehi 
 mahantataraṃ  sesāni ca pupphitāni  idaṃ makulitameva  bhavitabbamettha kāraṇenāti 
 udakaṃ otaritvā taṃ pupphaṃ gaṇhi  Taṃ tena gahitamattameva pupphitaṃ  Tāpaso anto 
 padumagabbhe nipannadārikaṃ addasa  Diṭṭhakālato paṭṭhāya ca dhītusinehaṃ labhitvā 
 padumeneva saddhiṃ paṇṇasālaṃ netvā mañcake nipajjāpesi  Athassā   puññānubhāvena 
 aṅguṭṭhake khīraṃ nibbatti  So tasmiṃ pupphe milāte aññaṃ navaṃ pupphaṃ āharitvā 
 taṃ nipajjāpesi  Athassā ādhāvanavidhāvanena kīḷituṃ samatthakālato paṭṭhāya padavāre 
 padavāre padumapupphaṃ uṭṭhāti  kuṅkumarāsissa viya tassā sarīravaṇṇo hoti  Sā 
 apattā devavaṇṇaṃ  atikkantā mānusavaṇṇaṃ ahosi  Sā pitari phalāphalatthāya 
 gate paṇṇasālāyaṃ ohiyati  
       Athekadivasaṃ tassā vayappattakāle pitari phalāphalatthāya gate eko vanacarako 
 taṃ disvā cintesi manussānaṃ nāma evaṃvidhaṃ rūpaṃ natthi  iti   vīmaṃsissāmi 
 nanti tāpasassa āgamanaṃ udikkhanto nisīdi  Sā pitari āgacchante paṭipathaṃ 
  Footnote    cha Ma  ayaṃ pāṭho na dissati    Sī  athassa tassā    cha Ma  itisaddo na dissati 
  
  
 page     
 Gantvā tassa hatthato kājakamaṇḍaluṃ aggahesi  āgantvā nisinnassa ca attano 
 karaṇavattaṃ dassesi  Tadā so vanacarako manussabhāvaṃ ñatvā tāpasaṃ abhivādetvā 
 nisīdi  Tāpaso taṃ vanacarakaṃ vanamūlaphalehi ca pānīyena ca nimantetvā bho purisa 
 imasmiṃyeva ṭhāne vasissasi  udāhu gamissasīti pucchi  Gamissāmi bhante  idha kiṃ 
 karissāmīti  Idaṃ tayā diṭṭhakāraṇaṃ gataṭṭhāne   akathetuṃ sakkhissasīti  sace ayyo 
 na icchati  kiṃ kāraṇā kathessāmīti tāpasaṃ vanditvā yathā   puna āgamanakāle 
 maggasañjānanatthaṃ evaṃ sākhāsaññañca rukkhasaññañca karonto pakkāmi  
       Sopi   bārāṇasiṃ gantvā rājānaṃ addasa  Rājā kasmā āgatosīti 
 pucchi  ahaṃ deva tumhākaṃ vanacarako pabbatapāde acchariyaṃ itthiratanaṃ disvā 
 āgatomhīti sabbaṃ pavattiṃ kathesi  So tassa vacanaṃ sutvā vegena pabbatapādaṃ 
 gantvā avidūre ṭhāne khandhāvāraṃ nivāsetvā vanacarakena ceva aññehi   ca purisehi 
 saddhiṃ tāpasassa bhattakiccaṃ katvā nisinnavelāya tattha gantvā abhivādetvā 
 paṭisanthāraṃ katvā ekamantaṃ nisīdi  Rājā tāpasassa pabbajitaparikkhārabhaṇḍaṃ pādamūle 
 ṭhapetvā bhante imasmiṃ ṭhāne kiṃ karoma  gamissāmāti āha  Gaccha mahā 
 rājāti  āma gacchāmi bhante  ayyassa pana samīpe visabhāgaparisā atthīti 
 assumhā  asāruppā esā pabbajitānaṃ  mayā saddhiṃ gacchatu bhanteti  Manussānaṃ 
 nāma cittaṃ duttosayaṃ  kathaṃ bahūnaṃ majjhe vasissatīti  Amhākaṃ rucitakālato paṭṭhāya 
 sesānaṃ jeṭṭhakaṭṭhāne ṭhapetvā paṭijaggituṃ sakkhissāmi   bhanteti  
       So rañño kathaṃ sutvā daharakāle gahitanāmavaseneva amma padumavatīti 
 dhītaraṃ pakkosi  Sā ekavacaneneva paṇṇasālato nikkhamitvā pitaraṃ abhivādetvā 
 aṭṭhāsi  Atha naṃ pitā āha tvaṃ amma vayappattā  imasmiṃ ṭhāne raññā 
 diṭṭhakālato paṭṭhāya vasituṃ aphāsukaṃ    raññā saddhiṃ gaccha ammāti  Sā sādhu 
  Footnote    cha Ma  etto gantvā    cha Ma  ayaṃ saddo na dissati    cha Ma  so 
    Sī  appakehi    cha Ma  paṭijaggissāma    cha Ma  ayuttā 
  
  
 page     
 Tātāti pituvacanaṃ sampaṭicchitvā abhivādetvā rodamānā aṭṭhāsi  Rājā imissā 
 pitucittaṃ gaṇhāmīti tasmiṃyeva ṭhāne kahāpaṇarāsimhi ṭhapetvā abhisekaṃ akāsi  
 Atha naṃ gahetvā attano nagaraṃ ānetvā āgatakālato paṭṭhāya sesitthiyo 
 anoloketvā tāya saddhiṃyeva ramati  Tā itthiyo issāpakatā taṃ rañño antare 
 paribhinditukāmā evamāhaṃsu nāyaṃ mahārāja manussajātikā  kahaṃ nāma tumhehi   
 manussānaṃ vicaraṇaṭṭhāne padumāni uṭṭhahantāni diṭṭhapubbāni  addhā ayaṃ yakkhinī  
 nīharatha naṃ mahārājāti  Rājā tāsaṃ kathaṃ sutvā tuṇhī ahosi  
       Athassāparena samayena paccanto kupito  so garugabbhā padumavatīti   taṃ 
 nagare ṭhapetvā paccantaṃ agamāsi  Atha tā itthiyo tassā upaṭṭhāyikāya lañcaṃ 
 datvā imissā dārakaṃ jātamattameva apanetvā ekaṃ dārughaṭikaṃ lohitena makkhitvā 
 santike ṭhapehīti āhaṃsu  Padumavatiyāpi nacirasseva gabbhavuṭṭhānaṃ ahosi  Mahāpaduma 
 kumāro ekakova kucchiyaṃ paṭisandhiṃ gaṇhi  Avasesā ekūnapañcasatā dārakā mahāpaduma 
 kumārassa mātukucchito nikkhamitvā nipannakāle   saṃsedajā hutvā nibbattiṃsu  
 Athassā na tāva ayaṃ satiṃ paṭilabhatīti ñatvā sā upaṭṭhāyikā ekaṃ dārughaṭikaṃ 
 lohitena makkhitvā samīpe ṭhapetvā tāsaṃ itthīnaṃ saññaṃ adāsi  Tā pañcasatāpi 
 itthiyo ekekā ekekaṃ dārakaṃ gahetvā cundakārakānaṃ   santikaṃ pesetvā karaṇḍake 
 āharāpetvā attanā attanā gahitadārake tattha nipajjāpetvā bahi lañchanaṃ 
 katvā ṭhapayiṃsu  
       Padumavatīpi kho saññaṃ labhitvā taṃ upaṭṭhāyikaṃ kiṃ vijātamhi ammāti 
 pucchi  Sā taṃ santajjetvā kuto tvaṃ dārakaṃ labhissasīti vatvā ayaṃ tava 
 kucchito nikkhantadārakoti lohitamakkhitaṃ dārughaṭikaṃ purato ṭhapesi  Sā taṃ disvā 
  Footnote    Ma  na amhehi    Sī  garubhārā padumavatīti  Ma  garubhāraṃ padumavatiṃ 
    Sī  nisinnakāle    Sī  cundānaṃ 
  
  
 page     
 Domanassajātā sīghaṃ taṃ phāletvā apanehi  sace kocipi passeyya  lajjitabbaṃ 
 bhaveyyāti āha  Sā tassā kathaṃ sutvā atthakāmā viya dārughaṭikaṃ phāletvā 
 uddhane pakkhipi  
       Rājāpi paccantato āgantvā nakkhattaṃ paṭimānento bahinagare khandhāvāraṃ 
 nivāsāpetvā   nisīdi  Atha tā pañcasatā itthiyo rañño paccuggamanaṃ āgantvā 
 āhaṃsu tvaṃ mahārāja na amhākaṃ saddahasi  amhehi vuttaṃ akāraṇaṃ viya hoti  
 tvaṃ mahesiyā upaṭṭhāyikaṃ pakkosāpetvā paṭipuccha  dārughaṭikaṃ te devī vijātāti  
 Rājā taṃ kāraṇaṃ anupaparikkhitvāva amanussajātikā bhavissatīti taṃ gehato nikkaḍḍhi  
 Tassā rājagehato saha nikkhamaneneva padumapupphāni antaradhāyiṃsu  sarīracchavīpi 
 vivaṇṇā ahosi  Sā ekikāva antaravīthiyā pāyāsi  Atha naṃ ekā vayappattā 
 mahallikā itthī disvā dhītusinehaṃ uppādetvā kahaṃ gacchasi ammāti āha  
 Āgantukamhi  vasanaṭṭhānaṃ olokentī vicarāmīti  idhāgaccha ammāti vasanaṭṭhānaṃ 
 datvā bhojanaṃ paṭiyādesi  
       Tassā iminā niyāmeneva tattha vasamānāya  tā pañcasatā itthiyo ekacittā 
 hutvā rājānaṃ āhaṃsu mahārāja tumhesu khandhāvāraṃ   gatesu amhehi gaṅgā 
 devatāya amhākaṃ deve vijitasaṅgāme āgate balikammaṃ katvā udakakīḷaṃ karissāmāti 
 patthitaṃ atthi  etamatthaṃ deva jānāpemāti  Rājā tāsaṃ vacanena tuṭṭho gaṅgāya 
 udakakīḷaṃ kātuṃ agamāsi  Tāpi attanā   gahitakaraṇḍakaṃ paṭicchannaṃ katvā ādāya 
 nadiṃ gantvā tesaṃ karaṇḍakānaṃ paṭicchādanatthaṃ pārupitvā pārupitvā udake 
 patitvā karaṇḍake vissajjesuṃ  Tepi kho karaṇḍakā sabbe saha gantvā heṭṭhāsote 
 pasāritajālamhi laggiṃsu  Tato udakakīḷaṃ kīḷitvā rañño uttiṇṇakāle jālaṃ 
 ukkhipantā te karaṇḍake disvā rañño santikaṃ ānayiṃsu  
  Footnote    Sī  nivāsetvā  cha Ma  bandhitvā    cha Ma  yuddhaṃ    cha Ma  attanā attanā 
  
  
 page     
       Rājā karaṇḍake oloketvā kiṃ tātā karaṇḍakesūti āha  Na jānāma 
 devāti  So te karaṇḍake vivarāpetvā olokento paṭhamaṃ mahāpadumakumārassa karaṇḍakaṃ 
 vivarāpeti  Tesaṃ pana sabbesampi karaṇḍakesu nipajjāpitadivasesuyeva puññiddhiyā 
 aṅguṭṭhato   khīraṃ nibbatti  Sakko devarājā tassa rañño nikaṅkhabhāvatthaṃ 
 anto karaṇḍake akkharāni likhāpesi ime kumārā padumavatiyā kucchimhi nibbattā 
 bārāṇasirañño puttā  atha ne padumavatiyā sapattiyo pañcasatā itthiyo karaṇḍakesu 
 pakkhipitvā udake khipiṃsu  rājā imaṃ kāraṇaṃ jānātūti  Karaṇḍake vivaṭṭamatte 
 rājā akkharāni vācetvā dārake disvā mahāpadumakumāraṃ ukkhipitvā vegena 
 rathe yojetvā asse kappetha  ahaṃ ajja anto nagaraṃ pavisitvā ekaccānaṃ mātu 
 gāmānaṃ piyaṃ karissāmīti pāsādavaraṃ āruyha   hatthigīvāya sahassabhaṇḍikaṃ ṭhapetvā 
 nagare bheriṃ carāpesi yo padumavatiṃ passati  so imaṃ sahassabhaṇḍikaṃ   gaṇhātūti  
       Taṃ kathaṃ sutvā padumavatī mātusaññaṃ adāsi hatthigīvato sahassabhaṇḍikaṃ gaṇha 
 ammāti  nāhaṃ evarūpaṃ gaṇhituṃ visahāmīti āha  Sāpi   dutiyampi tatiyampi 
 vutte kiṃ vatvā gaṇhāmi ammāti āha  mama dhītā padumavatiṃ deviṃ passatīti 
 vatvā gaṇhāhīti  Sā yaṃ vā taṃ vā hotūti gantvā sahassacaṅkoṭakaṃ gaṇhi  
 Atha naṃ manussā pucchiṃsu padumavatiṃ deviṃ passasi ammāti  ahaṃ na passāmi  
 dhītā kira me passatīti āha  Te kahaṃ pana sā ammāti vatvā tāya 
 saddhiṃ gantvā padumavatiṃ sañjānitvā pādesu nipatiṃsu  Tasmiṃ kāle sā padumavatī 
 devī ayanti ñatvā bhāriyaṃ vata itthiyā kammaṃ kataṃ  yā evaṃvidhassa rañño 
 mahesī samānā evarūpe ṭhāne nirārakkhā vasīti āha  
       Tepi rājapurisā padumavatiyā nivesanaṃ sodhāpetvā   sāṇīhi   parikkhipāpetvā 
 dvāre ārakkhaṃ ṭhapetvā gantvā rañño ārocesuṃ  Rājā suvaṇṇasivikaṃ pesesi  
  Footnote    Sī  aṅguṭṭhake    Sī  āruyha heṭṭhā    cha Ma  sahassaṃ 
    cha Ma  sā    cha Ma  ayaṃ pāṭho na dissati    cha Ma  setasāṇīhi 
  
  
 page     
 Sā ahaṃ evaṃ na gamissāmi  mama vasanaṭṭhānato paṭṭhāya yāva rājagehaṃ etthantare 
 varapotthakacittattharaṇe attharāpetvā upari suvaṇṇatārakavicittacelavitānaṃ bandhāpetvā 
 pasādhanatthāya sabbālaṅkāresu pahitesu paṭimaṇḍitesu   padasāva gamissāmi  evaṃ 
 me nāgarā sampattiṃ passissantīti āha  Rājā padumavatiyā yathāruciṃ karothāti 
 āha  Tato padumavatī sabbapasādhanaṃ pasādhetvā rājagehaṃ gamissāmīti maggaṃ 
 paṭipajji  Athassā akkantaakkantaṭṭhāne varapotthakacittattharaṇāni bhinditvā paduma 
 pupphāni uṭṭhahiṃsu  Sā mahājanassa attano sampattiṃ dassetvā   rājanivesanaṃ 
 āruyha sabbepi te celacittattharaṇe tassā mahallikāya posāvanikamūlaṃ katvā dāpesi  
       Rājāpi kho tā pañcasatā itthiyo pakkosāpetvā imā te devi 
 dāsiyo katvā demīti āha  Sādhu mahārāja  etāsaṃ mayhaṃ dinnabhāvaṃ sakalanagare 
 jānāpehīti  Rājā nagare bheriṃ carāpesi padumavatiyā dubbhikā   pañcasatā itthiyo 
 etissāva dāsiyo katvā dinnāti  Sā tāsaṃ sakalanāgarena dāsibhāvo 
 sallakkhitoti ñatvā ahaṃ mama dāsiyo bhujissā kātuṃ labhāmi devāti rājānaṃ 
 pucchi  Tava icchā devīti  evaṃ sante tameva bhericārikaṃ pakkosāpetvā 
 padumavatideviyā attano dāsiyo katvā dinnā pañcasatā itthiyo sabbāva bhujissā 
 katāti puna bheriṃ carāpethāti āha  Sā tāsaṃ bhujissabhāve kate ekūnāni 
 pañcaputtasatāni tāsaṃyeva hatthe posanatthāya datvā sayaṃ mahāpadumakumāraṃyeva gaṇhi  
       Athāparabhāge tesaṃ kumārānaṃ kīḷanavaye sampatte rājā uyyāne nānāvidhaṃ 
 kīḷanaṭṭhānaṃ kāresi  Te attano soḷasavassuddesikakāle sabbe ekatova hutvā 
 uyyāne padumasañchannāya maṅgalapokkharaṇiyā kīḷantā navapadumāni pupphitāni 
 porāṇapadumāni ca vaṇṭato patantāni disvā imassa tāva anupādinnakassa 
 evarūpā jarā pāpuṇāti  kimaṅgaṃ pana amhākaṃ sarīrassa  Idampi hi evaṃgatikameva 
  Footnote    cha Ma  ayaṃ pāṭho na dissati    Sī  dassentī    Sī  dūbhitā 
  
  
 page     
 Bhavissatīti ārammaṇaṃ gahetvā sabbeva paccekabodhiñāṇaṃ nibbattetvā uṭṭhāyuṭṭhāya 
 padumakaṇṇikāsu pallaṅkena nisīdiṃsu  
       Atha tehi saddhiṃ gatarājapurisā bahugataṃ divasaṃ ñatvā ayyaputtā tumhākaṃ 
 velaṃ jānāthāti āhaṃsu  Te tuṇhī ahesuṃ  Purisā gantvā rañño ārocesuṃ 
 kumārā deva padumakaṇṇikāsu nisinnā  amhesu kathentesupi vacībhedaṃ na karontīti  
 Yathāruciyā nesaṃ nisīdituṃ dethāti  Te sabbarattiṃ gahitārakkhā padumakaṇṇikāsu 
 nisinnaniyāmeneva aruṇaṃ uṭṭhāpesuṃ  Purisā punadivase upasaṅkamitvā devā velaṃ 
 jānāthāti āhaṃsu  Na mayaṃ devā  paccekabuddhā nāma mayaṃ amhāti  Ayyā 
 tumhe bhāriyaṃ kathaṃ kathetha  paccekabuddhā nāma tumhāsadisā neva honti  dvaṅgula 
 kesamassudharā kāye paṭimukkaaṭṭhaparikkhāradharā hontīti    Te dakkhiṇahatthena sīsaṃ 
 parāmasiṃsu  tāvadeva gihiliṅgaṃ antaradhāyi  Aṭṭhaparikkhārā kāye paṭimukkā ca ahesuṃ  
 Tato passantasseva mahājanassa ākāsena nandamūlakapabbhāraṃ agamaṃsu  
       Sāpi kho padumavatī devī ahaṃ bahuputtā hutvā niputtā jātāti hadayasokaṃ 
 patvā teneva sokena kālaṃ katvā rājagahanagare dvāragāmake sahatthena kammaṃ 
 katvā jīvanaṭṭhāne nibbatti  Athāparabhāge kulagharaṃ gatā ekadivasaṃ sāmikassa 
 khettaṃ yāguṃ haramānā tesaṃ attano puttānaṃ antare aṭṭha paccekabuddhe bhikkhācāra 
 velāya ākāsena āgacchante   disvā sīghaṃ sīghaṃ gantvā sāmikassa ārocesi 
 passa ayya paccekabuddhe  ete   nimantetvā bhojessāmāti  So āha samaṇa 
 sakuṇā nāmete aññatthāpi   evaṃ caranti  na ete paccekabuddhāti te tesaṃ 
 kathentānaṃyeva avidūre ṭhāne otariṃsu  Sā itthī taṃdivasaṃ attano bhattakhajjabhojanaṃ   
 tesaṃ datvā sve aṭṭhapi janā mayhaṃ bhikkhaṃ gaṇhathāti āha  Sādhu upāsike  
 tava sakkāro ettakova hotu  āsanāni ca aṭṭheva hontu  aññe pana bahūpi 
  Footnote    cha Ma    aṭṭhaparikkhārā    cha Ma  gacchante    Sī  eteti 
    Sī  aññadāpi    Sī  attanā labhanakaṃ khajjabhojjaṃ 
  
  
 page     
 Paccekabuddhe disvā tava cittaṃ pasādeyyāsīti    Sā punadivase aṭṭha āsanānipi 
 paññāpetvā aṭṭhannaṃ sakkārasammānaṃ paṭiyādetvā nisīdi  
       Nimantitapaccekabuddhā sesānaṃ saññaṃ adaṃsu mārisā ajja aññattha agantvā 
 sabbeva tumhākaṃ mātu saṅgahaṃ karothāti  Te tesaṃ vacanaṃ sutvā sabbeva ekato 
 ākāsena āgantvā mātugharadvāre pāturahesuṃ  Sāpi paṭhamaṃ laddhasaññatāya bahūpi 
 disvā na kampittha  Sabbepi te gehaṃ pavesetvā āsanesu nisīdāpesi  Tesu 
 paṭipāṭiyā nisīdantesu navamo aññāni aṭṭha āsanāni māpetvā sayaṃ dhurāsane   
 nisīdati  yāva āsanāni vaḍḍhanti  tāva gehaṃ vaḍḍhati  Evaṃ tesu sabbesupi 
 nisinnesu sā itthī aṭṭhannaṃ paccekabuddhānaṃ paṭiyāditaṃ sakkāraṃ pañcasatānampi 
 yāvadatthaṃ datvā aṭṭha nīluppalahatthake āharitvā nimantitapaccekabuddhānaṃyeva pādamūle 
 ṭhapetvā āha mayhaṃ bhante nibbattanibbattaṭṭhāne sarīravaṇṇo imesaṃ 
 nīluppalānaṃ antogabbhavaṇṇo viya hotūti patthanaṃ akāsi  Paccekabuddhā mātu 
 anumodanaṃ katvā gandhamādanaṃyeva agamaṃsu  
       Sāpi yāvajīvaṃ kusalaṃ katvā tato cutā devaloke nibbattitvā imasmiṃ 
 buddhuppāde sāvatthiyaṃ seṭṭhikule paṭisandhiṃ gaṇhi  Nīluppalagabbhasamānavaṇṇatāya 
 cassā uppalavaṇṇātveva nāmaṃ akaṃsu  Athassā vayappattakāle sakalajambudīpe rājā 
 no ca seṭṭhino ca seṭṭhissa santikaṃ   dūtaṃ pahiṇiṃsu dhītaraṃ amhākaṃ detūti  
 Apahiṇanto nāma nāhosi  Tato seṭṭhi cintesi ahaṃ sabbesaṃ manaṃ gahetuṃ na 
 sakkhissāmi  upāyaṃ panekaṃ karissāmīti dhītaraṃ pakkosāpetvā pabbajituṃ amma 
 sakkhissasīti āha  Tassā pacchimabhavikattā pituvacanaṃ sīse āsittaṃ satapākatelaṃ 
 viya ahosi  Tasmā pitaraṃ pabbajissāmi tātāti āha  So tassā sakkāraṃ 
 katvā bhikkhunupassayaṃ netvā pabbājesi  Tassā acirapabbajitāya eva uposathāgāre 
  Footnote    Sī  sandhāreyyāsīti  cha Ma  pasīdeyyāsīti    Sī  dūrāsane    Sī  santike 
  
  
 page     
 Kālavāro pāpuṇi  Sā padīpaṃ jāletvā uposathāgāraṃ sammajjitvā dīpasikhāya 
 nimittaṃ gaṇhitvā ṭhitāva punappunaṃ olokayamānā tejokasiṇārammaṇaṃ jhānaṃ 
 nibbattetvā tadeva pādakaṃ katvā arahattaṃ pāpuṇi  Arahattaphalena saddhiṃyeva ca 
 abhiññāpaṭisambhidāpi ijjhiṃsu  Visesato pana iddhivikubbane ciṇṇavasī ahosi  Tena 
 vuttaṃ apadāne    
              padumuttaro nāma jino         sabbadhammāna pāragū 
               ito satasahassamhi           kappe uppajji nāyako  
               Tadāhaṃ haṃsavatiyaṃ             jātā seṭṭhikule ahuṃ 
               nānāratanapajjote          mahāsukhasamappitā  
               Upetvā taṃ mahāvīraṃ         assosiṃ dhammadesanaṃ 
               tato jātappasādāhaṃ         upemi saraṇaṃ jinaṃ  
               Bhagavā iddhimantīnaṃ           aggaṃ vaṇṇesi nāyako 
               bhikkhuniṃ lajjiniṃ tādiṃ          samādhijhānakovidaṃ  
               Tadā muditacittāhaṃ           taṃ ṭhānaṃ abhikaṅkhinī 
               nimantetvā dasabalaṃ          sasaṃghaṃ lokanāyakaṃ  
               Bhojayitvāna sattāhaṃ         datvā ca satthu cīvaraṃ 
               sattamālaṃ gahetvāna         uppalādevagandhikaṃ  
               Satthu pāde ṭhapetvāna       ñāṇamhi abhipūjayiṃ 
               nipacca sirasā pāde         idaṃ vacanamabraviṃ  
  Footnote    khu apa           aññamaññavisadisaṃ 
  
  
 page     
               Yādisā vaṇṇitā vīra         ito aṭṭhamake muni 
               tādisāhaṃ bhavissāmi          yadi sijjhati nāyaka  
               Tadā avoca maṃ satthā        vissaṭṭhā hohi dārike 
               anāgatamhi addhāne         lacchase taṃ manorathaṃ  
               Satasahassito kappe          okkākakulasambhavo 
               gotamo nāma gottena       satthā loke bhavissati  
               Tassa dhammesu dāyādā       orasā dhammanimmitā 
               nāmenuppalavaṇṇāti          rūpena ca yasassinī  
               Abhiññāsu vasippattā         satthusāsanakārikā 
               sabbāsavaparikkhīṇā           hessasī satthusāvikā  
               Tadāhaṃ muditā hutvā         yāvajīvaṃ tadā jinaṃ 
               mettacittā paricariṃ          sasaṃghaṃ lokanāyakaṃ  
               Tena kammena sukatena        cetanāpaṇidhīhi ca 
               jahitvā mānusaṃ dehaṃ         tāvatiṃsamagacchahaṃ  
               Tato cutāhaṃ manuje          upapannā sayambhuno 
               uppalehi paṭicchannaṃ          piṇḍapātamadāsahaṃ  
               Ekanavutito kappe          vipassī nāma nāyako 
               uppajji cārudassano         sabbadhammesu cakkhumā  
               Seṭṭhidhītā tadā hutvā       bārāṇasipuruttame 
               nimantetvāna sambuddhaṃ        sasaṃghaṃ lokanāyakaṃ  
  
  
 page     
               Mahādānaṃ daditvāna          uppalehi vināyakaṃ 
               pūjayitvā cetasāva          vaṇṇasobhaṃ apatthayiṃ  
               Imamhi bhaddake kappe        brahmabandhu mahāyaso 
               kassapo nāma gottena       uppajji vadataṃ varo  
               Upaṭṭhāko mahesissa         tadā āsi narissaro 
               kāsirājā kikī nāma         bārāṇasipuruttame  
               Tassāsiṃ dutiyā dhītā         samaṇaguttasavhayā 
               dhammaṃ sutvā jinaggassa        pabbajjaṃ samarocayiṃ  
               Anujāni na no tāto        agāreva tadā mayaṃ 
               vīsavassasahassāni            vicarimha atanditā  
               Komāribrahmacariyaṃ           rājakaññā sukhedhitā 
               buddhopaṭṭhānaniratā          muditā sattadhītaro  
               Samaṇī samaṇaguttā ca          bhikkhunī bhikkhudāsikā 
               dhammā ceva sudhammā ca       sattamī saṅghadāsikā  
               Ahaṃ khemā ca sappaññā       paṭācārā ca kuṇḍalā 
               kisāgotamī dhammadinnā        visākhā hoti sattamī  
               Tehi kammehi sukatehi        cetanāpaṇidhīhi ca 
               jahitvā mānusaṃ dehaṃ         tāvatiṃsamagacchahaṃ  
               Tato cutā manussesu         upapannā mahākule 
               pītaṃ maṭṭhaṃ varaṃ dussaṃ          adaṃ arahato ahaṃ  
  
  
 page     
               Tato cutāriṭṭhapure          jātā vippakule ahaṃ 
               dhītā tiriṭivacchassa           ummādantī manohaRā  
               Tato cutā janapade          kule aññatare ahaṃ 
               pasūtā nātiphītamhi           sāliṃ gopemahaṃ tadā  
               Disvā paccekasambuddhaṃ        pañcalājasatānihaṃ 
               datvā padumacchannāni         pañca puttasatānihaṃ  
               Patthayiṃ tepi patthesuṃ         madhuṃ datvā sayambhuno 
               tato cutā araññehaṃ         ajāyiṃ padumodare  
               Kāsirañño mahesīhaṃ          hutvā sakkatapūjitā 
               ajaniṃ rājaputtānaṃ           anūnaṃ satapañcakaṃ  
               Yadā te yobbanapattā       kīḷantā jalakīḷitaṃ 
               disvā opattapadumaṃ          āsuṃ paccekanāyakā  
               Sāhaṃ tehi vinābhūtā         sutavīrehi sokinī 
               cutā isigilipasse           gāmakamhi ajāyihaṃ  
               Yadā buddhā sutamatī          puttānaṃ bhattunopi ca 
               yāguṃ ādāya gacchantī        aṭṭha paccekanāyake  
               Bhikkhāya gāmaṃ gacchante       disvā putte anussariṃ 
               khīradhārā viniggacchi          tadā me puttapemasā  
               Tato tesaṃ adaṃ yāguṃ         pasannā sehi pāṇihi 
               tato cutāhaṃ tidasaṃ           nandanaṃ upapajjahaṃ  
  
  
 page     
               Anubhotvā sukhaṃ dukkhaṃ         saṃsaritvā bhavābhave 
               tavatthāya mahāvīra           pariccattañca jīvitaṃ  
               Dhītā tuyhaṃ mahāvīra          paññavanta jutindhara 
               bahuñca dukkaraṃ kammaṃ          kataṃ me atidukkaraṃ  
               Rāhulo ceva ahaṃ ca         nekajātisate bahū 
               ekasmiṃ sambhave jātā       samānacchandamānasā  
               Nibbatti ekato hoti        jātiyāpi ca ekato 
               pacchime bhavasampatte         ubhopi nānāsambhavā  
               Purimānaṃ jinaggānaṃ           saṅgamaṃ te nidassitaṃ 
               adhikāraṃ bahuṃ mayhaṃ           tuyhatthāya mahāmuni  
               Yaṃ mayā pūritaṃ kammaṃ          kusalaṃ sara me munī   
               tavatthāya mahāvīra           puññaṃ upacitaṃ mayā  
               Abhabbaṭṭhāne vajjetvā      vārayanti anācāraṃ 
               tavatthāya mahāvīra           pariccattañca jīvitaṃ    
               Evaṃ bahuvidhaṃ dukkhaṃ           sampatti ca bahubbidhā 
               pacchime bhavasampatte         jātā sāvatthiyaṃ pure  
               Mahādhane seṭṭhikule         sukhite sajjite tathā 
               nānāratanapajjote          sabbakāmasamiddhine  
               Sakkatā pūjitā ceva         mānitāpacitā tathā 
               rūpasobhaggasampannā         kulesu abhisammatā    
  Footnote    cha Ma  muni    cha Ma  cattaṃ me jīvitaṃ bahuṃ     cha Ma  rūpasīrimanuppattā kulesu 
  abhisakkatā 
  
  
 page     
               Atīva patthitā cāsiṃ          rūpasobhasirīhi ca 
               patthitā seṭṭhiputtehi        anekehi satehi ca    
               Agāraṃ pajahitvāna           pabbajiṃ anagāriyaṃ 
               aḍḍhamāse asampatte        catusaccaṃ apāpuṇiṃ  
               Iddhiyā abhinimmitvā         caturassaṃ rathaṃ ahaṃ 
               buddhassa pāde vandissaṃ       lokanāthassa tādino  
               Iddhīsu ca vasī homi          dibbāya sotadhātuyā 
               cetopariyañāṇassa           vasī homi mahāmune  
               Pubbenivāsaṃ jānāmi         dibbacakkhu visodhitaṃ 
               sabbāsavaparikkhīṇā           natthi dāni punabbhavo  
               Atthadhammaniruttīsu            paṭibhāne tatheva ca 
               ñāṇaṃ me vimalaṃ suddhaṃ         pabhāvena mahesino  
               Cīvaraṃ piṇḍapātañca           paccayaṃ sayanāsanaṃ 
               khaṇena upanāmenti          sahassāni samantato  
               Jino tamhi guṇe tuṭṭho       etadagge ṭhapesi maṃ 
               aggā iddhimatīnanti          parisāsu vināyako  
               Pariciṇṇo mayā satthā        kataṃ buddhassa sāsanaṃ 
               ohito garuko bhāro        bhavanetti samūhatā  
               Yassatthāya pabbajitā         agārasmānagāriyaṃ 
               so me attho anuppatto     sabbasaṃyojanakkhayo  
  Footnote    cha Ma  satehipi 
  
  
 page     
               Kilesā jhāpitā mayhaṃ  pe  Kataṃ buddhassa sāsananti  
       Ayaṃ pana therī yadā bhagavā sāvatthinagaradvāre yamakapāṭihāriyaṃ kātuṃ 
 gaṇḍambarukkhamūle   upagacchi  tadā satthāraṃ upasaṅkamitvā vanditvā evamāha ahaṃ 
 bhante pāṭihāriyaṃ karissāmi  yadi bhagavā anujānātīti sīhanādaṃ nadi  Satthā 
 taṃ kāraṇaṃ aṭṭhuppattiṃ katvā jetavane vihāre ariyagaṇamajjhe nisinno paṭipāṭiyā 
 bhikkhuniyo ṭhānantare ṭhapetvā   imaṃ theriṃ iddhimantīnaṃ aggaṭṭhāne ṭhapesi  Sā 
 jhānasukhena ca phalasukhena ca nibbānasukhena ca vītināmentī ekadivasaṃ kāmānaṃ 
 ādīnavaṃ okāraṃ saṅkilesañca paccavekkhamānā gaṅgātīriyattherassa mātuyā dhītāya 
 saddhiṃ sapattiṃ saṃvāsaṃ   uddissa saṃvegajātāya vuttagāthā   paccanubhāsantī  
              ubho mātā ca dhītā ca        mayaṃ āsuṃ sapattiyo 
               tassā me ahu saṃvego        abbhuto lomahaṃsano  
               Dhiratthu kāmā asucī           duggandhā bahukaṇṭakā 
               yattha mātā ca dhītā ca        sabhariyā mayaṃ ahuṃ  
               Kāmesvādīnavaṃ disvā         nekkhammaṃ daṭṭhu khemato 
               sā pabbajiṃ rājagahe          agārasmānagāriyanti 
 imā tisso gāthā abhāsi  
       Tattha ubho mātā ca dhītā ca  mayaṃ āsuṃ sapattiyoti mātā ca dhītā 
 cāti ubho mayaṃ aññamaññaṃ sapattiyo ahumha  
       Sāvatthiyaṃ kira aññatarassa vāṇijassa bhariyāya paccūsavelāyaṃ kucchiyaṃ gabbho 
 saṇṭhāsi  sā taṃ na aññāsi  Vāṇijo vibhātāya rattiyā sakaṭesu bhaṇḍaṃ 
  Footnote    cha Ma  kaṇḍambarukkhamūlaṃ  evamuparipi    cha Ma  ṭhapento    cha Ma  sapattivāsaṃ 
    Ma  yathāvuttā 
  
  
 page     
 Āropetvā rājagahaṃ uddissa gato  Tassā gacchante kāle gabbho vaḍḍhetvā   
 paripākaṃ agamāsi  Atha naṃ sassu evamāha mama putto cirappavuttho tvañca 
 gabbhinī  pāpakaṃ tayā katanti  Sā tava puttato aññaṃ purisaṃ na jānāmīti 
 āha  Taṃ sutvāpi sassu asaddahantī taṃ gharato nikkaḍḍhi  Sā sāmikaṃ gavesantī 
 anukkamena rājagahaṃ sampattā  Tāvadeva cassā kammajavātesu calantesu maggasamīpe 
 aññataraṃ sālaṃ paviṭṭhāya gabbhavuṭṭhānaṃ ahosi  Sā suvaṇṇabimbasadisaṃ puttaṃ 
 vijāyitvā anāthasālāyaṃ sayāpetvā udakakiccatthaṃ   bahi nikkhantā  Atha aññataro 
 aputtako satthavāho tena maggena gacchanto assāmikāya dārako  mama putto 
 bhavissatīti taṃ dhātiyā hatthe adāsi  Athassa mātā udakakiccaṃ katvā udakaṃ 
 gahetvā paṭinivattitvā puttaṃ apassantī sokābhibhūtā paridevitvā rājagahaṃ 
 appavisitvāva maggaṃ paṭipajji  Taṃ aññataro corajeṭṭhako antarāmagge disvā 
 paṭibaddhacitto attano pajāpatiṃ akāsi  Sā tassa gehe vasantī ekadhītaraṃ vijāyi  
 Atha sā ekadivasaṃ dhītaraṃ gahetvā ṭhitā sāmikena bhaṇḍitvā dhītaraṃ mañcake 
 khipi  Dārikāya sīsaṃ thokaṃ bhindi  Tato sāpi sāmikaṃ bhāyitvā rājagahameva 
 paccāgantvā serivicārena   vicarati  Tassā putto paṭhamayobbane ṭhito mātāti 
 ajānanto attano pajāpatiṃ akāsi  Aparabhāge taṃ corajeṭṭhakadhītaraṃ bhaginibhāvaṃ 
 ajānanto vivāhaṃ katvā attano gehaṃ ānesi  Evaṃ so attano mātaraṃ bhaginiñca 
 pajāpatī katvā vāsesi  Tena tā ubhopi sapattivāsaṃ vasiṃsu  Athekadivasaṃ mātā 
 dhītu kesavaṭṭiṃ mocetvā ūkaṃ olokentī sīse vaṇaṃ disvā appevanāma ayaṃ 
 mama dhītā bhaveyyāti pucchitvā saṃvegajātā hutvā rājagahe bhikkhunīnaṃ upassayaṃ 
 gantvā pabbajitvā katapubbakiccā vivekavāsaṃ vasantī attano ca pubbapaṭipattiṃ 
 paccavekkhitvā ubho mātātiādikā gāthā abhāsi  Tā pana tāya vuttagāthāva 
 kāmesu ādīnavadassanavasena paccanubhāsantī ayaṃ therī ubho mātā ca dhītā 
  Footnote    Sī  avaḍḍhitova    Sī  udakakiccaṃ kātuṃ    Sī  serīvihāreneva 
  
  
 page     
 Cātiādimāha  Tena vuttaṃ sā jhānasukhena ca phalasukhena ca nibbānasukhena ca 
 vītināmentī imā tisso gāthā abhāsīti  
       Tattha asucīti kilesāsucipaggharaṇena asucī  Duggandhāti visagandhavāyanena 
 pūtigandhā  Bahukaṇṭakāti visūyikappavattiyā sucaritavinivijjhanatthena 
 bahuvidhakilesakaṇṭakā  Tathā hi te sattisūlūpamā kāmāti vuttā  Yatthāti yesu kāmesu 
 paribhuñjitabbesu  Sabhariyāti samānabhariyā  sapattiyoti attho  
               pubbenivāsantiādikā dve gāthā attano adhigatavisesaṃ 
 paccavekkhitvā pitisomanassajātāya theriyā vuttā  Tattha cetopariccañāṇanti 
 cetopariyañāṇaṃ  sacchikataṃ  pattanti vā sambandho  
              iddhiyā abhinimmitvā      caturassaṃ rathaṃ ahaṃ 
               buddhassa pāde vanditvā   lokanāthassa tādinoti 
 ayaṃ gāthā yadā bhagavā yamakapāṭihāriyaṃ kātuṃ gaṇḍambarukkhamūlaṃ upasaṅkami  tadā 
 ayaṃ therī evarūpaṃ rathaṃ nimminitvā tena saddhiṃ satthu santikaṃ gantvā bhagavā ahaṃ 
 pāṭihāriyaṃ karissāmi titthiyamadanimmathanāya    anujānāthāti vatvā satthu santike 
 aṭṭhāsi  taṃ sandhāya vuttā  Tattha iddhiyā abhinimmitvā  caturassaṃ rathaṃ ahanti 
 catūhi assehi yojitaṃ rathaṃ iddhiyā abhinimminitvā buddhassa bhagavato pāde 
 vanditvā ekamantaṃ aṭṭhāsinti adhippāyo  
                     Supupphitaggaṃ upagamma pādapaṃ 
                     ekā tuvaṃ tiṭṭhasi sālamūle 
                     na cāpi tuyhaṃ   dutiyatthi koci 
                     na tvaṃ bāle bhāyasi dhuttakānanti    
  Footnote    Sī    nimmadanāya    cha Ma  te    cha Ma  itisaddo na dissati 
  
  
 page     
       Tattha supupphitagganti suṭṭhu pupphitaaggaṃ  aggato paṭṭhāya 
 sabbaphāliphullanti attho  Pādapanti rukkhaṃ  idha pana sālarukkho adhippeto  Ekā 
 tuvanti ekikā tvaṃ idha tiṭṭhasi  Na cāpi tuyhaṃ dutiyatthi kocīti tava sahāyako bhūto 
 ārakkhako kocipi natthi  rūpasampattiyā vā tuyhaṃ dutiyo kocipi natthi  asadisarūpā 
 ekikāva imasmiṃ janavivitte ṭhāne tiṭṭhasi  Na tvaṃ bāle bhāyasi dhuttakānanti 
 taruṇike tvaṃ dhuttapurisānaṃ kathaṃ na bhāyasi  sakiñcanakārino   dhuttāti adhippāyo  
 Imaṃ kira gāthaṃ māro ekadivasaṃ theriṃ pupphite sālavane divāvihāraṃ nisinnaṃ disvā 
 upasaṅkamitvā vivekato vicchedetukāmo vīmaṃsanto āha  Atha naṃ therī santajjentī 
 attano ānubhāvavasena  
                          sataṃ sahassānipi dhuttakānaṃ 
                           samāgatā edisakā bhaveyyuṃ 
                           lomaṃ na iñje napi sampavedhe 
                           kiṃ me tuvaṃ māra karissaseko  
               Esā antaradhāyāmi            kucchiṃ vā pavisāmi te 
               bhamukantare tiṭṭhāmi             tiṭṭhantiṃ maṃ na dakkhasi  
               Cittamhi vasībhūtāhaṃ              iddhipādā subhāvitā 
               chaḷabhiññā sacchikatā             kataṃ buddhassa sāsanaṃ  
               Sattisūlūpamā kāmā             khandhāsaṃ adhikuṭṭanā 
               yaṃ tvaṃ kāmaratiṃ brūsi            aratī dāni sā mama  
               Sabbattha vihatā nandī            tamokkhandho padālito 
               evaṃ jānāhi pāpima            nihato tvamasi antakāti 
 imā gāthā abhāsi  
  Footnote    Sī  kiñcanakārino hi 
  
  
 page     
       Tattha sataṃ sahassānipi dhuttakānaṃ  samāgatā edisakā bhaveyyunti yādisako 
 tvaṃ edisakā evarūpā anekasatasahassamattāpi dhuttakā samāgatā yadi bhaveyyuṃ  
 Lomaṃ na iñje napi sampavedheti lomamattampi na iñjeyya na sampavedheyya  
 Kiṃ me tuvaṃ māra karissasekoti māra tvaṃ ekakova mayhaṃ kiṃ karissasi  
       Idāni mārassa attano kiñcipi kātuṃ asamatthataṃyeva vibhāventī esā 
 antaradhāyāmīti gāthamāha  Tassattho  māra esāhaṃ tava purato ṭhitāva 
 antaradhāyāmi adassanaṃ gacchāmi  ajānantasseva te kucchiṃ vā pavisāmi  bhamukantare 
 vā tiṭṭhāmi  Evaṃ tiṭṭhantiṃ ca maṃ tvaṃ na passasi  
       Kasmāti ce  cittamhi vasībhūtāhaṃ  iddhipādā subhāvitāti  ahaṃ camhi   māra 
 Mayhaṃ cittaṃ vasībhāvappattaṃ  cattāropi iddhipādā mayā suṭṭhu bhāvitā bahulīkatā  
 tasmā ahaṃ yathāvuttāya iddhivisayatāya   pahomīti  Sesaṃ sabbaṃ heṭṭhā vuttanayattā 
 uttānameva  
                    Uppalavaṇṇātherīgāthāvaṇṇanā niṭṭhitā  
                      Dvādasakanipātavaṇṇanā niṭṭhitā  
                           
  Footnote    Ma  ahañhi    Ma  iddhivasītāya 
  
  
 page     
                               Soḷasakanipāta 
                             Puṇṇātherīgāthāvaṇṇanā 
       soḷasakanipāte udahārī ahaṃ sītetiādikā puṇṇāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī vipassissa bhagavato kāle kulagehe nibbattitvā viññutaṃ pattā   hetu 
 sampannatāya sañjātasaṃvegā bhikkhunīnaṃ santikaṃ gantvā dhammaṃ sutvā laddhappasādā 
 pabbajitvā parisuddhasīlā tīṇi piṭakāni uggahetvā bahussutā dhammadharā dhammakathikā 
 ca ahosi  Yathā ca vipassissa bhagavato sāsane  evaṃ sikhissa vessabhussa kakusandhassa 
 konāgamanassa kassapassa ca bhagavato sāsane pabbajitvā sīlasampannā bahussutā 
 dhammadharā dhammakathikā ca ahosi  Mānadhātukattā pana kilese samucchindituṃ nāsakkhi  
 Mānopanissayavasena kammassa ca katattā imasmiṃ buddhuppāde anāthapiṇḍikassa 
 seṭṭhino gharadāsiyā kucchimhi nibbatti  puṇṇātissā nāmaṃ ahosi  Sā 
 sīhanādasuttantadesanāya   sotāpannā hutvā pacchā udakasuddhikaṃ brāhmaṇaṃ dametvā 
 seṭṭhinā sambhāvitā hutvā tena bhujissabhāvaṃ pāpitā taṃ pabbajjaṃ anujānāpetvā 
 pabbajitvā vipassanāya kammaṃ karontī nacirasseva saha paṭisambhidāhi arahattaṃ pāpuṇi  
 Tena vuttaṃ apadāne    
             vipassino bhagavato            sikhino vessabhussa ca 
              kakusandhassa munino            konāgamanatādino  
              Kassapassa ca buddhassa          pabbajitvāna sāsane 
              bhikkhunī sīlasampannā           nipakā saṃvutindriyā  
  Footnote    cha Ma  patvā    Ma mū              khu apa           
  
  
 page     
              Bahussutā dhammadharā           dhammatthapaṭipucchikā 
              uggahetā ca dhammānaṃ         sotā payirupāsitā  
              Desentī janamajjhehaṃ          ahosiṃ jinasāsane 
              bāhusaccena tenāhaṃ          pesalā atimaññisaṃ  
              Pacchime ca bhave dāni         sāvatthiyaṃ puruttame 
              anāthapiṇḍino gehe          jātāhaṃ kumbhadāsiyā  
              Gatā udakahāriyaṃ             sotthiyaṃ dijamaddasaṃ 
              sītaṭṭaṃ toyamajjhamhi           taṃ disvā idamabraviṃ  
              Udahārī ahaṃ sīte            sadā udakamotariṃ 
              ayyānaṃ daṇḍabhayabhītā          vācādosabhayaṭṭitā  
              Kassa brāhmaṇa tvaṃ bhīto       sadā udakamotari 
              vedhamānehi gattehi          sītaṃ vedayase bhusaṃ  
              Jānantī vata maṃ bhoti          puṇṇike paripucchasi 
              karontaṃ kusalakammaṃ            rundhantaṃ katapāpakaṃ  
              Yo ca vuḍḍho daharo  vā      pāpakammaṃ pakubbati 
              udakābhisecanā   sopi       pāpakammā pamuccati  
              Uttarantassa akkhāsiṃ          dhammatthasaṃhitaṃ padaṃ 
              tañca sutvā susaṃviggo        pabbajitvārahā ahu  
              Pūrentī ūnakasataṃ             jātā dāsikule yato 
              tato puṇṇāti nāmaṃ me        bhujissaṃ maṃ akaṃsu te  
  Footnote    cha Ma  dakābhisecanā  evamuparipi    cha Ma  sa saṃviggo 
  
  
 page     
              Seṭṭhiṃ tatonujānetvā        pabbajiṃ anagāriyaṃ 
              nacireneva kālena           arahattamapāpuṇiṃ  
              Iddhīsu ca vasī homi           dibbāya sotadhātuyā 
              cetopariyañāṇassa            vasī homi mahāmune  
              Pubbenivāsaṃ jānāmi          dibbacakkhu visodhitaṃ 
              sabbāsavaparikkhīṇā            natthi dāni punabbhavo  
              Atthadhammaniruttīsu             paṭibhāne tatheva ca 
              ñāṇaṃ me vimalaṃ suddhaṃ          buddhaseṭṭhassa vāhasā  
              Bhāvanāya mahāpaññā          suteneva sutāvinī 
              mānena nīcakulajā            na hi kammaṃ vinassati  
              Kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā udānavasena  
             udahārī ahaṃ sīte            sadā udakamotariṃ 
              ayyānaṃ daṇḍabhayabhītā          vācādosabhayaṭṭitā  
              Kassa brāhmaṇa tvaṃ bhīto       sadā udakamotari 
              vedhamānehi gattehi          sītaṃ vedayase bhusaṃ  
              Jānantī vata maṃ bhoti          puṇṇike paripucchasi 
              karontaṃ kusalaṃ kammaṃ           rundhantaṃ kammapāpakaṃ    
  Footnote    cha Ma  katapāpakaṃ 
  
  
 page     
              Yo ca vuḍḍho daharo vā       pāpakammaṃ pakubbati 
              udakābhisecanā sopi          pāpakammā pamuccati  
              Ko nu te idamakkhāsi         ajānantassa ajānako 
             udakābhisecanā   nāma       pāpakammā pamuccati  
              Saggaṃ nūna gamissanti           sabbe maṇḍūkakacchapā 
              nāgā ca suṃsumārā   ca      ye caññe udake caRā  
              Orabbhikā sūkarikā           macchikā migabandhakā 
              corā ca vajjhaghātā ca        ye caññe pāpakammino  
              Udakābhisecanā tepi          pāpakammā pamuccare  
              Sace imā nadiyo te         pāpaṃ pubbe kataṃ vahuṃ 
              puññampimā vaheyyuṃ te        tena tvaṃ paribāhiro  
              Yassa brāhmaṇa tvaṃ bhīto       sadā udakamotari 
              tameva brahme mākāsi        mā te sītaṃ chaviṃ hane  
              Kummaggapaṭipannaṃ maṃ            ariyamaggaṃ samānayi 
              udakābhisecanā bhoti          imaṃ sāṭaṃ dadāmi te  
              Tuyheva sāṭako hotu         nāhaṃ icchāmi sāṭakaṃ 
              sace bhāyasi dukkhassa          sace te dukkhamappiyaṃ  
              Mākāsi pāpakaṃ kammaṃ          āvi vā yadi vā raho 
              sace ca pāpakaṃ kammaṃ          karissasi karosi vā  
  Footnote    cha Ma  dakābhisecanā    cha Ma  susumārā 
  
  
 page     
              Na te dukkhā pamutyatthi        upeccāpi palāyato 
              sace bhāyasi dukkhassa          sace te dukkhamappiyaṃ  
              Upehi saraṇaṃ buddhaṃ            dhammaṃ saṃghañca tādinaṃ 
              samādiyāhi sīlāni            taṃ te atthāya hehiti  
              Upemi saraṇaṃ buddhaṃ            dhammaṃ saṃghañca tādinaṃ 
              samādiyāmi sīlāni            taṃ me atthāya hehiti  
              Brahmabandhu pure āsiṃ         ajjamhi saccabrāhmaṇo 
              tevijjo vedasampanno       sottiyo camhi nhātakoti 
 imā gāthā abhāsi  
       Tattha udahārīti ghaṭena udakaṃ vāhikā    Sīte sadā   udakamotarinti sītakālepi 
 sabbadā rattindivaṃ udakaṃ otariṃ  Yadā yadā ayyakānaṃ udakena attho  tadā 
 tadā udakaṃ pāvisiṃ  udakamotaritvā udakaṃ upanesinti adhippāyo  Ayyānaṃ daṇḍa 
 bhayabhītāti ayyakānaṃ daṇḍabhayena bhītā  Vācādosabhayaṭṭitāti vacīdaṇḍabhayena ceva 
 dosabhayena ca aṭṭitā pīḷitā  sītepi udakamotarinti yojanā  
       Athekadivasaṃ puṇṇā dāsī ghaṭena udakaṃ ānetuṃ udakatitthaṃ gatā tattha 
 addasa aññataraṃ brāhmaṇaṃ udakasuddhikaṃ himapātasamaye mahati sīte vattamāne pātova 
 udakaṃ otaritvā sasīsaṃ nimujjitvā mante jappitvā udakato uṭṭhahitvā alla 
 vatthaṃ allakesaṃ pavedhantaṃ dantavīṇaṃ vādayamānaṃ  Taṃ disvā karuṇāya sañcoditamānasā 
 tato naṃ diṭṭhigatā vivecetukāmā kassa brāhmaṇa tvaṃ bhītotiādigāthamāha  
 Tattha kassa brāhmaṇa tvaṃ   bhītoti ambho brāhmaṇa   kuto nāma bhayahetuto 
 bhīto hutvā  Sadā udakamotarīti sabbakālaṃ sāyaṃ pātaṃ udakaṃ otari  Otaritvā 
  Footnote    Sī  ghaṭena udakāharaṇaṃ akāsiṃ    cha Ma  tadā     cha Ma  ime pāṭhā na dissanti 
  
  
 page     
 Ca vedhamānehi kampamānehi gattehi sarīrāvayavehi sītaṃ vedayase bhusanti sītadukkhaṃ 
 ativiya dussahaṃ   paṭisaṃvedayasi paccanubhosi  
       Jānantī vata maṃ bhotīti bhoti puṇṇike tvaṃ taṃ upacitaṃ pāpakammaṃ rundhantaṃ 
 nivāraṇasamatthaṃ kusalaṃ kammaṃ iminā udakorohanena karontaṃ maṃ jānantī vata   
 paripucchasi  
       Nanu ayamattho loke pākaṭo eva  tathāpi mayaṃ tuyhaṃ vadāmāti dassento 
 yo ca vuḍḍhoti gāthamāha  Tassattho  vuḍḍho vā daharo vā majjhimo 
 vā yo koci pāṇātipātādibhedaṃ   pāpakammaṃ pakubbati ativiya karoti  sopi bhusaṃ 
 pāpakammanirato   udakābhisecanā sinānena tato pāpakammā pamuccati accantameva 
 vimuccatīti  
       Taṃ sutvā puṇṇikā tassa paṭivacanaṃ dentī ko nu tetiādimāha  Tattha 
 ko nu te idamakkhāsi  ajānantassa ajānakoti kammavipākaṃ ajānantassa te 
 sabbena sabbaṃ kammavipākaṃ ajānato ajānako aviddasu bālo udakābhisecanahetu 
 pāpakammato pamuccatīti idaṃ atthajātaṃ ko nu nāma akkhāsi  na so saddheyyavacano  
 nāpi cetaṃ yuttanti adhippāyo  
       Idānissa tameva yuttiabhāvaṃ vibhāventī saggaṃ nūna gamissantītiādimāha  
 Tattha nāgāti bhujagā    Suṃsumārāti kumbhīlā  Ye caññe udake carāti ye caññepi 
 vārigocarā macchamakaranandiyāvattādayo ca  tepi saggaṃ nūna gamissanti devalokaṃ 
 upapajjissanti maññe  udakābhisecanā pāpakammato mutti hoti ceti attho  
       Orabbhikāti urabbhaghātakā  Sūkarikāti sūkaraghātakā  Macchikāti kevaṭṭā  
 Migabandhakāti māgavikā  Vajjhaghātāti vajjhaghātakamme niyuttā  
  Footnote    Ma  dukkhāvahaṃ    Ma  janantī ca    cha Ma  yo koci hiṃsādibhedaṃ 
    Ma  pāpakammanivārato     Sī  nakkāti jhasā  cha Ma  vijjhasā 
  
  
 page     
       Puññampimā vaheyyunti imā aciravatiādayo nadiyo yathā tayā pubbe 
 kataṃ pāpaṃ tattha udakābhisecanena sace vaheyyuṃ   nīhareyyuṃ  tathā tayā kataṃ puññampi 
 imā nadiyo vaheyyuṃ pavāheyyuṃ  Tena tvaṃ paribāhiro tathā sati tena puñña 
 kammena tvaṃ paribāhiro virahitova bhaveyyāsīti   na cetaṃ yuttanti adhippāyo  Yathā 
 vā udakena udakorohakassa puññapavāhanaṃ na hoti  evaṃ pāpapavāhanampi na 
 hotītiyeva  Kasmā  nhānassa pāpahetūnaṃ appaṭipakkhabhāvato  Yo yaṃ vināseti  
 so tassa paṭipakkho  Yathā āloko andhakārassa  vijjā ca avijjāya  na evaṃ 
 nhānaṃ pāpassa  Tasmā niṭṭhamettha gantabbaṃ na udakābhisecanā pāpakammā   
 parimuttīti  Tenāha bhagavā  
                    na udakena sucī hoti 
                     bahvettha nhāyatī jano 
                     yamhi saccañca dhammo ca 
                     so sucī so ca brāhmaṇoti    
       Idāni yadi pāpaṃ pavāhetukāmosi  sabbena sabbaṃ pāpaṃ mā karohīti 
 dassetuṃ yassa brāhmaṇāti gāthamāha  Tattha tameva brahme mākāsīti yato 
 pāpato tvaṃ bhīto  tameva pāpaṃ brahme brāhmaṇa tvaṃ mā akāsi  Udakorohanaṃ 
 pana īdise sītakāle kevalaṃ sarīrameva bādhati nāma    Tenāha mā te sītaṃ 
 chaviṃ haneti  īdise sītakāle udakābhisecanena jātaṃ sītaṃ tava sarīracchaviṃ mā 
 haneyya mā bādhesīti attho  
       Kummaggapaṭipannaṃ manti udakābhisecanena suddhi hotīti imaṃ kummaggaṃ 
 micchāgāhaṃ paṭipannaṃ paggayha ṭhitaṃ maṃ  Ariyamaggaṃ samānayīti sabbapāpassa akaraṇaṃ  
  Footnote    cha Ma  vahuṃ    cha Ma  bhaveyyāti    cha Ma  pāpato 
    khu u            cha Ma  ayaṃ saddo na dissati 
  
  
 page     
 Kusalassa upasampadāti   imaṃ buddhādīhi ariyehi gatamaggaṃ samānayi sammadeva 
 upanesi  tasmā bhoti imaṃ sāṭakaṃ tuṭṭhidānaṃ ācariyabhāgaṃ tuyhaṃ dadāmi  taṃ 
 paṭiggaṇhāti attho  
       Sā taṃ paṭikkhipitvā dhammaṃ kathetvā saraṇesu sīlesu ca patiṭṭhāpetuṃ tuyheva 
 sāṭako hotu  nāhaṃ icchāmi sāṭakanti vatvā sace bhāyasi dukkhassātiādimāha  
 Tassattho  yadi tuvaṃ sakalāpāyike sugatiyañca   aphāsukatādobhaggatādibhedā dukkhā 
 bhāyasi  Yadi te taṃ appiyaṃ aniṭṭhaṃ    Āvi vā paresaṃ pākaṭabhāvena appaṭicchannaṃ 
 katvā kāyena vācāya pāṇātipātādivasena vā yadi vā raho apākaṭabhāvena 
 paṭicchannaṃ katvā manodvāreyeva abhijjhādivasena vā aṇumattampi pāpakaṃ lāmakaṃ 
 kammaṃ mākāsi mā kari  Atha pana taṃ pāpakammaṃ āyatiṃ karissasi  Etarahi karosi 
 vā  nirayādīsu catūsu apāyesu manussesu ca tassa phalabhūtaṃ dukkhaṃ ito etto 
 vā palāyante mayi nānubandhissatīti adhippāyena upeccapi sañcicca palāyatopi 
 te tato pāpato mutti mokkhā nāma   natthi  gatikālādipaccayantarasamavāye sati 
 vipaccate evāti attho  upaccāti vā pāṭho  upatitvāti attho  Evaṃ pāpassa 
 akaraṇena dukkhābhāvaṃ dassetvā idāni puññassa karaṇenapi taṃ dassetuṃ sace 
 bhāyasītiādi vuttaṃ  Tattha tādinanti diṭṭhādīsu tādibhāvappattaṃ  Yathā vā purimakā 
 sammāsambuddhā passitabbā  tathā passitabbato tādiṃ    taṃ sambuddhaṃ   saraṇaṃ 
 upehīti yojanā  Dhammasaṃghesupi eseva nayo  Tādīnaṃ varabuddhānaṃ dhammaṃ aṭṭhannaṃ 
 ariyapuggalānaṃ saṃghaṃ samūhanti yojanā  Tanti saraṇagamanaṃ sīlānaṃ samādānañca  Hehitīti 
 bhavissati  
       So brāhmaṇo saraṇesu sīlesu ca patiṭṭhāya aparabhāge satthu santike 
 dhammaṃ sutvā paṭiladdhasaddho pabbajitvā ghaṭento vāyamanto nacirasseva tevijjo 
 hutvā attano paṭipattiṃ paccavekkhitvā udānento brahmabandhūti gāthamāha  
  Footnote    dī mahā          khu dha             Sī  jātiyā ca    cha Ma  na iṭṭhaṃ 
    cha Ma  ayaṃ saddo na dissati    Sī  tādinaṃ  cha Ma  tādi    cha Ma  buddhaṃ 
  
  
 page     
       Tassattho  ahaṃ pubbe brāhmaṇakule uppatti mattena brahmabandhu nāmāsiṃ  
 Tathā irubbedādīnaṃ ajjhenādimattena tevijjo vedasampanno sottiyo nhātako 
 ca nāmāsiṃ  Idāni sabbaso vāhitapāpatāya saccabrāhmaṇo paramatthabrāhmaṇo  
 vijjatyādhigamena tevijjo  maggañāṇasaṅkhātena vedena samannāgatattā vedasampanno  
 nittharasabbapāpatāya nhātako ca amhīti  Ettha ca brāhmaṇena vuttagāthāpi 
 attanā vuttagāthāpi pacchā theriyā paccekaṃ bhāsitāti sabbā theriyā gāthā 
 eva jātāti  
                      Puṇṇātherīgāthāvaṇṇanā niṭṭhitā  
                       Soḷasakanipātavaṇṇanā niṭṭhitā  
                           
  
  
 page     
                                Vīsatinipāta 
                            Ambapālītherīgāthāvaṇṇanā 
       vīsatinipāte kāḷakā bhamaravaṇṇasādisātiādikā ambapāliyā theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī sikhissa bhagavato sāsane pabbajitvā upasampannā hutvā bhikkhunisikkhāpadaṃ 
 samādāya viharantī ekadivasaṃ sambahulāhi bhikkhunīhi saddhiṃ cetiyaṃ vanditvā padakkhiṇaṃ 
 karontī puretaraṃ gacchantiyā khīṇāsavattheriyā khipantiyā sahasā kheḷapiṇḍaṃ 
 cetiyaṅgaṇe patitaṃ khīṇāsavattheriyā apassitvā gatāya   ayaṃ pacchato gacchantī taṃ 
 kheḷapiṇḍaṃ disvā kā nāma gaṇikā imasmiṃ ṭhāne kheḷapiṇḍaṃ pātesīti akkosi  Sā 
 bhikkhunikāle sīlaṃ rakkhantī gabbhavāsaṃ jigucchitvā opapātikattabhāve cittaṃ ṭhapesi  
 Tena pacchimattabhāve   vesāliyaṃ rājauyyāne ambarukkhamūle opapātikā hutvā 
 nibbatti  Taṃ disvā uyyānapālo nagaraṃ upanesi  Ambarukkhamūle nibbattatāya 
 sā ambapālītveva voharīyittha  Atha naṃ abhirūpadassanīyaṃ pāsādikaṃ vilāsakantatādiguṇa 
 visesasamuditaṃ disvā sambahulā rājakumārā attano attano pariggahaṃ kātukāmā 
 aññamaññaṃ kalahaṃ akaṃsu  Tesaṃ kalahavūpasamanatthaṃ   tassā kammasañcoditā vohārikā 
 sabbesaṃ hotūti gaṇikāṭṭhāne ṭhapesuṃ  Sā satthari paṭiladdhasaddhā attano uyyāne 
 vihāraṃ katvā buddhappamukhassa bhikkhusaṃghassa niyyādetvā pacchā attano puttassa 
 vimalakoṇḍaññattherassa santike dhammaṃ sutvā pabbajitvā vipassanāya kammaṃ karontī 
 attano sarīrassa jarājiṇṇabhāvaṃ nissāya saṃvegajātā saṅkhārānaṃ aniccataṃ eva 
 vibhāventī  
  Footnote    Sī  khīṇāsavattherī apassitvā gatā    cha Ma  carimattabhāve    cha Ma  kalahavūpasamatthaṃ 
  
  
 page     
                     kāḷakā bhamaravaṇṇasādisā 
                      vellitaggā mama muddhajā ahuṃ 
                      te jarāya sāṇavākasādisā 
                      saccavādivacanaṃ anaññathā  
                      Vāsitova surabhī karaṇḍako 
                      pupphapūra mama uttamaṅgabhūto   
                      taṃ jarāyatha salomagandhikaṃ 
                      saccavādivacanaṃ anaññathā  
                      Kānanaṃva sahitaṃ suropitaṃ 
                      kocchasūcivicitaggasobhitaṃ 
                      taṃ jarāya viralaṃ tahiṃ tahiṃ 
                      saccavādivacanaṃ anaññathā  
                      Kaṇhakhandhakaṃ suvaṇṇamaṇḍitaṃ 
                      sobhate suveṇīhilaṅkataṃ 
                      taṃ jarāya khalitaṃ siraṃ kataṃ 
                      saccavādivacanaṃ anaññathā  
                      Cittakārasukatāva lekhikā 
                      sobhate   su bhamukā pure mama 
                      tā jarāya valīhi palambitā   
                      saccavādivacanaṃ anaññathā  
  Footnote    cha Ma  uttamaṅgajo    cha Ma  sobhare  evamuparipi    cha Ma  valibhippalambitā 
  
  
 page     
                      Bhassarā surucirā yathā maṇī 
                      nettahesumabhinīlamāyatā 
                      te jarāyabhihatā na sobhate 
                      saccavādivacanaṃ anaññathā  
                      Saṇhatuṅgasadisī ca nāsikā 
                      sobhate su abhiyobbanaṃ pati 
                      sā jarāya upakūlitā viya 
                      saccavādivacanaṃ anaññathā  
                      Kaṅkaṇaṃva sukataṃ suniṭṭhitaṃ 
                      sobhate su mama kaṇṇapāḷiyo 
                      tā jarāya valibhippalambitā 
                      saccavādivacanaṃ anaññathā  
                      Pattalīmakulavaṇṇasādisā 
                      sobhate su dantā pure mama 
                      te jarāya khaṇḍitā cāsitā 
                      saccavādivacanaṃ anaññathā  
                      Kānanamhi vanasaṇḍacārinī 
                      kokilāva madhuraṃ nikūjihaṃ 
                      taṃ jarāya khalitaṃ tahiṃ tahiṃ 
                      saccavādivacanaṃ anaññathā  
                      Saṇhakamburiva suppamajjitā 
                      sobhate su gīvā pure mama 
  
  
 page     
                      Sā jarāya bhaggā vināmitā 
                      saccavādivacanaṃ anaññathā  
                      Vaṭṭapalighasadisopamā ubho 
                      sobhate su bāhā pure mama 
                      tā jarāya yathā pāṭalibbalitā 
                      saccavādivacanaṃ anaññathā  
                      Saṇhamuddikasuvaṇṇamaṇḍitā 
                      sobhate su hatthā pure mama 
                      te jarāya yathā mūlamūlikā 
                      saccavādivacanaṃ anaññathā  
                      Pīnavaṭṭasahituggatā ubho 
                      sobhate su thanakā pure mama 
                      thevikīva lambanti nodakā 
                      saccavādivacanaṃ anaññathā  
                      Kañcanassa phalakaṃva sammaṭṭhaṃ 
                      sobhate su kāyo pure mama 
                      so valīhi sukhumāhi otato 
                      saccavādivacanaṃ anaññathā  
                      Nāgabhogasadisopamā ubho 
                      sobhate su ūrū pure mama 
                      te jarāya yathā veḷunāḷiyo 
                      saccavādivacanaṃ anaññathā  
  
  
 page     
                      Saṇhanūpurasuvaṇṇamaṇḍitā 
                      sobhate su jaṅghā pure mama 
                      tā jarāya tiladaṇḍakāriva 
                      saccavādivacanaṃ anaññathā  
                      Tūlapuṇṇasadisopamā ubho 
                      sobhate su pādā pure mama 
                      te jarāya phuṭitā valīmatā 
                      saccavādivacanaṃ anaññathā  
                      Ediso ahu ayaṃ samussayo 
                      jajjaro bahudukhānamālayo 
                      sopalepapatito jarāgharo 
                      saccavādivacanaṃ anaññathāti 
 imā gāthāyo abhāsi  
       Tattha kāḷakāti kāḷakavaṇṇā  Bhamaravaṇṇasādisāti kāḷakā hontāpi 
 bhamarasadisavaṇṇā  siniddhanīlāti attho  Vellitaggāti kuñcitaggā  mūlato paṭṭhāya 
 yāva aggā kuñcitā vellitāti attho  Muddhajāti kesā  Jarāyāti jarāhetu 
 jarāya upahatasobhā  Sāṇavākasādisāti sāṇasadisā vākasadisā ca  sāṇavākasadisā 
 ceva makacivākasadisā cātipi attho  Saccavādivacanaṃ anaññathāti saccavādino 
 avitathavādino sammāsambuddhassa sabbaṃ rūpaṃ aniccaṃ jarābhibhūtantiādivacanaṃ anaññathā 
 yathābhūtameva  na tattha vitathaṃ atthīti  
       Vāsitova surabhī karaṇḍakoti pupphagandhavāsacuṇṇādīhi vāsito vāsaṃ gāhāpito 
 pasādhanasamuggo viya sugandhi  Pupphapūra mama uttamaṅgabhūtoti campakasumanamallikādi 
 pupphehi pūrito pubbe mama kesakalāpo nimmaloti attho  Tanti uttamaṅgajaṃ  Atha 
  
  
 page     
 Pacchā etarahi salomagandhikaṃ pākatikalomagandhameva jātaṃ  Atha vā salomagandhikanti 
 meṇḍakalomehi   samānagandhaṃ  eḷakalomagandhikantipi   vadanti  
       Kānanaṃva sahitaṃ suropitanti suṭṭhu ropitaṃ sahitaṃ ghanasannivesaṃ uddhameva 
 uṭṭhitaṃ ujukadīghasākhaṃ upavanaṃ viya  Kocchasūvicitaggasobhitanti pubbe kocchena 
 suvaṇṇasūciyā ca kesajaṭāvijaṭanena vicitaggaṃ hutvā sobhitaṃ  ghanabhāvena vā kocchasadisaṃ 
 hutvā paṇadantasūcīhi   vicitaggatāya sobhitaṃ  Tanti uttamaṅgajaṃ  Viralaṃ tahiṃ 
 tahinti tattha tattha viralaṃ vilūnakesaṃ  
       Kaṇhakhandhakaṃ suvaṇṇamaṇḍitanti suvaṇṇavajirādīhi vibhūsitaṃ kaṇhakesapuñjakaṃ  
 Ye pana saṇhakaṇḍakasuvaṇṇamaṇḍitanti vadanti    tesaṃ saṇhāhi suvaṇṇasūcīhi 
 jaṭāvijaṭanena maṇḍitanti attho  Sobhate suveṇīhilaṅkatanti sundarehi rājarukkha 
 mālāsadisehi   kesaveṇīhi alaṅkataṃ hutvā pubbe virājate  Taṃ jarāya khalitaṃ siraṃ 
 katanti taṃ tathā sobhitaṃ siraṃ idāni jarāya khalitaṃ khaṇḍitākhaṇḍitaṃ   vilūnakesaṃ 
 kataṃ  
       Cittakārasukatāva lekhikāti cittakārena sippinā nīlāya vaṇṇadhātuyā suṭṭhu 
 katā lekhā viya  Sobhate su bhamukā pure mamāti sundarā bhamukā pubbe mama 
 sobhanaṃ gatā  Valīhi palambitāti nalāṭante uppannāhi valīhi palambantā ṭhitā  
       Bhassarāti bhāsurā    Surucirāti suṭṭhu ruciRā  Yathā maṇīti maṇimuddikā viya  
 Nettahesunti sunettā ahesuṃ  Abhinīlamāyatāti abhinīlā hutvā āyatā  Teti 
 nettā  Jarāyabhihatāti jarāya abhihatā  
       Saṇhatuṅgasadisī cāti saṇhā tuṅgā sesamukhāvayavānaṃ anurūpā ca  Sobhateti 
 vaṭṭetvā ṭhapitaharitālavaṭṭi viya mama nāsikā sobhate  Su abhiyobbanaṃ patīti 
  Footnote    Sī  matthakalomehi    cha Ma    lomagandhantipi    Sī  i  phaladantasūcīhi 
    cha Ma  paṭhanti    i  rājarukkhaphala       Ma  khallātikaṃ    Sī  i  pabhassarā 
  
  
 page     
 Sundare abhinavayobbanakāle sā nāsikā idāni jarāya nivāritasobhatāya pariseditā   
 viya varattā viya ca jātā  
       Kaṅkaṇaṃva sukataṃ suniṭṭhitanti suparikammakataṃ suvaṇṇakaṅkaṇaṃ viya vaṭṭulabhāvaṃ 
 sandhāya vadati  Sobhateti sobhante  sobhanteti vā pāṭho  Suiti nipātamattaṃ  
 Kaṇṇapāḷiyoti kaṇṇagandhā    Valibhippalambitāti tahiṃ tahiṃ uppannavalīhi valitā 
 hutvā vaṭṭaniyā   paṇāmitavatthakhandhā bhassantā   olambanti  
       Pattalīmakulavaṇṇasādisāti kadalimakulasadisavaṇṇasaṇṭhānā  Khaṇḍitāti bhedanapatanehi 
 khaṇḍitā khaṇḍabhāvaṃ gatā  Asitāti vaṇṇabhedena asitabhāvaṃ gatā  
       Kānanamhi vanasaṇḍacārinī  kokilāva madhuraṃ nikūjihanti vanasaṇḍe gocaracaraṇena   
 vanasaṇḍacārinī kānane anusaṅgītanivāsinī kokilā viya madhurālāpaṃ nikūjihaṃ  
 Tanti taṃ nikūjitaṃ ālāpaṃ  Khalitaṃ tahiṃ tahinti khaṇḍadantādibhāvena tattha tattha 
 pakkhalitaṃ jātaṃ  
       Saṇhakamburiva suppamajjitāti suṭṭhu pamajjitā saṇhā suvaṇṇasaṅkhā viya  
 Sā jarāya bhaggā vināmitāti maṃsaparikkhayena vibhūtasarājālatāya   bhaggā hutvā vinatā  
       Vaṭṭapalighasadisopamāti vaṭṭena palighadaṇḍena samasamā  Tāti tā ubhopi 
 bāhāyo  Yathā pāṭalibbalitāti jajjarabhāvena palitapāṭalisākhāsadisā  
       Saṇhamuddikasuvaṇṇamaṇḍitāti suvaṇṇamayāhi maṭṭhabhāsurāhi   muddikāhi 
 vibhūsitā  Yathā mūlamūlikāti mūlakakaṇḍasadisā    
  Footnote    Ma  paṭisedhikā    Sī  kaṇṇapattā  Ma  kaṇṇabandhā    Sī  vaddhaniyā 
    Sī  āsattā  cha Ma  paṇāmitavatthakhandhā viya bhassantā    Sī  gocaraṃ caratīti 
    cha Ma  vibhūtasirājālatāya    Sī  maṭṭabhāsurāhi    Sī  mūlakakhaṇḍasadisā 
  
  
 page     
       Pīnavaṭṭasahituggatāti pīnā vaṭṭā aññamaññaṃ sahitāva hutvā uggatā 
 uddhamukhā  Sobhate su thanakā pure mamāti mama ubhopi thanā yathāvuttarūpā hutvā 
 suvaṇṇakalasiyo viya sobhiṃsu  Puthutte hi idaṃ ekavacanaṃ  atītatthe ca vattamānavacanaṃ  
 Thevikīva lambanti nodakāti te ubhopi me thanā anudakā   galitajalā veṇudaṇḍake 
 ṭhapitaudakabhastā viya lambanti  
       Kañcanassa phalakaṃva sammaṭṭhanti jātahiṅgulakena   makkhitvā ciraparimajjitaṃ 
 sovaṇṇaphalakaṃ viya sobhate  So valīhi sukhumāhi otatoti so mama kāyo idāni sukhumāhi 
 valīhi tahiṃ tahiṃ vitato valittacaṃ āpanno  
       Nāgabhogasadisopamāti hatthināgassa hatthena samūpamā    Hattho hi idha bhuñjati 
 etenāti bhogoti vutto  Teti ūruyo  Yathā veḷunāḷiyoti idāni veḷupabbasadisā 
 ahesuṃ  
       Saṇhanūpurasuvaṇṇamaṇḍitāti siniddhamaṭṭhehi   suvaṇṇanūpurehi vibhūsitā  
 Jaṅghāti aṭṭhijaṅghāyo  Tāti tā jaṅghāyo  Tiladaṇḍakārivāti appamaṃsalohitattā 
 kisabhāvena lūnāvasiṭṭhavisukkhatiladaṇḍakā viya ahesuṃ  Rakāro padasandhikaro  
       Tūlapuṇṇasadisopamāti mudusiniddhabhāvena simbalitūlapuṇṇapali   guṇṭhitaupāhana 
 sadisā  Te mama pādā idāni phuṭitā phalitā bhijjitā   valīmatā valimanto jātā  
       Edisoti evarūPo  Ahu ahosi yathāvuttappakāro  Ayaṃ samussayoti ayaṃ mama 
 kāyo  Jajjaroti sithilābandho  Bahudukhānamālayoti jarādihetukānaṃ bahūnaṃ dukkhānaṃ 
 ālayabhūto  Sopalepapatitoti so ayaṃ samussayo apalepapatito abhisaṅkhārālepaparikkhayena 
 patito pātābhimukhoti attho  Sopi alepapatitoti vā padavibhāgo  so eva attho  
  Footnote    cha Ma  nodakā    cha Ma  jātihiṅgulakena    cha Ma  samasamā 
    Sī  siniddhamaṭṭehi    Sī    tūlapuṇṇapaḷi       cha Ma  ayaṃ pāṭho na dissati 
  
  
 page     
 Jarāgharoti jiṇṇagharasadiso  Jarāya vā gharabhūto ahosi  Tasmā saccavādino dhammānaṃ 
 yathābhūtaṃ sabhāvaṃ sammadeva ñatvā kathanato avitathavādino sammāsambuddhassa mama 
 satthu vacanaṃ anaññathā  
       Evamayaṃ therī attano attabhāve aniccatāya sallakkhaṇamukhena sabbesupi 
 tebhūmakadhammesu aniccataṃ upadhāretvā tadanusārena tattha dukkhalakkhaṇaṃ anattalakkhaṇañca 
 āropetvā vipassanaṃ ussukkāpentī maggapaṭipāṭiyā arahattaṃ pāpuṇi  Tena vuttaṃ 
 apadāne    
             yo raṃsiphusitāveḷo         phusso nāma mahāmuni 
              tassāhaṃ bhaginī āsiṃ         ajāyiṃ khattiye kule  
              Tassa dhammaṃ suṇitvāhaṃ        vippasannena cetasā 
              mahādānaṃ daditvāna         patthayiṃ rūpasampadaṃ  
              Ekatiṃse ito kappe       sikhī lokagganāyako 
              uppanno lokapajjoto      tilokasaraṇo jino  
              Tadāruṇapure ramme         brahmaññakulasambhavā 
              vimuttacittaṃ kupitā          bhikkhuniṃ abhisāpayiṃ  
              Vesikāva anācārā        jinasāsanadūsikā 
              evaṃ akkosayitvāna        tena pāpena kammunā  
              Dāruṇaṃ nirayaṃ gantvā        mahādukkhasamappitā 
              tato cutā manussesu        upapannā tapassinī  
  Footnote    khu apa           
  
  
 page     
              Dasajātisahassāni           gaṇikattaṃ akārayiṃ 
              tamhā pāpā na muccissaṃ     bhutvā duṭṭhavisaṃ yathā  
              Brahmavesamasevissaṃ        kassape jinasāsane 
              tena kammavipākena         ajāyiṃ tidase pure  
              Pacchime bhave sampatte      ahosiṃ opapātikā 
              ambasākhantare jātā       ambapālīti tenahaṃ  
              Parivutā pāṇakoṭīhi         pabbajiṃ jinasāsane 
              pattāhaṃ acalaṃ ṭhānaṃ         dhītā buddhassa orasā  
              Iddhīsu ca vasī homi         sotadhātuvisuddhiyā 
              cetopariyañāṇassa          vasī homi mahāmuni  
              Pubbenivāsaṃ jānāmi        dibbacakkhu visodhitaṃ 
              sabbāsavaparikkhīṇā          natthi dāni punabbhavo  
              Atthadhammaniruttīsu           paṭibhāne tatheva ca 
              ñāṇaṃ me vimalaṃ suddhaṃ        buddhaseṭṭhassa vāhasā  
              Kilesā jhāpitā mayhaṃ       bhavā sabbe samūhatā 
              nāgīva bandhanaṃ chetvā       viharāmi anāsavā  
              Svāgataṃ vata me āsi       buddhaseṭṭhassa santike 
              tisso vijjā anuppattā     kataṃ buddhassa sāsanaṃ  
  Footnote    cha Ma  brahmacariyamasevisaṃ 
  
  
 page     
              Paṭisambhidā catasso         vimokkhāpi ca aṭṭhime 
              chaḷabhiññā sacchikatā         kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā udānavasena tā 
 eva gāthā paccudāhāsīti  
                     Ambapālītherīgāthāvaṇṇanā niṭṭhitā  
                         
                             Rohiṇītherīgāthāvaṇṇanā 
       samaṇāti bhoti supītiādikā rohiṇiyā theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī ito ekanavutikappe vipassissa bhagavato kāle kulagehe nibbattitvā 
 viññutaṃ patvā ekadivasaṃ bandhumatīnagare bhagavantaṃ piṇḍāya carantaṃ disvā pattaṃ 
 gahetvā pūvassa pūretvā bhagavato datvā pitisomanassajātā pañcapatiṭṭhitena vandi    
 Sā tena puññakammena devamanussesu saṃsarantī anukkamena upacitavimokkhasambhārā 
 hutvā imasmiṃ buddhuppāde vesāliyaṃ mahāvibhavassa brāhmaṇassa gehe nibbattitvā 
 rohiṇīti laddhanāmā viññutaṃ pattā satthari vesāliyaṃ viharante vihāraṃ gantvā 
 dhammaṃ sutvā sotāpannā hutvā mātāpitūnaṃ dhammaṃ desetvā sāsane pasādaṃ 
 uppādetvā te anujānāpetvā sayaṃ pabbajitvā vipassanāya kammaṃ karontī 
 nacirasseva saha paṭisambhidāhi arahattaṃ pāpuṇi  Tena vuttaṃ apadāne    
             nagare bandhumatiyā          vipassissa mahesino 
              piṇḍāya vicarantassa         pūvedāsimahaṃ tadā  
  Footnote    Sī  vanditvā    imā gāthā apadāne na dissanti 
  
  
 page     
              Tena kammena sukatena       cetanāpaṇidhīhi ca 
              tattha cittaṃ pasādetvā      tāvatiṃsaṃ agacchahaṃ  
              Chattiṃsadevarājūnaṃ           mahesittamakārayiṃ 
              paññāsacakkavattīnaṃ          mahesittamakārayiṃ  
              Manasā patthitā nāma        sabbā mayhaṃ samijjhatha 
              sampattiṃ anubhotvāna        devesu manujesu ca  
              Pacchime bhavasampatte        jātā vippakule ahaṃ 
              rohiṇī nāma nāmena        ñātakehi piyāyitā  
              Bhikkhūnaṃ santikaṃ gantvā       dhammaṃ sutvā yathātathaṃ 
              saṃviggamānasā hutvā        pabbajiṃ anagāriyaṃ  
              Yoniso padahantīnaṃ          arahattamapāpuṇiṃ 
              ekanavutito kappe         yaṃ dānamadadiṃ tadā  
              Duggatiṃ nābhijānāmi         pūvadānassidaṃ phalaṃ 
              kilesā jhāpitā mayhaṃ  pe  Kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā pubbe sotāpannakāle 
 pitarā attanā ca vacanapaṭivacanavasena vuttagāthā udānavasena bhāsantī  
             samaṇāti bhoti supi          samaṇāti pabujjhasi 
              samaṇāneva kittesi         samaṇī nūna bhavissasi  
              Vipulaṃ annañca pānañca       samaṇānaṃ pavecchasi 
              rohiṇī dāni pucchāmi        kena te samaṇā piyā  
  
  
 page     
              Akammakāmā alasā         paradattūpajīvino 
              āsaṃsukā sādukāmā        kena te samaṇā piyā  
              Cirassaṃ vata maṃ tāta         samaṇānaṃ paripucchasi 
              tesaṃ te kittayissāmi       paññāsīlaparakkamaṃ  
              Kammakāmā analasā         kammaseṭṭhassa kārakā 
              rāgaṃ dosaṃ pajahanti         tena me samaṇā piyā  
              Tīṇi pāpassa mūlāni         dhunanti sucikārino 
              sabbapāpaṃ pahīnesaṃ          tena me samaṇā piyā  
              Kāyakammaṃ suci nesaṃ         vacīkammañca tādisaṃ 
              manokammaṃ suci nesaṃ         tena me samaṇā piyā  
              Vimalā saṅkhamuttāva         suddhā santarabāhirā 
              puṇṇā sukkāna dhammānaṃ      tena me samaṇā piyā  
              Bahussutā dhammadharā         ariyā dhammajīvino 
              atthaṃ dhammañca desenti      tena me samaṇā piyā  
              Bahussutā dhammadharā         ariyā dhammajīvino 
              ekaggacittā satimanto      tena me samaṇā piyā  
              Dūraṅgamā satimanto         mantabhāṇī anuddhatā 
              dukkhassantaṃ pajānanti        tena me samaṇā piyā  
              Yamhā gāmā pakkamanti      na vilokenti kiñcanaṃ 
              anapekkhāva gacchanti        tena me samaṇā piyā  
  
  
 page     
              Na te saṃ koṭṭhe openti   na kumbhiṃ na khaḷopiyaṃ 
              pariniṭṭhitamesānā          tena me samaṇā piyā  
              Na te hiraññaṃ gaṇhanti       na suvaṇṇaṃ na rūpiyaṃ 
              paccuppannena yāpenti      tena me samaṇā piyā  
              Nānākulā pabbajitā        nānājanapadehi ca 
              aññamaññaṃ pihayanti          tena me samaṇā piyā  
              Atthāya vata no bhoti       kule jātāsi rohiṇī 
              saddhā buddhe ca dhamme ca    saṃghe ca tibbagāravā  
              Tuvaṃ hetaṃ pajānāsi         puññakkhettaṃ anuttaraṃ 
              amhampi ete samaṇā       paṭiggaṇhanti dakkhiṇaṃ  
              Patiṭṭhito hettha yañño      vipulo no bhavissati 
              sace bhāyasi dukkhassa        sace te dukkhamappiyaṃ  
              Upehi saraṇaṃ buddhaṃ          dhammaṃ saṃghañca tādinaṃ 
              samādiyāmi sīlāni          tante atthāya hehiti  
              Upemi saraṇaṃ buddhaṃ          dhammaṃ saṃghañca tādinaṃ 
              samādiyāmi sīlāni          taṃ me atthāya hehiti  
              Brahmabandhu pure āsiṃ       so idānimhi brāhmaṇo 
              tevijjo sottiyo camhi     vedagū camhi nhātakoti 
 imā gāthā paccudāhāsi  
       Tattha ādito tisso gāthā attano dhītu bhikkhūsu sammutiṃ anicchantena   
  Footnote    Sī  anicchantena tena 
  
  
 page     
 Vuttā  Tattha samaṇāti bhoti supīti   bhoti tvaṃ supanakālepi samaṇā samaṇāti 
 kittentī samaṇapaṭibaddhaṃyeva kathaṃ kathentī supasi  Samaṇāti pabujjhasīti supanato 
 uṭṭhahantīpi samaṇāiccevaṃ vatvā pabujjhasi   niddāya vuṭṭhāsi    Samaṇāneva 
 kittesīti sabbakālampi samaṇe eva samaṇānameva vā guṇe kittesi abhitthavasi  Samaṇī nūna 
 bhavissasīti idāni   gihirūpena ṭhitāpi cittena samaṇī eva maññe bhavissasi  Athavā 
 samaṇī nūna bhavissasīti idāni gihirūpena ṭhitāpi nacireneva samaṇī eva maññe 
 bhavissasi samaṇesu eva ninnapoṇabhāvato  
       Pavecchasīti desi  Rohiṇī dāni pucchāmīti amma rohiṇi taṃ ahaṃ idāni 
 pucchāmīti brāhmaṇo attano dhītaraṃ pucchanto āha  Kena te samaṇā piyāti 
 amma rohiṇi tvaṃ sayantīpi pabujjhantīpi aññadāpi samaṇānameva guṇe kittayasi  
 kena nāma kāraṇena tuyhaṃ samaṇā piyāyitabbā jātāti attho  
       Idāni brāhmaṇo samaṇesu dosaṃ dhītu ācikkhanto akammakāmāti gāthamāha  
 Tattha akammakāmāti na kammakāmā  attano paresañca atthāvahaṃ kiñci kammaṃ 
 na kātukāmā  Alasāti kusītā  Paradattūpajīvinoti parehi dinneneva upajīvanasīlā  
 Āsaṃsukāti tato eva ghāsacchādanādīnaṃ   āsīsanakā  Sādukāmāti sāduṃ madhurameva 
 āhāraṃ icchanakā  Sabbametaṃ brāhmaṇo samaṇānaṃ guṇe ajānanto attanāva 
 parikappitaṃ dosamāha  
       Taṃ sutvā rohiṇī laddho me   okāso ayyānaṃ guṇe kathetunti tuṭṭhamānasā 
 bhikkhūnaṃ guṇe kittetukāmā paṭhamaṃ tāva tesaṃ kittane somanassaṃ pavedentī cirassaṃ 
 vata maṃ tātāti gāthamāha  Tattha cirassaṃ vatāti cirena vata  Tātāti pitaraṃ 
 ālapati  Samaṇānanti samaṇe  samaṇānaṃ vā mayhaṃ piyāyitabbaṃ   paripucchasi  Tesanti 
 samaṇānaṃ  Paññāsīlaparakkamanti paññañca sīlañca ussāhañca  
  Footnote    Sī  bhoti tvaṃ sayasīti    Sī  paṭibujjhasi    Sī  vuṭṭhahasi    cha Ma  ayaṃ pāṭho na 
  dissati    Ma  tato vuḍḍhāpacāyanādīnaṃ    cha Ma  laddho dāni me    Sī  piyāyitaṃ 
  
  
 page     
       Kittayissāmīti kathayissāmi  Paṭijānetvā te kittentī akammakāmā alasāti 
 tena vuttaṃ dosaṃ tāva nibbeṭhetvā tappaṭipakkhabhūtaṃ guṇaṃ dassetuṃ kammakāmāti 
 ādimāha  Tattha kammakāmāti vattapaṭivattādibhedaṃ   kammaṃ samaṇakiccaṃ paripūraṇavasena 
 kāmenti icchantīti kammakāmā  Tattha yuttappayuttā hutvā uṭṭhāya samuṭṭhāya 
 vāyamanato na alasāti analasā  Taṃ pana kammaṃ seṭṭhaṃ uttamaṃ nibbānāvahameva 
 karontīti kammaseṭṭhassa kārakā  Karontā pana taṃ paṭipattiyā anavajjabhāvato 
 rāgaṃ dosaṃ pajahanti  yathā rāgadosā pahīyanti  evaṃ samaṇā kammaṃ   karonti  
 Tena me samaṇā piyāti tena yathāvuttena sammāpaṭipajjanena mayhaṃ samaṇā 
 piyāyitabbāti attho  
       Tīṇi pāpassa mūlānīti lobhadosamohasaṅkhātāni akusalassa tīṇi mūlāni  Dhunantīti 
 nigghātenti    pajahantīti attho  Sucikārinoti anavajjakammakārino  Sabbapāpaṃ 
 pahīnesanti aggamaggādhigamena esaṃ sabbampi pāpaṃ pahīnaṃ  
       Evaṃ samaṇā sucikārinoti saṅkhepato vuttamatthaṃ vibhajitvā dassetuṃ kāya 
 kammanti gāthamāha  Taṃ suviññeyyameva  
       Vimalā saṅkhamuttāvāti sudhotasaṅkhā viya muttā viya ca vigatamalā rāgādimala 
 rahitā  Suddhā santarabāhirāti santarañca bāhirañca santarabāhiraṃ  Tato santara 
 bāhirato suddhā  suddhāsayapayogāti attho  Puṇṇā sukkāna dhammānanti ekanta 
 sukkehi anavajjadhammehi paripuṇṇā  asekhehi sīlakkhandhādīhi samannāgatāti attho  
       Suttageyyādibahuṃ sutaṃ etesaṃ  sutena vā uppannāti bahussutā  pariyatti 
 bāhusaccena paṭivedhabāhusaccena ca samannāgatāti attho  Tameva duvidhampi dhammaṃ 
 dhārentīti dhammadhaRā  Sattānaṃ ācārasamācārasikkhāpadena arīyantīti ariyā  Dhammena 
  Footnote    Ma  vattapaṭipattiādibhedaṃ    Sī  samaṇakammaṃ    i  nicchādentī 
  
  
 page     
 Ñāyena jīvantīti dhammajīvino  Atthaṃ dhammañca desentīti bhāsitatthañca desanā 
 dhammañca kathenti pakāsenti  Athavā atthato anapetaṃ dhammato anapetañca desenti 
 ācikkhanti  
       Ekaggacittāti samāhitacittā  Satimantoti upaṭṭhitasatino  
       Dūraṅgamāti araññagatā  manussūpacāraṃ muñcitvā dūraṃ gacchantā  iddhānubhāvena 
 vā yathārucitaṃ dūraṃ ṭhānaṃ gacchantīti dūraṅgamā  Mantā vuccati paññā  tāya 
 bhaṇanasīlatāya mantabhāṇī  Anuddhatāti na uddhatā    uddhaccarahitā vūpasantacittā  
 Dukkhassantaṃ pajānantīti vaṭṭadukkhassa pariyantabhūtaṃ nibbānaṃ paṭivijjhanti  
       Na vilokenti kiñcananti yato gāmato pakkamanti  tasmiṃ gāme kañci 
 sattaṃ vā saṅkhāraṃ vā apekkhāvasena na olokenti  athakho pana anapekkhāva 
 gacchanti pakkamanti  
       Na te saṃ koṭṭhe opentīti te samaṇā saṃ attano santakaṃ sāpateyyaṃ 
 koṭṭhe na openti na paṭisāmetvā ṭhapenti tādisassa pariggahassa abhāvato  
 Kumbhinti kumbhiyaṃ  Khaḷopiyanti pacchiyaṃ  Pariniṭṭhitamesānāti parakulesu paresaṃ 
 atthāya siddhameva ghāsaṃ pariyesantā  
       hiraññanti kahāpaṇaṃ  Rūpiyanti rajataṃ  Paccuppannena yāpentīti atītaṃ 
 ananusocantā anāgatañca apaccāsiṃsantā paccuppannena yāpenti attabhāvaṃ 
 pavattenti  
       Aññamaññaṃ pihayantīti aññamaññasmiṃ mettiṃ karonti  pihāyantītipi   
 pāṭho  so evattho  
  Footnote    cha Ma  na uddhatāti anuddhatā    Sī  piyāsantipi 
  
  
 page     
       Evaṃ so brāhmaṇo dhītuyā santike bhikkhūnaṃ guṇe sutvā pasannamānaso 
 dhītaraṃ pasaṃsanto atthāya vatātiādimāha  Amhampīti amhākampi  Dakkhiṇanti 
 deyyadhammaṃ  Etthāti etesu samaṇesu  Yaññoti dānadhammo  Vipuloti vipulaphalo  
 Sesaṃ vuttanayameva  
       Evaṃ brāhmaṇo saraṇesu sīlesu ca patiṭṭhito aparabhāge sañjātasaṃvego 
 pabbajitvā vipassanaṃ vaḍḍhetvā arahatte patiṭṭhāya attano paṭipattiṃ paccavekkhitvā 
 udānento brahmabandhūti gāthamāha  Tassattho heṭṭhāvuttoyeva  
                      Rohiṇītherīgāthāvaṇṇanā niṭṭhitā  
                            
                             Cāpātherīgāthāvaṇṇanā 
       laṭṭhihattho pure āsītiādikā cāpāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena upacitakusalamūlā sambhatavimokkhasambhārā hutvā imasmiṃ 
 buddhuppāde vaṅkahārajanapade   aññatarasmiṃ migaluddakagāme jeṭṭhakamigaluddakassa dhītā 
 hutvā nibbatti  cāpātissā nāmaṃ ahosi  Tena ca samayena upako ājīvako 
 bodhimaṇḍato dhammacakkaṃ pavattetuṃ bārāṇasiṃ uddissa gacchantena satthārā samāgato 
 vippasannāni kho te āvuso indriyāni  parisuddho chavivaṇṇo pariyodāto  
 kaṃsi tvaṃ āvuso uddissa pabbajito  ko vā te satthā  kassa vā tvaṃ 
 dhammaṃ rocesīti   pucchitvā  
  Footnote    cha Ma  vaṅgahārajanapade  evamuparipi    vi mahā         Ma mū           
  
  
 page     
                   sabbābhibhū sabbavidūhamasmi 
                    sabbesu dhammesu anūpalitto 
                    sabbañjaho taṇhakkhaye vimutto 
                    sayaṃ abhiññāya kamuddiseyyaṃ    
               Na me ācariyo atthi        sadiso me na vijjati 
               sadevakasmiṃ lokasmiṃ          natthi me paṭipuggalo  
               Ahaṃ hi arahā loke         ahaṃ satthā anuttaro 
               ekomhi sammāsambuddho      sītibhūtomhi nibbuto  
               Dhammacakkaṃ pavattetuṃ          gacchāmi kāsinaṃ puraṃ 
               andhībhūtasmiṃ lokasmiṃ          āhañchaṃ amatadundubhinti   
 satthārā attano sabbaññubuddhabhāve dhammacakkappavattane ca pavedite pasannacitto 
 so hupeyyapāvuso arahasi anantajinoti   vatvā ummaggaṃ gahetvā pakkanto 
 vaṅkahārajanapadaṃ agamāsi  So tattha ekaṃ migaluddakagāmakaṃ upanissāya vāsaṃ kappesi  
 taṃ tattha jeṭṭhakamigaluddako upaṭṭhāsi  So ekadivasaṃ dūraṃ migavaṃ gacchanto mayhaṃ 
 arahante mā pamajjīti attano dhītaraṃ cāpaṃ āṇāpetvā agamāsi saddhiṃ putta 
 bhātukehi  Sā tassa   dhītā abhirūpā ahosi   dassanīyā  
       Athakho upako ājīvako bhikkhācāravelāyaṃ migaluddakassa gharaṃ gato parivisituṃ 
 upagataṃ cāpaṃ disvā rāgena abhibhūto bhuñjitumpi asakkonto bhājanena bhattaṃ 
 ādāya vasanaṭṭhānaṃ gantvā bhattaṃ ekamante nikkhipitvā sace cāpaṃ labhissāmi  
 jīvāmi  no ce  marissāmīti nirāhāro nipajji  Sattame divase migaluddako 
 āgantvā dhītaraṃ pucchi kiṃ mayhaṃ arahante na pamajjīti  Sā ekadivasameva āgantvā 
  Footnote    khu dha           vi mahā         Ma mū              vi mahā         
  Ma mū              vi mahā         Ma mū           thokaṃ visadisaṃ 
    cha Ma  cassa    cha Ma  hoti 
  
  
 page     
 Puna nāgatapubboti āha  Migaluddako ca tāvadevassa vasanaṭṭhānaṃ gantvā kiṃ 
 bhante aphāsukanti pāde parimajjanto pucchi  Upako nitthunanto parivattatiyeva  
 So vadatha bhante yaṃ mayā sakkā kātuṃ  sabbaṃ taṃ karissāmīti āha  Upako 
 ekena pariyāyena attano ajjhāsayaṃ ārocesi  Itaro jānāsi pana bhante 
 kiñci sippanti  Na jānāmīti  Na bhante kiñci sippaṃ ajānantena sakkā gharaṃ 
 āvasitunti  So āha nāhaṃ kiñci sippaṃ jānāmi  apica tumhākaṃ maṃsahārako 
 bhavissāmi  maṃsañca vikkiṇissāmīti  Māgaviko amhākampi etadeva ruccatīti 
 uttarasāṭakaṃ datvā attano sahāyakassa gehe katipāhaṃ vasāpetvā tādise divase 
 gharaṃ ānetvā dhītaraṃ adāsi  
       Atha kāle gacchante tesaṃ saṃvāsamanvāya putto nibbatti  subhaddotissa 
 nāmaṃ akaṃsu  Cāpā tassa rodanakāle upakassa putta  ājīvakassa putta  maṃsahārakassa 
 putta  mā rodi mā rodītiādinā puttatosanagītena upakaṃ uppaṇḍesi  So 
 mā tvaṃ cāpe maṃ anāthoti maññi  atthi me sahāyo anantajino nāma 
 tassāhaṃ santikaṃ gamissāmīti  āha  Cāpā evamayaṃ aṭṭīyatīti ñatvā punappunaṃ 
 tathā kathesiyeva  So ekadivasaṃ tāya tathā vutto kujjhitvā gantumāraddho  Tāya 
 taṃ taṃ vatvā anunīyamānopi saññattiṃ anāgacchanto pacchimadisābhimukho pakkāmi  
       Bhagavā ca tena samayena sāvatthiyaṃ jetavane viharanto bhikkhūnaṃ ācikkhi 
 yo bhikkhave ajja kuhiṃ anantajinoti idhāgantvā pucchati  taṃ mama santikaṃ 
 pesethāti  Upakopi kuhiṃ anantajino vasatīti tattha tattha pucchanto anupubbena 
 sāvatthiṃ gantvā vihāraṃ pavisitvā vihāramajjhe ṭhatvā kuhiṃ anantajinoti pucchi  
 Taṃ bhikkhū bhagavato santikaṃ nayiṃsu  So bhagavantaṃ disvā jānātha maṃ bhagavāti 
 āha  Āma jānāmi  kuhiṃ pana tvaṃ ettakaṃ kālaṃ vasīti  Vaṅkahārajanapade bhanteti  
 Upaka idāni mahallako jāto pabbajituṃ sakkhissasīti  Pabbajissāmi bhanteti  Satthā 
  
  
 page     
 Aññataraṃ bhikkhuṃ āṇāpesi ehi tvaṃ bhikkhu imaṃ pabbājehīti  So taṃ pabbājesi  
 So pabbajito satthu santike kammaṭṭhānaṃ gahetvā bhāvanaṃ anuyuñjanto nacirasseva 
 anāgāmiphale patiṭṭhāya kālaṃ katvā avihesu nibbatto  nibbattakkhaṇeyeva arahattaṃ 
 pāpuṇi  Avihesu nibbattamattā satta janā arahattaṃ pattā  tesaṃ ayaṃ aññataro  
 Vuttaṃ hetaṃ  
             avihaṃ upapannāse         vimuttā satta bhikkhavo 
              rāgadosaparikkhīṇā         tiṇṇā loke visattikaṃ  
              Upakopalagaṇḍo ca         pukkusāti   ca te tayo 
              bhaddiyo khaṇḍadevo ca      bāhuraggi ca piṅgiyo   
              te hitvā mānusaṃ dehaṃ     dibbayogaṃ upaccagunti    
       Upake pana pakkante nibbinnamānasā cāpā dārakaṃ ayyakassa niyyādetvā 
 pubbe upakena gatamaggaṃ gacchantī sāvatthiṃ gantvā bhikkhunīnaṃ santike pabbajitvā 
 vipassanāya kammaṃ karontī maggapaṭipāṭiyā arahatte patiṭṭhitā attano paṭipattiṃ 
 paccavekkhitvā pubbe upakena attanā ca kathitagāthāyo udānavasena ekajjhaṃ 
 katvā  
             laṭṭhihattho pure āsi      so dāni migaluddako 
              āsāya palipā ghorā      nāsakkhi pārametave  
              Sumattaṃ maṃ maññamānā       cāpā puttamatosayi 
              cāpāya bandhanaṃ chetvā     pabbajissaṃ punopahaṃ  
  Footnote    cha Ma  pakkusāti    cha Ma  siṅgiyo    saṃ sa          
  
  
 page     
              Mā me kujjhi mahāvīra      mā me kujjhi mahāmuni 
              na hi kodhaparetassa        suddhi atthi kuto taPo  
              Pakkamissañca nāḷāto      kodha nāḷāya vacchati 
              bandhantī itthirūpena        samaṇe dhammajīvino  
              Ehi kāḷa nivattassu       bhuñja kāme yathā pure 
              ahañca te vasīkatā        ye ca me santi ñātakā  
              Etto cāpe catubbhāgaṃ    yathā bhāsasi tvañca me 
              tayi rattassa posassa       uḷāraṃ vata taṃ siyā  
              Kāḷaṅginiṃva takkāriṃ        pupphitaṃ girimuddhani 
              phullaṃ dālimalaṭṭhiṃva         antodīpeva pāṭaliṃ  
              Haricandanalittaṅgiṃ          kāsikuttamadhāriniṃ 
              taṃ maṃ rūpavatiṃ santiṃ         kassa ohāya gacchasi  
              Sākuṇikova sakuṇaṃ         yathā bandhitumicchati 
              āharimena rūpena         na maṃ tvaṃ bādhayissasi  
              Imañca me puttaphalaṃ        kāḷa uppāditaṃ tayā 
              taṃ maṃ puttavatiṃ santiṃ        kassa ohāya gacchasi  
              Jahanti putte sappaññā     tato ñātī tato dhanaṃ 
              pabbajanti mahāvīrā        nāgo chetvāva bandhanaṃ  
              Idāni te imaṃ puttaṃ       daṇḍena churikāya vā 
              bhūmiyaṃva nisumbheyyaṃ        puttasokā na gacchasi  
  Footnote    cha Ma  sākuntikova sakuṇiṃ    cha Ma  bhūmiyaṃ vā nisumbhissaṃ 
  
  
 page     
              Sace puttaṃ sigālānaṃ      kukkurānaṃ padāhisi 
              na maṃ puttakatte jammi      punarāvattayissasi  
              Handa kho dāni bhadante     kuhiṃ kāḷa gamissasi 
              katamaṃ gāmanigamaṃ           nagaraṃ rājadhāniyo  
              Ahumha pubbe gaṇino       assamaṇā samaṇamānino 
              gāmena gāmaṃ vicarimha      nagare rājadhāniyo  
              Eso hi bhagavā buddho     nadiṃ nerañjaraṃ pati 
              sabbadukkhappahānāya        dhammaṃ desesi pāṇinaṃ 
              tassāhaṃ santike gacchaṃ      so me satthā bhavissati  
              Vandanaṃ dāni me vajjāsi    lokanāthaṃ anuttaraṃ 
              padakkhiṇañca katvāna        ādiseyyāsi dakkhiṇaṃ  
              Etaṃ kho labbhaṃ amhehi     yathā bhāsasi tvañca me 
              vandanaṃ dāni te vajjaṃ      lokanāthaṃ anuttaraṃ 
              padakkhiṇañca katvāna        ādisissāmi dakkhiṇaṃ  
              Tato ca kāḷo pakkāmi     nadiṃ nerañjaraṃ pati 
              so addasāsi sambuddhaṃ      desentaṃ amataṃ padaṃ  
              Dukkhaṃ dukkhasamuppādaṃ        dukkhassa ca atikkamaṃ 
              ariyaṭṭhaṅgikaṃ maggaṃ         dukkhūpasamagāminaṃ  
  Footnote    cha Ma  siṅgālānaṃ 
  
  
 page     
              Tassa pādāni vanditvā     katvāna naṃ padakkhiṇaṃ 
              cāpāya ādisitvāna       pabbaji   anagāriyaṃ 
              tisso vijjā anuppattā    kataṃ buddhassa sāsananti 
 imā gāthā abhāsi  
       Tattha laṭṭhihatthoti daṇḍahattho  Pureti pubbe paribbājakakāle caṇḍagoṇa 
 kukkurādīnaṃ pariharaṇatthaṃ daṇḍaṃ hatthena gahetvā vicaraṇako ahosi  So dāni 
 migaluddakoti so   idāni migaluddakehi saddhiṃ sambhogasaṃvāsehi migaluddo māgaviko 
 jāto  Āsāyāti taṇhāya  āsayātipi pāṭho  ajjhāsayahetūti attho  Palipāti 
 kāmapaṅkato diṭṭhipaṅkato ca  Ghorāti aviditavipulānatthāvahattā dāruṇato ghoRā  
 Nāsakkhi pārametaveti tasseva palipassa pārabhūtaṃ nibbānaṃ etuṃ gantuṃ nāsakkhi 
 na abhisambhunīti attānameva sandhāya upako evaṃ vadati  
       Sumattaṃ maṃ maññamānāti attani suṭṭhu mattaṃ madappattaṃ kāmagedhavasena laggaṃ 
 vā   pamattaṃ vā katvā maṃ sallakkhantī  Cāpā puttamatosayīti migaluddassa dhītā 
 cāpā upakājīvakassa   puttātiādinā maṃ ghaṭṭentī puttaṃ tosesi keḷāyasi    
 supati maṃ maññamānāti ca paṭhanti  supatīti maṃ maññamānāti attho  Cāpāya 
 bandhanaṃ chetvāti cāpāya tayi uppannaṃ kilesabandhanaṃ chinditvā  Pabbajissaṃ 
 punopahanti puna dutiyavāraṃpi ahaṃ pabbajissāmi  
       Idāni tassā mayhaṃ attho natthīti vadati  taṃ sutvā cāpā khamāpentī 
 mā me kujjhīti gāthamāha  Tattha mā me kujjhīti keḷikaraṇamattena mā mayhaṃ 
 kujjhi  Mahāvīra mahāmunīti upakaṃ ālapati  Taṃ hi sā pubbepi pabbajito  idānipi 
 pabbajitukāmoti katvā khantiñca paccāsiṃsantī  mahāmunīti āha  Tenevāha na 
 hi kodhaparetassa  suddhi atthi kuto tapoti  tvaṃ ettakampi asahanto kathaṃ 
 cittaṃ damessasi  kathaṃ vā tapaṃ carissasīti adhippāyo  
  Footnote    cha Ma  pabbajiṃ   Sī  so eso   cha Ma  vāsaddo na dissati   cha Ma  ājīvakassa 
    Sī  keḷāpayi 
  
  
 page     
       Atha nāḷaṃ gantvā jīvitukāmosīti cāpāya vutto āha pakkamissañca 
 nāḷāto  kodha nāḷāya vacchatīti ko idha nāḷāya vasissati  nāḷātova ahaṃ 
 pakkamissāmeva  So hi tassa jātagāmo  tato nikkhamitvā pabbaji  so ca 
 magadharaṭṭhe bodhimaṇḍassa āsannapadese  taṃ sandhāya vuttaṃ  Bandhantī itthirūpena  
 samaṇe dhammajīvinoti cāpe tvaṃ dhammena jīvante dhammike pabbajite attano itthi 
 rūpena itthikuttākappehi bandhantī tiṭṭhasi  Yenāhaṃ idāni īdiso jāto  tasmā 
 taṃ pariccajāmīti adhippāyo  
       Evaṃ vutte cāpā taṃ nivattetukāmā ehi kāḷāti gāthamāha  Tassattho  
 kāḷavaṇṇatāya kāḷa upaka ehi nivattassu mā pakkami  pubbe viya kāme 
 paribhuñja  ahaṃ ca ye ca me santi ñātakā  te sabbeva tuyhaṃ mā   pakkamitukāmatāya 
 vasīkatā vasavattino katāti  
       Taṃ sutvā upako etto cāpeti gāthamāha  Tattha cāpeti ālapanaṃ    
 Cāpasadisaaṅgalaṭṭhitāya   hi sā cāpāti nāmaṃ labhi  tasmā cāpāti vuccati  Tvaṃ 
 cāpe yathā bhāsasi  idāni yādisaṃ kathesi  ito catubbhāgameva piyasamudācāraṃ 
 kareyyāsi  Tayi rattassa rāgābhibhūtassa purisassa oḷāraṃ vata taṃ siyā  ahaṃ 
 panetarahi tayi kāmesu ca viratto  tasmā cāpāya vacane na tiṭṭhāmīti adhippāyo  
       Puna cāpā attani tassa āsattiṃ uppādetukāmā kāḷaṅginintiādimāha  
 Tattha kāḷāti tassālapanaṃ  Aṅgininti aṅgalaṭṭhisampannaṃ  Ivāti upamāya nipāto  
 Takkāriṃ pupphitaṃ girimuddhanīti pabbatamuddhani ṭhitaṃ supupphitadālimalaṭṭhiṃ   viya  
 ukkāgārinti   ca keci paṭhanti  aṅgatthilaṭṭhiṃ   viyāti attho  
 Girimuddhanīti ca idaṃ kenaci anupahatasobhatādassanatthaṃ vuttaṃ  Keci kāliṅgininti 
 pāṭhaṃ   vatvā tassa kumbhaṇḍalatāsadisanti atthaṃ vadanti  Phullaṃ dālimalaṭṭhiṃvāti 
 pupphitaṃ bījapūralataṃ viya  
  Footnote    Sī  imāya    cha Ma  cāpe    Sī  aṅkalaṭṭhitāya  Ma  aṅgasaṇḍitāya 
    Sī  supupphitagaṇikāḷikalaṭṭhiṃ    Sī  ukkāhārinti    Sī  aggilaṭṭhiṃ 
    Sī  kakkārinti 
  
  
 page     
 Antodīpeva pāṭalinti dīpakabbhantare   pupphitapāṭalirukkhaṃ viya  dīpaggahaṇañcettha 
 sobhāpāṭihāriyadassanatthameva  
       Haricandanalittaṅginti lohitacandanena anulittasabbaṅgiṃ  Kāsikuttamadhārininti 
 uttamakāsikavatthadharaṃ  Taṃ manti tādisaṃ maṃ  Rūpavatiṃ santinti rūpasampannaṃ samānaṃ  
 Kassa ohāya gacchasīti kassa nāma sattassa  kassa vā hetuno kena kāraṇena 
 ohāya pahāya pariccajitvā gacchasi  
       Ito parampi tesaṃ vacanapaṭivacanagāthāva ṭhapetvā pariyosāne tisso gāthā  
 Tattha sākuṇikovāti sakuṇaluddo viya  Āharimena rūpenāti kesamaṇḍanādinā 
 sarīrajagganena ceva vatthābharaṇādinā ca abhisaṅkhārikena rūpena vaṇṇena kittimena 
 cāturiyenāti attho  Na maṃ tvaṃ bādhayissasīti pubbe viya idāni maṃ tvaṃ bādhituṃ 
 na sakkhissasi  
       Puttaphalanti puttasaṅkhātaṃ phalaṃ puttapasavo  Sappaññāti paññavanto  saṃsāre 
 ādīnavavibhāviniyā paññāya samannāgatāti adhippāyo  Te hi appaṃ vā mahantaṃ 
 vā ñātiparivaṭṭaṃ bhogakkhandhaṃ vā pahāya pabbajanti  Tenāha pabbajanti mahāvīrā  
 nāgo chetvāva bandhananti  ayabandhanaṃ viya hatthināgo gihibandhanaṃ chinditvā 
 mahāvīriyāva pabbajanti  na nihīnavīriyāti attho  
       Daṇḍenāti yena kenaci daṇḍena  Churikāyāti khurena    Bhūmiyaṃva nisumbheyyanti 
 paṭhaviyaṃ pātetvā pothanavijjanādinā vibādhissāmi  Puttasokā na gacchasīti 
 puttasokanimittaṃ na gacchissasi  
       Padāhisīti dassasi  Puttakatteti puttakāraṇā  Jammīti tassā ālapanaṃ  lāmaketi 
 attho  
  Footnote    Sī  dīpakassantare    Sī  khuriyā 
  
  
 page     
       Idāni tassa gamanaṃ anujānitvā gamanaṭṭhānaṃ jānituṃ handa khoti gāthamāha  
       Itaro pubbe ahaṃ aniyyānikaṃ sāsanaṃ paggayha aṭṭhāsiṃ  idāni pana niyyānike 
 anantajinassa sāsane ṭhātukāmo  tasmā tassa santikaṃ gamissāmīti dassento 
 ahumhātiādimāha  Tattha gaṇinoti gaṇadhaRā  Assamaṇāti na samitapāpā  Samaṇa 
 māninoti samitapāpāti evaṃ saññino  Vicarimhāti pūraṇādīsu attānaṃ pakkhipitvā 
 vadati  
       Nerañjaraṃ patīti nerañjarāya nadiyā samīpe tassā tīre  Buddhoti abhisambodhiṃ 
 patto  abhisambodhiṃ patvā dhammaṃ desento sabbakālaṃ bhagavā tattheva vasīti 
 adhippāyena vadati  
       Vandanaṃ dāni me vajjāsīti mama vandanaṃ vadeyyāsi  mama vacanena lokanāthaṃ 
 anuttaraṃ vadeyyāsīti attho  Padakkhiṇañca katvāna  ādiseyyāsi dakkhiṇanti buddhaṃ 
 bhagavantaṃ tikkhattuṃ padakkhiṇaṃ katvāpi catūsu disāsu   vanditvā tato puññato mayhaṃ 
 pattidānaṃ dento padakkhiṇaṃ ādiseyyāsi buddhaguṇānaṃ sutapubbattā hetusampannatāya 
 ca evaṃ vadati  Etaṃ kho labbhaṃ amhehīti etaṃ padakkhiṇakaraṇaṃ puññaṃ amhehi 
 tava dātuṃ sakkā  na nivattanaṃ  pubbe viya kāmūpabhogo ca na sakkāti adhippāyo    
 Te vajjanti tava vandanaṃ vajjaṃ vakkhāmi  
       Soti kāḷo  Addasāsīti adakkhi  
       Satthudesanāyaṃ saccakathāya padhānattā tabbinimuttāya abhāvato dukkhantiādi 
 vuttaṃ  Sesaṃ vuttanayameva  
                      Cāpātherīgāthāvaṇṇanā niṭṭhitā  
  Footnote    cha Ma  ṭhānesu    Ma  adhippāyo  tvañca meti tvaṃ cāpe 
  
  
 page     
                             Sundarītherīgāthāvaṇṇanā 
       petāni bhoti puttānītiādikā sundariyā theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī ito ekatiṃsakappe vessabhussa bhagavato kāle kulagehe nibbattitvā 
 viññutaṃ patvā ekadivasaṃ satthāraṃ piṇḍāya carantaṃ disvā pasannamānasā bhikkhaṃ 
 datvā pañcapatiṭṭhitena vandi    Satthā tassā cittappasādaṃ ñatvā anumodanaṃ katvā 
 pakkāmi  Sā tena puññakammena tāvatiṃse nibbattitvā tattha yāvatāyukaṃ ṭhatvā 
 dibbasampattiṃ anubhavitvā tato cutā aparāparaṃ sugatīsuyeva saṃsarantī paripakkañāṇā 
 hutvā imasmiṃ buddhuppāde bārāṇasiyaṃ sujātassa nāma brāhmaṇassa dhītā hutvā 
 nibbatti  tassā rūpasampatti sundarīti nāmaṃ ahosi  vayappattakāle cassā 
 kaniṭṭhabhātā kālamakāsi  Athassā pitā puttasokena abhibhūto tattha tattha vicaranto 
 vāsiṭṭhittheriyā samāgantvā taṃ sokavinodanakāraṇaṃ pucchanto petāni bhoti 
 puttānītiādikā dve gāthā abhāsi  Therī taṃ sokābhibhūtaṃ ñatvā sokaṃ vinodetu 
 kāmā bahūni puttadhītānītiādikā dve gāthā vatvā attano asokabhāvaṃ kathesi  
 Taṃ sutvā brāhmaṇo taṃ kathaṃ tvaṃ ayye evaṃ asokā jātāti āha  Tassa 
 therī ratanattayassa guṇe vaṇṇesi    
       Atha brāhmaṇo kuhiṃ satthāti pucchitvā idāni mithilāyaṃ viharatīti taṃ 
 sutvā tāvadeva rathaṃ yojetvā rathena mithilaṃ gantvā satthāraṃ upasaṅkamitvā 
 vanditvā sammodanīyaṃ kathaṃ katvā ekamantaṃ nisīdi  Tassa satthā dhammaṃ desesi  
 So dhammaṃ sutvā paṭiladdhasaddho pabbajitvā vipassanaṃ paṭṭhapetvā ghaṭento vāyamanto 
 tatiyadivase arahattaṃ pāpuṇi  Atha sārathi rathaṃ ādāya bārāṇasiṃ gantvā brāhmaṇiyā 
  Footnote    Sī  vanditvā ṭhitā    cha Ma  therī ratanattayaguṇaṃ kathesi 
  
  
 page     
 Taṃ pavattiṃ ārocesi  Sundarīpi   attano pitu pabbajitabhāvaṃ sutvā amma ahampi 
 pabbajissāmīti mātaraṃ āpucchi  Mātā   yaṃ imasmiṃ gehe bhogajātaṃ  sabbantaṃ 
 tuyhaṃ santakaṃ  tvaṃ imassa kulassa dāyādikā paṭipajja  imaṃ sabbabhogaṃ paribhuñja  
 mā pabbajīti āha  Sā na mayhaṃ bhogehi attho  pabbajissāmevāhaṃ ammāti 
 mātaraṃ anujānāpetvā mahatiṃ sampattiṃ kheḷapiṇḍaṃ viya chaḍḍetvā pabbaji  
 Pabbajitvā ca sikkhamānāyeva hutvā vipassanaṃ vaḍḍhetvā ghaṭentī vāyamantī 
 hetusampannatāya ñāṇassa paripākaṃ gatattā saha paṭisambhidāhi arahattaṃ pāpuṇi  
 Tena vuttaṃ apadāne    
             piṇḍapātaṃ carantassa         vessabhussa mahesino 
              kaṭacchubhikkhamuggayha          buddhaseṭṭhassadāsahaṃ  
              Paṭiggahetvā sambuddho      vessabhū lokanāyako 
              vīthiyaṃ saṇṭhito satthā        akā me anumodanaṃ  
              Kaṭacchubhikkhaṃ datvāna         tāvatiṃsaṃ gamissasi 
              chattiṃsadevarājūnaṃ           mahesittaṃ karissasi  
              Paññāsaṃ cakkavattīnaṃ         mahesittaṃ karissasi 
              manasā patthitaṃ sabbaṃ         paṭilacchasi sabbadā  
              Sampattiṃ anubhotvāna        pabbajissasi kiñcanā 
              sabbāsave pariññāya        nibbāyissasināsavā  
              Idaṃ vatvāna sambuddho       vessabhū lokanāyako 
              nabhaṃ abbhuggamī dhīro         haṃsarājāva ambare  
  Footnote    cha Ma  sundarī    Sī  sā    imā gāthā pāḷiyaṃ na dissanti 
  
  
 page     
              Sudinnaṃ me dānaṃ varaṃ        suyiṭṭhā yāgasampadā 
              kaṭacchubhikkhaṃ datvāna         pattāhaṃ acalaṃ padaṃ  
              Ekatiṃse ito kappe       yaṃ dānamadadiṃ tadā 
              duggatiṃ nābhijānāmi         bhikkhādānassidaṃ phalaṃ  
              Kilesā jhāpitā mayhaṃ  pe   kataṃ buddhassa sāsananti  
       Arahattaṃ pana patvā phalasukhena nibbānasukhena ca viharantī aparabhāge satthu puratopi 
 sīhanādaṃ nadissāmīti upajjhāyaṃ āpucchitvā bārāṇasito nikkhamitvā sambahulāhi 
 bhikkhunīhi saddhiṃ anukkamena sāvatthiṃ gantvā satthu santikaṃ upasaṅkamitvā 
 satthāraṃ vanditvā ekamantaṃ ṭhitā satthārā katapaṭisanthārā satthu orasadhītubhāvādi 
 vibhāvanena aññaṃ byākāsi  Athassā mātaraṃ ādiṃ katvā sabbo ñātigaṇo 
 parijano ca pabbaji  Sā aparabhāge attano paṭipattiṃ paccavekkhitvā pitarā 
 vuttagāthaṃ ādiṃ katvā udānavasena  
             petāni bhoti puttāni       khādamānā tuvaṃ pure 
              tuvaṃ divā ca ratto ca       atīva paritappasi  
              Sājja sabbāni khāditvā     sataputtāni brāhmaṇī 
              vāsiṭṭhi kena vaṇṇena       na bāḷhaṃ paritappasi  
              Bahūni puttasatāni           ñātisaṅghasatāni ca 
              khāditāni atītaṃse          mama tuyhañca brāhmaṇa  
              Sāhaṃ nissaraṇaṃ ñatvā        jātiyā maraṇassa ca 
              na socāmi na rodāmi       na cāpi paritappayiṃ  
  
  
 page     
              Abbhutaṃ vata vāsiṭṭhi         vācaṃ bhāsasi edisiṃ 
              kassa tvaṃ dhammamaññāya        giraṃ bhāsasi edisiṃ  
              Esa brāhmaṇa sambuddho     nagaraṃ mithilaṃ pati 
              sabbadukkhappahānāya         dhammaṃ desesi pāṇinaṃ  
              Tassa brahme arahato       dhammaṃ sutvā nirūpadhiṃ 
              tattha viññātasaddhammā       puttasokaṃ byapānudiṃ  
              So ahampi gamissāmi        nagaraṃ mithilaṃ pati 
              appeva maṃ so bhagavā       sabbadukkhā pamocaye  
              Addasa brāhmaṇo buddhaṃ      vippamuttaṃ nirūpadhiṃ 
              svassa dhammamadesesi        muni dukkhassa pāragū  
              Dukkhaṃ dukkhasamuppādaṃ         dukkhassa ca atikkamaṃ 
              ariyaṭṭhaṅgikaṃ maggaṃ          dukkhūpasamagāminaṃ  
              Tattha viññātasaddhammo       pabbajjaṃ samarocayi 
              sujāto tīhi rattīhi         tisso vijjā aphassayi  
              Ehi sārathi gacchāhi        rathaṃ niyyādayāhimaṃ 
              ārogyaṃ brāhmaṇiṃ vajja    pabbaji dāni brāhmaṇo 
              sujāto tīhi rattīhi         tisso vijjā aphassayi  
              Tato ca rathamādāya         sahassañcāpi sārathi 
              ārogyaṃ brāhmaṇiṃvoca     pabbaji dāni brāhmaṇo 
              sujāto tīhi rattīhi         tisso vijjā aphassayi  
  
  
 page     
              Etañcāhaṃ assarathaṃ         sahassañcāpi sārathi 
              tevijjaṃ brāhmaṇaṃ sutvā     puṇṇapattaṃ dadāmi te  
              Tuyheva hotvassaratho       sahassañcāpi brāhmaṇi 
               ahampi pabbajissāmi        varapaññassa santike  
                          Hatthī gavassaṃ maṇikuṇḍalañca 
                          phītañcimaṃ gahavibhavaṃ pahāya 
               pitā pabbajito tuyhaṃ        bhuñja bhogāni sundarī 
               tuvaṃ dāyādikā kule  
                          Hatthī gavassaṃ maṇikuṇḍalañca 
                          rammañcimaṃ gahavibhavaṃ pahāya 
               pitā pabbajito mayhaṃ        puttasokena aṭṭito 
               ahampi pabbajissāmi         bhātusokena aṭṭitā  
               So te ijjhatu saṅkappo     yaṃ tvaṃ patthesi sundarī 
               uttiṭṭhapiṇḍo uñcho ca      paṃsukūlañca cīvaraṃ 
               etāni abhisambhontī        paraloke anāsavā  
               Sikkhamānāya me ayye      dibbacakkhu visodhitaṃ 
               pubbenivāsaṃ jānāmi        yattha me vusitaṃ pure  
               Tuvaṃ nissāya kalyāṇi        theri saṃghassa sobhane 
               tisso vijjā anuppattā     kataṃ buddhassa sāsanaṃ  
               Anujānāhi me ayye       icche sāvatthi gantave 
               sīhanādaṃ nadissāmi          buddhaseṭṭhassa santike  
  
  
 page     
               Passa sundari satthāraṃ        hemavaṇṇaṃ harittacaṃ 
               adantānaṃ dametāraṃ         sambuddhamakutobhayaṃ  
               Passa sundiramāyantiṃ         vippamuttaṃ nirūpadhiṃ 
               vītarāgaṃ visaṃyuttaṃ           katakiccaṃ anāsavaṃ  
               Bārāṇasito nikkhamma        tava santikamāgatā 
               sāvikā te mahāvīra        pāde vandati sundarī  
               Tuvaṃ buddho tuvaṃ satthā       tuyhaṃ dhītāmhi brāhmaṇa 
               orasā mukhato jātā       katakiccā anāsavā  
               Tassā te svāgataṃ bhadde    tato te adurāgataṃ 
               evaṃ hi dantā āyanti      satthu pādāni vandikā 
               vītarāgā visaṃyuttā         katakiccā anāsavāti 
 imā gāthā paccudāhāsi  
       Tattha petānīti matāni  Bhotīti taṃ ālapati  Puttānīti liṅgavipallāsena vuttaṃ  
 pete putteti attho  Eko eva ca tassā putto mato  brāhmaṇo pana 
 cirakālaṃ ayaṃ sokena aṭṭā hutvā vicari  bahū maññe imissā puttā matāti 
 evaṃsaññī hutvā bahuvacanenāha  Tathā ca sājja sabbāni khāditvā sataputtānīti  
 Khādamānāti lokavohāravasena khuṃsanavacanametaṃ  Loke hi yassā itthiyā jātajātā 
 puttā maranti  taṃ garahantā puttakhādinītiādiṃ vadanti  Atīvāti ativiya bhusaṃ  
 Paritappasīti santappasi  pureti yojanā  Ayaṃ hettha saṅkhepattho  bhoti vāsiṭṭhi 
 pubbe tvaṃ mataputtā hutvā socantī paridevantī ativiya sokāya samappitā   
 gāmanigamarājadhāniyo āhiṇḍasi  
  Footnote    Sī  sokasamappitā 
  
  
 page     
       Sājjāti sā ajja  sā tvaṃ etarahi sabbāni sataputtāni khāditvāti 
 attho    sajjāti vā pāṭho  Kena vaṇṇenāti kena kāraṇena  
       Khāditānīti therīpi brāhmaṇena vuttapariyāyena   vadati  Khāditāni vā byaggha 
 dīpiviḷārādijātiyo sandhāyevamāha  Atītaṃseti atītakoṭṭhāse  atikkantabhavesūti 
 attho  Mama tuyhañcāti mayā ca tayā ca  
       Nissaraṇaṃ ñatvāti jātiyā maraṇassa ca nissaraṇabhūtaṃ nibbānaṃ maggañāṇena 
 paṭivijjhitvā  Na cāpi paritappayinti na paritupāyāsiṃ  ahaṃ upāyāsaṃ nāpajjinti 
 attho  
       Abbhutaṃ vatāti acchariyaṃ vata  Taṃ hi abbhutaṃ pubbe abhūtaṃ abbhutanti vuccati  
 Edisinti evarūpiṃ  na socāmi na rodāmi  na cāpi paritappayinti evaṃ socanādīnaṃ 
 abhāvadīpanivācaṃ  Kassa tvaṃ dhammamaññāyāti kevalaṃ yathā ediso dhammo laddhuṃ 
 na sakkā  tasmā kassa nāma satthuno dhammaññāya giraṃ   vācaṃ   bhāsasi edisanti 
 satthāraṃ sāsanañca pucchati  
       Nirūpadhinti niddukkhaṃ  Viññātasaddhammāti paṭividdhaariyasaccadhammā  
 Byapānudinti nīhariṃ pajahiṃ  
       Vippamuttanti sabbaso vimuttaṃ  sabbakilesehi sabbabhavehi ca visaṃyuttaṃ  
 Svassāti so sammāsambuddho assa brāhmaṇassa  
       Tatthāti tassaṃ catusaccadhammadesanāyaṃ    
       Rathaṃ niyyādayāhimanti imaṃ rathaṃ brāhmaṇiyā niyyādehi  
  Footnote    cha Ma  sā tvaṃ etarahīti attho    cha Ma  vuttapariyāyeneva    cha Ma  thiraṃ 
    cha Ma  ayaṃ pāṭho na dissati    Sī  catusaccadhammadesanaṃ 
  
  
 page     
       Sahassañcāpīti maggaparibbayatthaṃ nītaṃ kahāpaṇasahassañcāpi ādāya 
 niyyādehīti yojanā  
       Assarathanti assayuttaṃ rathaṃ  Puṇṇapattanti tuṭṭhidānaṃ  
       Evaṃ brāhmaṇiyā tuṭṭhidāne diyyamāne taṃ asampaṭicchanto sārathi tuyheva 
 hotūti gāthaṃ vatvā satthu santikeyeva gantvā pabbaji  Pabbajite pana sārathimhi 
 brāhmaṇī attano dhītaraṃ sundariṃ āmantetvā gharāvāse niyojentī hatthī 
 gavassanti gāthamāha  Tattha hatthīti hatthino  Gavassanti gāvo ca assā ca  
 Maṇikuṇḍalañcāti maṇi ca kuṇḍalāni ca  Phītañcimaṃ gahavibhavaṃ pahāyāti imaṃ hatthi 
 ādippabhedaṃ yathāvuttaṃ avuttañca khettavatthuhiraññasuvaṇṇādibhedaṃ phītaṃ pahūtañca 
 gahavibhavaṃ gehūpakaraṇaṃ aññañca dāsidāsādikaṃ sabbaṃ pahāya tava pitā pabbajito  
 Bhuñja bhogāni sundarīti sundari tvaṃ ime bhoge bhuñjassu  Tuvaṃ dāyādikā 
 kuleti tuvaṃ hi imasmiṃ kule dāyajjārahāti  
       Taṃ sutvā sundarī attano nekkhammajjhāsayaṃ pakāsentī hatthī gavassanti 
 ādimāha  
       Atha naṃ mātā nekkhammeyeva niyojentī so te ijjhatūtiādinā   
 diyadḍhagāthamāha  Tattha yaṃ tvaṃ patthesi sundarīti sundari tvaṃ idāni yaṃ patthesi 
 ākaṅkhasi  So tava pabbajjāya saṅkappo pabbajjāya chando ijjhatu anantarāyena sijjhatu  
 Uttiṭṭhapiṇḍoti ghare ghare patiṭṭhitvā laddhabbabhikkhāpiṇḍo  Uñchoti tadatthaṃ 
 gharapaṭipāṭiyā āhiṇḍanaṃ uddissa ṭhānañca    Etānīti uttiṭṭhapiṇḍādīni  
 Abhisambhontīti anibbinnarūpā jaṅghabalaṃ nissāya abhisambhavantī  sādhentīti attho  
  Footnote    Sī  ādikaṃ    i  āhiṇḍantā uttiṭṭhānañca 
  
  
 page     
       Atha sundarī sādhu ammāti mātuyā paṭissuṇitvā nikkhamitvā bhikkhunupassayaṃ 
 gantvā sikkhamānāyeva samānā tisso vijjā sacchikatvā satthu santikaṃ 
 gamissāmīti upajjhāyaṃ ārocetvā bhikkhunīhi saddhiṃ sāvatthiṃ agamāsi  Tena vuttaṃ 
 sikkhamānāya me ayyetiādi  Tattha sikkhamānāya meti sikkhamānāya samānāya mayā  
 Ayyeti attano upajjhāyaṃ ālapati  
       Tuvaṃ nissāya kalyāṇi  theri saṃghassa sobhaneti bhikkhunisaṃghe vuḍḍhatarabhāvena 
 thiraguṇayogena ca saṃghattheri sobhanehi sīlādīhi samannāgatattā sobhane kalyāṇi 
 kalyāṇamitte ayye taṃ nissāya mayā tisso vijjā anuppattā kataṃ buddhassa 
 sāsananti yojanā  
       Iccheti icchāmi  Sāvatthi gantaveti sāvatthiṃ gantuṃ  Sīhanādaṃ nadissāmīti 
 aññabyākaraṇameva sandhāyāha  
       Atha sundarī anukkamena sāvatthiṃ gantvā vihāraṃ pavisitvā satthāraṃ dhammāsane 
 nisinnaṃ disvā uḷārapītisomanassaṃ paṭisaṃvedayamānā attānameva ālapantī āha 
 passa sundarīti  Hemavaṇṇanti suvaṇṇavaṇṇaṃ  Harittacanti kāñcanasannibhattacaṃ  
 Ettha ca bhagavā pītavaṇṇena suvaṇṇavaṇṇoti vuccati  Athakho sammadeva ghaṃsitvā 
 jātihiṅgulakena anulimpitvā suparimajjitakāñcanādāsasannibhoti dassetuṃ 
 hemavaṇṇanti vatvā harittacanti vuttaṃ  
       Passa sundarimāyantinti taṃ sundariṃ nāmikaṃ maṃ bhagavā āgacchantiṃ passa  
 vippamuttantiādinā aññaṃ byākarontī pītivipphāravasena vadati  
       Kuto pana āgatā  kattha ca āgatā  kīdisā cāyaṃ sundarīti āsaṅkantānaṃ 
 āsaṅkaṃ nivattetuṃ bārāṇasitoti gāthaṃ vatvā tattha sāvikā cāti vuttamatthaṃ 
 pākaṭataraṃ kātuṃ tuvaṃ buddhoti gāthamāha  Tassattho  imasmiṃ sadevake loke 
  
  
 page     
 Tuvameveko sabbaññubuddho  diṭṭhadhammikasamparāyikaparamatthehi yathārahaṃ anusāsanato 
 tuvaṃ me satthā  ahañca khīṇāsavabrāhmaṇī bhagavā tuyhaṃ ure vāyāma   janitābhi 
 jātitāya orasā  mukhato pavattadhammaghosena sāsanassa ca pamukhabhūtena ariyamaggena 
 jātattā mukhato jātā  niṭṭhitapariññātādikaraṇīyatāya katakiccā  sabbaso āsavānaṃ 
 khepitattā anāsavāti  
       Athassā satthā āgamanaṃ abhinandanto tassā te svāgatanti gāthamāha  
 Tassattho  yā tvaṃ mayā adhigatadhammaṃ yāthāvato adhigacchi  Tassā te bhadde 
 sundari idha mama santike āgataṃ āgamanaṃ suāgataṃ  Tato eva taṃ adurāgataṃ 
 na durāgataṃ hoti  Kasmā  yasmā evaṃ hi dantā āyantīti  yathā tvaṃ sundari  
 evaṃ hi uttamena ariyamaggadamathena dantā tato eva sabbadhi vītarāgā sabbesampi 
 saṃyojanānaṃ samucchinnattā visaṃyuttā katakiccā anāsavā satthu pādānaṃ vandikā 
 āgacchanti  tasmā tassā te svāgataṃ adurāgatanti yojanā  
                      Sundarītherīgāthāvaṇṇanā niṭṭhitā  
                        
                          Subhākammāradhītutherīgāthāvaṇṇanā 
       daharāhantiādikā subhāya kammāradhītāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī anukkamena sambhāvitakusalamūlā   upacitavimokkhasambhārā sugatīsuyeva 
 saṃsarantī paripakkañāṇā hutvā imasmiṃ buddhuppāde rājagahe aññatarassa suvaṇṇakārassa 
 dhītā hutvā nibbatti  rūpasampattisobhāya subhātissā nāmaṃ ahosi  Sā anukkamena 
  Footnote    Sī  urasā manasā  i  ure tassā maṃ    Ma  i  saṃropitakusalamūlā 
  
  
 page     
 Viññutaṃ pattā   satthu rājagahappavesane satthari sañjātappasādā ekadivasaṃ bhagavantaṃ 
 upasaṅkamitvā vanditvā ekamantaṃ nisīdi  Satthā tassā indriyaparipākaṃ disvā 
 ajjhāsayānurūpaṃ catusaccadhammaṃ  desesi  Sā tāvadeva sahassanayapaṭimaṇḍite sotāpatti 
 phale patiṭṭhāsi  Sā aparabhāge gharāvāse dosaṃ disvā mahāpajāpatiyā gotamiyā 
 santike pabbajitvā bhikkhunisīlesu patiṭṭhitā uparimaggatthāya bhāvanaṃ anuyuñji    
 Taṃ ñātakā kālena kālaṃ upasaṅkamitvā kāmehi nimantentā pahūtadhanaṃ vibhavajātañca 
 dassetvā palobhenti  Sā tesaṃ   ekadivasaṃ attano santikaṃ upagatānaṃ gharāvāsesu 
 kāmesu ca ādīnavaṃ pakāsentī daharāhantiādīhi catuvīsatiyā gāthāhi dhammaṃ 
 kathetvā te nirāse katvā vissajjetvā vipassanāya kammaṃ karontī indriyāni 
 pariyojentī   bhāvanaṃ ussukkāpetvā nacirasseva saha paṭisambhidāhi arahattaṃ 
 pāpuṇi  Arahattaṃ pana patvā  
             daharāhaṃ suddhavasanā          yaṃ pure dhammamassuṇiṃ 
              tassā me appamattāya       saccābhisamayo ahu  
              Tatohaṃ sabbakāmesu          bhusaṃ aratimajjhagaṃ 
              sakkāyasmiṃ bhayaṃ disvā        nekkhammasseva   pīhaye  
              Hitvānāhaṃ ñātigaṇaṃ          dāsakammakarāni ca 
              gāmakhettāni phītāni         ramaṇīye pamodite  
              Pahāyāhaṃ pabbajitā          sāpateyyamanappakaṃ 
              evaṃ saddhāya nikkhamma        saddhamme suppavedite  
              Na me taṃ assa   paṭirūpaṃ     ākiñcaññaṃ hi patthaye 
              yo jātarūparajataṃ            chaḍḍetvā punarāgame  
  Footnote    cha Ma  patvā    Sī  i  anuyuñjati    cha Ma  ayaṃ pāṭho na dissati 
    cha Ma  pariyodapentī    cha Ma  nekkhammameva    cha Ma  netaṃ assa 
  
  
 page     
              Rajataṃ jātarūpaṃ vā           na bodhāya na santiyā   
              netaṃ samaṇasāruppaṃ           na etaṃ ariyadhanaṃ  
              Lobhanaṃ madanaṃ cetaṃ           mohanaṃ rajavaḍḍhanaṃ 
              sāsaṅkaṃ bahuāyāsaṃ          natthi cettha dhuvaṃ ṭhiti  
              Ettha rattā pamattā ca      saṅkiliṭṭhamanā narā 
              aññamaññena byāruddhā       puthū kubbanti medhagaṃ  
              Vadho bandho parikleso       jāni sokapariddavo 
              kāmesu adhipannānaṃ          dissate byasanaṃ bahuṃ  
              Taṃ maṃ ñātī amittāva         kiṃ vo kāmesu yuñjatha 
              jānātha maṃ pabbajitaṃ          kāmesu bhayadassiniṃ  
              Na hiraññasuvaṇṇena           parikkhīyanti āsavā 
              amittā vadhakā kāmā        sapattā sallabandhanā  
              Taṃ maṃ ñātī amittāva         kiṃ vo kāmesu yuñjatha 
              jānātha maṃ pabbajitaṃ          maṇḍaṃ saṅghāṭipārutaṃ  
              Uttiṭṭhapiṇḍo uñcho ca       paṃsukūlañca cīvaraṃ 
              etaṃ kho mama sāruppaṃ        anagārūpanissayo  
              Vantā mahesīhi kāmā        ye dibbā ye ca mānusā 
              khemaṭṭhāne vimuttā te      pattā te acalaṃ sukhaṃ  
              Māhaṃ kāmehi saṅgacchiṃ        yesu tāṇaṃ na vijjati 
              amittā vadhakā kāmā        aggikhandhūpamā dukhā  
  Footnote    i  na bodhāya na santaye 
  
 Page         
  
 page     
              Aparisuddho eso sabhayo      savighāto sakaṇṭako 
              gedho suvisamo ceso         mahanto mohanāmukho  
              Upasaggo bhīmarūpo            kāmā sappasirūpamā 
              ye bālā abhinandanti         andhabhūtā puthujjanā  
              Kāmapaṅkena sattā hi         bahū loke aviddasū 
              pariyantaṃ na jānanti           jātiyā maraṇassa ca  
              Duggatigamanaṃ maggaṃ             manussā kāmahetukaṃ 
              bahuṃ ve paṭipajjanti           attano rogamāvahaṃ  
              Evaṃ amittajananā            tāpanā saṅkilesikā 
              lokāmisā bandhanīyā          kāmā maraṇabandhanā  
              Ummādanā ullapanā          kāmā cittappamāthino 
              sattānaṃ saṅkilesāya          khippaṃ mārena oḍḍitaṃ  
              Anantādīnavā kāmā          bahudukkhā mahāvisā 
              appassādā raṇakarā          sukkapakkhavisosanā  
              Sāhaṃ etādisaṃ hitvā        byasanaṃ kāmahetukaṃ 
              na taṃ paccāgamissāmi          nibbānābhiratā sadā  
              Raṇaṃ taritvā kāmānaṃ          sītibhāvābhikaṅkhinī 
              appamattā vihassāmi          ratā saṃyojanakkhaye    
              Asokaṃ virajaṃ khemaṃ            ariyaṭṭhaṅgikaṃ ujuṃ 
              taṃ maggaṃ anugacchāmi           yena tiṇṇā mahesino  
  Footnote    cha Ma  paripantho esa bhayo  evamuparipi    cha Ma  katvā 
    cha Ma  sabbasaṃyojanakkhaye  evamuparipi 
  
  
 page     
              Imaṃ passatha dhammaṭṭhaṃ           subhaṃ kammāradhītaraṃ 
              anejaṃ upasampajja            rukkhamūlamhi jhāyati  
              Ajjaṭṭhamī pabbajitā           saddhā saddhammasobhanā 
              vinītuppalavaṇṇāya             tevijjā maccuhāyinī  
              Sāyaṃ bhujissā anaṇā         bhikkhunī bhāvitindriyā 
              sabbayogavisaṃyuttā            katakiccā anāsavā  
              Taṃ sakko devasaṅghena         upasaṅkamma iddhiyā 
              namassati bhūtapati              subhaṃ kammāradhītaranti 
 imā gāthā abhāsi  
       Tattha daharāhaṃ suddhavasanā  yaṃ pure dhammamassuṇinti yasmā ahaṃ pubbe 
 daharā taruṇī eva suddhavasanā suddhavatthanivatthā alaṅkatapaṭiyattā satthu santike 
 dhammaṃ assosiṃ  Tassā me appamattāya  saccābhisamayo ahūti yasmā ca tassā 
 me mayhaṃ yathāsutadhammaṃ paccavekkhitvā appamattāya upaṭṭhitasatiyā sīlaṃ adhiṭṭhahitvā 
 bhāvanaṃ anuyuñjantiyāva catunnaṃ ariyasaccānaṃ abhisamayo idaṃ dukkhantiādinā   
 nayena paṭivedho ahosi  
       Tatohaṃ sabbakāmesu  bhusaṃ aratimajjhaganti tato tena kāraṇena satthu santike 
 dhammassa sutattā saccānañca abhisamitattā manussesu dibbesu cāti sabbesupi 
 kāmesu bhusaṃ ativiya aratiṃ ukkaṇṭhiṃ adhigacchiṃ  Sakkāyasmiṃ upādānakkhandhapañcake 
 bhayaṃ sappaṭibhayabhāvaṃ ñāṇacakkhunā disvā nekkhammasseva pabbajjāya nibbānasseva   
 pīhaye pihayāmi patthayāmi  
  Footnote    cha Ma  aṇaṇā    khu paṭi            cha Ma  nekkhammameva pabbajjaṃ nibbānameva 
  
  
 page     
       Dāsakammakarāni cāti dāse ca kammakare   ca  Liṅgavipallāsena hetaṃ vuttaṃ  
 Gāmakhettānīti gāme ca pubbaṇṇāparaṇṇaviruhanakkhettāni ca  gāmapariyāpannāni 
 vā khettāni  Phītānīti samiddhāni  Ramaṇīyeti manuññe  Pamoditeti pamudite    
 Bhogakkhandhe hitvāti sambandho  Sāpateyyanti santakaṃ dhanaṃ  maṇikarasuvaṇṇakararajatakarādi 
 pariggahavatthuṃ    Anappakanti mahantaṃ  pahāyāti yojanā  Evaṃ saddhāya nikkhammāti 
 hitvānahaṃ ñātigaṇantiādinā vuttappakāraṃ   mahantaṃ ñātiparivaṭṭaṃ mahantaṃ bhogak 
 khandhañca pahāya kammaṃ kammaphalāni ratanattayañcāti saddheyyavatthuṃ saddhāya saddahitvā 
 gharato nikkhamma saddhamme suppavedite sammāsambuddhena suṭṭhu pavedite ariyavinaye 
 ahaṃ pabbajitā  
       Evaṃ pabbajitāya pana na me taṃ assa paṭirūpaṃ    yadidaṃ chaḍḍitānaṃ kāmānaṃ 
 paccāgamanaṃ  Ākiñcaññaṃ hi patthayeti ahaṃ hi   akiñcanabhāvaṃ apariggahabhāvameva 
 patthayāmi  Yo jātarūparajataṃ  chaḍḍetvā punarāgameti yo puggalo suvaṇṇaṃ hiraññaṃ   
 aññampi vā kiñci dhanajātaṃ chaḍḍetvā puna taṃ gaṇheyya  so paṇḍitānaṃ 
 antare kathaṃ sīsaṃ ukkhipeyya  
       Yasmā rajataṃ jātarūpaṃ vā  na bodhāya na santiyā na maggañāṇāya na 
 nibbānāya hotīti attho  Netaṃ samaṇasāruppanti etaṃ jātarūparajatādipariggahavatthu  
 tassa vā pariggahaṇaṃ   samaṇasāruppaṃ na hoti  Tathā hi vuttaṃ na kappati samaṇānaṃ 
 sakyaputtiyānaṃ jātarūparajatantiādi    Na etaṃ ariyaddhananti etaṃ yathāvutta 
 pariggahavatthu saddhādidhanaṃ viya ariyadhammamayampi dhanaṃ na hoti na ariyabhāvāvahanato  Tenāha 
 lobhanantiādiṃ  
       Tattha lobhananti lobhuppādanaṃ  Madananti madāvahaṃ  Mohananti sammohajananaṃ     
  Footnote    cha Ma  kammakāre    Sī  pamudane    cha Ma  maṇikanakarajatādi       cha Ma  vuttappakārena 
    cha Ma  netaṃ assa paṭirūpaṃ    cha Ma  ayaṃ saddo na dissati    cha Ma  rajataṃ 
    cha Ma  pariggaṇhanaṃ    vi cūḷa              Sī  i  sammohanaṃ 
  
  
 page     
 Rajavaḍḍhananti rāgarajādisaṃvaḍḍhanaṃ  Yena pariggahitaṃ  tassa āsaṅkāvahattā saha 
 āsaṅkāya vattatīti sāsaṅkaṃ  yena pariggahitaṃ  tassa yato kuto āsaṅkāvahanti 
 attho  Bahuāyāsanti sajjanarakkhaṇādivasena bahuparissamaṃ    Natthi cettha dhuvaṃ ṭhitīti 
 etasmiṃ dhane   dhuvabhāvo ca ṭhitibhāvo ca natthi  cañcalamanavaṭṭhitamevāti   attho  
       Ettha rattā pamattā cāti etasmiṃ dhane rattā sañjātarāgā narā   
 dasakusaladhammesu satiyā vippavāsena pamattā  Saṅkiliṭṭhamanā lobhādisaṅkilesena 
 saṅkiliṭṭhacittāva nāma honti  Tato ca aññamaññena byāruddhā  puthū kubbanti 
 medhaganti antamaso mātāpi puttena  puttopi mātarāti evaṃ aññamaññaṃ paṭiruddhā 
 hutvā puthū sattā medhagaṃ kalahaṃ karonti  Tenāha bhagavā puna caparaṃ bhikkhave 
 kāmahetu kāmanidānaṃ kāmādhikaraṇaṃ  pe  Mātāpi puttena vivadati puttopi mātarā 
 vivadatītiādiṃ    
       Vadhoti maraṇaṃ  Bandhoti addubandhanādibandhanaṃ  Pariklesoti hatthacchedādi 
 parikilesāpatti  Jānīti dhanajāni ceva parivārajāni ca  Sokapariddavoti soko ca 
 paridevo ca  Adhipannānanti ajjhositānaṃ  Dissate byasanaṃ bahunti yathāvuttaṃ 
 vadhabandhanādibhedaṃ avuttañca domanassupāyāsādiṃ diṭṭhadhammikasamparāyikañca bahuṃ bahuvidhaṃ 
 byasanaṃ anattho kāmesu dissateva  
       Taṃ maṃ ñātī amittāva  kiṃ vo kāmesu yuñjathāti tādisaṃ maṃ yathā kāmesu 
 virattaṃ tumhe ñātī ñātakā samānā anatthakāmā amittā viya kiṃ kena kāraṇena 
 kāmesu anuyuñjatha niyojetha  Jānātha maṃ pabbajitaṃ  kāmesu bhayadassininti kāmesu 
 bhayato passantiṃ pabbajitaṃ maṃ anujānātha  kiṃ ettakaṃ tumhehi anaññātanti adhippāyo  
       Na hiraññasuvaṇṇena  parikkhīyanti āsavāti kāmāsavādayo hiraññena 
 suvaṇṇena na kadāci parikkhayaṃ gacchanti  athakho tehi eva parivaḍḍhanteva  Tenāha 
  Footnote    Ma  i  bahu āyāsaṃ   i  ṭhāne   Sī  i  calācala      cha Ma  ayaṃ pāṭho na dissati 
    Ma mū           
  
  
 page     
 amittā vadhakā kāmā  sapattā sallabandhanāti  Tassattho   kāmā hi ahitāvahattā 
 mettiyā abhāvena amittā maraṇahetutāya ukkhittāsikavadhakasadisattā vadhakā 
 anubandhitvāpi anatthāvahanatāya verānubandhasapattasadisattā sapattā rāgādīnaṃ 
 sallānaṃ bandhanato sallabandhanā  
       Muṇḍanti muṇḍitakesaṃ  Tattha tattha nantakāni gahetvā saṅghāṭicīvarapārupanena 
 saṅghāṭipārutaṃ  
       Uttiṭṭhapiṇḍoti vivaṭadvāre ghare ghare patiṭṭhitvā labhanakapiṇḍo  Uñchoti 
 tadatthaṃ uñchācariyā  Anagārūpanissayoti anagārānaṃ pabbajitānaṃ upagantvā 
 nissitabbato upanissayabhūto pabbajitaparikkhāro    Taṃ hi nissāya pabbajitā 
 jīvanti  
       Vantāti chaḍḍitā  Mahesīhīti buddhādīhi mahesīhi  Khemaṭṭhāneti kāmayogādīhi 
 anupaddavaṭṭhānabhūte nibbāne  Teti mahesayo  Acalaṃ sukhanti nibbāne sukhaṃ pattā  
   Yasmā vantakāmā buddhādayo mahesayo nibbānasukhaṃ pattā    Tasmā taṃ patthentena 
 kāmā pariccajitabbāti adhippāyo  
       Māhaṃ kāmehi saṅgacchinti ahaṃ kadācipi kāmehi na samāgaccheyyaṃ  Kasmāti 
 ce āha yesu tāṇaṃ na vijjatītiādiṃ    tattha yesu tāṇaṃ na vijjatīti   yesu 
 kāmesu upaparikkhiyamānesu ekasmimpi anatthaparittāṇaṃ nāma natthi  Aggikhandhūpamā 
 mahābhitāpaṭṭhena  Dukhā dukkhamaṭṭhena    
       Aparisuddho esa sabhayo yadidaṃ kāmā nāma aviditavipulānatthāvahattā  Savighāto 
 cittavighātakaraṇattā  Sakaṇṭako vinivijjhanattā  Gedho suvisamo cesoti giddhihetutāya 
 gedho  Suṭṭhu visamo mahāpalibodho eso    Duratikkamanaṭṭhena mahanto  Mohanāmukho 
 mucchāpattihetuto  
  Footnote    cha Ma  ayaṃ pāṭho na dissati    cha Ma  jīvitaparikkhāro     cha Ma  ime pāṭhā na 
  dissanti    Sī  dukkhāpanaṭṭhena    Sī  mahāpalipālepo 
  
  
 page     
       Upasaggo bhīmarūpoti abhibhiṃsanakasabhāvo  mahanto devatūpasaggo viya anatthakādi 
 dukkhāvahanato    Sappasirūpamā kāmā sappaṭibhayaṭṭhena  
       Kāmapaṅkena sattāti kāmasaṅkhātena paṅkena sattā laggā  
       Duggatigamanaṃ magganti nirayādiapāyagāminaṃ maggaṃ  Kāmahetukanti kāmupabhoga 
 hetukaṃ  Bahunti pāṇātipātādibhedena bahuvidhaṃ  Rogamāvahanti rujjanaṭṭhena 
 rogasaṅkhātassa diṭṭhadhammikādibhedassa dukkhassa āvahanakaṃ  
       Evanti amittā vadhakātiādinā vuttappakārena  Amittajananāti amitta 
 bhāvassa nibbattanakā  Tāpanāti santāpanakā  tapanīyāti attho  Saṅkilesikāti 
 saṅkilesāvahā  Lokāmisāti loke āmisabhūtā  Bandhanīyāti bandhanabhūtena saṃyojanena 
 bandhitabbā    saṃyojaniyāti attho  Maraṇabandhanāti bhavādīsu nibbattinimittatāya 
 pavattakāraṇato ca maraṇato   ca maraṇavibandhanā  
       Ummādanāti vipariṇāmadhammatā   viyogavasena sokummādakarā  vaḍḍhiyā   vā 
 uparūparimadāvahā  Ullapanāti aho sukhaṃ aho sukhanti uddhaṃ uddhaṃ lapāpanakā  
 ullolanātipi pāṭho  bhattapiṇḍanimittaṃ naṅguṭṭhaṃ ullolento sunakho viya 
 āmisahetu satte uparūparilālanā  parābhavāvaññātapāpanakāti attho  Cittappamāthinoti 
 pariḷāhuppādanādinā sampatti āyatiñca cittassa pamathanasīlā  cittappamaddinoti 
 vā pāṭho  so evattho  Ye pana cittappamādinoti vadanti  tesaṃ cittassa 
 pamādāvahāti attho  Saṅkilesāyāti vināsanāya   vibādhāya    upatāpanāya vā  
 Khippaṃ mārena oḍḍitanti kāmā nāmete mārena oḍḍitaṃ kuminanti daṭṭhabbā sattānaṃ 
 anatthāvahanato  
  Footnote    Sī  appaṭikāra       cha Ma  vaḍḍhitabbā    cha Ma  ayaṃ pāṭho na dissati 
    Ma  i  dhammatā    Ma  i  bandhiyā    cha Ma  vibādhanāya 
  
  
 page     
       Anantādīnavāti lobhanaṃ madanañcetantiādinā  idha sītassa purakkhato 
 uṇhassa purakkhatotiādinā ca dukkhakkhandhasuttādīsu   vuttanayena apariyantādīnavā 
 bahudosā  Bahudukkhāti āpāyikādibahuvidhadukkhānubandhā  Mahāvisāti kaṭukāseyha 
 phalatāya halāhalādimahāvisasadisā    Appassādāti satthadhārāgatamadhubindu viya 
 parittassādā  Raṇakarāti sārāgādisaṃvaḍḍhakā    Sukkapakkhavisosanāti sattānaṃ anavajja 
 koṭṭhāsassa vināsakā  
       Sāhanti sā ahaṃ  heṭṭhā vuttanayeneva satthu santike dhammaṃ sutvā paṭiladdha 
 saddhā kāme pahāya pabbajitāti   attho  Etādisanti evarūpaṃ vuttappakāraṃ  
 Hitvāti etaṃ jahitvā  yathāvuttakāraṇenāti attho  Na taṃ paccāgamissāmīti taṃ mayā 
 pubbe vantakāme puna   na paribhuñjissāmi  Nibbānābhiratā sadāti yasmā pabbajita 
 kālato paṭṭhāya sabbakālaṃ nibbānābhiratā  tasmā na taṃ paccāgamissāmīti yojanā  
       Raṇaṃ taritvā kāmānanti kāmānaṃ raṇaṃ taritvā tañca mayā kātabbaṃ ariya 
 maggasampahāraṃ katvā  Sītibhāvābhikaṅkhinīti sabbakilesadarathapariḷāhavūpasamena sītibhāva 
 saṅkhātaṃ arahattaṃ abhikaṅkhantī  Ratā saṃyojanakkhayeti sabbesaṃ saṃyojanānaṃ khayabhūte 
 nibbāne abhiratā  
       Yena tiṇṇā mahesinoti yena ariyamaggena buddhādayo mahesino saṃsāramahoghaṃ 
 tiṇṇaṃ  ahampi tehi gatamaggaṃ anugacchāmi  sīlādipaṭipattiyā anupāpuṇāmīti attho  
       Dhammaṭṭhanti ariyaphaladhamme ṭhitaṃ  Anejanti paṭippassaddhaejatāya anejanti 
 laddhanāmaṃ aggaphalaṃ  Upasampajjāti sampādetvā aggamaggādhigamena   adhigantvā  
 Jhāyatīti tameva phalajjhānaṃ upanijjhāyati  
  Footnote    Ma mū              Sī  kaṇṭakāpassena phalakādīsu    Ma  rāgādisambandhato 
    cha Ma  pabbajitvā ṭhitāti    Sī  pubbe vantaṃ kāmamethunaṃ 
    Sī  paṭippassambhitaejatāya 
  
  
 page     
       Ajjaṭṭhamī pabbajitāti pabbajitā hutvā pabbajitato paṭṭhāya ajja aṭṭhamadivaso  
 ito atīte aṭṭhamiyaṃ pabbajitāti attho  Saddhāti saddhāsampannā  Saddhammasobhanāti 
 saddhammādhigamena sobhanā  
       Bhujissāti dāsabhāvasadisānaṃ kilesānaṃ pahānena bhujissā  Kāmachandādi 
 iṇāpagamena anaṇā  
       Imā kira tisso gāthā pabbajitvā aṭṭhame divase arahattaṃ patvā aññatarasmiṃ 
 rukkhamūle phalasamāpattiṃ samāpajjitvā nisinnaṃ theriṃ bhikkhunīnaṃ   dassetvā 
 pasaṃsantena bhagavatā vuttā  
       Atha sakko devānamindo taṃ pavattiṃ dibbena cakkhunā disvā evaṃ satthārā 
 pasaṃsiyamānā ayaṃ therī yasmā devehi ca payirupāsitabbāti tāvadeva tāvatiṃsehi 
 devehi saddhiṃ upasaṅkamitvā abhivādetvā añjaliṃ paggayha aṭṭhāsi  Taṃ sandhāya 
 saṅgītikārehi vuttaṃ  
             taṃ sakko devasaṅghena        upasaṅkamma iddhiyā 
              namassati bhūtapati             subhaṃ kammāradhītaranti  
       Tattha tīsu kāmabhavesu bhūtānaṃ sattānaṃ pati issaroti katvā bhūtapatīti laddhanāmo 
 sakko devarājā devasaṅghena saddhiṃ taṃ subhaṃ kammāradhītaraṃ attano deviddhiyā 
 upasaṅkamma namassati  pañcapatiṭṭhitena vandatīti attho  
                   Subhākammāradhītutherīgāthāvaṇṇanā niṭṭhitā  
                        Vīsatinipātavaṇṇanā niṭṭhitā  
  Footnote    cha Ma  bhikkhūnaṃ 
  
  
 page     
                                Tiṃsanipāta 
                         Subhājīvakambavanikātherīgāthāvaṇṇanā 
       tiṃsanipāte jīvakambavanaṃ rammantiādikā subhāya jīvakambavanikāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī sambhāvitakusalamūlā   anukkamena paribrūhitavimokkhasambhārā paripakkañāṇā 
 hutvā imasmiṃ buddhuppāde rājagahe brāhmaṇamahāsālakule nibbatti  subhātissā 
 nāmamahosi  Tassā kira sarīrāvayavā sobhanavaṇṇayuttā ahesuṃ  tasmā subhāti 
 anvatthameva nāmaṃ jātaṃ  Sā satthu rājagahappavesane paṭiladdhasaddhā upāsikā 
 hutvā aparabhāge saṃsāre jātasaṃvegā kāmesu ādīnavaṃ disvā nekkhammañca khemato 
 sallakkhantī mahāpajāpatiyā gotamiyā santike pabbajitvā vipassanāya kammaṃ karontī 
 katipāheneva anāgāmiphale patiṭṭhāsi  
       Atha naṃ ekadivasaṃ aññataro rājagahavāsī dhuttapuriso taruṇo paṭhamayobbane 
 ṭhito jīvakambavane divāvihārāya gacchantiṃ disvā paṭibaddhacitto hutvā maggaṃ 
 ovaranto   kāmehi nimantesi  Sā tassa nānappakārehi kāmānaṃ ādīnavaṃ attano 
 ca nekkhammajjhāsayaṃ pavedentī dhammaṃ kathesi  So dhammakathaṃ sutvāpi na paṭikkamati  
 nibandhatiyeva  Therī naṃ attano vacane atiṭṭhantaṃ akkhimhi ca abhirattaṃ disvā 
 handa tayā   sambhāvitaṃ akkhinti attano ekaṃ akkhiṃ uppāṭetvā tassa upanesi  
 Tato so puriso santāso   saṃvegajāto tattha vigatarāgova hutvā theriṃ khamāpetvā 
 gato  Therī satthu santikaṃ agamāsi  Satthuno saha dassanenevassā akkhipaṭipākatikaṃ 
 ahosi  Tato sā buddhagatāya pītiyā nirantaraṃ phuṭā hutvā aṭṭhāsi  Satthā 
  Footnote    Ma  saṃropitakusalamūlā    Ma  vārento    Sī  tassa    Sī  santāsī 
  
  
 page     
 Tassā cittavāraṃ ñatvā dhammaṃ desetvā aggamaggatthāya kammaṭṭhānaṃ ācikkhi  
 Sā pītiṃ vikkhambhetvā tāvadeva vipassanaṃ vaḍḍhetvā saha paṭisambhidāhi arahattaṃ 
 pāpuṇi  Arahattaṃ pana patvā phalasukhena nibbānasukhena viharantī attano paṭipattiṃ 
 paccavekkhitvā attanā tena ca dhuttapurisena vuttagāthā udānavasena  
             jīvakambavanaṃ rammaṃ           gacchantiṃ bhikkhuniṃ subhaṃ 
              dhuttako sannivāresi        tamenaṃ abravī subhā  
              Kiṃ te aparādhitaṃ mayā       yaṃ maṃ ovariyāna tiṭṭhasi 
              na hi pabbajitāya āvuso     puriso samphusanāya kappati  
                          Garuke mama satthusāsane 
                          yā sikkhā sugatena desitā 
                          parisuddhapadaṃ anaṅgaṇaṃ 
                          kiṃ maṃ ovariyāna tiṭṭhasi  
                          Āvilacitto anāvilaṃ 
                          sarajo vītarajaṃ anaṅgaṇaṃ 
                          sabbattha vimuttamānasaṃ 
                          kiṃ maṃ ovariyāna tiṭṭhasi  
                          Daharā ca apāpikā casi 
                          kiṃ te pabbajjā karissati 
                          nikkhipa kāsāyacīvaraṃ 
                          ehi ramāna supupphite vane  
                          Madhurañca pavanti sabbaso 
                          kusumarajena samuṭṭhitā dumā 
  
  
 page     
                          Paṭhamavasanto sukho utu 
                          ehi ramāma supupphite vane  
                          Kusumitasikharā ca pādapā 
                          abhigajjantiva māruteritā 
                          kā tuyhaṃ rati bhavissati 
                          yadi ekā vanamogahissasi  
                          Vāḷamigasaṅghasevitaṃ 
                          kuñjaramattakareṇuloḷitaṃ 
                          asahāyikā gantumicchasi 
                          rahitaṃ bhiṃsanakaṃ mahāvanaṃ  
                          Tapanīyakatāva dhītikā 
                          vicarasi cittalateva   accharā 
                          kāsikasukhumehi vaggubhi 
                          sobhasī suvasanehi nūpame  
                          Ahaṃ tava vasānugo siyaṃ 
                          yadi viharemase kānanantare 
                          na hi matthi tayā piyattaro 
                          pāṇo kinnarimandalocane  
                          Yadi me vacanaṃ karissasi 
                          sukhitā ehi agāramāvasa 
                          pāsādanivātavāsinī 
                          parikammaṃ te karontu nāriyo 
  Footnote    Sī  cittaratheva 
  
  
 page     
                          Kāsikasukhumāni dhāraya 
                          abhiropehi ca mālavaṇṇakaṃ 
                          kañcanamaṇimuttakaṃ bahuṃ 
                          vividhaṃ ābharaṇaṃ karomi te  
                          Sudhotarajapacchadaṃ subhaṃ 
                          gonakatūlikasanthataṃ navaṃ 
                          abhiruha sayanaṃ mahārahaṃ 
                          candanamaṇḍitasāragandhikaṃ  
                          Uppalaṃ cudakā samuggataṃ 
                          yathā taṃ amanussasevitaṃ 
                          evaṃ tvaṃ brahmacārinī 
                          sakesaṅgesu jaraṃ gamissasi  
                          Kiṃ te idha sārasammataṃ 
                          kuṇapapūramhi susānavaḍḍhane 
                          bhedanadhamme kaḷevare 
                          yaṃ disvā vimano udikkhasi  
                          Akkhīni ca tūriyāriva 
                          kinnariyāriva pabbatantare 
                          tava me nayanāni dakkhiya 
                          bhiyyo kāmaratī pavaḍḍhati  
                          Uppalasikharopamāni te 
                          vimale hāṭakasannibhe mukhe 
  
  
 page     
                          Tava me nayanāni dakkhiya 
                          bhiyyo kāmaguṇo pavaḍḍhati  
                          Api dūragatā saramhase 
                          āyatapamhe visuddhadassane 
                          na hi matthi tayā piyattaro 
                          nayanā kinnarimandalocane  
                          Apathena payātumicchasi 
                          candaṃ kīḷanakaṃ gavesasi 
                          meruṃ laṅghetumicchasi 
                          yo tvaṃ buddhasutaṃ maggayasi  
                          Natthi hi loke sadevake 
                          rāgo yatthapi dāni me siyā 
                          napi naṃ jānāmi kīriso 
                          atha maggena hato samūlako  
                          Iṅgālakuyāva ujjhito 
                          visapattoriva aggito kato   
                          napi naṃ passāmi kīriso 
                          atha maggena hato samūlako  
                          Yassā siyā apaccavekkhitaṃ 
                          satthā vā anupāsito siyā 
                          tvaṃ tādisikaṃ palobhaya 
                          jānantiṃ so imaṃ vihaññasi  
  Footnote    Sī  agghato hato 
  
  
 page     
                          Mayhaṃ hi akkuṭṭhavandite 
                          sukhadukkhe ca satī upaṭṭhitā 
                          saṅkhatamasubhanti jāniya 
                          sabbattheva mano na limpati  
                          Sāhaṃ sugatassa sāvikā 
                          maggaṭṭhaṅgikayānayāyinī 
                          uddhaṭasallā anāsavā 
                          suññāgāragatā ramāmahaṃ  
                          Diṭṭhā hi mayā sucittitā 
                          sombhā dārukapillakāni vā 
                          tantīhi ca khīlakehi ca 
                          vinibaddhā vividhaṃ panaccakā  
                          Tamhuddhaṭe tantikhīlake 
                          vissaṭṭhe vikale parikrite 
                          na vindeyya khaṇḍaso kate 
                          kimhi tattha manaṃ nivesaye  
                          Tathūpamā dehakāni maṃ 
                          tehi dhammehi vinā na vattanti 
                          dhammehi vinā na vattati 
                          kimhi tattha manaṃ nivesaye  
                          Yathā haritālena makkhitaṃ 
                          addasa cittikaṃ bhittiyā kataṃ 
  
  
 page     
                          Tamhi te viparītadassanaṃ 
                          saññā mānusikā niratthikā  
                          Māyaṃ viya aggato kataṃ 
                          supinanteva suvaṇṇapādapaṃ 
                          upagacchasi andha rittakaṃ 
                          janamajjheriva rupparūpakaṃ  
                          Vaṭṭaniriva koṭarohitā 
                          majjhe pubbuḷakā saassukā 
                          pīḷakoḷikā cettha jāyati 
                          vividhā cakkhuvidhā ca piṇḍitā  
                          Uppāṭiya cārudassanā 
                          na ca pajjittha asaṅgamānasā 
                          handa te cakkhuṃ harassu taṃ 
                          tassa narassa adāsi tāvade  
                          Tassa ca viramāsi tāvade 
                          rāgo tattha khamāpayī ca naṃ 
                          sotthi siyā brahmacārinī 
                          na puno edisakaṃ bhavissati  
                          Āsādiya edisaṃ janaṃ 
                          aggiṃ pajjalitaṃva liṅgiya 
                          gaṇhiya āsīvisaṃ viya 
                          api nu sotthi siyā khamehi no  
  
  
 page     
                          Muttā ca tato sā bhikkhunī 
                          agamī buddhavarassa santikaṃ 
                          passiya varapuññalakkhaṇaṃ 
                          cakkhu āsi yathā purāṇakanti 
 imā gāthā paccudāhāsi  
       Tattha jīvakambavananti jīvakassa komārabhaccassa ambavanaṃ  Rammanti ramaṇīyaṃ  
 Taṃ kira bhūmibhāgasampattiyā chāyūdakasampattiyā ca rukkhānaṃ ropitākārena ativiya 
 manuññaṃ manoramaṃ  Gacchantinti ambavanaṃ uddissa gataṃ  divāvihārāya upagacchantiṃ  
 Subhanti evaṃnāmikaṃ  Dhuttakoti itthidhutto  Rājagahavāsī kireko mahāvibhavassa 
 suvaṇṇakārassa putto yuvā abhirūpo itthidhutto puriso matto   vicarati  So taṃ 
 paṭipathe disvā paṭibaddhacitto maggaṃ uparundhitvā aṭṭhāsi  Tena vuttaṃ dhuttako 
 sannivāresīti  mama gamanaṃ nisedhesīti attho  Tamenaṃ abravī subhāti  tamenaṃ 
 nivāretvā ṭhitaṃ dhuttaṃ subhā bhikkhunī kathesi  Ettha ca gacchantiṃ bhikkhuniṃ subhaṃ  
 abravī subhāti ca attānameva therī aññaṃ viya katvā vadati  Theriyā vuttagāthānaṃ 
 sambandhadassanavasena saṅgītikārehi ayaṃ gāthā vuttā  
       abravī subhāti vatvā tassā vuttākāradassanatthaṃ āha kiṃ te aparādhitanti 
 ādiṃ  Tattha yaṃ maṃ ovariyāna tiṭṭhasīti yena aparādhena maṃ gacchantiṃ ovaritvā 
 gamanaṃ nisedhetvā tiṭṭhasi  so natthevāti adhippāyo  Atha itthītisaññāya evaṃ 
 paṭipajjasi  evampi na yuttanti dassentī āha na hi pabbajitāya āvuso  
 puriso samphusanāya kappatīti  āvuso suvaṇṇakāraputta lokiyacārittenapi purisassa 
 pabbajitānaṃ samphusanāya na kappati  pabbajitāya pana puriso tiracchānagatopi 
 samphusanāya na kappati  tiṭṭhatu tāva purisaphusanā    rāgavasenassā nissaggiyena 
 purisassa nissaggiyassāpi phusanā na kappateva  
  Footnote    Sī  purisamadamatto    Ma  sarīraphusanā 
  
  
 page     
       Tenāha garuke mama satthusāsanetiādiṃ  Tassattho  garuke pāsāṇacchattaṃ 
 viya garukātabbe mayhaṃ satthu sāsane yā sikkhā bhikkhuniyo uddissa sugatena 
 sammāsambuddhena desitā paññattā  Tāhi parisuddhapadaṃ parisuddhakusalakoṭṭhāsaṃ 
 rāgādiaṅgaṇānaṃ sabbaso abhāvena anaṅgaṇaṃ evaṃbhūtaṃ maṃ gacchantiṃ kena kāraṇena 
 āvaritvā tiṭṭhasīti  
       Āvilacittoti cittassa āvilabhāvakarānaṃ kāmavitakkādīnaṃ vasena āvilacitto 
 tvaṃ tadabhāvato anāvilaṃ rāgarajādīnaṃ vasena sarajo sāṅgaṇo tadabhāvato vītarajaṃ 
 anaṅgaṇaṃ sabbattha khandhapañcake samucchedavimuttiyā vimuttamānasaṃ maṃ kasmā ovaritvā 
 tiṭṭhasīti  
       Evaṃ theriyā vutte dhuttako attano adhippāyaṃ vibhāvento daharā 
 cātiādinā dasa gāthā abhāsi  Tattha daharāti taruṇī paṭhame yobbane ṭhitā  
 Apāpikā casīti rūpena alāmikā ca asi  uttamarūpadharā cāhosīti adhippāyo  
 Kiṃ te pabbajjā karissatīti tuyhaṃ evaṃ paṭhamavaye ṭhitāya rūpasampannāya pabbajjā 
 kiṃ karissati  vuḍḍhāya bībhaccharūpāya vā pabbajitabbanti adhippāyena vadati  Nikkhipāti 
 chaḍḍehi  ukkhipāti vā pāṭho  apanehīti attho  
       Madhuranti subhaṃ  sugandhanti attho  Pavantīti vāyanti  Sabbasoti samantato  
 Kusumarajena samuṭṭhitā dumāti ime rukkhā mandavātena samuṭṭhahamānakusumareṇujātena 
 attano kusumarajena sayaṃ samuṭṭhitā viya hutvā samantato surabhī vāyanti  Paṭhamavasanto 
 sukho utūti ayaṃ paṭhamo vasantamāso sukhasamphasso ca utu vattatīti attho  
       Kusumitasikharāti supupphitaggā  Abhigajjantiva māruteritāti vātena sañcalitā 
 abhigajjantiva abhitthanitā   viya tiṭṭhanti  Yadi ekā vanamogahissasīti sace tvaṃ 
  Footnote    Sī  abhitthunantā 
  
  
 page     
 Ekikā vanamogāhissasi  kā nāma te tattha rati bhavissatīti attanā baddha 
 sukhābhirattattā evamāha  
       Vāḷamigasaṅghasevitanti sīhabyagghādivāḷamigasamūhehi tattha tattha upasevitaṃ  
 Kuñjaramattakareṇuloḷitanti mattakuñjarehi hatthinīhi ca migānaṃ cittatāpanena rukkha 
 gacchādīnaṃ sākhābhañjanena ca āloḷitapadesaṃ  Kiñcāpi tasmiṃ vane īdisaṃ tadā 
 natthi  vanaṃ nāma evarūpanti taṃ bhiṃsāpetukāmo evamāha  Rahitanti janarahitaṃ vijanaṃ  
 Bhiṃsanakanti bhayajanakaṃ  
       Tapanīyakatāva dhītikāti rattasuvaṇṇena vicaritā dhītalikā viya sukusalena 
 yantācariyena yantayogavasena sajjitā suvaṇṇapaṭimā viya vicarasi  idāneva   ito 
 cito ca sañcarasi  Cittalateva accharāti cittalatā   nāmake uyyāne devaccharā 
 viya  Kāsikasukhumehīti kāsiraṭṭhe uppannehi ativiya sukhumehi  Vaggubhīti 
 siniddhamaṭṭhehi    Sobhasī suvasanehi nūpameti nivāsanapārupanavatthehi anupame 
 upamārahite tvaṃ idāni me vasānugo sobhasīti bhāvinaṃ attano adhippāyavasena 
 ekantikaṃ vattamānaṃ viya katvā vadati  
       Ahaṃ tava vasānugo siyanti ahampi tuyhaṃ vasānugo kiṃkārapaṭissāvī bhaveyyaṃ  
 Yadi viharemase kānanantareti yadi mayaṃ ubhopi vanantare saha vasāma ramāna  
 Na hi matthi tayā piyattaroti vasānugabhāvassa kāraṇamāha  Pāṇoti satto  
 añño kocipi satto tayā piyataro mayhaṃ na hi atthīti attho  Athavā pāṇoti 
 attano jīvitaṃ sandhāya vadati  mayhaṃ jīvitaṃ tayā piyataraṃ na hi atthīti attho  
 Kinnarimandalocaneti kinnariyā viya mandaputhuvilocane  
       Yadi me vacanaṃ karissasi  sukhitā ehi agāramāvasāti sace tvaṃ mama vacanaṃ 
 karissasi  ekāsanaṃ ekaseyyaṃ brahmacariyadukkhaṃ pahāya ehi kāmabhogehi sukhitā 
  Footnote    Sī  idāni tvaṃ    Sī  cittaratha    Sī  siniddhamaṭṭehi 
  
  
 page     
 Hutvā agāraṃ ajjhāvasa  sukhitā heti agāramāvasantīti keci paṭhanti  tesaṃ 
 sukhitā bhavissati  agāraṃ ajjhāvasantīti attho  Pāsādanivātavāsinīti nivātesu 
 pāsādesu vāsinī  pāsādavimānavāsinīti ca pāṭho  vimānasadisesu pāsādesu 
 vāsinīti attho  Parikammanti veyyāvaccaṃ  
       Dhārayāti paridaha  nivāsehi ceva uttariyañca karohi  Abhiropehīti maṇḍana 
 vibhūsanavasena vā sarīraṃ āropaya  alaṅkarohīti attho  Mālavaṇṇakanti mālañceva 
 gandhavilepanañca  Kañcanamaṇimuttakanti kañcanena maṇimuttāhi ca yuttaṃ  suvaṇṇamaya 
 maṇimuttāhi khacitanti attho  Bahunti hatthūpagādibhedato bahuppakāraṃ  Vividhanti 
 karaṇavikatiyā nānāvidhaṃ  
       Sudhotarajapacchadanti sudhotatāya pavāhitarajaṃ uttaracchadaṃ  Subhanti sobhanaṃ  
 Gonakatūlikasanthatanti dīghalomakāḷakojavena ceva haṃsalomādipuṇṇāya tūlikāya ca santhataṃ  
 Navanti abhinavaṃ  Mahārahanti mahagghaṃ  Candanamaṇḍitasāragandhikanti gosīsakādisāra 
 candanena maṇḍitatāya surabhigandhikaṃ  evarūpaṃ sayanamāruha  taṃ āruhitvā yathāsukhaṃ 
 sayāhi ceva nisīda cāti attho  
       Uppalaṃ cudakā samuggatanti cakāro nipātamattaṃ  udakato uggataṃ uṭṭhitaṃ 
 accuggamma ṭhitaṃ suphullamuppalaṃ  Yathā taṃ amanussasevitanti tañca rakkhasapariggahitāya 
 pokkharaṇiyā jātattā nimmanussehi sevitaṃ kenaci aparibhuttameva bhaveyya  Evaṃ tvaṃ 
 brahmacārinīti evameva taṃ suṭṭhu phullamuppalaṃ viya tuvaṃ brahmacārinī  Sakesaṅgesu 
 attano sarīrāvayavesu kenaci aparibhuttesuyeva jaraṃ gamissasi  mudhāyeva jarājiṇṇā 
 bhavissasi  
       Evaṃ dhuttakena attano adhippāye pakāsite therī sarīrasabhāvavibhāvanena taṃ 
 tattha vicchindentī kiṃ te idhāti gāthamāha  Tassattho  āvuso suvaṇṇa 
 kāraputta kesādikuṇapapūre ekantena bhedanadhamme susānavaḍḍhane idha imasmiṃ 
  
  
 page     
 Kāyasaññite asucikaḷevare kiṃ nāma tava sāranti sammataṃ sambhāvitaṃ  yaṃ disvā 
 vimano aññatarasmiṃ ārammaṇe vigatamanasaṅkappo  ettheva vā avimano somanassiko 
 hutvā udikkhasi  taṃ mayhaṃ kathehīti  
       Taṃ sutvā dhuttako kiñcāpi tassā rūpaṃ cāturiyasobhitaṃ  paṭhamadassanato pana paṭṭhāya 
 yasmiṃ diṭṭhipāte   paṭibaddhacitto  tameva apadisanto akkhīni ca tūriyārivāti 
 ādimāha  Kāmañcāyaṃ therī suṭṭhu saṃyatatāya santindriyā  tāya 
 thiravippasannasommasantanayananipātesu kammānubhāvanipphannesu 
 pasannapañcappasādapaṭimaṇḍitesu nayanesu labbhamāne pabhāvisiṭṭhacāturiye   diṭṭhipāte 
 yasmā sayaṃ caritahāvabhāvavilāsādiparikappavañcito so dhutto jāto  tasmāssa   
 diṭṭhirāgo savisesaṃ vepullaṃ agamāsi  Tattha akkhīni ca tūriyārivāti tūri vuccati 
 migī  casaddo nipātamattaṃ  migacchāpāya viya te akkhīnīti attho  koriyārivāti   
 vā pāḷi  kuñcakārakukkuṭiyāti   vuttaṃ hoti  Kinnariyāriva pabbatantareti 
 pabbatakucchiyaṃ vicaramānāya kinnarivanitāya viya ca te akkhīnīti attho  Tava me nayanāni 
 dakkhiyāti tava vuttaguṇavisesāni nayanāni disvā  bhiyyo uparūpari me kāmābhirati 
 pavaḍḍhati  
       Uppalasikharopamāni teti rattuppalaaggasadisāni pamhāni tava  Vimaleti nimmale  
 Hāṭakasannibheti kañcanarūpakassa mukhasadise te mukhe  nayanāni dakkhiyāti yojanā  
       Api dūragatāti dūraṃ ṭhānaṃ gatāpi  Saramhaseti aññaṃ kiñci acintetvā 
 tava nayanāni eva anussarāmi  Āyatapamheti dīghapakhume  Visuddhadassaneti nimmalalocane  
 Na hi matthi tayā piyattaro nayanāti tava nayanato añño koci mayhaṃ piyataro 
 natthi  Tayāti hi sāmiatthe eva karaṇavacanaṃ  
       Evaṃ cakkhusampattiyā ummāditassa viya taṃ taṃ vippalapato tassa purisassa 
 manorathaṃ viparivattentī therī apathenātiādinā dvādasa gāthā abhāsi  Tattha 
  Footnote    i  diṭṭhipāse    Sī  sabhāvasiddha       i  yasmā yaṃ    Sī  cakoriyārivāti 
    Sī  cakora    
  
  
 page     
 Apathena payātumicchasīti āvuso suvaṇṇakāraputta sante aññasmiṃ itthijane yo 
 tvaṃ buddhasutaṃ buddhassa bhagavato orasadhītaraṃ maṃ maggayasi patthesi  so tvaṃ sante 
 kheme ujumagge apathena kaṇṭakanivutena sabhayena kummaggena payātumicchasi paṭipajjitu 
 kāmosi  candaṃ kīḷanakaṃ gavesasi candamaṇḍalaṃ kīḷāgoḷakaṃ kātukāmosi  meruṃ 
 laṅghetumicchasi caturāsītiyojanasahassubbedhaṃ sinerupabbatarājaṃ laṅghayitvā aparabhāge 
 ṭhātukāmosi  so tvaṃ maṃ buddhasutaṃ maggayasīti yojanā  
       Idāni tassa attano avisayabhāvaṃ patthanāya ca vighātāvahataṃ dassetuṃ natthīti 
 ādi vuttaṃ  Tattha rāgo yatthapi dāni me siyāti yattha idāni me rāgo siyā 
 bhaveyya  taṃ ārammaṇaṃ sadevake loke natthi eva  Napi naṃ jānāmi kīrisoti 
 naṃ rāgaṃ kīrisotipi na jānāmi  Atha maggena hato samūlakoti athāti nipātamattaṃ  
 Ayonisomanasikārasaṅkhātena mūlena samūlako rāgo ariyamaggena hato samugghātito  
       Iṅgālakuyāti aṅgārakāsuyā  Ujjhitoti vātukkhitto viya yo koci  dahaniyā 
 indhanaṃ viyāti attho  Visapattorivāti visagatabhājanaṃ viya  Aggito katoti aggito 
 aṅgārato apagato kato    visassa lesampi asesetvā apanīto   vināsitoti 
 attho  
       Yassā siyā apaccavekkhitanti yassā itthiyā idaṃ khandhapañcakaṃ ñāṇena 
 appaṭivekkhitaṃ apariññātaṃ siyā  Sattā vā anusāsito siyāti sattā   vā dhamma 
 sarīrassa adassanena yassā itthiyā ananusāsito   siyā  Tvaṃ tādisikaṃ palobhayāti 
 āvuso tvaṃ tathārūpaṃ aparimadditasaṅkhāraṃ apaccavekkhitalokuttaradhammaṃ kāmehi palobhaya 
 upagaccha    Jānantiṃ so imaṃ vihaññasīti so tvaṃ   pavattiṃ nivattiñca yāthāvato 
 jānantiṃ paṭividdhasaccaṃ imaṃ subhaṃ bhikkhuniṃ āgamma vihaññasi  sampati āyatiñca 
 vighātaṃ dukkhaṃ āpajjasi  
  Footnote    Sī  i  agghato hatoti agghato abhihato  appagghanako kato    Sī  apanihito 
    Sī  satthā    Sī  anupāsito    Sī  upacchandaya    Sī  imaṃ 
  
  
 page     
       Idānissa vighātāpattitaṃ kāraṇavibhāvanena dassentī mayhaṃ hītiādimāha  
 Tattha hīti hetuatthe nipāto  Akkuṭṭhavanditeti akkose vandanāya ca  Sukhadukkheti 
 sukhe ca dukkhe ca  iṭṭhāniṭṭhavisayasamāyoge vā  Satī upaṭṭhitāti paccavekkhaṇayuttā 
 sati sabbakālaṃ upaṭṭhitā  Saṅkhatamasubhanti jāniyāti tebhūmakaṃ saṅkhāragataṃ 
 kilesāsucipaggharaṇena asubhanti ñatvā  Sabbatthevāti sabbasmiṃyeva bhavattaye mayhaṃ mano 
 taṇhālepādinā na upalimpati  
       Maggaṭṭhaṅgikayānayāyinīti aṭṭhaṅgikamaggasaṅkhātena ariyayānena nibbānapuraṃ 
 yāyinī upagatā  Uddhaṭasallāti attano santānato samuddhaṭarāgādisallā  
       Sucittitāti hatthapādamukhādiākārena suṭṭhu cittitā viracitā  Sombhāti 
 sumbhakā  Dārukapillakāni vāti dārudaṇḍādīhi uparacitarūpakāni  Tantīhīti 
 nhārusuttakehi  Khīlakehīti hatthapādapiṭṭhikaṇṇādiatthāya ṭhapitadaṇḍehi  Vinibaddhāti 
 vividhenākārena baddhā    Vividhaṃ panaccakāti yantasuttādīnaṃ añchanavissajjanādinā 
 paṭṭhapitanaccakā  panaccantā viya diṭṭhāti yojanā  
       Tamhuddhaṭe tantikhīlaketi sannivesavisiṭṭharacanāvisesayuttaṃ upādāya rūpakasamaññā 
 tamhi tantimhi khīlake ca ṭhānato uddhaṭe bandhato vissaṭṭhe visuṃ karaṇena aññamaññaṃ 
 vikale tahiṃ tahiṃ khipanena parikrite vikirite  Na vindeyya khaṇḍaso kateti potthakarūpassa 
 avayave khaṇḍākhaṇḍite kate potthakarūpaṃ na vindeyya na upalabheyya  Evaṃ sante 
 kimhi tattha manaṃ nivesaye tasmiṃ potthakarūpāvayave kimhi kiṃ khāṇuke  udāhu 
 rajjuke  mattikāpiṇḍādike vā manaṃ manasaññaṃ niveseyya  visaṅkhāre avayave sā 
 saññā kadācipi napateyyāti attho  
       Tathūpamāti taṃsadisā tena potthakarūpena sadisā  Kinti ce āha dehakānīti 
 ādiṃ  Tattha dehakānīti hatthapādamukhādidehāvayavā  Manti me paṭibaddhā upaṭṭhahanti  
  Footnote    Ma  i  bandhā 
  
  
 page     
 Tehi dhammehīti tehi paṭhaviādīhi ca cakkhādīhi ca dhammehi  Vinā na vattantīti 
 na hi tathā tathā sanniviṭṭhe paṭhaviādidhamme muñcitvā dehā nāma santi  
 Dhammehi vinā na vattatīti deho avayavehi avayavadhammehi vinā na vattati na 
 upalabbhati  Evaṃ sante kimhi tattha manaṃ nivesayeti kimhi kiṃ paṭhaviyaṃ  udāhu 
 āpādike dehoti vā hatthapādādīnīti vā manaṃ manasaññaṃ niveseyya  Yasmā 
 paṭhaviādipasādadhammamatte esā samaññā  yadidaṃ dehoti vā hatthapādādīnīti vā 
 sattoti vā itthīti vā purisoti vā  tasmā na ettha jānato koci abhiniveso 
 hotīti  
       Yathā haritālena makkhitaṃ  addasa cittikaṃ bhittiyā katanti yathā kusalena 
 cittakārena bhittiyaṃ haritālena makkhitaṃ littaṃ tena lepaṃ datvā kataṃ ālikhitaṃ 
 cittikaṃ itthirūpaṃ addasa passeyya  Tattha yā upathambhanakhepanādikiriyāsampattiyā 
 mānusikā nu kho ayaṃ bhitti apassāya ṭhitāti saññā  sā niratthakā manussabhāva 
 saṅkhātassa atthassa tattha abhāvato  mānusīti pana kevalaṃ tahiṃ tassa ca viparītadassanaṃ  
 yāthāvato gahaṇaṃ na hoti  dhammapuñjamatte itthipurisādigahaṇampi evaṃ sampadamidaṃ 
 daṭṭhabbanti adhippāyo  
       Māyaṃ viya aggato katanti māyākārena purato upaṭṭhāpitaṃ māyāsadisaṃ  
 Supinanteva suvaṇṇapādapanti supinameva supinantaṃ  tattha upaṭṭhitasuvaṇṇamayarukkhaṃ viya  
 Upagacchasi andha rittakanti andhabāla rittakaṃ tucchakaṃ antosārarahitaṃ imaṃ attabhāvaṃ 
 etaṃ mamāti sāravantaṃ viya upagacchasi abhinivisasi  Janamajjheriva rupparūpakanti 
 māyākārena mahājanamajjhe dassitaṃ rūpiyarūpasadisaṃ sāraṃ viya upaṭṭhahantaṃ  asāranti 
 attho  
       Vaṭṭanirivāti lākhāya guḷikā viya  Koṭarohitāti koṭare rukkhasusire ṭhapitā  
 Majjhe pubbuḷakāti akkhidalamajjhe ṭhitajalapubbuḷasadisā  Saassukāti assujalasahitā  
  
  
 page     
 Pīḷakoḷikāti akkhigūthako  Ettha jāyatīti etasmiṃ akkhimaṇḍale ubhosu koṭīsu 
 visagandhaṃ vāyanto nibbattati  Pīḷakoḷikāti vā akkhidalesu nibbattanakā pīḷakā 
 vuccati  Vividhāti setanīlamaṇḍalānañceva rattapītādīnaṃ sattantaṃ paṭalānañca vasena 
 anekavidhā  Cakkhuvidhāti cakkhubhāgā cakkhuppakārā vā tassa anekakalāpagatabhāvato    
 Piṇḍitāti samuditā  
       Evaṃ cakkhusmiṃ sārajjantassa cakkhuno asubhataṃ anavaṭṭhitatāya aniccatañca 
 vibhāvesi  Vibhāvetvā ca yathā nāma koci lobhanīyaṃ bhaṇḍaṃ gahetvā corakantāraṃ 
 paṭipajjanto corehi palibuddho taṃ lobhanīyabhaṇḍaṃ datvā gacchati  evameva cakkhumhi 
 sārattena tena purisena palibuddhā therī attano cakkhuṃ uppāṭetvā tassa adāsi  
 Tena vuttaṃ uppāṭiya cārudassanātiādi  Tattha uppāṭiyāti uppāṭetvā cakkhu 
 kūpato nīharitvā  Cārudassanāti piyadassanā manoharadassanā  Na ca pajjitthāti 
 tasmiṃ cakkhusmiṃ saṅgaṃ nāpajji  Asaṅgamānasāti katthacipi ārammaṇe anāsattacittā  
 Handa te cakkhunti tayā kāmitaṃ tato eva mayā dinnattā te cakkhusaññitaṃ 
 asucipiṇḍaṃ gaṇha  gahetvā harassu pasādayuttaṃ icchitaṃ ṭhānaṃ nehi  
       Tassa ca viramāsi tāvadeti tassa dhuttapurisassa tāvadeva akkhimhi uppāṭitak 
 khaṇe eva rāgo vigacchi  Tatthāti akkhimhi  tassaṃ vā theriyaṃ  Athavā tatthāti 
 tasmiṃyeva ṭhāne  Khamāpayīti khamāpesi  Sotthi siyā brahmacārinīti seṭṭhacārini 
 mahesike tuyhaṃ ārogyameva bhaveyya  Na puno edisakaṃ bhavissatīti ito paraṃ evarūpaṃ 
 anācāracaraṇaṃ na bhavissati  na karissāmīti attho  
       Āsādiyāti ghaṭṭetvā  Edisanti evarūpaṃ sabbattha vītarāgaṃ  Aggiṃ pajjalitaṃva 
 liṅgiyāti pajjalitaṃ aggiṃ āliṅgetvā viya  
  Footnote    Sī  anekakuṇapaggahaṇa    
  
  
 page     
       Tatoti tasmā dhuttapurisā  Sā bhikkhunīti sā subhā bhikkhunī  Agamī buddhavarassa 
 santikanti sammāsambuddhassa santikaṃ upagacchi upasaṅkami  Passiya varapuñña 
 lakkhaṇanti uttamehi puññasambhārehi nibbattamahāpurisalakkhaṇaṃ disvā  Yathā 
 purāṇakanti porāṇakaṃ viya uppāṭanato pubbe viya cakkhu paṭipākatikaṃ ahosi  
 Yamettha antarantarā na vuttaṃ  taṃ vuttanayattā suviññeyyameva  
                  Subhājīvakambavanikātherīgāthāvaṇṇanā niṭṭhitā  
                        Tiṃsanipātavaṇṇanā niṭṭhitā  
                            
  
  
 page     
                              Cattāḷīsanipāta 
                             Isidāsītherīgāthāvaṇṇanā 
       cattāḷīsanipāte nagaramhi kusumanāmetiādikā isidāsiyā theriyā gāthā  
       Ayampi purimabuddhesu katādhikārā tattha tattha bhave purisattabhāve ṭhatvā 
 vivaṭṭūpanissayaṃ kusalaṃ upacinantī carimabhavato sattame bhave akalyāṇasannissayena 
 paradārikakammaṃ   katvā kāyassa bhedā niraye nibbattitvā tattha bahūni vassasatāni 
 niraye pacitvā tato cutā tīsu jātīsu tiracchānayoniyaṃ nibbattitvā tato cutā 
 dāsiyā kucchismiṃ napuṃsako hutvā nibbatti  Tato pana cutā ekassa daliddassa 
 sākaṭikassa dhītā hutvā nibbatti  Taṃ vayappattaṃ giridāso nāma aññatarassa 
 satthavāhassa putto attano bhariyaṃ katvā gehaṃ ānesi  Tassa ca bhariyā atthi 
 sīlavatī kalyāṇadhammā  Tassaṃ issāpakatā sāmino tassā viddesanakammaṃ akāsi  
 Sā tattha yāvajīvaṃ ṭhatvā kāyassa bhedā imasmiṃ buddhuppāde ujjeniyaṃ kulapadesasīlā 
 cārādiguṇehi abhisammatassa vibhavasampannassa seṭṭhissa dhītā hutvā nibbatti  
 isidāsītissā nāmaṃ ahosi  Taṃ vayappattakāle mātāpitaro kularūpavayavibhavādisadisassa 
 aññatarassa seṭṭhiputtassa adaṃsu  Sā tassa gehe paṭidevatā hutvā māsamattaṃ 
 vasi  Athassā kammaphalena sāmiko virattarūpo hutvā taṃ gharato nīhari  Taṃ sabbaṃ 
 pāḷito eva viññāyati  Tesaṃ tesaṃ pana sāmikānaṃ aruccaneyyatāya saṃvegajātā 
 pitaraṃ anujānāpetvā jinadattāya theriyā santike pabbajitvā vipassanāya kammaṃ 
 karontī nacirasseva saha paṭisambhidāhi arahattaṃ patvā phalasukhena nibbānasukhena 
 ca vītināmentī ekadivasaṃ pāṭaliputtanagare piṇḍāya caritvā pacchābhattaṃ piṇḍapāta 
 paṭikkantā mahāgaṅgāyaṃ vālukapuline nisīditvā bodhittheriyā nāma attano 
  Footnote    Sī  i  pāradāriYu    
  
  
 page     
 Sahāyattheriyā pubbapaṭipattiṃ pucchitā tamatthaṃ gāthābandhavasena vissajjesi 
 ujjeniyā puravaretiādinā  Tesaṃ pana pucchāvissajjanānaṃ sambandhaṃ dassetuṃ  
             nagaramhi kusumanāme         pāṭaliputtamhi paṭhaviyā maṇḍe 
              sakyakulakulīnāyo           dve bhikkhuniyo hi guṇavatiyo  
              Isidāsī tattha ekā        dutiyā bodhīti sīlasampannā ca 
              jhānajjhāyanaratāyo         bahussutāyo dhutakilesāyo  
              Tā piṇḍāya caritvā        bhattatthaṃ kariya dhotapattāyo 
              rahitamhi sukhanisinnā         imā girā abbhudīresunti 
 imā tisso gāthā saṅgītikārehi ṭhapitā  
              Pāsādikāsi ayye         isidāsi vayopi te aparihīno 
              kiṃ disvāna byālikaṃ         athāsi nekkhammamanuyuttā  
              Evamanuyuñjiyamānā sā      rahite dhammadesanākusalā 
              isidāsī vacanamabravi         suṇa bodhi yathāmhi pabbajitā  
       Ito paraṃ vissajjanagāthā  
              Ujjeniyā puravare         mayhaṃ pitā sīlasaṃvuto seṭṭhi 
              tassamhi ekadhītā          piyā manāpā ca dayitā ca  
              Atha me sāketato varakā    āgacchumuttamakulīnā 
              seṭṭhī pahūtaratano          tassa mamaṃ suṇhamadāsi tāto  
              Sassuyā sasurassa ca         sāyaṃ pātaṃ paṇāmamupagamma 
              sirasā karomi pāde        vandāmi yathāmhi anusiṭṭhā  
  
  
 page     
              Yā mayhaṃ sāmikassa         bhaginiyo bhātuno parijano vā 
              tamekavarakampi disvā        ubbiggā āsanaṃ demi  
              Annena ca pānena ca       khajjena ca yaṃ ca tattha sannihitaṃ 
              chādemi upanayāmi ca        demi ca yaṃ yassa paṭirūpaṃ  
              Kālena upaṭṭhahitvā        gharaṃ samupagamāmi ummāre 
              dhovantī hatthapāde         pañjalikā sāmikamupemi  
              Kocchaṃ pasādaṃ añjaniñca      ādāsakañca gaṇhitvā 
              parikammakārikā viya         sayameva patiṃ vibhūsemi  
              Sayameva odanaṃ sādha       yāmi sayameva bhājanaṃ dhovantī 
              mātāva ekaputtakaṃ         tathā bhattāraṃ paricarāmi  
              Evaṃ maṃ bhattikataṃ           anurattaṃ kārikaṃ nihatamānaṃ 
              uṭṭhāyikaṃ analasaṃ           sīlavatiṃ dussate bhattā  
              So mātarañca pitarañca       bhaṇati āpucchahaṃ gamissāmi 
              isidāsiyā na saha vacchaṃ      ekāgārehaṃ saha vatthuṃ  
              Mā evaṃ putta avaca        isidāsī paṇḍitā paribyattā 
              uṭṭhāyikā analasā         kiṃ tuyhaṃ na rocate putta  
              Na ca me hiṃsati kiñci        na cahaṃ isidāsiyā saha vacchaṃ 
              dessāva me alaṃ me       apucchāhaṃ gamissāmi  
              Tassa vacanaṃ suṇitvā         sassu sasuro ca maṃ apucchiṃsu 
              kissa tayā aparaddhaṃ         bhaṇa vissaṭṭhā yathābhūtaṃ  
  
  
 page     
              Napihaṃ aparajjhaṃ kiñci         napi hiṃsemi na bhaṇāmi dubbacanaṃ 
              kiṃ sakkā kātuyye         yaṃ maṃ viddessate bhattā  
              Te maṃ pitugharaṃ paṭi         nayiṃsu vimanā dukhena abhibhūtā 
              puttamanurakkhamānā          jitāmhase rūpiniṃ lakkhiṃ  
              Atha maṃ adāsi tāto        aḍḍhassa gharamhi dutiyakulikassa 
              tato upaḍḍhasuṅkena         yena maṃ vindatha seṭṭhi  
              Tassapi gharamhi māsaṃ         avasiṃ atha sopi maṃ paṭiccharayi 
              dāsīva upaṭṭhahantiṃ          adūsikaṃ sīlasampannaṃ  
              Bhikkhāya ca vicarantaṃ         damakaṃ dantaṃ me pitā bhaṇati 
             hohisi me jāmātā        nikkhipa poṭṭhiñca ghaṭikañca  
              Sopi vasitvā pakkhaṃ         atha tātaṃ bhaṇati dehi me poṭṭhiṃ 
              ghaṭikañca mallakañca          punapi bhikkhaṃ carissāmi  
              Atha naṃ bhaṇatī tāto         ammā sabbo ca me ñātigaṇavaggo 
              kiṃ te na kīrati idha         bhaṇa khippaṃ taṃ te karihiti  
              Evaṃ bhaṇito bhaṇati          yadi me attā sakkoti alaṃ mayhaṃ 
              isidāsiyā na saha vacchaṃ      ekagharehaṃ saha vatthuṃ  
              Vissajjito gato so        ahampi ekākinī vicintemi 
              āpucchitūna gacchaṃ           marituye vā pabbajissaṃ vā  
              Atha ayyā jinadattā        āgacchī gocarāya caramānā 
              tāta kulaṃ vinayadharī          bahussutā sīlasampannā  
  
  
 page     
              Taṃ disvāna amhākaṃ         uṭṭhāyāsanaṃ tassā paññāpayiṃ 
              nisinnāya ca pāde         vanditvā bhojanamadāsiṃ  
              Annena ca pānena ca       khajjena ca yañca tattha sannihitaṃ 
              santappayitvā avacaṃ         ayye icchāmi pabbajituṃ  
              Atha maṃ bhaṇatī tāto         idheva puttaka carāhi tvaṃ dhammaṃ 
              annena ca pānena ca       tappaya samaṇe dvijātī ca  
              Athahaṃ bhaṇāmi tātaṃ          rodantī añjaliṃ paṇāmetvā 
              pāpaṃ hi mayā pakataṃ         kammaṃ taṃ nijjaressāmi  
              Atha maṃ bhaṇatī tāto         pāpuṇa bodhiñca aggadhammañca 
              nibbānañca labhassu          yaṃ sacchikarī dvipadaseṭṭho  
              Mātāpitū abhivāda         yitvā sabbañca ñātigaṇavaggaṃ 
              sattāhaṃ pabbajitā          tisso vijjā aphassayiṃ  
              Jānāmi attano satta       jātiyo yassayaṃ phalavipāko 
              taṃ tava ācikkhissaṃ          taṃ ekamanā nisāmehi  
              Nagaramhi erakacche         suvaṇṇakāro ahaṃ pahūtadhano 
              yobbanamadena matto        so paradāraṃ asevihaṃ  
              Sohaṃ tato cavitvā         nirayamhi apaccisaṃ ciraṃ 
              pakko tato ca uṭṭhahitvā    makkaṭiyā kucchimokkamiṃ  
              Sattāhajātakaṃ maṃ           mahākapi yūthapo nillacchesi 
              tassetaṃ kammaphalaṃ           yathāpi gantvāna paradāraṃ  
  
  
 page     
              Sohaṃ tato cavitvā         kālaṃ karitvā sindhavāraññe 
              kāṇāya ca khañjāya ca       eḷakiyā kucchimokkamiṃ  
              Dvādasa vassāni ahaṃ        nillacchito dārake parivahitvā 
              kimināvaṭṭo akallo        yathāpi gantvāna paradāraṃ  
              Sohaṃ tato cavitvā         govāṇijakassa gāviyā jāto 
              vaccho lākhātambo         nillacchito dvādase māse  
              Voḍhūna naṅgalamahaṃ           sakaṭaṃ ca dhārayāmi 
              andhovaṭṭo akallo        yathāpi gantvāna paradāraṃ  
              Sohaṃ tato cavitvāna        vīthiyā dāsiyā ghare jāto 
              neva mahilā na puriso       yathāpi gantvāna paradāraṃ  
              Tiṃsativassamhi mato          sākaṭikakulamhi dārikā jātā 
              kapaṇamhi appabhoge         dhanikapurisapātabahulamhi  
              Taṃ maṃ tato satthavāho       ussannāya vipulāya vaḍḍhiyā 
              okaḍḍhati vilapantiṃ          acchinditvā kulagharasmā  
              Atha soḷasame vasse        disvā maṃ pattayobbanaṃ kaññaṃ 
              orundhatassa putto         giridāso nāma nāmena  
              Tassapi aññā bhariyā        sīlavatī guṇavatī yasavatī ca 
              anurattā bhattāraṃ          tassāhaṃ viddesanamakāsiṃ  
              Tassetaṃ kammaphalaṃ           yaṃ maṃ apakīritūna gacchanti 
              dāsīva upaṭṭhahantiṃ          tassapi anto kato mayāti  
  
  
 page     
       Tattha nagaramhi kusumanāmeti kusumapuranti evaṃ kusumasaddena gahitanāmake 
 nagare  idāni taṃ nagaraṃ pāṭaliputtamhīti sarūpato dasseti  Paṭhaviyā maṇḍeti 
 sakalāya paṭhaviyā maṇḍabhūte  Sakyakulakulīnāyoti sakyakule kuladhītaro  sakyaputtassa 
 bhagavato sāsane pabbajitatāya evaṃ vuttaṃ  
       Tatthāti tāsu dvīsu bhikkhunīsu  Bodhīti evaṃnāmikā therī  Jhānajjhāyanaratāyoti 
 lokiyalokuttarassa jhānassa jhāyane abhiratā  Bahussutāyoti pariyattibāhusaccena 
 bahussutā  Dhutakilesāyoti aggamaggena sabbaso samugghātitakilesā  Bhattatthaṃ 
 kariyāti bhattakiccaṃ niṭṭhāpetvā  Rahitamhīti janarahitamhi vivittaṭṭhāne  
 Sukhanisinnāti pabbajjāsukhena vivekasukhena ca sukhanisinnā  Imā girāti idāni 
 vuccamānā sukhā lāpanā  Abbhudīresunti pucchāvissajjanavasena kathayiṃsu  
       pāsādikāsīti gāthā bodhittheriyā   pucchāvasena vuttā  
 evamanuyuñjiyamānāti gāthā saṅgītikāreheva vuttā  ujjeniyātiādikā hi 
 sabbāpi isidāsiyāva vuttā  Tattha pāsādikāsīti rūpasampattiyā passantānaṃ 
 pasādāvahā asi  Vayopi te aparihīnoti tuyhaṃ vayopi na parihīno  paṭhamavaye ṭhitāsīti 
 attho  Kiṃ disvāna byālikanti kīdisaṃ byālikaṃ dosaṃ gharāvāse ādīnavaṃ disvā  
 Athāsi nekkhammamanuyuttāti athāti nipātamattaṃ  nekkhammaṃ pabbajjaṃ anuyuttā asi  
       Anuyuñjiyamānāti pucchiyamānā  sā isidāsīti yojanā  Rahiteti suññaṭṭhāne  
 Suṇa bodhi yathāmhi pabbajitāti bodhittheri ahaṃ yathā pabbajitā amhi  taṃ taṃ 
 purāṇaṃ suṇa suṇāhi  
       Ujjeniyā puravareti ujjenīnāmake avantiraṭṭhe uttamanagare  Piyāti 
 ekadhītubhāvena piyāyitabbā  Manāpāti sīlācāraguṇena manavaḍḍhanakā  Dayitāti 
 anukampitabbā  
  Footnote    Sī  bodhittarītheriyā 
  
  
 page     
       Athāti pacchā mama vayappattakāle  Me sāketato varakāti sāketanagarato 
 mama varakā maṃ vārentā āgacchuṃ  Uttamakulīnāti tasmiṃ nagare aggakulikā  yena 
 te pesitā  so seṭṭhī pahūtaratano  Tassa mamaṃ suṇhamadāsi tātoti tassa 
 sāketaseṭṭhino suṇisaṃ puttassa bhariyaṃ katvā mayhaṃ pitā maṃ adāsi  
       Sāyaṃ pātanti sāyaṇhe pubbaṇhe ca  Paṇāmamupagamma sirasā karomīti 
 sassuyā sasurassa ca santikaṃ upagantvā sirasā paṇāmaṃ karomi  tesaṃ pāde 
 vandāmi  Yathāmhi anusiṭṭhāti tehi yathā anusiṭṭhā amhi  tathā karomi  tesaṃ 
 anusiṭṭhiṃ na atikkamāmi  
       Tamekavarakampīti ekavallabhampi  Ubbiggāti tasantā    Āsanaṃ demīti yassa 
 puggalassa yaṃ anucchavikaṃ  taṃ tassa demi  
       Tatthāti parivesanaṭṭhāne  Sannihitanti sajjitaṃ hutvā vijjamānaṃ  Chādemīti 
 upacchādemi  upacchādetvā upanayāmi ca  upanetvā demi  dentīpi yaṃ yassa 
 paṭirūpaṃ  tadeva demīti attho  
       Ummāreti dvāre  Dhovantī hatthapādeti hatthapāde dhovinī āsiṃ  dhovitvā 
 gharaṃ samupagamāmīti yojanā  
       Kocchanti massūnaṃ kesānañca ullikhanakocchaṃ  Pasādanti gandhacuṇṇādimukha 
 vilepanaṃ  pasādhanantipi pāṭho  pasādhanabhaṇḍaṃ  Añjaninti añjananāḷiṃ  Parikamma 
 kārikā viyāti aggakulikā vibhavasampannāpi patiparicārikā ceṭikā viya  
       Sādhayāmīti pacāmi  Bhājananti lohabhājanañca  Dhovantī paricarāmīti yojanā  
       Bhattikatanti katasāmibhatikaṃ  Anurattanti anurattavantiṃ  Kārikanti tassa tasseva 
 iti kattabbassa kārikaṃ  Nihatamānanti apanītamānaṃ  Uṭṭhāyikanti 
 uṭṭhānavīriyasampannaṃ  
  Footnote    Sī  sabhantā 
  
  
 page     
 Analasanti tato eva akusītaṃ  Sīlavatinti sīlācārasampannaṃ  Dussateti dussati  
 kujjhitvā bhaṇati  
       Bhaṇati āpucchahaṃ gamissāmīti ahaṃ tumhe āpucchitvā yattha katthaci 
 gamissāmīti so mama sāmiko attano mātarañca pitarañca bhaṇati  Kiṃ bhaṇatīti 
 ce āha isidāsiyā na saha vacchaṃ  ekāgārehaṃ saha vatthunti  Tattha vacchanti 
 vasissaṃ  
       Dessāti appiyā  Alaṃ meti payojanaṃ me tāya natthīti attho  Apucchāhaṃ 
 gamissāmīti yadi me tumhe tāya saddhiṃ saṃvāsaṃ icchatha  ahaṃ tumhe apucchitvā 
 videsaṃ pakkamissāmi  
       Tassāti mama bhattuno  Kissāti kiṃ assa tava sāmikassa  Tayā aparaddhaṃ 
 byālikaṃ kataṃ  
       Napihaṃ aparajjhanti napi ahaṃ tassa kiñci aparajjhiṃ  Ayameva vā pāṭho  
 Napi hiṃsemīti napi bādhemi  Dubbacananti duruttavacanaṃ  Kiṃ sakkā kātuyyeti kiṃ 
 mayā kātuṃ ayye sakkā  Yaṃ maṃ viddessate bhattāti yasmā akāraṇeneva bhattā 
 mayhaṃ viddessate viddessaṃ cittappakopaṃ karoti  
       Vimanāti domanassikā  Puttamanurakkhamānāti attano puttaṃ mayhaṃ sāmikaṃ 
 cittamanurakkhaṇena anurakkhantā  Jitāmhase rūpiniṃ lakkhinti jitā amhase jitā 
 vatāmha rūpavatiṃ siriṃ  manussavesena carantiyā siridevatāya parihīnā vatāti attho  
       Aḍḍhassa gharamhi dutiyakulikassāti paṭhamasāmikaṃ upādāya dutiyassa aḍḍhassa 
 kulaputtassa gharamhi maṃ adāsi  dento ca tato paṭhamasuṅkato upaḍḍhasuṅkato   adāsi  
  Footnote    cha Ma  upaḍḍhasuṅkena 
  
  
 page     
 Yena maṃ vindatha seṭṭhīti yena suṅkena maṃ paṭhamaṃ seṭṭhī vindatha paṭilabhi  tato 
 upaḍḍhasuṅkenāti yojanā  
       Sopīti dutiyasāmikopi  Maṃ paṭiccharayīti maṃ nīhari  so maṃ gehato nikkaḍḍhi  
 Upaṭṭhahantinti dāsī viya upaṭṭhahantiṃ upaṭṭhānaṃ karontiṃ  Adūsikanti adubbhanakaṃ  
       Damakanti kāruññādhiṭṭhānatāya paresaṃ cittassa damakaṃ  Yathā pare kiñci 
 dassanti  evaṃ attano kāyaṃ vācañca dantaṃ vūpasantaṃ katvā paradattabhikkhāya 
 vicaraṇakaṃ  Jāmātāti duhitupati  Nikkhipa poṭṭhiñca ghaṭikañcāti tayā paridahitaṃ 
 pilotikākhaṇḍañca bhikkhākapālañca chaḍḍehi  
       Sopi vasitvā pakkhanti sopi bhikkhako puriso mayā saddhiṃ aḍḍhamāsamattaṃ 
 vasitvā pakkāmi  
       Atha naṃ bhaṇatī tātoti taṃ bhikkhakaṃ mama pitā mātā sabbo ca me 
 ñātigaṇo vaggavaggo hutvā bhaṇati  Kathaṃ  kiṃ te na kīrati idha tuyhaṃ kiṃ 
 nāma na kirati na sādhiyati  bhaṇa khippaṃ  Taṃ te karihitīti taṃ tuyhaṃ karissati    
       Yadi me attā sakkotīti yadi mayhaṃ attā attādhīno bhujisso ca hoti  
 alaṃ mayhaṃ isidāsiyā tāya payojanaṃ natthi  tasmā na saha vacchaṃ na saha 
 vasissaṃ  ekaghare ahaṃ tāya saha vatthunti yojanā  
       Vissajjito gato soti so bhikkhako pitarā vissajjito yathāruci gato  
 Ekākinīti ekikāva  Āpucchitūna gacchanti mayhaṃ pitaraṃ vissajjetvā gacchāmi  
 Marituyeti marituṃ  Vāti vikappatthe nipāto  
       Gocarāyāti bhikkhāya  tāta kulaṃ āgacchīti yojanā  
  Footnote    Ma  na sādhiyati tvaṃ bhaṇa  taṃ te khippaṃ karihiti karissatīti 
  
  
 page     
       Tanti taṃ jinadattattheriṃ  Uṭṭhāyāsanaṃ tassā paññāpayinti uṭṭhahitvā āsanaṃ 
 tassā theriyā paññāpesiṃ  
       Idhevāti imasmiṃ eva gehe ṭhitā  Puttakāti sāmaññavohārena dhītaraṃ 
 anukampento ālapati  Carāhi tvaṃ dhammanti tvaṃ pabbajitvā caritabbaṃ brahma 
 cariyādidhammaṃ cara  Dvijātīti brāhmaṇajātī  
       Nijjaressāmīti jīrāpessāmi vināsessāmi  
       Bodhinti saccābhisambodhiṃ  maggañāṇanti attho  Aggadhammanti phaladhammaṃ  
 arahattaṃ  Yaṃ sacchikarī dvipadaseṭṭhoti yaṃ maggaphalanibbānasaññitaṃ lokuttaradhammaṃ 
 dvipadānaṃ seṭṭho sammāsambuddho sacchi akāsi  taṃ labhassūti yojanā  
       Sattāhaṃ pabbajitāti pabbajitā hutvā sattāhena  Aphassayinti phusiṃ 
 sacchākāsiṃ  
       Yassayaṃ phalavipākoti yassa pāpakammassa ayaṃ sāmikassa amanāpabhāvasaṅkhāto 
 nissandaphalabhūto vipāko  Taṃ tava ācikkhissanti taṃ kammaṃ tava kathessāmi  Tanti 
 ācikkhiyamānaṃ tameva kammaṃ  taṃ vā mama vacanaṃ  Ekamanāti ekaggamanā  Ayameva 
 vā pāṭho  
       Nagaramhi erakaccheti evaṃnāmake nagare  So paradāraṃ asevihanti so ahaṃ 
 parassa dāraṃ aseviṃ  
       Ciraṃ pakkoti bahūni vassasatasahassāni nirayagginā daḍḍho  Tato ca uṭṭhahitvāti 
 tato nirayato vuṭṭhito cuto  Makkaṭiyā kucchimokkaminti vānariyā kucchimhi 
 paṭisandhiṃ gaṇhiṃ  
       Yūthapoti yūthapati  Nillacchesīti purisabhāvassa lakkhaṇabhūtāni bījakāni nillacchesi 
  
  
 page     
 Nīhari  Tassetaṃ kammaphalanti tassa mayhaṃ etaṃ atīte katassa kammassa phalaṃ  Yathāpi 
 gantvāna paradāranti yathā taṃ paradāraṃ atikkamitvā  
       Tatoti makkaṭayonito  Sindhavāraññeti sindhavaraṭṭhe araññaṭṭhāne    Eḷakiyāti 
 ajiyā  
       Dārake parivahitvāti piṭṭhiṃ āruyha kumārake vahitvā  Kimināvaṭṭoti 
 abhijātaṭṭhāne kimiparigatova hutvā aṭṭo aṭṭito  Akalloti gilāno  ahosīti 
 vacanaseso  
       Govāṇijakassāti gāviyo vikkiṇitvā jīvakassa  Lākhātamboti lākhārasarattehi 
 viya tambehi lomehi samannāgato  
       Voḍhūnāti vahitvā  Naṅgalanti sīraṃ  sakaṭañca dhārayāmīti attho  Andhovaṭṭoti 
 kāṇova hutvā aṭṭo pīḷito  
       Vīthiyāti nagaravīthiyaṃ  Dāsiyā ghare jātoti gharadāsiyā kucchimhi jāto  
 vaṇṇadāsiyātipi   vadanti  Neva mahilā na purisoti itthīpi purisopi na homi  
 jātinapuṃsakoti attho  
       Tiṃsativassamhi matoti napuṃsako hutvā tiṃsavassakāle mato  Sākaṭikakulamhīti 
 sūtakakule    Dhanikapurisapātabahulamhīti iṇāyikānaṃ purisānaṃ adhipatanabahule bahūhi 
 iṇāyikehi abhibhavitabbe  
       Ussannāyāti upacitāya  Vipulāyāti mahatiyā  Vaḍḍhiyāti iṇavaḍḍhiyā  
 Okaḍḍhatīti avakaḍḍhati  Kulagharasmāti mama jātakulagehato  
  Footnote    Ma  aññataraṭṭhāne    Sī  vaṇṇajātiyātipi    Ma  i  senakakule 
  
  
 page     
       Orundhatassa puttoti assa satthavāhassa putto mayi paṭibaddhacitto nāmena 
 giridāso nāma avarundhati attano pariggahabhāvena gehe karoti  
       Anurattā bhattāranti bhattāraṃ anuvattikā    Tassāhaṃ viddesanamakāsinti tassa 
 bhattuno taṃ bhariyaṃ sapattiṃ viddesanakammaṃ   akāsiṃ  Yathā taṃ so kujjhati  evaṃ 
 paṭipajjiṃ  
       Yaṃ maṃ apakīritūna gacchantīti yaṃ dāsī viya sakkaccaṃ upaṭṭhahantiṃ maṃ tattha 
 tattha patino apakiritvā chaḍḍetvā anapekkhā apagacchanti  Etaṃ tassā mayhaṃ 
 tadā katassa paradārikakammassa sapattiṃ viddesanakammassa   ca nissandaphalaṃ  Tassapi 
 anto kato mayāti tassapi tathā anunayapāpakakammassa dāruṇassa pariyanto idāni 
 mayā aggamaggaṃ adhigacchantiyā kato  ito paraṃ kiñci dukkhaṃ natthīti  Yaṃ panettha 
 antarantarā na vibhattaṃ  taṃ vuttanayattā uttānatthameva  
                     Isidāsītherīgāthāvaṇṇanā niṭṭhitā  
                      Cattāḷīsanipātavaṇṇanā niṭṭhitā  
                          
  Footnote    Sī  anurāgavatī    Sī  i  bhariyaṃ paṭividdesanakammaṃ    Sī  paṭi    
  
  
 page     
                                Mahānipāta 
                             Sumedhātherīgāthāvaṇṇanā 
       mahānipāte mantāvatiyā nagaretiādikā sumedhāya theriyā gāthā  
       Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ 
 upacinantī sakkaccaṃ vimokkhasambhāre sambhārentī konāgamanassa bhagavato kāle kulagehe 
 nibbattitvā viññutaṃ patvā attano sakhīhi kuladhītāhi saddhiṃ ekajjhāsayā 
 hutvā mahantaṃ ārāmaṃ kāretvā buddhappamukhassa bhikkhusaṃghassa niyyādesi  Sā 
 tena puññakammena kāyassa bhedā tāvatiṃsaṃ upagacchi  Tattha yāvatāyukaṃ dibbasampattiṃ 
 anubhavitvā tato cutā yāmesu upapajji  Tato cutā tusitesu  tato cutā nimmānaratīsu  
 tato cutā paranimmitavasavattīsūti anukkamena pañcasu kāmasaggesu uppajjitvā tattha 
 tattha devarājūnaṃ mahesī hutvā tato cutā kassapassa bhagavato kāle mahāvibhavassa 
 seṭṭhino dhītā hutvā anukkamena viññutaṃ patvā sāsane abhippasannā hutvā 
 ratanattayaṃ uddissa uḷārapuññakammaṃ akāsi  
       Tattha yāvajīvaṃ dhammūpajīvinī kusaladhammaniratā hutvā tato cutā tāvatiṃsesu 
 nibbattitvā aparāparaṃ sugatīsuyeva saṃsarantī imasmiṃ buddhuppāde mantāvatīnagare 
 koñcassa nāma rañño dhītā hutvā nibbatti  tassā mātāpitaro sumedhāti 
 nāmaṃ akaṃsu  Taṃ anukkamena vuḍḍhippattavayappattakāle mātāpitaro vāraṇavatīnagare 
 anikarattassa   nāma rañño dassāmāti sammantesuṃ    Sā pana daharakālato paṭṭhāya 
 attano samānavayāhi rājakaññāhi dāsijanehi ca saddhiṃ bhikkhunupassayaṃ gantvā 
 bhikkhunīnaṃ santike dhammaṃ sutvā cirakālato paṭṭhāya katādhikāratāya saṃsāre jātasaṃvegā 
 sāsane abhippasannā hutvā vayappattakāle kāmehi vinivattitamānasā ahosi  
  Footnote    Sī  aṇikadattassa    i  āmantesuṃ 
  
  
 page     
 Tena sā mātāpitūnaṃ ñātīnaṃ sammantanaṃ sutvā na mayhaṃ gharāvāsena kiccaṃ  
 pabbajissāmahanti āha  Taṃ mātāpitaro gharāvāse niyojentā nānappakārena 
 yācantāpi saññāpetuṃ nāsakkhiṃsu  Sā evaṃ me pabbajituṃ labbhatīti khaggaṃ gahetvā 
 sayameva attano kese chinditvā te eva kese ārabbha paṭikūlamanasikāraṃ   pavattentī 
 tattha katādhikāratāya bhikkhunīnaṃ santike manasikāravidhānassa sutapubbattā ca asubha 
 nimittaṃ uppādetvā tattha paṭhamajjhānaṃ adhigacchi  Adhigatapaṭhamajjhānā ca attanā 
 gharāvāse uyyojetuṃ upagate mātāpitaro ādiṃ katvā antojanaparijanaṃ sabbaṃ 
 rājakulaṃ sāsane abhippasannaṃ kāretvā gharato nikkhamitvā bhikkhunupassayaṃ gantvā 
 pabbaji  Pabbajitvā ca vipassanaṃ paṭṭhapetvā sammadeva paripakkañāṇā   vimutti 
 paripācanīyānaṃ dhammānaṃ visesitāya   nacirasseva saha paṭisambhidāhi arahattaṃ pāpuṇi  
 Tena vuttaṃ apadāne    
             bhagavati konāgamane           saṃghārāmamhi navanivesamhi 
              sakhiyo tisso janiyo          vihāradānaṃ adamhase    
              Dasakkhattuṃ satakkhattuṃ           dasasatakkhattuṃ satāni ca satakkhattuṃ 
              devesu upapajjimha           ko pana vādo manussesu  
              Devesu mahiddhikā ahumha       mānusakamhi ko pana vādo 
              sattaratanassa mahesī           itthiratanaṃ ahaṃ āsiṃ  
              Idha sañcitakusalā             susamiddhakulappajā 
              dhanañjānī ca khemā ca         ahampi ca tayo janā  
              Ārāmaṃ sukataṃ katvā          sabbāvayavamaṇḍitaṃ 
              buddhappamukhasaṃghassa             niyyādetvā pamoditā  
  
  
 page     
               Yattha yatthūpapajjāmi          tassa kammassa vāhasā 
               devesu aggataṃ pattā        manussesu tatheva ca  
               Imasmiṃyeva kappamhi          brahmabandhu mahāyaso 
               kassapo nāma gottena       uppajji vadataṃ varo  
               Upaṭṭhāko mahesissa         tadā āsi narissaro 
               kāsirājā kikī nāma         bārāṇasipuruttame  
               Tassāsuṃ satta dhītaro         rājakaññā sukhedhitā 
               buddhopaṭṭhānaniratā          brahmacariyaṃ cariṃsu tā  
               Tāsaṃ sahāyikā hutvā        sīlesu susamāhitā 
               datvā dānāni sakkaccaṃ       agāreva vataṃ cariṃ  
               Tena kammena sukatena        cetanāpaṇidhīhi ca 
               jahitvā mānusaṃ dehaṃ         tāvatiṃsūpagā ahaṃ  
               Tato cutā yāmamagaṃ         tatohaṃ tusitaṃ gatā 
               tato ca nimmānaratiṃ          vasavattipuraṃ gatā  
               Yattha yatthūpapajjāmi          puññakammasamohitā 
               tattha tattheva rājūnaṃ         mahesittamakārayiṃ  
               Tato cutā manussatte        rājūnaṃ cakkavattinaṃ 
               maṇḍalīnañca rājūnaṃ           mahesittamakārayiṃ  
               Sampattimanubhotvāna          devesu mānusesu ca 
               sabbattha sukhitā hutvā        nekajātīsu saṃsariṃ  
  Footnote    ka  yāmāsaggaṃ 
  
  
 page     
               So hetu so pabhavo         tammūlaṃ sāva sāsane khantī 
               taṃ paṭhamasamodhānaṃ            taṃ dhammaratāya nibbānaṃ  
               Kilesā jhāpitā mayhaṃ        bhavā sabbe samūhatā 
               nāgīva bandhanaṃ chetvā        viharāmi anāsavā  
               Svāgataṃ vata me āsi        buddhaseṭṭhassa santike 
               tisso vijjā anuppattā      kataṃ buddhassa sāsanaṃ  
               Paṭisambhidā catasso          vimokkhāpi ca aṭṭhime 
               chaḷabhiññā sacchikatā          kataṃ buddhassa sāsananti  
       Arahattaṃ pana patvā attano paṭipattiṃ paccavekkhitvā udānavasena  
              mantāvatiyā nagare          rañño koñcassa aggamahesiyā 
               dhītā āsiṃ sumedhā          pasāditā sāsanakarehi  
               Sīlavatī cittakathā            bahussutā buddhasāsane vinitā 
               mātāpitaro upagamma         bhaṇati ubhayo nisāmetha  
               Nibbānābhiratāhaṃ            asassataṃ bhavagataṃ yadipi dibbaṃ 
               kimaṅgaṃ pana tucchā kāmā      appassādā bahuvighātā  
               Kāmā kaṭukā āsī         visūpamā yesu mucchitā bālā 
               te dīgharattaṃ niraye          samappitā haññante dukkhitā  
               Socanti pāpakammā          vinipāte pāpavaddhino sadā 
               kāyena ca vācāya ca        manasā ca asaṃvutā bālā  
               Bālā te duppaññā         acetanā dukkhasamudayoruddhā 
               desente ajānantā        na bujjhare ariyasaccāni  
  
  
 page     
               Saccāni amma buddhavaradesi   tāni te bahutarā ajānantā ye 
               abhinandanti bhavagataṃ           pihenti devesu upapattiṃ  
               Devesupi upapatti           asassatā bhavagate aniccamhi 
               na ca santasanti bālā        punappunaṃ jhāyitabbassa  
               Cattāro vinipātā          duve ca gatiyo kathañci labbhanti 
               na ca vinipātagatānaṃ          pabbajjā atthi nirayesu  
               Anujānātha maṃ ubhayo         pabbajituṃ dasabalassa pāvacane 
               appossukkā ghaṭissaṃ         jātimaraṇappahānāya  
               Kiṃ bhavagate abhinandi          tena kāyakalinā asārena 
               bhavataṇhāya nirodhā          anujānātha pabbajissāmi  
               Buddhānaṃ uppādo           vivajjito akkhaṇo khaṇo laddho 
               sīlāni brahmacariyaṃ           yāvajīvaṃ na dūseyyaṃ  
               Evaṃ bhaṇati sumedhā          mātāpitaro na tāva āhāraṃ 
               āharissaṃ gahaṭṭhā           maraṇavasaṃ gatāva hessāmi  
               Mātā dukkhitā rodati pitā ca  assā sabbaso samabhihato 
               ghaṭenti saññāpetuṃ         pāsādatale chamāpatitaṃ  
               Uṭṭhehi puttike   kiṃ soci  tena dinnāsi vāraṇavatimhi 
               rājā anīkaratto           abhirūpo tassa tvaṃ dinnā  
               Aggamahesī bhavissasi          anikarattassa rājino bhariyā 
               sīlāni brahmacariyaṃ           pabbajjā dukkarā puttike  
  Footnote    cha Ma  puttaka  evamuparipi 
  
  
 page     
               Rajje āṇā dhanamissa       riyaṃ bhogā sukhā daharikāsi 
               bhuñjāhi kāmabhoge          vāreyyaṃ hotu te putta  
               Atha ne bhaṇati sumedhā        mā edisikāni bhavagatamasāraṃ 
               pabbajjā vā hohiti         maraṇaṃ vā me na ceva vāreyyaṃ  
               Kimiva pūtikāyamasuciṃ           savanagandhaṃ bhayānakaṃ kuṇapaṃ 
               abhisaṃviseyyaṃ bhastaṃ           asakiṃ paggharitaṃ asucipuṇṇaṃ  
               Kimiva tahaṃ jānantī           vikūlakaṃ maṃsasoṇitupalittaṃ 
               kimikulalayaṃ sakuṇabhattaṃ          kaḷevaraṃ kissa diyatīti  
               Nibbuyhati susānaṃ            aciraṃ kāyo apetaviññāṇo 
               chuḍḍo kaḷiṅgaraṃ viya          jigucchamānehi ñātīhi  
               Chuḍḍūna naṃ susāne           parabhattaṃ nhāyanti jigucchantā 
               niyakā mātāpitaro          kiṃ pana sādhāraṇā janatā  
               Ajjhositā asāre          kaḷevare aṭṭhinhārusaṅghāte 
               kheḷassuccārassava          paripuṇṇe pūtikāyamhi  
               Yo naṃ vinibbhujitvā          abbhantaramassa bāhiraṃ kayirā 
               gandhassa asahamānā          sakāpi mātā jiguccheyya  
               Khandhadhātuāyatanaṃ            saṅkhataṃ jātimūlakaṃ dukkhaṃ 
               yoniso anuvicinantī          vāreyyaṃ kissa iccheyyaṃ  
               Divase divase tisatti        satāni navanavā pateyyuṃ kāyamhi 
               vassasatampi ca ghāto         seyyo dukkhassa cevaṃ khayo  
  
  
 page     
               Ajjhupagacche ghātaṃ           yo viññāyevaṃ satthuno vacanaṃ 
               dīgho tesaṃ saṃsāro          punappunaṃ haññamānānaṃ  
               Devesu manussesu ca         tiracchānayoniyā asurakāye 
               petesu ca nirayesu ca        aparimitā dissante ghātā  
               Ghātā nirayesu bahū          vinipātagatassa pīḷiyamānassa 
               devesupi attāṇaṃ           nibbānasukhā paraṃ natthi  
               Pattā te nibbānaṃ          ye yuttā dasabalassa pāvacane 
               appossukkā ghaṭenti        jātimaraṇappahānāya  
               Ajjeva tātabhinikkha         missaṃ bhogehi kiṃ asārehi 
               nibbinnā me kāmā         vantasamā tālavatthukatā  
               Sā cevaṃ bhaṇati pita         ramanīkaratto ca yassa sā dinnā 
               upayāsi vāraṇavate          vāreyyamupaṭṭhite kāle  
               Atha asitanicitamuduke          kese khaggena chindiya sumedhā 
               pāsādaṃ pidahitvā           paṭhamajjhānaṃ samāpajji  
               Sā ca tahiṃ samāpannā        anīkaratto ca āgato nagaraṃ 
               pāsāde ca sumedhā         aniccasaññaṃ subhāveti  
               Sā ca manasi karoti          anīkaratto ca āruhī turitaṃ 
               maṇikanakabhūsitaṅgo            katañjalī yācati sumedhaṃ  
               Rajje āṇā dhanamissa       riyaṃ bhogā sukhā daharikāsi 
               bhuñjāhi kāmabhoge          kāmasukhā dullabhā loke  
  
  
 page     
               Nissaṭṭhaṃ te rajjaṃ           bhoge bhuñjassu dehi dānāni 
               mā dummanā ahosi          mātāpitaro te dukkhitā  
               Taṃ taṃ bhaṇati sumedhā          kāmehi anatthikā vigatamohā 
               mā kāme abhinandi          kāmesvādīnavaṃ passa  
               Cātuddīpo rājā           mandhātā āsi kāmabhoginamaggo 
               atitto kālaṅkato          na cassa paripūritā icchā  
               Satta ratanāni vasseyya       vuṭṭhimā dasadisā samantena 
               na catthi titti kāmānaṃ        atittāva maranti naRā  
               Asisūnūpamā kāmā           kāmā sappasiropamā 
               ukkopamā anudahanti         aṭṭhikaṅkalasannibhā  
               Aniccā adhuvā kāmā        bahudukkhā mahāvisā 
               ayoguḷova santatto         aghamūlā dukhapphalā  
               Rukkhaphalūpamā kāmā          maṃsapesūpamā dukhā 
               supinopamā vañcaniyā         kāmā yācitakūpamā  
               Sattisūlūpamā kāmā          rogo gaṇḍo aghaṃ nighaṃ 
               aṅgārakāsusadisā           aghamūlaṃ bhayaṃ vadho  
               Evaṃ bahudukkhā kāmā        akkhātā antarāyikā 
               gacchatha na me bhavagate        vissāso atthi attano  
               Kiṃ mama paro karissati         attano sīsamhi ḍayhamānamhi 
               anubandhe jarāmaraṇe         tassa ghātāya ghaṭitabbaṃ  
  
  
 page     
               Dvāraṃ apāpuritvānahaṃ        mātāpitaro anīkarattañca 
               disvāna chamaṃ nisinne         rodante idamavocaṃ  
               Dīgho bālānaṃ saṃsāro        punappunañca rodataṃ 
               anamatagge pitu maraṇe        bhātu vadhe attano ca vadhe  
               Assu thaññaṃ rudhiraṃ            saṃsāraṃ anamataggato saratha 
               sattānaṃ saṃsarataṃ             sarāhi aṭṭhīnañca sannicayaṃ  
               Sara caturodadhī              upanīte assuthaññarudhiramhi 
               sara ekakappamaṭṭhīnaṃ          sañcayaṃ vipulena samaṃ  
               Anamatagge saṃsarato          mahiṃ jambudīpamupanītaṃ 
               kolaṭṭhimattaguḷikā           mātāmātusveva nappahonti  
               Tiṇakaṭṭhasākhāpalāsaṃ          upanītaṃ anamataggato sara 
               caturaṅgulikā ghaṭikā          pitupitusveva nappahonti  
               Sara kāṇakacchapaṃ pubbe       samudde aparato ca yugachiddaṃ 
               siraṃ tassa ca paṭimukkaṃ         manussalābhamhi opammaṃ  
               Sara rūpaṃ pheṇapiṇḍopa        massa kāyakalino asārassa 
               khandhe passa anicce         sarāhi niraye bahuvighāte  
               Sara kaṭasiṃ vaḍḍhente         punappunaṃ tāsu tāsu jātīsu 
               sara kumbhīlabhayāni ca          sarāhi cattāri saccāni  
               Amatamhi vijjamāne          kiṃ tava pañcakaṭukena pītena 
               sabbā hi kāmaratiyo         kaṭukatarā pañcakaṭukena  
  
  
 page     
               Amatamhi vijjamāne          kiṃ tava kāmehi ye pariḷāhā 
               sabbā hi kāmaratiyo         jalitā kuthitā kampitā santāpitā  
               Asapattamhi samāne          kiṃ tava kāmehi ye bahusapattā 
               rājaggicoraudakappiyehi       sādhāraṇā kāmā bahusapattā  
               Mokkhamhi vijjamāne         kiṃ tava kāmehi yesu vadhabandho 
               kāmesu hi asakāmā         vadhabandhadukhāni anubhonti  
               Ādīpitā tiṇukkā           gaṇhantaṃ dahanti neva muñcantaṃ 
               ukkopamā hi kāmā         dahanti ye te na muñcanti  
               Mā appakassa hetu          kāmasukhassa vipulaṃ jahī sukhaṃ 
               mā puthulomova balisaṃ         gilitvā pacchā vihaññasi  
               Kāmaṃ kāmesu damassu         tāva sunakhova saṅkhalābaddho 
               kāhanti khu taṃ kāmā         chātā sunakhaṃva caṇḍālā  
               Aparimitañca dukkhaṃ            bahūni ca cittadomanassāni 
               anubhohisi kāmayutto         paṭinissaja addhuve kāme  
               Ajaramhi vijjamāne          kiṃ tava kāmehi yesu jarā 
               maraṇabyādhigahitā            sabbā sabbattha jātiyo  
               Idamajaramidamamaraṃ             idamajarāmaraṃ padamasokaṃ 
               asapattamasambādhaṃ            akhalitamabhayaṃ nirupatāpaṃ  
               Adhigatamidaṃ bahūhi             amataṃ ajjāpi ca labhanīyamidaṃ 
               yo yoniso payuñjati         na ca sakkā aghaṭamānena  
  
  
 page     
               Evaṃ bhaṇati sumedhā          saṅkhāragate ratiṃ alabhamānā 
               anunentī anikarattaṃ          kese ca chamaṃ khipi sumedhā  
               Uṭṭhāya anikaratto          pañjaliko yācatassā pitaraṃ so 
               vissajjetha sumedhaṃ           pabbajituṃ vimokkhasaccadassā  
               Vissajjitā mātāpitūhi        pabbaji sokabhayabhītā 
               cha abhiññā sacchikatā         aggaphalaṃ sikkhamānāya  
               Acchariyamabbhutaṃ taṃ            nibbānaṃ āsi rājakaññāya 
               pubbenivāsacaritaṃ            yathā byākari pacchime kāle  
               Bhagavati konāgamane          saṃghārāmamhi navanivesamhi 
               sakhiyo tisso janiyo         vihāradānaṃ adamhase  
               Dasakkhattuṃ satakkhattuṃ          dasasatakkhattuṃ satāni ca satakkhattuṃ 
               devesu upapajjimha          ko pana vādo manussesu  
               Devesu mahiddhikā ahumha      mānusakamhi ko pana vādo 
               sattaratanassa mahesī          itthiratanaṃ ahaṃ āsiṃ  
               So hetu so pabhavo         tammūlaṃ sāva sāsane khantī 
               taṃ paṭhamasamodhānaṃ            taṃ dhammaratāya nibbānaṃ  
               Evaṃ karonti ye sadda      hanti vacanaṃ anomapaññassa 
               nibbindanti bhavagate          nibbinditvā virajjantīti 
 imā gāthā abhāsi  
       Tattha mantāvatiyā nagareti mantāvatīti evaṃnāmake nagare  Rañño koñcassāti 
 koñcassa nāma rañño mahesiyā kucchimhi jātā dhītā āsiṃ  Sumedhāti nāmena 
  
  
 page     
 Sumedhā  Pasāditā sāsanakarehīti satthusāsanakarehi ariyehi dhammadesanāya sāsane 
 pasāditā sañjātaratanattayappasādā katā  
       Sīlavatīti ācārasīlasampannā  Cittakathāti cittadhammakathā  Bahussutāti 
 bhikkhunīnaṃ santike pariyattidhammassutiyutā  Buddhasāsane vinitāti evaṃ pavatti  
 evaṃ nivatti  iti sīlaṃ  iti samādhi  iti paññāti suttānugatena   
 yonisomanasikārena tadaṅgato kilesānaṃ vinivattattā   buddhānaṃ sāsane vinītā 
 saṃyatakāyavācācittā  Ubhayo nisāmethāti tumhe dvepi mama vacanaṃ nisāmetha  mātāpitaro 
 upagantvā bhaṇatīti yojanā  
       Yadipi dibbanti devalokapariyāpannampi bhavagataṃ nāma sabbampi asassataṃ aniccaṃ 
 dukkhaṃ vipariṇāmadhammaṃ  Kimaṅgaṃ pana tucchā kāmāti kimaṅgaṃ pana mānusakā kāmā  
 te sabbepi asārakabhāvato   tucchā rittā  satthadhārāyaṃ madhubindu viya appassādā  
 etarahi āyatiñca vipuladukkhatāya bahuvighātā  
       Kaṭukāti aniṭṭhā  Sappaṭibhayaṭṭhena āsīvisūpamā  Yesu kāmesu  Mucchitāti 
 ajjhositā  Samappitāti sakammunā sabbaso appitā khittā  upapannāti attho  
 Haññanteti bādhīyanti  
       Vinipāteti apāye  
       Acetanāti attahitacetanāya abhāvena acetanā  Dukkhasamudayoruddhāti taṇhā 
 nimittasaṃsāre avaruddhā  Desenteti catusaccadhamme desiyamāne  Ajānantāti atthaṃ 
 ajānantā  Na bujjhare ariyasaccānīti dukkhādīni ariyasaccāni na paṭibujjhanti  
       Ammāti mātaraṃ pamukhaṃ katvā ālapati  Te bahutarā ajānantāti ye abhinandanti 
  Footnote    dī mahā              Sī  vinissaṭattā    Sī  sāratābhāvato 
  
  
 page     
 Bhavagataṃ pihenti devesu upapattiṃ buddhavaradesitāni saccāni ajānantā  teyeva 
 ca imasmiṃ loke bahutarāti yojanā  
       Bhavagate aniccamhīti sabbasmiṃ bhave anicce devesu upapatti na sassatā  
 evaṃ santepi na ca santasanti bālā na uttasanti na saṃvegaṃ āpajjanti  
 Punappunaṃ jāyitabbassāti aparāparaṃ upapajjamānassa  
       Cattāro vinipātāti nirayo tiracchānayoni pettivisayo asurayonīti ime 
 cattāro sukhasamussayato vinipātagatiyo  Manussadevūpapattisaññitā pana dveva gatiyo 
 kathañci kicchena kasirena labbhanti puññakammassa dukkarattā  Nirayesūti sukharahitesu 
 apāyesu  
       Appossukkāti aññakiccesu nirussukkā  Ghaṭissanti vāyamissaṃ bhāvanaṃ 
 anuyuñjissāmi  kāyakalinā asārena bhavagate kiṃ abhinanditenāti yojanā  
       Bhavataṇhāya nirodhāti bhavagatāya taṇhāya nirodhahetu nirodhatthaṃ  
       Buddhānaṃ uppādo laddho  vivajjito nirayūpapattiādiko aṭṭhavidho akkhaṇo  
 khaṇo navamo khaṇo laddhoti yojanā  Sīlānīti catupārisuddhisīlāni  Brahmacariyanti 
 sāsanabrahmacariyaṃ  Na dūseyyanti na kopeyyāmi  
       Na tāva āhāraṃ āharissaṃ gahaṭṭhāti neva tāva ahaṃ gahaṭṭhā hutvā 
 āhāraṃ āharissāmi  sace pabbajjaṃ na labhissāmi  maraṇavasameva gatā bhavissāmīti 
 evaṃ sumedhā mātāpitaro bhaṇatīti yojanā  
       Assāti sumedhāya  Sabbaso samabhihatoti assūhi sabbaso abhihatamukho  Ghaṭenti 
 saññāpetunti pāsādatale chamāpatitaṃ sumedhaṃ mātā ca pitā ca gihibhāvāya 
 saññāpetuṃ ghaṭenti vāyamanti  ghaṭenti vāyamantītipi pāṭho  so evattho  
  
  
 page     
       Kiṃ socitenāti pabbajjaṃ na labhissāmīti kiṃ socanena  Dinnāsi 
 vāraṇavatimhīti vāraṇavatīnagare dinnā asi  dinnāsīti vatvā punapi tvaṃ 
 dinnāti vacanaṃ daḷhaṃ dinnabhāvadassanatthaṃ  
       Rajje āṇāti anikarattassa rajje tava āṇā pavattati  Dhanamissariyanti 
 imasmiṃ kule patikule ca dhanaṃ issariyañca  bhogā sukhā ativiya iṭṭhā bhogāti 
 sabbamidaṃ tuyhaṃ upaṭṭhitaṃ hatthagataṃ  Daharikāsīti taruṇī cāsi  tasmā bhuñjāhi kāma 
 bhoge  Tena kāraṇena vāreyyaṃ hotu te puttāti yojanā  
       Neti mātāpitaro  Mā edisikānīti evarūpāni rajje āṇādīni mā 
 bhavantu  Kasmāti ce āha bhavagatamasārantiādiṃ  
       Kimivāti kimi viya  Pūtikāyanti imaṃ pūtikaḷevaraṃ  Savanagandhanti 
 vissaṭṭhavissagandhaṃ    Bhayānakanti avītarāgānaṃ bhayāvahaṃ  Kuṇapaṃ abhisaṃviseyyaṃ 
 bhastanti kuṇapabharitaṃ cammapasibbakaṃ asakiṃ paggharitaṃ asucipuṇṇaṃ nānappakārassa asucino 
 puṇṇaṃ hutvā asakiṃ   sabbakālaṃ adhipaggharantaṃ mama idanti abhiniveseyyaṃ  
       Kimiva tahaṃ jānantī  vikūlakanti ativiya paṭikkūlaṃ asucīhi maṃsapesīhi 
 soṇitehi ca upalittaṃ anekesaṃ kimikulānaṃ ālayaṃ sakuṇānaṃ bhattabhūtaṃ  
 kimikulālasakuṇabhattantipi   pāṭho  kimīnaṃ avasiṭṭhasakuṇānañca bhattabhūtanti attho  
 Taṃ ahaṃ kaḷevaraṃ jānantī ṭhitā  Taṃ maṃ   idāni vāreyyavasena kissa kena nāma 
 kāraṇena diyyatīti dasseti  Tassa tañca dānaṃ kimiva kiṃ viya hotīti yojanā  
       Nibbuyhati susānaṃ  aciraṃ kāyo apetaviññāṇoti ayaṃ kāyo acireneva 
 apagataviññāṇo susānaṃ nibbuyhati upanīyati  Chuḍḍoti chaḍḍito  Kaḷiṅgaraṃ viyāti 
 niratthakakaṭṭhakhaṇḍasadiso  Jigucchamānehi ñātīhīti ñātijanehipi jigucchamānehi  
  Footnote    i  visaṭṭhagandhaṃ    Ma  hutvā kimi viya    Sī  kulāna       Sī  ṭhitā 
  
  
 page     
       Chuḍḍūna naṃ susāneti naṃ kaḷevaraṃ susāne chaḍḍetvā  Parabhattanti paresaṃ 
 soṇasiṅgālādīnaṃ bhattabhūtaṃ  Nhāyanti jigucchantāti imassa pacchato āgatāti 
 ettakenāpi jigucchamānā sasīsaṃ nimujjantā nhāyanti  pageva phuṭṭhavanto  Niyakā 
 mātāpitaroti attano mātāpitaropi  Kiṃ pana sādhāraṇā janatāti itaro pana 
 samūho jigucchatīti kimeva vattabbaṃ  
       Ajjhositāti taṇhāvasena abhiniviṭṭhā  Asāreti niccasārādisārarahite  
       Vinibbhujitvāti viññāṇavinibbhogaṃ katvā  Gandhassa asahamānāti gandhaṃ assa 
 kāyassa asahantī  Sakāpi mātāti attano mātāpi jiguccheyya koṭṭhāsānaṃ 
 vinibbhujjanena paṭikkūlabhāvāya suṭṭhutaraṃ upaṭṭhahanato  
       Khandhadhātuāyatananti rūpakkhandhādayo ime pañcakkhandhā  cakkhudhātuādayo imā 
 aṭṭhārasa dhātuyo  cakkhāyatanādīni imāni dvādasāyatanānīti evaṃ khandhā dhātuyo 
 āyatanāni cāti sabbaṃ idaṃ rūpārūpadhammajātaṃ samecca sambhuyya paccayehi katattā 
 saṅkhataṃ  tayidaṃ tasmiṃ bhave pavattamānaṃ dukkhaṃ  jātipaccayattā jātimūlakanti evaṃ 
 yoniso upāyena anuvicinantī cintayantī   vāreyyaṃ vivāhaṃ kissa kena kāraṇena 
 icchissāmi  
       sīlāni brahmacariyaṃ  pabbajjā dukkarāti yadetaṃ mātāpitūhi vuttaṃ tassa 
 paṭivacanaṃ dātuṃ divase divasetiādi vuttaṃ  Tattha divase divase tisattisatāni 
 navanavā pateyyuṃ kāyamhīti dine dine tīṇi sattisatāni tāvadeva pītanisitabhāvena 
 abhinavāni kāyasmiṃ sampateyyuṃ  Vassasatampi ca ghāto seyyoti nirantaraṃ vassasatampi 
 patamāno yathāvutto sattighāto seyyo  Dukkhassa cevaṃ khayoti evaṃ ce 
 vaṭṭadukkhassa parikkhayo bhaveyya  evaṃ mahantampi pavattidukkhaṃ adhivāsetvā 
 nibbānādhigamāya ussāho karaṇīyoti adhippāyo  
  Footnote    Ma  upāyena aruci bhaṇantī 
  
  
 page     
       Ajjhupagaccheti sampaṭiccheyya  Evanti vuttanayena  Idaṃ vuttaṃ hoti  yo 
 puggalo anamataggaṃ saṃsāraṃ aparimāṇañca vaṭṭadukkhaṃ dīpentaṃ satthuno vacanaṃ viññāya 
 ṭhito yathāvuttaṃ sattighātadukkhaṃ sampaṭiccheyya  tena ceva vaṭṭadukkhassa parikkhayo 
 siyāti  Tenāha dīgho tesaṃ saṃsāro  punappunaṃ haññamānānanti  aparāparaṃ 
 jātijarābyādhimaraṇādīhi bādhiyamānānanti attho  
     Asurakāyeti kālakañcikādipetāsuranikāye    Ghātāti kāyacittānaṃ upaghātā vadhā  
       Bahūti pañcavidhabandhanādikammakāraṇavasena pavattiyamānā bahū anekaghātā  
 Vinipātagatassāti sesāpāyasaṅkhātaṃ vinipātaṃ upagatassāpi  Pīḷiyamānassāti 
 tiracchānādiattabhāve abhighātādīhi ābādhiyamānassa  Devesupi attāṇanti 
 devattabhāvesupi tāṇaṃ natthi rāgapariḷāhādinā sadukkhasavighātabhāvato  Nibbānasukhā 
 paraṃ natthīti nibbānasukhato paraṃ aññaṃ uttamaṃ sukhaṃ nāma natthi lokiyasukhassa 
 vipariṇāmasaṅkhāradukkhasabhāvattā  Tenāha bhagavā nibbānaṃ paramaṃ sukhanti    
       Pattā te nibbānanti te nibbānaṃ pattāyeva nāma  Athavā teyeva nibbānaṃ 
 pattā  Ye yuttā dasabalassa pāvacaneti sammāsambuddhassa sāsane ye yuttā 
 payuttā  
       Nibbinnāti virattā  Meti mayā  Vantasamāti suvānavamathusadisā  Tālavatthukatāti 
 tālassa patiṭṭhānasadisā   katā  
       Athāti pacchā  mātāpitūnaṃ attano ajjhāsayaṃ pavedento   anikarattassa ca 
 āgatabhāvaṃ sutvā  Asitanicitamuduketi indanīlabhamarasamānavaṇṇatāya asite  ghanabhāvena 
 nicite  simbalitūlasamasamphassatāya muduke  Kese khaggena chindiyāti attano kese 
  Footnote    Sī  kālakañjakādi       khu dha          
    Sī  ṭhitaṭṭhānasadisā  i  chinditaṭṭhānasadisā    cha Ma  pavedetvā 
  
  
 page     
 Sunisitena asinā chinditvā  Pāsādaṃ pidahitvāti attano vasanapāsāde sirigabbhaṃ 
 pidhāya  tassa dvāraṃ thaketvāti attho  Paṭhamajjhānaṃ samāpajjīti khaggena chinne 
 attano kese purato ṭhapetvā tattha paṭikkūlamanasikāraṃ pavattentī yathāupaṭṭhite 
 nimitte uppannaṃ paṭhamaṃ jhānaṃ vasībhāvaṃ āpādetvā samāpajji  
       Sā ca sumedhā tahiṃ pāsāde samāpannā jhānanti adhippāyo  Aniccasaññaṃ 
 subhāvetīti jhānato vuṭṭhahitvā jhānaṃ pādakaṃ katvā vipassanaṃ paṭṭhapetvā yaṅkiñci 
 rūpantiādinā   aniccānupassanaṃ suṭṭhu bhāveti  aniccasaññāgahaṇeneva cettha 
 dukkhasaññādīnampi gahaṇaṃ katanti veditabbaṃ  
       Maṇikanakabhūsitaṅgoti maṇivicittehi hemamālālaṅkārehi vibhūsitagatto  
       Rajje āṇātiādi yācitākāranidassanaṃ  Tattha āṇāti ādhipaccaṃ  Issariyanti 
 yaso vibhavasampatti  Bhogā sukhāti iṭṭhā manāpiyā kāmūpabhogā  Daharikāsīti tvaṃ 
 idāni daharā taruṇī asi  
       Nissaṭṭhaṃ te rajjanti mayhaṃ sabbampi tiyojanikaṃ   rajjaṃ tuyhaṃ 
 pariccattaṃ  taṃ paṭipajjitvā bhoge ca bhuñjassu  ayaṃ maṃ kāmehiyeva nimantetīti 
 mā   dummanā ahosi  Dehi dānānīti yathāruciyā mahantāni dānāni samaṇabrāhmaṇesu 
 pavattehi  mātāpitaro te dukkhitā domanassappattā tava pabbajjādhippāyaṃ sutvā 
 tasmā kāme paribhuñjantī tepi upaṭṭhahantī tesaṃ cittaṃ dukkhā mocehīti evamettha 
 padatthayojanā veditabbā  
       Mā kāme abhinandīti vatthukāme kilesakāme mā abhinandi  Athakho tesu 
 kāmesu ādīnavaṃ dosaṃ mayhaṃ vacanānusārena passa ñāṇacakkhunā olokehi  
  Footnote    aṅa catukka            Ma mū            khu paṭi          syā  
    Ma  tisatayojanikaṃ   Ma  kiṃ mā 
  
  
 page     
       Cātuddīpoti jambudīpādīnaṃ catunnaṃ mahādīpānaṃ issaro  Mandhātāti evaṃnāmo 
 rājā  kāmabhogīnaṃ aggo aggabhūto āsi  Tenāha bhagavā rāhuggaṃ attabhāvīnaṃ  
 mandhātā kāmabhoginanti    Atitto kālaṅkatoti caturāsītivassasahassāni kumārakīḷā 
 vasena caturāsītivassasahassāni oparajjavasena caturāsītivassasahassāni cakkavattī rājā 
 hutvā devabhogasadise bhoge bhuñjitvā chattiṃsāya sakkānaṃ āyuppamāṇakālaṃ tāvatiṃsa 
 bhavane saggasampattiṃ anubhavitvāpi kāmehi atittova kālaṅkato  Na cassa paripūritā 
 icchā assa mandhāturañño kāmesu āsā na ca paripuṇṇā āsi  
       Satta ratanāni vasseyyāti sattapi ratanāni vuṭṭhimā devo dasadisā byāpetvā 
 samantena samantato purisassa rucivasena yadipi vasseyya  yathā taṃ mandhātumahārājassa 
 evaṃ santepi na catthi titti kāmānaṃ  atittāva maranti naRā  Tenāha bhagavā 
 na kahāpaṇavassena  titti kāmesu vijjatīti    
       Asisūnūpamā kāmā adhikuṭṭanaṭṭhena  sappasiropamā sappaṭibhayaṭṭhena  ukkopamā 
 tiṇukkūpamā anudahanaṭṭhena  Tenāha anudahantīti  Aṭṭhikaṅkalasannibhā 
 appassādaṭṭhena  
       Mahāvisāti halāhalādimahāvisasadisā  Aghamūlāti aghassa dukkhassa mūlā kāraṇa 
 bhūtā  Tenāha dukhapphalāti  
       Rukkhaphalūpamā aṅgapaccaṅgānaṃ phalibhañjanaṭṭhena  Maṃsapesūpamā bahusādhāraṇaṭṭhena  
 Supinopamā itarapaccupaṭṭhānaṭṭhena māyā viya palobhanato  Tenāha vañcaniyāti  
 vañcakāti   attho  Yācitakūpamāti yācitakabhaṇḍasadisā tāvakālikaṭṭhena  
       Sattisūlūpamā vinivijjhanaṭṭhena  Rujjanaṭṭhena rogo dukkhatāsulabhattā  Gaṇḍo 
 kilesāsucipaggharaṇato  Dukkhuppādanaṭṭhena aghaṃ  Maraṇasampāpanena nighaṃ  Aṅgārakāsu 
 sadisā mahābhitāpanaṭṭhena  Bhayahetutāya ceva vadhakapahūtatāya ca bhayaṃ vadho nāma  
 kāmāti yojanā  
  Footnote    aṅ catukka            khu dha           khu jā            syā  
    Ma  vañcanikāti 
  
  
 page     
       Akkhātā antarāyikāti saggamaggādhigamassa nibbānagāmimaggassa ca 
 antarāyakarāti cakkhubhūtehi buddhādīhi vuttā  Gacchathāti anikarattaṃ saparisaṃ 
 vissajjeti  
       Kiṃ mama paro karissatīti paro añño mama kiṃ nāma hitaṃ karissati attano 
 sīsamhi uttamaṅge ekādasahi aggīhi ḍayhamāne  Tenāha anubandhe jarāmaraṇeti  
 Tassa jarāmaraṇassa sīsaḍāhassa ghātāya samugghātāya ghaṭitabbaṃ vāyamitabbaṃ  
       Chamanti chamāyaṃ  Idamavocanti idaṃ dīgho bālānaṃ saṃsārotiādikaṃ saṃvega 
 saṃvattanakaṃ vacanaṃ avocaṃ  
       Dīgho bālānaṃ saṃsāroti kilesakammavipākavaṭṭabhūtānaṃ khandhāyatanādīnaṃ 
 paṭipāṭipavattisaṅkhāto saṃsāro apariññātavatthukānaṃ andhabālānaṃ dīgho buddhañāṇenapi 
 aparicchindaniyo  Yathā hi anupacchinnattā avijjātaṇhānaṃ aparicchinnattāyeva 
 bhavapabandhassa pubbā koṭi na paññāyati  evaṃ parāpi koṭīti  Punappunañca 
 rodatanti aparāparaṃ sokavasena rudantānaṃ  Imināpi avijjātaṇhānaṃ anupacchinnataṃyeva 
 tesaṃ vibhāveti  
       Assu thaññaṃ rudhiranti yaṃ ñātibyasanādinā phuṭṭhānaṃ rodantānaṃ assu ca 
 dārakakāle mātuthanato pītaṃ thaññaṃ ca yañca paccatthikehi ghātitānaṃ rudhiraṃ  Saṃsāraṃ 
 anamataggato saṃsārassa anu amataggattā ñāṇena anugantvāpi amataaggattā   
 aviditaggattā iminā dīghena addhunā sattānaṃ saṃsarataṃ aparāparaṃ saṃsarantānaṃ saṃsaritaṃ 
 sarāhi taṃ kīva   bahukanti anussarāhi  aṭṭhīnaṃ sannicayaṃ sarāhi anussara  
 upadhārehīti attho  
       Idāni ādīnavassa bahubhāvañca upamāya dassetuṃ sara caturodadhīti gāthamāha  
 Tattha sara caturodadhī upanīte assuthaññarudhiramhīti imesaṃ sattānaṃ anamataggasaṃsāre 
 saṃsarantānaṃ ekekassapi assumhi   thaññe rudhiramhi ca pamāṇato upametabbe 
 caturodadhī 
  Footnote    Ma  anamataggatā anu anu anamataggattā    Ma  kiñca    Sī  i  ekekassapi 
  aṭṭhimhi 
  
  
 page     
 Cattāro mahāsamudde upamāvasena buddhehi upanīte sara sarāhi  Ekakappamaṭṭhīnaṃ  
 sañcayaṃ vipulena samanti ekassa puggalassa ekasmiṃ kappe aṭṭhīnaṃ sañcayaṃ vepulla 
 pabbatena samaṃ upanītaṃ sara  Vuttampi cetaṃ  
              ekassekena kappena        puggalassaṭṭhisañcayo 
               siyā pabbatasamo rāsi        iti vuttaṃ mahesinā  
               So kho panāyaṃ akkhāto      vepullo pabbato mahā 
               uttaro gijjhakūṭassa          magadhānaṃ giribbajeti    
       Mahiṃ jambudīpamupanītaṃ  Kolaṭṭhimattaguḷikā  mātāmātusveva nappahontīti 
 jambudīpotisaṅkhātaṃ mahāpaṭhaviṃ kolaṭṭhimattā badaraṭṭhimattā guḷikā katvā tatthekekā 
 ayaṃ me mātu  ayaṃ me mātumātūti evaṃ vibhājiyamāne tā guḷikā mātā 
 mātūsveva nappahonti  mātāmātūsu akhīṇāsveva pariyantikā tā guḷikā parikkhayaṃ 
 pariyādānaṃ gaccheyyuṃ  na tveva anamatagge saṃsāre saṃsarato sattassa mātumātaroti  
 Evaṃ jambudīpamahiṃ saṃsārassa dīghabhāvena upamābhāvena upanītaṃ manasikarohīti  
       Tiṇakaṭṭhasākhāpalāsanti tiṇañca kaṭṭhañca sākhāpalāsañca  Upanītanti upamā 
 bhāvena upanītaṃ  Anamataggatoti saṃsārassa anamataggabhāvato  Caturaṅgulikā ghaṭikāti 
 caturaṅgulappamāṇāni khaṇḍāni  Pitupitusveva nappahontīti pitupitāmahesu eva tā 
 ghaṭikā nappahonti  Idaṃ vuttaṃ hoti  imasmiṃ loke sabbaṃ tiṇañca kaṭṭhañca 
 sākhāpalāsañca caturaṅgulikā katvā tatthekekā ayaṃ me pitu  ayaṃ me pitāmahassāti 
 vibhājiyamāne tā ghaṭikāva parikkhayaṃ pariyādānaṃ gaccheyyuṃ  na tveva anamatagge 
 saṃsāre saṃsarato sattassa pitupitāmahāti  evaṃ tiṇañca kaṭṭhañca sākhāpalāsañca 
 saṃsārassa dīghabhāvena upanītaṃ sarāhīti  Imasmiṃ pana ṭhāne  
  Footnote    saṃ ni           
  
  
 page     
             anamataggoyaṃ bhikkhave saṃsāro  pubbā koṭi na paññāyati 
          avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarataṃ  Taṃ kiṃ 
          maññatha bhikkhave  katamaṃ nu kho bahutaraṃ  yaṃ vā vo iminā dīghena 
          addhunā sandhāvataṃ saṃsarataṃ amanāpasampayogā manāpavippayogā kandantānaṃ 
          rodantānaṃ assupassannaṃ paggharitaṃ  yaṃ vā catūsu mahāsamuddesu udakanti 
          ādikā   
 anamataggapāḷi āharitabbā  
       Sara kāṇakacchapanti ubhayakkhikāṇaṃ kacchapaṃ anussara  Pubbe samudde aparato 
 ca yugachiddanti puratthimasamudde aparato ca pacchimuttaradakkhiṇasamudde vātavegena   
 paribbhamantassa yugassa ekacchiddaṃ  Siraṃ tassa ca paṭimukkanti kāṇakacchapassa sīsaṃ 
 tassa ca vassasatassa vassasatassa accayena gīvaṃ ukkhipantassa sīsassa yugacchidde 
 pavesanañca sara  Manussalābhamhi opammanti tayidaṃ sabbampi buddhuppādadhammadesanāsu 
 viya manussattalābhe opammaṃ katvā paññāya sara tassa atīva dullabhasabhāvattaṃ 
 sārajjabhayassāpi aticcasabhāvattā  Vuttaṃ hetaṃ seyyathāpi bhikkhave puriso mahā 
 samudde ekacchiggaḷaṃ yugaṃ pakkhipeyyātiādi    
       Sara rūpaṃ pheṇapiṇḍopamassāti vimaddāsahanato   pheṇapiṇḍasadisassa anekānattha 
 sannipātato kāyasaṅkhātassa kalino niccasārādivirahena asārassa rūpaṃ asuciduggandhaṃ 
 jegucchapaṭikkūlabhāvaṃ sara  Khandhe passa anicceti pañcapi upādānakkhandhe hutvā 
 abhāvaṭṭhena anicce passa ñāṇacakkhunā olokehi  Sarāhi niraye bahuvighāteti 
 aṭṭha mahāniraye soḷasaussadaniraye ca bahuvighāte bahudukkhe mahādukkhe ca anussara  
       Sara kaṭasiṃ vaḍḍhenteti punappunaṃ tāsu tāsu jātīsu aparāparaṃ uppattiyā 
 punappunaṃ kaṭasiṃ susānaṃ āḷāhanameva   vaḍḍhente satte anussara  vaḍḍhantoti 
  Footnote    saṃ ni              i  vātavasena    Ma u            saṃ mahā            
    Sī  dvimattāsahanato    cha Ma  āḷahanameva 
  
  
 page     
 Vā pāḷi  tvaṃ vaḍḍhantoti yojanā  Kumbhīlabhayānīti udaraposanatthaṃ akicca 
 kāritāvasena odarikattabhayāni  Vuttaṃ hi kumbhīlabhayanti kho bhikkhave odarikattassetaṃ 
 adhivacananti    Sarāhi cattāri saccānīti idaṃ dukkhaṃ ariyasaccaṃ  pe  Ayaṃ 
 dukkhanirodhagāminīpaṭipadā ariyasaccanti cattāri ariyasaccāni yāthāvato anussara 
 upadhārehi  
       Evaṃ rājaputtī anekākāravokāraṃ anussaraṇavasena kāmesu saṃsāre ca ādīnavaṃ 
 pakāsetvā idāni byatirekenapi taṃ pakāsetuṃ amatamhi vijjamānetiādimāha  
 Tattha amatamhi vijjamāneti sammāsambuddhena mahākaruṇāya upanīte saddhammāmate 
 upalabbhamāne  Kiṃ tava pañcakaṭukena pītenāti pariyesanā pariggaho ārakkhā paribhogo 
 vipāko cāti pañcasupi ṭhānesu tikhiṇataradukkhānubandhatāya savighātattā saupāyāsattā 
 kiṃ tuyhaṃ pañcakaṭukena pañcakāmaguṇarasena pītena  Idāni vuttamevatthaṃ pākaṭataraṃ 
 karontī āha sabbā hi kāmaratiyo  kaṭukatarā pañcakaṭukenāti  ativiya kaṭukatarāti   
 attho  
       Ye pariḷāhāti ye kāmā sampati kilesapariḷāhena āyatiṃ vipākapariḷāhena 
 ca sapariḷāhā mahāvighātā  Jalitā kuthitā kampitā santāpitāti ekādasahi aggīhi 
 pajjalitā pakkuthitā ca hutvā taṃsamaṅgīnaṃ kampanakā santāpanakā ca  
       Asapattamhīti sapattarahite nekkhamme  Samāneti sante vijjamāne  bahu 
 sapattāti vatvā yehi bahū sapattā  te dassetuṃ rājaggītiādi vuttaṃ  Rājūhi 
 ca agginā ca corehi ca udakena ca dāyādādiappiyehi ca rājaggicoraudakappiyehi 
 sādhāraṇato tesvevopamā   vuttā  
       Yesu vadhabandhoti yesu kāmesu kāmanimittaṃ maraṇapothanādiparikkileso andu 
 bandhanādibandho ca hotīti attho  Kāmesūtiādi vuttassevatthassa pākaṭakaraṇaṃ  Tattha 
  Footnote    aṅ catukka              Sī  aniṭṭhakarā    Ma  te sapattūpamā 
  
  
 page     
 Hīti hetuatthe nipāto  Yasmā kāmesu kāmahetu ime sattā vadhabandhanadukkhāni 
 anubhavanti pāpuṇanti  tasmā āha asakāmāti  kāmā nāmete asanto hīnā 
 lāmakāti attho  ahakāmāti vā pāṭho  so evattho  Ahāti hi lāmaka 
 pariyāyo ahalokitthiyo nāmātiādīsu viya  
       Ādīpitāti pajjalitā  Tiṇukkāti tiṇehi katā ukkā  Dahanti ye te 
 na muñcantīti ye sattā te kāme na muñcanti  aññadatthu gaṇhanti  te 
 dahantiyeva  sampati āyatiñca jhāpenti  
       Mā appakassa hetūti pupphassādasadisassa parittakassa kāmasukhassa hetu vipulaṃ 
 uḷāraṃ paṇītañca lokuttaraṃ sukhaṃ mā jahi mā chaḍḍehi  Mā puthulomova balisaṃ 
 gilitvāti āmisalobhena balisaṃ gilitvā byasanaṃ pāpuṇanto puthulomoti laddhanāmo 
 maccho viya kāme apariccajitvā mā pacchā vihaññasi pacchā vighāṭaṃ āpajjasi  
       Sunakhova saṅkhalābaddhoti yathā gaddulena   baddho sunakho gaddulabandhena   thambhe 
 upanibaddho aññato gantuṃ asakkonto tattheva paribbhamati  evaṃ tvaṃ kāmataṇhāya 
 baddho  idāni kāmaṃ yadipi kāmesu tāva damassu indriyāni damehi  Kāhanti 
 khu taṃ kāmā  chātā sunakhaṃva caṇḍālāti khūti nipātamattaṃ  Te pana kāmā 
 taṃ tathā karissanti  yathā chātajjhattā sapākā sunakhaṃ labhitvā anayabyasanaṃ pāpentīti 
 attho  
       Aparimitañca dukkhanti aparimāṇaṃ ettakanti paricchindituṃ asakkuṇeyyaṃ 
 nirayādīsu kāyikaṃ dukkhaṃ  Bahūni ca cittadomanassānīti citte labbhamānāni bahūni 
 anekāni domanassāni cetodukkhāni  Anubhohisīti anubhavissasi  Kāmayuttoti kāmehi 
 yutto  te appaṭinissajjanto  Paṭinissaja addhuve kāmeti addhuvehi aniccehi 
 kāmehi vinissaja   apehīti attho  
  Footnote    Sī  daddulena    Sī  i  garukabandhena    Sī  i  vinissara 
  
  
 page     
       Jarāmaraṇabyādhigahitā  sabbā sabbattha jātiyoti yasmā hīnādibhedabhinnā 
 sabbattha bhavādīsu jātiyo jarāmaraṇabyādhinā ca gahitā  tehi aparimuttā  tasmā 
 ajaramhi nibbāne vijjamāne jarādīhi aparimuttehi kāmehi kiṃ tava payojananti 
 yojanā  
       Evaṃ nibbānaguṇadassanamukhena kāmesu bhavesu ca ādīnavaṃ pakāsetvā idāni 
 nibbattitaṃ nibbānaguṇameva pakāsentī idamajarantiādinā dve gāthā abhāsi  
 Tattha idamajaranti idamevetaṃ attani jarābhāvato adhigatassa ca jarābhāvahetuto 
 ajaraṃ  Idamamaranti etthāpi eseva nayo  Idamajarāmaranti tadubhayamekajjhaṃ katvā 
 thomanāvasena vadati  Padanti vaṭṭadukkhato muccitukāmehi pabbajitabbato paṭipajjitabbato 
 padaṃ  Sokahetūnaṃ abhāvato sokābhāvato ca asokaṃ  Sapattakaradhammābhāvato asapattaṃ  
 Kilesasambādhābhāvato asambādhaṃ  Khalitasaṅkhātānaṃ duccaritānaṃ abhāvena akhalitaṃ  
 Attānuvādādibhayānaṃ vaṭṭabhayassa ca sabbaso abhāvā abhayaṃ  Dukkhūpatāpassa 
 kilesassāpi abhāvena nirupatāpaṃ  Sabbametaṃ amatamahānibbānameva sandhāya vadati  
 Taṃ hi sā anussavādisiddhena ākārena attano upaṭṭhahantī tesaṃ paccakkhato 
 dassentī viya idanti avoca  
       Adhigatamidaṃ bahūhi amatanti idaṃ amataṃ nibbānaṃ bahūhi anantaaparimāṇehi 
 buddhādīhi ariyehi adhigataṃ ñātaṃ attano paccakkhaṃ kataṃ  Na kevalaṃ tehi adhigatameva 
 sandhāya vadati  athakho ajjāpi ca labhanīyaṃ idānipi adhigamanīyaṃ adhigantuṃ sakkā  
 Kena labhanīyanti āha yo yoniso payuñjatīti  yo puggalo yoniso upāyena 
 satthārā dinnaovāde ṭhatvā yuñjati sammāpayogañca karoti  tena labhanīyanti 
 yojanā  Na ca sakkā aghaṭamānenāti yo pana yoniso na payuñjati  tena 
 aghaṭamānena na ca sakkā  kadācipi laddhuṃ na sakkāyevāti attho  
       Evaṃ bhaṇati sumedhāti evaṃ vuttappakārena sumedhā rājakaññā saṃsāre attano 
 saṃvegadīpaniṃ kāmesu nibbedhabhāginiṃ dhammakathaṃ katheti  Saṅkhāragate ratiṃ alabhamānāti 
  
  
 page     
 Aṇumattepi saṅkhārapavatte abhiratiṃ avindantī  Anunentī anikarattanti anikarattaṃ 
 rājānaṃ saññāpentī  Kese ca chamaṃ khipīti attano khaggena chinne kese ca 
 bhūmiyaṃ khipi chaḍḍesi  
       Yācatassā pitaraṃ soti so anikaratto assā sumedhāya pitaraṃ koñcarājānaṃ 
 yācati  Kinti yācatīti āha vissajjetha sumedhaṃ  pabbajituṃ vimokkhasaccadassāti  
 sumedhaṃ rājaputtiṃ pabbajituṃ vissajjetha  sā ca pabbajitvā vimokkhasaccadassā 
 aviparītanibbānadassāvinī hotūti attho  
       Sokabhayabhītāti ñātiviyogādihetuto sabbasmāpi saṃsārabhayato bhītā ñāṇuttara 
 vasena utrāsitā  Sikkhamānāyāti sikkhamānāya samānāya cha abhiññā sacchikatā  
 tato eva aggaphalaṃ arahattaṃ sacchikataṃ  
       Acchariyamabbhutaṃ taṃ  nibbānaṃ āsi rājakaññāyāti rājaputtiyā sumedhāya 
 kilesehi parinibbānaṃ acchariyaṃ abbhutañca āsi  Chaḷabhiññāva siddhiyā kathanti 
 ce pubbenivāsacaritaṃ  yathā byākari pacchime kāleti  pacchime khandhaparinibbāna 
 kāle attano pubbenivāsapariyāpannacaritaṃ yathā byākāsi  tathā taṃ jānitabbanti  
       Pubbenivāsaṃ pana tāya yathā byākataṃ  taṃ dassetuṃ bhagavati konāgamanetiādi 
 vuttaṃ  Tattha bhagavati konāgamaneti konāgamane sammāsambuddhe loke uppanne  
 Saṃghārāmamhi navanivesamhīti saṃghaṃ uddissa abhinavanivesite ārāme  Sakhiyo tisso 
 janiyo  vihāradānaṃ adamhaseti dhanañjānī khemā ahañcāti mayaṃ tisso sakhiyo 
 ārāmaṃ saṃghassa vihāradānaṃ adamha  
       Dasakkhattuṃ satakkhattunti tassa vihāradānassa ānubhāvena dasavāre devesu 
 upapajjimha  tato manussesu upapajjitvā puna satakkhattuṃ devesu upapajjimha  
 tatopi manussesu upapajjitvā puna dasasatakkhattuṃ sahassavāraṃ devesu upapajjimha  
 tatopi 
  
  
 page     
 Manussesu upapajjitvā puna satāni satakkhattuṃ dasasahassavāre devesu upapajjimha  
 ko pana vādo manussesu  evaṃ manussesu uppannavāresu kathāva natthi  aneka 
 sahassavāraṃ upapajjimhāti attho  
       Devesu mahiddhikā ahumhāti devesu upapannakāle tasmiṃ tasmiṃ devanikāye 
 mahiddhikā mahānubhāvā ahumha  Mānusakamhi ko pana vādoti manussattalābhe mahiddhikatāya 
 kathāva natthi  Idāni tameva manussattabhāve ukkaṃsataṃ mahiddhikataṃ dassentī 
 sattaratanassa mahesī  itthiratanaṃ ahaṃ āsinti āha  Tattha cakkaratanādīni satta 
 ratanāni etassa santīti sattaratano  cakkavattī  tassa sattaratanassa  Chadosarahitā 
 pañcakalyāṇā atikkantamanussavaṇṇā apattadibbavaṇṇāti   evamādiguṇasamannāgamena 
 itthīsu ratanabhūtā ahaṃ ahosiṃ  
       So hetūti yaṃ taṃ konāgamanassa bhagavato kāle saṃghassa vihāradānaṃ kataṃ  
 so yathāvuttāya dibbasampattiyā ca hetu  So pabhavo tammūlanti tasseva pariyāyavacanaṃ  
 Sāva sāsane khantīti sā eva idha satthusāsane dhamme nijjhānakkhantī  Taṃ 
 paṭhamasamodhānanti tadeva satthusāsanadhammena paṭhamaṃ samodhānaṃ paṭhamo samāgamo  tadeva 
 satthusāsanadhamme abhiratāya pariyosāne nibbānanti phalūpacārena kāraṇaṃ vadati  
 Imā pana catasso gāthā theriyā apadānassa vibhāvanavasena pavattattā apadāna 
 pāḷiyampi saṅgahaṃ āropitā  
       Osānagāthāya evaṃ karontīti yathā mayā purimattabhāve etarahi ca kataṃ 
 paṭipannaṃ  evaṃ aññepi karonti paṭipajjanti  Ke   evaṃ karontīti āha ye 
 saddahanti vacanaṃ anomapaññassāti  ñeyyapariyantikañāṇatāya paripuṇṇapaññassa 
 sammāsambuddhassa vacanaṃ ye puggalā saddahanti evametanti okappanti  te 
 evaṃ karonti paṭipajjanti  Idāni tāya   ukkaṃsagatāya paṭipattiyā taṃ dassetuṃ 
  Footnote    Sī  atikkantāmānussavaṇṇaṃ apattā dibbaṃ vaṇṇanti    Sī  paṭipajjanti te 
    i  tattha 
  
  
 page     
 nibbindanti bhavagate  nibbinditvā virajjantīti vuttaṃ  Tassattho  ye bhagavato 
 vacanaṃ yāthāvato saddahanti  te visuddhipaṭipadaṃ paṭipajjantā sabbasmiṃ bhavagate 
 tebhūmake saṅkhāre vipassanāpaññāya nibbindanti  nibbinditvā ca pana ariyamaggena 
 sabbaso virajjanti  sabbasmāpi bhavagatā vimuccantīti attho  Virāge ariyamagge 
 adhigate vimuttāyeva hontīti  
       Evametā therikādayo sumedhāpariyosānā gāthāsabhāgena idha ekajjhaṃ saṅgahaṃ 
 āruḷhā tisattatiparimāṇāti  Bhāṇavārato pana dvādhikā chasatamattā theriyo 
 gāthā ca  Tā sabbāpi yathā sammāsambuddhassa sāvikābhāvena ekavidhā  tathā 
 asekhabhāvena ukkhittapalighatāya saṅkiṇṇaparikkhatāya abbūḷhesikatāya niraggalatāya 
 pannabhāratāya visaññuttatāya dasasu ariyavāsesu vuṭṭhavāsatāya ca  tathā hi tā 
 pañcaṅgavippahīnā chaḷaṅgasamannāgatā ekārakkhā caturāpassenā paṇunnapacceka 
 saccā samavayasaṭṭhesanā anāvilasaṅkappā passaddhakāyasaṅkhārā suvimuttacittā 
 suvimuttapaññā cāti evamādinā   nayena ekavidhā  
       Sammukhāparammukhābhedato duvidhā  Yā hi satthudharamānakāle ariyāya jātiyā 
 jātā mahāpajāpatigotamiādayo  tā sammukhāsāvikā nāma  Yā pana bhagavato 
 khandhaparinibbānato pacchā adhigatavisesā  tā satipi satthudhammasarīrassa paccakkhabhāve 
 satthusarīrassa   apaccakkhabhāvato parammukhāsāvikā nāma  Tathā ubhatobhāgavimuttipaññā 
 vimuttitāvasena  Idha pāḷiyāgatā pana ubhatobhāgavimuttāyeva  Tathā sāpadāna 
 nāpadānabhedato  Yāsaṃ hi purimesu sammāsambuddhesu paccekabuddhesu sāvakabuddhesu 
 vā puññakiriyāvasena katādhikāratāsaṅkhātaṃ atthi apadānaṃ  tā sāpadānā  Yāsaṃ 
 taṃ natthi  tā nāpadānā  Tathā satthuladdhūpasampadā saṃghato laddhūpasampadāti duvidhā  
 Garudhammapaṭiggahaṇamhi laddhūpasampadā mahāpajāpatigotamī satthusantikāva laddhūpa 
 sampadattā satthuladdhūpasampadā nāma  Sesā sabbāpi saṃghato laddhūpasampadā  Tāpi 
  Footnote    dī pā              Sī  satthu ca panetāsaṃ 
  
  
 page     
 Ekatoupasampannā ubhatoupasampannāti duvidhā  Tattha yā tā mahāpajāpatigotamiyā 
 saddhiṃ nikkhantā pañcasatā sākiyāniyo  tā ekatoupasampannā bhikkhusaṃghato eva 
 laddhūpasampadattā mahāpajāpatigotamiṃ ṭhapetvā  Itarā ubhatoupasampannā ubhatosaṃghe 
 upasampadattā    
       Ehibhikkhuduko viya ehibhikkhuniduko idha na labbhati  Kasmā  bhikkhunīnaṃ tathā 
 upasampadāya abhāvato  Yadi evaṃ yaṃ taṃ therigāthāya subhaddāya kuṇḍalakesāya 
 vuttaṃ  
             nihacca jāṇuṃ vanditvā     sammukhā añjaliṃ akaṃ 
              ehi bhaddeti maṃ avaca      sā me āsūpasampadāti    
       Tathā apadānepi  
             āyācito tadā āha      ehi bhaddeti nāyako 
              tadāhaṃ upasampannā        parittaṃ toyamaddasanti   
 taṃ kathanti  Nayidaṃ ehibhikkhunibhāvena upasampadaṃ sandhāya vuttaṃ  Upasampadāya pana 
 hetubhāvato yā satthu āṇatti  sā me āsūpasampadāti vuttaṃ  
       Tathā hi vuttaṃ aṭṭhakathāyaṃ ehi bhadde bhikkhunupassayaṃ gantvā bhikkhunīnaṃ 
 santike pabbajja upasampajjassūti maṃ avoca āṇāpesi  Sā satthu āṇā mayhaṃ 
 upasampadāya kāraṇattā upasampadā ahosīti  Eteneva apadānagāthāyapi attho 
 saṃvaṇṇitoti daṭṭhabbo  
       Evampi bhikkhunivibhaṅge ehi bhikkhunīti idaṃ kathanti  Ehibhikkhunibhāvena 
 bhikkhunīnaṃ upasampadāya asabhāvajotanavacanaṃ tathā upasampadāya bhikkhunīnaṃ abhāvato  Yadi evaṃ 
  Footnote    Sī  ubhatosaṃghā upasampannattā    khu therī              khu apa          
  
  
 page     
 Kathaṃ ehibhikkhunīti vibhaṅge niddeso katoti  Desanānayasotapatitabhāvena    Ayaṃ hi 
 sotapatitatā nāma katthaci labbhamānassāpi anāhaṭaṃ   hoti  
       Yathā abhidhamme manodhātuniddese   labbhamānampi jhānaṅgaṃ pañcaviññāṇasota 
 patitatāya na uddhaṭaṃ katthaci desanāya asambhavato  Yathā tattheva vatthuniddese   hadaya 
 vatthu katthaci alabbhamānassāpi gahaṇavasena  Tathā ṭhitakappiniddese  Yathāha  
             katamo ca puggalo ṭhitakappī  ayañca puggalo sotāpattiphalasacchikiriyāya 
          paṭipanno assa  kappassa ca uḍḍayhanavelā assa  neva tāva kappo 
          uḍḍayheyya  yāvāyaṃ puggalo na sotāpattiphalaṃ sacchikarotīti    
       Evamidhāpi alabbhamānagahaṇavasena veditabbaṃ  parikappavacanaṃ hetaṃ  Sace bhagavā 
 bhikkhunibhāvayogyaṃ kañci mātugāmaṃ ehi bhikkhunīti vadeyya  evampi bhikkhunibhāvo 
 siyāti  Kasmā pana bhagavā evaṃ na kathesīti  tathā katādhikārānaṃ abhāvato  
 Ye pana anāsannasannihitabhāvatoti kāraṇaṃ vatvā bhikkhū eva hi satthu āsannacārī 
 sadā sannihitāva  tasmā te ehibhikkhūti vattabbataṃ arahanti  na bhikkhuniyoti 
 vadanti  taṃ tesaṃ matimattaṃ  Satthu āsannadūrabhāvassa bhabbābhabbabhāvāsiddhattā  
 Vuttaṃ hetaṃ bhagavatā  
             saṅghāṭikaṇṇe cepi bhikkhave bhikkhu gahetvā piṭṭhito anubandho 
          assa pade padaṃ nikkhipanto  so ca hoti abhijjhālu kāmesu tibbasārāgo 
          byāpannacitto paduṭṭhamanasaṅkappo muṭṭhassati asampajāno asamāhito 
          vibbhantacitto pākatindriyo  athakho so ārakāva mayhaṃ  ahañca tassa  
          Taṃ kissa hetu  dhammaṃ hi so bhikkhave bhikkhu na passati  dhammaṃ apassanto 
          na maṃ passati  
  Footnote    Sī  desanāYu       Sī  agahaṇaṃ    abhi saṅ           
    abhi saṅ              abhi pu          
  
  
 page     
               Yojanasate cepi so bhikkhave bhikkhu vihareyya  so ca hoti anabhijjhālu 
          kāmesu na tibbasārāgo abyāpannacitto appaduṭṭhamānasaṅkappo 
          upaṭṭhitassati sampajāno samāhito ekaggacitto saṃvutindriyo  athakho so 
          santikeva mayhaṃ  ahañca tassa  Taṃ kissa hetu  dhammaṃ hi so bhikkhave 
          bhikkhu passati  dhammaṃ passanto maṃ passatīti    
       Tasmā akāraṇaṃ desato satthu āsannānāsannatā  Akatādhikāratāya pana 
 bhikkhunīnaṃ tattha ayogyatā  Tena vuttaṃ ehibhikkhuniduko idha na labbhatīti  Evaṃ 
 duvidhā  
       Aggasāvikā mahāsāvikā pakatisāvikāti tividhā  Tattha khemā uppalavaṇṇāti 
 imā dve theriyo aggasāvikā nāma  Kāmaṃ sabbāpi khīṇāsavattheriyo sīlasuddhiādike 
 sampādentiyo catūsu satipaṭṭhānesu supaṭṭhitacittā   sattabojjhaṅge yathābhūtaṃ 
 bhāvetvā maggapaṭipāṭiyā anavasesato kilese khepetvā aggaphale patiṭṭhahanti  Tathāpi 
 yathā saddhāvimuttato diṭṭhippattassa paññāvimuttato ca ubhatobhāgavimuttassa pubba 
 bhāgabhāvanāvisesasiddho icchito viseso  evaṃ abhinīhāramahantatāpubbayogamahantatāhi   
 sasantāne sātisayaguṇavisesassa nipphāditattā sīlādīhi guṇehi mahantā sāvikāti 
 mahāsāvikā  Tesuyeva pana bodhipakkhiyadhammesu pāmokkhabhāvena dhurabhūtānaṃ sammādiṭṭhi 
 sammāsamādhīnaṃ sātisayakiccānubhāvanibbattiyā kāraṇabhūtāya tajjābhinīhāratāya 
 sakkaccaṃ nirantaraṃ cirakālasambhūtāya sammāpaṭipattiyā yathākkamaṃ paññāya samādhimhi 
 ca ukkaṃsapāramippattiyā savisesaṃ sabbaguṇehi aggabhāve ṭhitattā tā dvepi 
 aggasāvikā nāma  Mahāpajāpatigotamiādayo pana abhinīhāramahantatāya pubbayogamahantatāya 
 ca paṭiladdhaguṇavisesavasena mahatiyo sāvikāti mahāsāvikā nāma  Itarā therikā   
 tissā vīrā dhīrāti evamādikā abhinīhāramahantatādīnaṃ abhāvena pakatisāvikā nāma  
  Footnote    khu iti             Sī  supatiṭṭhitacittā    Sī    mahantatāti    Sī  theriyo 
  
  
 page     
 Tā pana aggasāvikā viya mahāsāvikā viya ca na parimitā  athakho anekasatāni 
 anekasahassāni veditabbāni  Evaṃ aggasāvikādibhedato tividhā  Tathā suññata 
 vimokkhādibhedato tividhā  Paṭipadādivibhāgena catubbidhā  Indriyādhikavibhāgena 
 pañcavidhā  Tathā paṭipattiyādivibhāgena pañcavidhā  Animittavimuttādivasena chabbidhā  
 Adhimuttibhedena sattavidhā  Dhurapaṭipadādivibhāgena aṭṭhavidhā  Vimuttivibhāgena navavidhā 
 dasavidhā ca  Tā panetā yathāvuttena dhurabhedena vibhajjamānā vīsati honti  Paṭipadā 
 vibhāgena vibhajjamānā cattāḷīsa honti  Puna paṭipadābhedena dhurabhedena vibhajjamānā 
 asīti honti  Athavā suññatavimuttādivibhāgena vibhajjamānā cattāḷīsādhikāni 
 dvesatāni honti  Puna indriyādhikavibhāgena vibhajjamānā dvisatuttarasahassaṃ   
 hontīti  Evametāsaṃ therīnaṃ attano guṇavaseneva anekabhedabhinnatā veditabbā  
 Ayamettha saṅkhepo  vitthāro pana heṭṭhā theragāthāsaṃvaṇṇanāyaṃ vuttanayeneva   
 gahetabboti  
                     Sumedhātherīgāthāvaṇṇanā niṭṭhitā  
                        Mahānipātavaṇṇanā niṭṭhitā  
                          
  Footnote    Sī  sattuttarasahassaṃ    Sī  vuttanayānusārena 
  
  
 page     
                        Nigamanagāthā 
       ettāvatā ca  
             ye te sampannasaddhammā       dhammarājassa satthuno 
              orasā mukhajā puttā         dāyādā dhammanimmitā  
              Sīlādiguṇasampannā            katakiccā anāsavā 
              subhūtiādayo therā           theriyo therikādayo  
              Tehi yā bhāsitā gāthā       aññabyākaraṇādinā 
              tā sabbā ekato katvā      theragāthāti saṅgahaṃ  
              Āropesuṃ mahātherā         therīgāthāti tādino   
              tāsaṃ atthaṃ pakāsetuṃ          porāṇaṭṭhakathānayaṃ  
              Nissāya yā samāraddhā        atthasaṃvaṇṇanā mayā 
              sā tattha paramatthānaṃ          tattha tattha yathārahaṃ  
              Pakāsanā paramattha           dīpanī nāma nāmato 
              sampattā pariniṭṭhānaṃ          anākulavinicchayā 
              dvānavutiparimāṇā           pāḷiyā bhāṇavārato  
              Iti taṃ saṅkharontena          yaṃ taṃ adhigataṃ mayā 
              puññaṃ tassānubhāvena          lokanāthassa sāsanaṃ  
              Ogāhetvā   visuddhāya     sīlādipaṭipattiyā 
              sabbepi dehino hontu        vimuttirasabhāgino  
  Footnote    Ma  theragāthāti ādito    Sī    parimāṇāya    Sī  obhāsetvā 
  
  
 page     
              Ciraṃ tiṭṭhatu lokasmiṃ           sammāsambuddhasāsanaṃ 
              tasmiṃ sagāravā niccaṃ          hontu sabbepi pāṇino  
              Sammā vassatu kālena         devopi jagatīpati 
              saddhammanirato lokaṃ           dhammeneva pasāsatūti  
       Badaratitthavihāravāsinā ācariyadhammapālattherena katā therīgāthānaṃ atthasaṃvaṇṇanā 
 niṭṭhitā  
                        Therīgāthāvaṇṇanā samattā  
 