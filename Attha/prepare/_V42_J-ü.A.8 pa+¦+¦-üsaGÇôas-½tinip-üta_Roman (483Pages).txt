AṬṬHAKATHĀ Book      PĀḶI ROMAN 
 Jā A   paññāsa–asītinipāta 
  
 Page       
  
 page   
                      Paññāsanipātavaṇṇanā 
                        
                        naḷinikājātakaṃ 
      uddayhate janapadoti idaṃ satthā jetavane viharanto 
 purāṇadutiyikāpalobhanaṃ ārabbha kathesi  
      Kathento ca taṃ bhikkhuṃ kena ukkaṇṭhāpitosīti pucchitvā 
 purāṇadutiyikāyāti vutte esā kho bhikkhu tava anatthakārikā 
 pubbepi tvaṃ etaṃ nissāya jhānā parihāyitvā mahāvināsaṃ pattosīti 
 vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 udiccabrāhmaṇamahāsālakule nibbattitvā vayappatto uggahitasippo 
 isipabbajjaṃ pabbajitvā jhānābhiññā nibbattetvā himavantappadese 
 vāsaṃ kappesi  Alambusājātake vuttanayeneva taṃ paṭicca ekā 
 migī gabbhaṃ paṭilabhitvā puttaṃ vijāyi  Isisiṅgotvevassa nāmaṃ 
 ahosi  Atha naṃ pitā vayappattaṃ pabbājetvā kasiṇaparikammaṃ 
 uggaṇhāpesi  So na cirasseva jhānābhiññā nibbattetvā 
 jhānasukhena kīḷi ghoratapo paramatapo paramābhijitindriyo ahosi  
 Tassa sīlatejena sakkassa bhavanaṃ kampi  Sakko āvajjento 
 kāraṇaṃ ñatvā upāyenassa sīlaṃ bhindissāmīti tīṇi saṃvaccharāni 
  
  
 page   
 Sakalakāsikaraṭṭhe vuṭṭhiṃ nivāresi  Raṭṭhaṃ aggidaḍḍhaṃ viya ahosi  
 Sasse asampajjamāne dubbhikkhapīḷitā manussā sannipatitvā rājaṅgaṇe 
 upakkosiṃsu  Atha ne rājā vātapāne ṭhito kimetanti pucchi  
 Mahārāja tīṇi saṃvaccharāni devassa avassantassa sakalaraṭṭhaṃ uddayhati 
 manussā dukkhitā devaṃ vassāpehi devāti  Rājā sīlaṃ samādayitvā 
 uposathaṃ upavasantopi vassaṃ vassāpetuṃ nāsakkhi  Tasmiṃ kāle 
 sakko aḍḍharattikasamaye tassa sirigabbhaṃ pavisitvā ekobhāsaṃ katvā 
 vehāse aṭṭhāsi  Rājā taṃ disvā kosi tvanti pucachi  
 Sakkohamasmīti  Kenatthenāgatosīti  Vassati te mahārāja raṭṭhe 
 devoti  Na vassatīti  Jānāsi panassa avassakāraṇanti  Na 
 jānāmīti  Mahārāja himavantappadese isisiṅgo nāma tāpaso 
 paṭivasati so ghoratapo paramābhijitindriyo so nivaddhaṃ deve 
 vassante kujṇitvā ākāsaṃ olokesi tasmā devo na vassatīti  
 Idānettha kiṃ kātabbanti  Tassa tape bhinne devo vassissatīti  
 Ko panassa tapaṃ bhindituṃ samatthoti  Dhītā pana te mahārāja 
 naḷinikā samatthā taṃ pakkosāpetvā asukaṭṭhānaṃ nāma gantvā 
 tāpasassa tapaṃ bhindāti pesehīti  Evaṃ so rājānaṃ anusāsetvā 
 sakaṭaṭhānameva agamāsi  Rājā punadivase amaccehi saddhiṃ mantetvā 
 dhītaraṃ pakkosāpetvā paṭhamaṃ gāthamāha 
         uddayhate janapado     raṭṭhañcāpi vinassati 
         ehi naḷinike gaccha     taṃ me brāhmaṇamānayāti  
  
  
 page   
      Tattha taṃ meti taṃ mama anatthakāriṃ brāhmaṇaṃ attano vasamānehi 
 kilesarativasenassa sīlaṃ bhindāti  
      Taṃ sutvā sā dutiyaṃ gāthamāha 
        nāhaṃ dukkhakkhamā rāja     nāhaṃ addhānakovidā 
        kathaṃ ahaṃ gamissāmi        vanaṃ kuñjarasevitanti  
      Tattha dukkhakkhamāti ahaṃ mahārāja dukkhassa khamā na homi 
 addhānaṃpi na jānāmi sāhaṃ kathaṃ gamissāmīti  
      Tato rājā dve gāthā abhāsi 
        phītaṃ janapadaṃ gantvā       hatthinā ca rathena ca 
        dārusaṅghāṭayānena       evaṃ gaccha naḷīnike  
        Hatthī assā rathā pattī    gacchevādāya khattiye 
        taveva vaṇṇarūpena        vasaṃ tamānayissasīti  
      Tattha dārusaṅghāṭayānenāti amma naḷinike na tvaṃ padasā 
 gamissasi phītaṃ pana subhikkhaṃ khemaṃ attano janapadaṃ hatthivāhanehi 
 rathavāhanehi gantvā tato paraṃpi ajjhokāse ca paṭicchannena veyhādinā 
 udakaṭṭhāne  nāvāsaṅghāṭena dārusaṅghāṭayānena gaccha  Vaṇṇarūpenāti 
 evaṃ akilamānā gantvā tava vaṇṇena ca rūpasampadāya ca taṃ 
 brāhmaṇaṃ attano vasaṃ ānayissasīti  
      Evaṃ so dhītarā saddhiṃ akathetabbaṃ raṭṭhaparipālanaṃ nissāya 
 kathesi  Sāpi sādhūti sampaṭicchi  Athassa sabbaṃ dātabbayuttakaṃ 
 datvā amaccehi saddhiṃ uyyojesi  Amaccā taṃ ādāya paccantaṃ 
  
  
 page   
 Patvā tattha khandhāvāraṃ nivāsāpetvā rājadhītaraṃ ukkhipāpetvā 
 vanacarakadesitena maggena himavantaṃ pavisitvā pubbaṇhasamaye tassa 
 assamapadassa samīpaṃ pāpuṇiṃsu  
      Tasmiṃ khaṇe bodhisatto puttaṃ assamapade nivattetvā sayaṃ 
 phalāphalatthāya araññaṃ paviṭaṭho hoti  Vanacarakā sayaṃ assamapadaṃ 
 agantvā tassa pana vasanaṭṭhāne ṭhatvā naḷinikāya taṃ dassento 
 dve gāthā vadiṃsu 
          kadalidhajapaññāṇo        ābhujiparivārito 
          eso padissati rammo    isisiṅgassa assamo  
          Eso aggissa saṅkhāto  eso dhūmo padissati 
          maññe no aggiṃ hāpeti  isisiṅgo mahiddhikoti  
      Tattha kadalidhajapaññāṇoti kadalisaṅkhātā dhajā paññāṇaṃ assāti 
 kadalidhajapaññāṇo  Ābhujiparivāritoti ābhujipattavanaparikkhitto  
 Saṅkhātoti eso aggi assa isisiṅgassa jhānena saṅkhāto paccakkhakato 
 jalati  Maññe no agginti aggiṃ no hāpeti juhati paricaratīti 
 maññāmi  
      Amaccāpi bodhisattassa araññaṃ paviṭṭhavelāyameva assamaṃ 
 parivāretvā ārakkhaṃ ṭhapetvā rājadhītaraṃ isivesaṃ gāhāpetvā 
 suvaṇṇacīrake nivāsanapārupanaṃ katvā sabbālaṅkārehi alaṅkaritvā 
 tantubandhaṃ citrageṇḍukaṃ gāhāpetvā assamapadaṃ pesetvā sayaṃ bahi 
 rakkhantā aṭṭhaṃsu  Sā tena geṇḍukena kīḷaṃ kīḷantī caṅkamanakoṭiyaṃ 
  
  
 page   
 Otari  Tasmiṃ khaṇe isisiṅgo paṇṇasāladvāre pāsāṇaphalake 
 nisinno hoti  So taṃ āgacchantaṃ disvā bhītatasito uṭṭhāya 
 paṇṇasālaṃ pavisitvā aṭṭhāsi  Sāpissa paṇṇasāladvāraṃ gantvā 
 kīḷiyeva  
      Satthā tañca tato uttariṃ pakāsento tisso gāthā abhāsi 
        tañca disvāna āyantaṃ      āmuttamaṇikuṇḍalaṃ 
        isisiṅgo pāvisi bhīto      assamaṃ paṇṇachādanaṃ  
        Assamassa ca sā dvāre    geṇḍukenassa kīḷati 
        vidaṃsayantī aṅgāni         guyhaṃ pakāsitāni ca  
        Tañca disvāna kīḷantiṃ       paṇṇasālagato jaṭī 
        assamā nikkhamitvāna       idaṃ vacanamabravīti  
      Tattha geṇḍukenassāti assa isisiṅgassa assamadvāre geṇḍukena 
 kīḷati  Vidaṃsayantīti dassentī  Guyhaṃ pakāsitāni cāti guyhañca 
 rahassaṅgañca pakāsitāni ca pākaṭāni mukhahatthādīni  Abravīti so 
 kira paṇṇasālāya ṭhatvā cintesi sacāyaṃ yakkho bhaveyya 
 paṇṇasālaṃ pavisitvā mama maṃsaṃ murumurāpetvā khādeyya nāyaṃ 
 yakkho tāpaso bhavissatīti  
      Tasmā nikkhamitvā idaṃ kira āha 
        ambho ko nāma so rukkho  yassa tevaṃ gataṃ phalaṃ 
        dūrepi khittaṃ pacceti       na taṃ ohāya gacchatīti  
      Tattha yassa tevaṃ gatanti yassa tava rukkhassa evaṃ gataṃ 
  
  
 page   
 Manoramaṃ phalaṃ ko nāmeso rukkhoti citrageṇḍukassa adiṭṭhapubbattā 
 rukkhaphalena tena bhavitabbanti maññamāno evaṃ pucachi  
      Athassa sā ācikkhantī gāthamāha 
        assamassa mamaṃ brahme     samīpe gandhamādane 
        pabbate tādisā rukkhā    yassa tevaṃ gataṃ phalaṃ 
        dūrepi khittaṃ pacceti      na maṃ ohāya gacchatīti  
      Tattha samīpe gandhamādaneti gandhamādanapabbate mama assamassa samīpe  
 Yassa tevaṃ gatanti yassa evaṃ gataṃ  Takāro byañjanasandhikaroti  
 Iti sā musāvādaṃ abhāsi  
      Itaropi saddahitvā tāpaso esoti saññāya paṭisanthāraṃ 
 karonto gāthamāha 
                 etu bhavaṃ assamimaṃ adetu 
                 pajjañca bhakkhañca paṭiccha dammi 
                 idamāsanaṃ atrabhavaṃ nisīdatu 
                 ito bhavaṃ mūlaphalāni khādatūti  
      Tattha assamimanti assamaṃ imaṃ bhavaṃ pavisatu  Adetūti 
 yathāsannihitaṃ āhāraṃ paribhuñjatu  Pajjanti pādabbhañjanaṃ  
 Bhakkhanti madhuraphalāphalaṃ  Paṭicchāti paṭiggaṇha  Idamāsananti 
 paviṭṭhakāle evamāha  
      Kinte idanti tassā paṇṇasālaṃ pavisitvā kaṭṭhatthare 
 nisīdantiyā suvaṇṇacīrake dvidhā kate sarīraṃ appaṭicchannaṃ ahosi  
  
  
 page   
 Tāpaso mātugāmasarīrassa adiṭṭhapubbattā taṃ disvāna vaṇo 
 esoti saññāya evamāha 
                 kinte idaṃ tava ūrūnamantaraṃ 
                 supicchitaṃ kaṇharivappakāsati 
                 akkhāhi me pucchito etamatthaṃ 
                 kose nu te uttamaṅgaṃ paviṭṭhanti  
      Tattha supicchitanti dvinnaṃ ūrūnaṃ samāgamanakāle suphusitaṃ 
 sippipūṭamukhasaṇṭhānaṃ subhalakkhaṇena hi asamannāgatāya taṃ ṭhānaṃ 
 āvāṭadhātukaṃ hoti samannāgatāya abbhunnataṃ sippipūṭamukhasaṇṭhānaṃ  
 Kaṇharivappakāsatīti ubhosu passesu kāḷakaṃ viya khāyati  Kose 
 nu te uttamaṅgaṃ paviṭṭhanti tava uttamaṅgaṃ liṅgasaṇṭhānaṃ na paññāyati 
 kinnu taṃ tava sarīrasaṅkhāte kose paviṭṭhanti pucchati  
      Atha naṃ sā vañcayantī gāthādvayamāha 
                 ahaṃ vane mūlaphalesanaṃ caraṃ 
                 asādayiṃ acchaṃ sughorarūpaṃ 
                 so maṃ patitvā sahasajjhappatto 
                 panujja maṃ abbahi uttamaṅgaṃ  
                 Svāyaṃ vaṇo khajjati kaṇḍuvāyati 
                 sabbañca kālaṃ na labhāmi sātaṃ 
                 paho bhavaṃ kaṇḍumimaṃ vinetuṃ 
                 kurutaṃ bhavaṃ yācito brāhmaṇatthanti  
  
  
 page   
      Tattha asādayinti ghaṭṭesiṃ āgacchantaṃ disvā leḍḍunā 
 paharinti attho  Patitvāti upadhāvitvā  Sahasajjhappattoti maṃ 
 sahasā ajjhappatto sampatto  Panujjāti atha maṃ pātetvā  
 Abbahīti mukhena mama uttamaṅgaṃ luñcitvā pakkāmi tato paṭṭhāya 
 imasmiṃyeva ṭhāne vaṇo jātoti  Svāyanti so ayaṃ tato 
 paṭṭhāya mayhaṃ vaṇo khajjati ceva kaṇḍuñca karoti tappaccayā 
 khohaṃ sabbakālaṃ kāyikacetasikasukhaṃ na labhāmi  Pahoti samattho  
 Brāhmaṇatthanti bhavaṃ mayā yācito imaṃ brāhmaṇassa atthaṃ karotu 
 idaṃ me dukkhaṃ mābhavissa harāhīti vadati  
      So tassā musāvādaṃ sabhāvoti saddahitvā sace te 
 evaṃ sukhaṃ hoti karissāmīti taṃ padesaṃ oloketvā anantaraṃ gāthamāha 
                 gambhīrarūpo te vaṇo salohito 
                 apūtiko pakkagandho mahāpica 
                 karomi te kiñci kasāyayogaṃ 
                 yathā bhavaṃ paramasukhī bhaveyyāti  
      Tattha salohitoti rattobhāso  Apūtikoti pūtimaṃsarahito  
 Pakkagandhoti thokaṃ duggandho  Kasāyayoganti ahaṃ keci rukkhakasāye 
 gahetvā tava  etaṃ kasāyayogaṃ karissāmīti  
      Tato naḷinikā  gāthamāha 
                 na mantayogā na kasāyayogā 
                 na osadhā brahmacārī kamanti 
  
  
 page   
                 Yaṃ te mudu tena vinehi kaṇḍuṃ 
                 yathā ahaṃ paramasukhī bhaveyyanti  
      Tattha kamantīti bho brahamacārī imasmiṃ mama vaṇe neva 
 mantayogā na kasāyayogā na pupphaphalādīni osadhāni kamanti 
 anekavāraṃ katehi tehi etassa phāsukabhāvo na bhūtapubbo yaṃ 
 pana te etaṃ mudu aṅgajātaṃ tena ghaṭṭiyamānasseva tassa kaṇḍuṃ 
 na hoti tasmā tena vinehi kaṇḍunti  
      So saccaṃ esa bhaṇatīti sallakkhetvā methunasaṃsaggena sīlaṃ 
 bhijjati jhānaṃ parihāyīti ajānanto mātugāmassa adiṭṭhapubbattā 
 methunadhammassa ajānanabhāvena bhesajjanti vadantiyā tāya methunadhammaṃ 
 paṭisevi tāvadevassa sīlaṃ bhijjati jhānaṃ parihāyi  So dve 
 tayo vāre saṃsaggaṃ katvā kilanto hutvā nikkhamitvā saraṃ oruyha 
 nahātvā paṭipassaddhadaratho āgantvā paṇṇasālāya nisīditvā 
 punapi taṃ tāpasoti maññamāno vasanaṭṭhānaṃ pucchanto gāthamāha 
                 ito nu bhoto katamena assamo 
                 kacci bhavaṃ abhiramasi araññe 
                 kacci nu te mūlaphalaṃ pahūtaṃ 
                 kacci bhavantaṃ na vihiṃsanti bāḷāti  
      Tattha katamenāti ito katamena disābhāgena bhoto assamo  
 Bhavanti ālapanametaṃ   
  
  
 page    
 Tato naḷinikā catasso gāthā abhāsi 
                 ito ujuṃ uttarāyaṃ disāyaṃ 
                 khemā nadī himavantā pabhāti 
                 tassā tīre assamo mayhaṃ rammo 
                 aho bhavaṃ assamaṃ mayha passe  
                 Ambā ca sālā tiṇḍukā ca jambuyo 
                 uddālakā ca pāṭaliyo suphullā 
                 samantato kiṃpurisābhigītaṃ 
                 aho bhavaṃ assamaṃ mayha passe  
                 Tālā ca mūlā ca phalā ca mettha 
                 vaṇṇena gandhena upetarūpaṃ 
                 taṃ bhūmibhāgehi upetarūpaṃ 
                 aho bhavaṃ assamaṃ mayha passe  
                 Phalā ca mūlā ca pahūtamettha 
                 vaṇṇena gandhena rasenupetā 
                 āyanti ca luddakā taṃ padesaṃ 
                 mā me tato mūlaphalaṃ aharayunti  
      Tattha uttarāyanti uttarāya  Khemāti evaṃnāmikā nadī  
 Himavantā pabhātīti himavantato pavattati  Ahoti patthanatthe 
 nipāto  Uddālakāti vātaghātakā  Kiṃpurisābhigītanti samantato 
 parivāretvā madhurasaddena gāyantehi kiṃpurisehi abhigītaṃ  Tālā ca 
  
  
 page    
 Mūlā ca phalā ca metthāti ettha mama assame pāsādikā 
 tālarukkhā ca tesaññeva vaṇṇagandhādisampannā sakaṇḍasaṅkhātā 
 mūlā ca phalā ca  Pahūtametthāti nānārukkhaphalā ca rukkhavallimūlā 
 ca pahūtā ettha  Mā me tatoti taṃ mama assamapadaṃ sambahulā 
 luddakā āgacchanti mayā cettha āharitvā ṭhapitaṃ bahu madhurarasaṃ 
 mūlaphalaṃ atathi te mayi cirāyante mūlaphalaṃ hareyyuṃ te tato 
 mama mūlaphalaṃ māhariṃsu tasmā sacepi mayā saddhiṃ āgantukāmo 
 ehi no ce ahaṃ gamissāmīti āha  
      Taṃ sutvā tāpaso yāva pitu āgamanā adhivāsāpetuṃ gāthamāha 
                 pitā mama mūlaphalesanaṃ gato 
                 idāni āgacchati sāyakāle 
                 ubhova gacchāmase assamantaṃ 
                 yāva pitā mūlaphalato etūti  
      Tattha ubhova gacchāmaseti mama pitu ārocetvā ubhova 
 gamissāma  
      Tato sā cintesi ayaṃ tāva araññeva vaḍḍhitabhāvena 
 mama itthībhāvaṃ na jānāti pitā panassa maṃ disvāva jānitvā 
 tvaṃ idha kiṃ karosīti kājakoṭiyā paharitvā sīsaṃpi me bhindeyya 
 tasmiṃ anāgateyeva mayā gantuṃ vaṭṭati āgamanakammaṃpi me 
 niṭṭhitanti  Sā tassa āgamanūpāyaṃ ācikkhantī itaraṃ gāthamāha 
  
  
 page    
                 Aññe bahū isayo sādhurūpā 
                 rājīsayo anumagge vasanti 
                 teyeva pucchesi mamassamantaṃ 
                 te taṃ nayissanti mama sakāseti  
      Tattha rājīsayoti samma mayā na sakkā cirāyituṃ aññe 
 pana sādhusabhāvā brāhmaṇīsayo ca rājīsayo ca anumagge mama 
 assamassa maggapasse vasanti ahaṃ tesaṃ ācikkhitvā gamissāmi 
 tvaṃ te puccheyyāsi te taṃ mama santikaṃ nayissantīti  
      Evaṃ sā attano palāyanūpāyaṃ katvā paṇṇasālato nikkhamitvā 
 taṃ olokentameva tvaṃ nivattāti vatvā āgamanamaggeneva amaccānaṃ 
 santikaṃ agamāsi  Te taṃ gahetvā khandhāvāraṃ gantvā anupubbena 
 bārāṇasiṃ pāpuṇiṃsu  Sakkopi taṃ divasameva tussitvā sakalaraṭṭhe devaṃ 
 vassāpesi  Tato subhikkhaṃ janapadaṃ ahosi  Isisiṅgatāpasassapi 
 tāya pakkantamattāya eva kāye dāho uppajji  So kampento 
 paṇṇasālaṃ pavisitvā vākacīraṃ pārupitvā socanto nipajji  
      Bodhisatto sāyaṃ āgantvā puttaṃ apassanto kahaṃ nukho 
 gatoti kājaṃ otāretvā paṇṇasālaṃ pavisitvā taṃ nipannakaṃ disvā 
 tāta kiṃ karosīti piṭṭhiṃ parimajjanto tisso gāthā abhāsi 
      na te kaṭṭhāni bhinnāni     na te udakamāgataṃ 
      aggipi te na hāsito      kinnu mandova jhāyasi  
  
  
 page    
                 Bhinnāni kaṭṭhāni huto ca aggi 
                 tapanīpi te samitā brahmacārī 
                 pīṭhañca mayhaṃ udakañca hoti 
                 ramasi tuvaṃ brahmabhūto puratthā  
                 Abhinnakaṭṭhosi anābhatodako 
                 ahāsitaggīsi asiddhabhojano 
                 na me tuvaṃ ālapasi mamajja 
                 naṭṭhaṃ nu kiṃ cetasikañca dukkhanti  
      Tattha bhinnānīti araññato uddhaṭāni  Na hāsitoti na jalito  
 Bhinnānīti pubbe tayā mamāgamanavelāya kaṭṭhāni uddhaṭāneva 
 honti  Huto ca aggīti aggi ca hutova hoti  Tapanīti 
 visibbanaaggisaṅkhātā aggitapanīpi te samitāva sayameva saṃvidahitāva 
 hoti  Pīṭhanti mama vasanatthāya pīṭhañca paññattameva hoti  
 Udakañcāti pādadhovanaudakampi upaṭṭhāpitameva hoti  Brahmabhūtoti 
 tvaṃpi ito puratthā seṭṭhabhūto imasmiṃ assame abhiramasi  
 Abhinnakaṭṭhosīti sodāni ajja anuddhaṭakaṭṭho    asiddhabhojanoti 
 na te kiñci amhākaṃ kandamūlaṃ vā paṇṇaṃ vā seditaṃ  
 Mamajjāti mamaṃ putta ajja na meva tuvaṃ ālapasi  Naṭṭhaṃ nu 
 kinti kiṃ nu te naṭṭhaṃ vā kiṃ vā cetasikadukkhaṃ akkhāhi me 
 nipannakāraṇanti pucchati  
      So pitu vacanaṃ sutvā taṃ kāraṇaṃ kathento āha 
  
  
 page    
                 Idhāgamā jaṭilo brahmacārī 
                 sudassaneyyo sutanū vineti 
                 nevātidīgho api nātirasso 
                 sukaṇhakaṇhacchadanehi bhoto  
                 Amassujāto apurāṇavaṇṇī 
                 ādhārarūpañca panassa kaṇṭhe 
                 dvepassa gaṇḍā ure sujātā 
                 suvaṇṇapiṇḍasannibhā pabhassarā  
                 Mukhañca tassa bhusadassaneyyaṃ 
                 kaṇṇesu lambanti ca kuñcitaggā 
                 te jotare carato māṇavassa 
                 suttañca yaṃ saṃyamānaṃ jaṭānaṃ  
                 Aññā ca tassa saṃyamāni catasso 
                 nīlā pītā lohitakā ca setā 
                 tā saṃsare carato māṇavassa 
                 tiriṭisaṅghāriva pāvusamhi  
                 Na mekhalaṃ muñjamayaṃ ṭhapeti 
                 na santhare no pana  pabbajassa 
                 tā jotare jaṅghanantare visattā 
                 sateritā vijjurivantalikkhe  
  
  
 page    
                 Akhilakāni ca avaṇṭakāni 
                 heṭṭhā nabhyā kaṭisamohitāni 
                 aghaṭṭitā niccakīḷaṃ karonti 
                 hantāta kiṃ rukkhaphalāni tāni  
                 Jaṭā ca tassa bhusadassaneyyā 
                 parosataṃ vellitaggā sugandhā 
                 dvedhāsiro sādhuvibhattarūpo 
                 aho nukho mayha tathā jaṭāssu  
                 Yathā ca so pakirati tā jaṭāyo 
                 vaṇṇena gandhena upetarūpā 
                 nīluppalaṃ vātasameritaṃva 
                 tatheva pavāyati panassamo ayaṃ  
                 Vaṇṇo ca tassa bhusadassaneyyo 
                 netādiso yādiso mayha kāyo 
                 so vāyati erito mālutena 
                 vanaṃ yathā aggagimhe suphullaṃ  
                 Nihanti so rukkhaphalaṃ paṭhabyā 
                 sucittarūpaṃ ruciraṃ dassaneyyaṃ 
                 khittañca tassa punareti hatthaṃ 
                 hantāta kiṃ rukkhaphalaṃ nukho taṃ  
  
  
 page    
                 Dantā ca tassa bhusadassaneyyā 
                 suddhā samā saṅkhavarūpapannā 
                 mano pasādenti vivariyamānā 
                 na nūna so sākamakhādi tehi  
                 Akakkasaṃ agaḷitaṃ mahuṃ muduṃ 
                 ujuṃ anuddhataṃ acapalamassa bhāsitaṃ 
                 rudaṃ manuññaṃ karavīkasussaraṃ 
                 hadayaṅgamaṃ rañjayateva me mano  
                 Bindussaro nātivissaṭṭhavākyo 
                 na nūna sajjhāyamatippayutto 
                 icchāmi kho taṃ punareva daṭṭhuṃ 
                 mittañhi me māṇavāhu puratthā  
                 Susandhi sabbattha vimaṭṭhimaṃ vaṇaṃ 
                 puthu sujātaṃ kharapattasannibhaṃ 
                 teneva maṃ uttariyāna māṇavo 
                 vivariya ūruṃ jaṅghanena pīḷayi  
                 Tapanti ābhanti virocare ca 
                 sateritā vijjurivantalikkhe 
                 bāhā mudū añjanalomasadisā 
                 vicitravaṭṭaṅgulikassa sobhare  
  
  
 page    
                 Akakkasaṅgo na ca dīghalomo 
                 nakhassa dīghā avilohitaggā 
                 mudūhi bāhāhi palissajanto 
                 kalyāṇarūpo ramayaṃ upaṭṭhahi  
                 Dumassa tūlūpanibhā pabhassarā 
                 suvaṇṇakambūtalavaṭṭasucchavī 
                 hatthā mudū tehi maṃ saṃphusitvā 
                 ito gato tena maṃ dahanti tāta  
                 Na nūna so  khārividhaṃ ahāsi 
                 na nūna so  kaṭṭhāni sayaṃ abhañji 
                 na nūna so hanti dume kuṭhāriyā 
                 napissa hatthesu khīḷāni atthi  
                 Acchova kho tassa vaṇaṃ akāsi 
                 so maṃ bravī sukhitaṃ maṃ karohi 
                 sohaṃ sukhitaṃ akāsiṃ mamāsi sukhyaṃ 
                 so ca maṃ bravī sukhitosmīti brahme  
                 Ayañca te māluvapaṇṇasanthatā 
                 vikiṇṇarūpāva mayā ca tena ca 
                 kilantarūpā udake ramitvā 
                 punappunaṃ paṇṇakuṭiṃ vajāma  
  
  
 page    
                 Na majja mantā paṭibhanti tāta 
                 na aggihuttaṃ napi yañña tatra 
                 na cāpi te mūlaphalāni bhuñje 
                 yāva na passāmi taṃ edisaṃ brahmacāriṃ  
                 Addhā pajānāsi tuvaṃpi tāta 
                 yassaṃ disaṃ so vasate brahmacārī 
                 taṃ maṃ disaṃ pāpaya tāta khippaṃ 
                 mā te ahaṃ amariṃ assamamhi  
                 Vicitraphalañhi vanaṃ sutaṃ mayā 
                 dijābhighuṭṭhaṃ dijasaṅghasevitaṃ 
                 taṃ maṃ venaṃ pāpaya tāta khippaṃ 
                 purā te pāṇaṃ vijahāmi assameti  
      Tattha idhāgamāti tāta imaṃ assamapadaṃ āgato  Sudassaneyyoti 
 suṭṭhu dassaneyyo  Sutanūti suṭṭhu tanuko nātikīso nātithūlo  
 Vinetīti attano sarīrappabhāya assamapadaṃ ekobhāsaṃ viya vineti 
 pūreti  Sukaṇhakaṇhacchadanehi bhototi tāta tassa bhoto sukaṇhehi 
 kaṇhacchadanehi bhamaravaṇṇehi kesehi sukaṇhaṃ sīsaṃ sumajjitamaṇimayaṃ 
 viya khāyati  Amassujātoti na tāvassa massu jāyati taruṇoyeva  
 Apurāṇavaṇṇīti acirapabbajito  Ādhārarūpañca panassa kaṇṭheti 
 kaṇṭhe ca panassa amhākaṃ bhikkhābhājanaṭhapanapattādhārasadisaṃ pilandhanaṃ 
 atthīti muttāhāraṃ sandhāya vadati  Gaṇḍāti thane sandhāyāha  
  
  
 page    
 Ure sujātāti uramhi sujātā  Uratotipi pāṭho  Pabhassarāti 
 pabhāsampannā  Pabhāsaretipi pāṭho  Obhāsentīti attho  
 Bhusadassaneyyanti ativiya dassanīyaṃ  Kuñcitaggāti sīhakuṇḍalaṃ 
 sandhāya vadati  Suttañcāti yaṃ tassa jaṭāsu bandhanaṃ suttaṃ taṃpi jotati 
 pabhaṃ muñcati  Saṃyamāni catassoti iminā maṇisuvaṇṇapavāḷarajaṭamayāni 
 cattāri pilandhanāni dasseti  Tā saṃsareti tāni pilandhanāni 
 pāvusena vuṭṭhe deve tiriṭisaṅghā  viya vicaranti  Mekhalanti 
 mekhalaṃ  Ayameva pāṭho  Idaṃ nivatthakaṇca cīrakaṃ sandhāyāha  
 Na santhareti na vāke  Idaṃ vuttaṃ hoti tāta yathā mayaṃ 
 tiṇamayaṃ vā vākamayaṃ vā cīrakaṃ dhārema na tathā so so pana 
 suvaṇṇacīrakaṃ dhāretīti  Akhilakānīti apākāni nibbaṇāni  
 Kaṭisamohitānīti kaṭiyaṃ bandhāni  Niccakīḷaṃ karontīti aghaṭṭitānipi 
 niccakāle kīḷāpenti  Hantātāti ambho tāta  Kiṃ rukkhaphalāni 
 tānīti tāni tassa māṇavassa suttāruḷhāni kaṭiyaṃ bandhāni 
 katararukkhaphalāni nāmāti maṇisaṅghāṭiṃ sandhāyāha    jaṭāti 
 jaṭāmaṇḍalākārena bandharatanamissakesavaṭṭiyo sandhāyāha  
 Vellitaggāti kuñcitaggā  Dvedhāsiroti tassa sīsaṃ dvedhā katvā 
 bandhānaṃ jaṭānaṃ vasena suṭṭhu vibhattarūpaṃ  Tathāti yathā tassa māṇavassa 
 jaṭā tathā tumhehi mama na bandhā aho vata mamapi tathā assūti patthento 
 āha  Upetarūpāti upetasabhāvā  Vātasameritaṃvāti yathā nāma 
 nīluppalaṃ vātena samīritaṃ tatheva ayaṃ imasmiṃ vanasaṇḍe assame 
  
  
 page    
 Vāti  Netādisoti tāta yādiso mama kāye paṅko na tādiso 
 tassa sarīre dassanīyo ceva sugandho ca  Aggagimheti vassantasamaye  
 Nihantīti paharati  Kiṃ rukkhaphalaṃ nukho tanti katararukkhassa nukho taṃ 
 phalaṃ  Saṅkhavarūpapannāti sudhotasaṅkhapaṭibhāgā  Na nūna so 
 sākamakhādīti nūna so māṇavo mayaṃ viya tehi dantehi rukkhapaṇṇāni 
 ceva mūlaphalāni ca na khādi  Amhākaṃ hi tāni khādantānaṃ 
 supaṅkavaṇṇā dantāti dīpeti  Akakkasanti tāta tassa bhāsitaṃ 
 apharusaṃ agaḷitaṃ punappunaṃ vadantassāpi sumadhuratāya mahuṃ muduṃ amussanatāya 
 ujuṃ avikkhittatāya anuddhataṃ patiṭṭhitatāya acapalaṃ  Rudanti bhāsamāssa 
 sarasaṅkhātaṃ rudaṃpi manoharaṃ karavīkassa viya sussaraṃ sumadhuraṃ  Rañjayatevāti 
 mama mano rañjayatiyeva  Bindussaroti piṇḍitassaro  Māṇavāhati 
 so hi māṇavo puratthā mama mittaṃ ahu  Susandhi sabbattha 
 vimaṭṭhimaṃ vaṇanti tāta tassa māṇavassa  ūrūnamantare ekaṃ vaṇaṃ 
 atthi taṃ susandhi suphusitaṃ sippipūṭamukhasadisaṃ sabbattha vimaṭṭhimaṃ 
 samantato maṭṭhaṃ  Puthūti mahantaṃ  Sujātanti susaṇṭhitaṃ  
 Kharapattasannibhanti padumamakulasannibhaṃ  Uttariyānāti uttaritvā 
 avattharitvā  Pīḷayīti pīḷeti  Tapantīti tassa māṇavassa sarīrato 
 niccharantā suvaṇṇavaṇṇā raṃsiyo jalanti obhāsanti virocanti 
 ca  Bāhāti bāhāpissa mudū  Añjanalomasadisāti añjanalomasadisehi 
 lomehi samannāgatā  Vicitravaṭṭaṅgulikassa sobhareti hatthāpissayeva 
 lakkhaṇavicitrāhi pavāḷaṅkurasadisāhi vaṭṭaṅgulīhi samannāgatā sobhanti  
  
  
 page    
 Akakkasaṅgoti kacchupīḷakādirahitaṅgapaccaṅgo  Ramayaṃ upaṭṭhahīti maṃ 
 ramayanto upaṭṭhahi paricari  Tūlūpanibhāti mudubhāvassa upamā  
 Suvaṇṇakambūtalavaṭṭasucchavīti suvaṇṇamayaādāsatalaṃ viya vaṭṭā ca 
 succhavī ca parimaṇḍalatalā ceva sundaracachavī cāti attho  
 Saṃphusitvāti suṭṭhu phusitvā attano hatthasamphassaṃ mama sarīre pharāpetvā  
 Ito gatoti mama olokentasseva ito gato  Tena maṃ dahantīti 
 tena tassa hatthasamphassena idāneva maṃ dahanti  Tathā hi tassa 
 gatassa gatakālato paṭṭhāya mama sarīre dāho uṭṭhito tenamhi 
 dommanassappatto nipannoti  Khārividhanti tāta nūna so māṇavo 
 khāribhāvaṃ ukkhipitvā vicarati  Khīḷānīti khīṇāni  Ayameva vā 
 pāṭho  Sukhyanti sukhaṃ  Santhatāti santhāro  Vikiṇṇarūpā 
 cāti tāta ayaṃ tava māluvapaṇṇasanthatā ajja mayā ca tena ca 
 aññamaññaṃ parāmasanāliṅganavasena saṃparivaṭṭantehi vikiṇṇā viya 
 ākulabyākulā jātā  Punappunaṃ paṇṇakuṭiṃ vajāmāti tāta ahañca 
 so ca abhiramitvā kilantarūpā paṇṇasālato nikkhamitvā udakaṃ 
 pavisitvā ramitvā vigatadarathā punappunaṃ imameva kuṭiṃ pavisāmāti 
 vadati  Mantāti ajja mama tassa gatassa kālato paṭṭhāya neva 
 mantā ca paṭibhanti na upaṭṭhahanti na ruccanti  Na aggihuttaṃ napi yañña 
 tatrāti mahābrahmuno ārādhanatthāya kattabbahomavidhūmanādiyaññakiriyāpi 
 me na paṭibhāti na ruccati  Na cāpi teti tayā 
 ābhatamalaphalānipi na bhuñjāmi  Yassaṃ disanti yassā 
  
  
 page    
 Disāya  Vananti tassa māṇavassa assamaṃ parivāretvā ṭhitavanaṃ  
      Tasseva vilapantassa taṃ vilāpaṃ sutvā mahāsatto ekāya 
 itthiyā imassa sīlaṃ bhinnaṃ bhavissatīti ñatvā taṃ ovadanto cha 
 gāthā abhāsi 
                 imasmā hi jotirase vanamhi 
                 gandhabbadevaccharasaṅghasevite 
                 isīnaṃ āvāse sanantanamhi 
                 netādisaṃ aratiṃ pāpuṇetha  
                 Bhavanti mittāni atho na honti 
                 ñātīsu mittesu karonti pemaṃ 
                 ayañca jammo kissa divā niviṭṭho 
                 yo neva jānāti kutomhi āgato  
           Saṃvāsena hi mittāni sandhiyanti punappunaṃ 
           sveva mitto asaṅgantu asaṃvāsena jīrati  
                 Sace tuvaṃ dakkhasi brahmacāriṃ 
                 sace tuvaṃ sallapi brahmacārinā 
                 sampannasassaṃva mahodakena 
                 tapoguṇaṃ khippamimaṃ pahassasi  
                 Punapi ce dakkhasi brahmacāriṃ 
                 punapi ce sallapi brahmacārinā 
  
  
 page    
                 Sampannasassaṃva mahodakena 
                 usmāgataṃ khippamimaṃ pahassasi  
                 Bhūtāni hetāni caranti tāta 
                 virūparūpena manussaloke 
                 na tāni sevetha naro sapañño 
                 āsajjanaṃ nassati brahmacārīti  
      Tattha imasmāti imasmiṃ  Hīti nipātamattaṃ  Jotiraseti 
 hūyamānassa jotino raṃsiobhāsite  Sanantanamhīti purāṇake  
 Pāpuṇethāti pāpuṇeyya  Idaṃ vuttaṃ hoti tāta evarūpe vane 
 vasanto yaṃ abhiratiṃ tvaṃ patto etādisaṃ na pāpuṇeyya paṇḍito 
 kulaputto pattuṃ nāharatīti attho  Bhavantīti imaṃ gāthaṃ mahāsatto 
 antogatameva bhāsati  Ayamettha adhippāyo loke sattānaṃ 
 mittāni nāma hontipi na hontipi tattha yesaṃ honti te 
 attano ñātīsu ca mittesu ca pemaṃ karonti  Ayañca 
 jammoti migasiṅgo lāmako  Kissa divā niviṭṭhoti kena nāma 
 kāraṇena tasmiṃ mātugāme mittasaññāya niviṭṭho so migiyā 
 kucchimhi nibbattetvā araññe vaḍḍhitattā  Kutomhi āgatoti 
 attano āgataṭṭhānameva na jānāti pageva ñātimitteti  
 Punappunanti tāta mittā nāma punappunaṃ saṃvāsena sevanena saddhiṃ 
 sandhiyanti ghaṭiyanti  Sveva mittoti so eva mitto asaṅgantu 
 asamāgacchantassa purisassa tena asamāgamasaṅkhātena asaṃvāsena jīrati 
  
  
 page    
 Vinassati  Saceti tasmā tāta sace tvaṃ punapi taṃ dakkhissasi 
 tena vā sallapissasi atha yathā nāma sunipphannaṃ sassaṃ mahoghena 
 hariyati evaṃ imaṃ attano tapoguṇaṃ pahassasi hāressasīti 
 attho  Usmāgatanti samaṇatejaṃ  Virūparūpenāti vividharūpena  
 Idaṃ vuttaṃ hoti tāta manussalokasmiṃ hi etāni yakkhinīsaṅkhātāni 
 bhūtāni vividharūpapaṭicchannena attano rūpena attano vasaṅgate khādituṃ 
 caranti tāni sapañño naro na sevetha tādisabhūtaṃ āsajjanaṃ 
 patvā nassasi brahmacārī diṭṭhosi tāya yakkhiniyā na khāditoti 
 evaṃ puttaṃ ovadi  
      So pitu kathaṃ sutvā yakkhinī kira sāti bhīto cittaṃ nivattetvā 
 tāta eto na gamissāmi khamatha meti khamāpesi  Sopi naṃ 
 samassāsetvā ehi tvaṃ māṇava mettaṃ bhāvehi karuṇaṃ muditaṃ 
 upekkhanti brahmavihārabhāvanaṃ ācikkhi  So tathā paṭipajjitvā 
 puna jhānābhiññā nibbattesi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikakhu sotāpattiphale 
 patiṭṭhahi  Tadā naḷinikā porāṇadutiyikā ahosi  Isisiṅgo 
 ukkaṇṭhitabhikkhu  Pitā pana ahamevāti  
                    Naḷinikājātakaṃ niṭṭhitaṃ   
                          Paṭhamaṃ  
  
  
 page    
                       Ummādantījātakaṃ 
      nivesanaṃ kassa nudaṃ sunandāti idaṃ satthā jetavane viharanto 
 ukkaṇṭhitabhikkhuṃ ārabbha kathesi  
      So kira ekadivasaṃ sāvatthiyaṃ piṇḍāya caranto ekaṃ alaṅkatapaṭiyattaṃ 
 uttamarūpadharaṃ itthiṃ oloketvā paṭibaddhacitto hutvā cittaṃ nivattetuṃ 
 asakkonto vihārameva āgantvā tato paṭṭhāya sallaviddho 
 viya rogāturo bhantamigapaṭibhāgo kīso dhamanisaṇṭhatagatto 
 upaṇḍūpaṇḍukajāto anabhirato ekiriyāpathepi cittassādaṃ alabhanto 
 ācariyūpajjhāyavattādīni pahāya uddesaparipucchākammaṭṭhānānuyogarahito 
 vihāsi  So sahāyakabhikkhūhi pubbe tvaṃ āvuso pasannindriyo 
 vippasannamukhavaṇṇo idāni no tathā kinnu kho kāraṇanti 
 puṭṭho āvuso anabhiratosmīti āha  Atha naṃ te abhiramāvuso 
 buddhuppādo nāma dullabho tathā saddhammassavanaṃ manussapaṭilābho ca so 
 tvaṃ manussapaṭilābhaṃ labhitvā dukkhassantakiriyaṃ patthayamāno assumukhaṃ 
 ñātijanaṃ pahāya saddhāya pabbajitvā kiṃkāraṇā kilesavasaṃ yāsi kilesā 
 nāmete gaṇḍuppādakapāṇakaṃ upādāya sabbabālajanasādhāraṇā 
 rukkhaphalūpamā ye tesaṃ vatthubhūtā tepi appassādā 
 kāmā bahudukkhā  bahūpāyāsā ādīnavo ettha bhiyyo 
  
  
 page    
 Aṭṭhikaṅkhalūpamā kāmā maṃsapesūpamā kāmā tiṇukkūpamā kāmā 
 aṅgārakāsūpamā kāmā supinakūpamā kāmā yācitakūpamā kāmā 
 visarukkhaphalūpamā kāmā sattisūlūpamā kāmā sappasirūpamā kāmā tvaṃ 
 nāma evarūpe sāsane pabbajitvā evaṃ anatthakārakānaṃ kilesānaṃ 
 vasaṃ gatosīti ovaditvā attano kathaṃ gāhāpetuṃ asakkonto 
 satthu santikaṃ dhammasabhaṃ netvā kiṃ bhikkhave anicchamānakaṃ bhikkhuṃ 
 ānayitthāti vutte bhante ayaṃ kira ukkaṇṭhitoti āhaṃsu  
 Satthā saccaṃ kirāti pucchitvā saccaṃ bhanteti vutte bhikkhu 
 porāṇakapaṇḍitā rajjaṃ anusāsantāpi kilese uppanne tassa vasaṃ 
 agantvā cittaṃ nivāretvā na ayuttakaṃ kariṃsūti vatvā atītaṃ āhari  
      Atīte sīviraṭṭhe ariṭṭhapuranagare sīvī nāma rājā rajjaṃ kāresi  
 Bodhisatto tassa aggamahesiyā kucchimhi nibbatti  Sīvikumārotvevassa 
 nāmaṃ kariṃsu  Senāpatissāpi putto vijāyi  Abhipārakotissa 
 nāmaṃ kariṃsu  Te ubhopi sahāyā hutvā abhivaḍḍhantā soḷasavassikā 
 hutvā takkasilaṃ gantvā sippaṃ uggaṇhitvā āgamiṃsu  Rājaputtassa 
 rajjaṃ adāsi  Sopi abhipārakaṃ senāpatiṭṭhāne ṭhapetvā dhammena 
 rajjaṃ kāresi  Tasmiṃyeva nagare tiriṭivacchassa nāma asītikoṭivibhavassa 
 seṭṭhino dhītā nibbatti uttamarūpadharā sobhaggappattā subhalakkhaṇena 
 samannāgatā  Tassā nāmagahaṇadivase ummādantīti nāmaṃ kariṃsu  
 Sā soḷasavassikakāle atikkantamānusavaṇṇā devaccharā viya abhirūpā 
 dassanīyā ahosi   Ye ye puthujjanā taṃ passanti te te 
  
  
 page    
 Sakabhāvena saṇṭhāretuṃ asakkontā pānamadena viya kilesamadena 
 mattā hutvā satiṃ paccupaṭṭhapetuṃ samatthā nāma nāhesuṃ  Athassā 
 pitā tiriṭivaccho rājānaṃ upasaṅkamitvā deva mama gehe itthīratanaṃ 
 uppannaṃ rañño anucchavikaṃ lakkhaṇapāṭhake brāhmaṇe pesetvā 
 taṃ vīmaṃsāpetvā yathāruciṃ karohīti āha  Rājā sādhūti vatvā 
 brāhmaṇe pesesi  Te seṭaṭhigehaṃ gantvā katasakkārasammānā 
 pāyāsaṃ paribhuñjiṃsu  
      Tasmiṃ khaṇe ummādantī sabbālaṅkārapaṭimaṇḍitā tesaṃ santikaṃ 
 agamāsi  Te taṃ disvā satiṃ paccupaṭṭhapetuṃ asakkontā kilesamadamattā 
 hutvā attano vippakatabhojanabhāvaṃ na jāniṃsu  Ekacce ālopaṃ 
 gahetvā bhuñjāmāti saññāya sīse ṭhapesuṃ  Ekacce upakacchantare 
 khipiṃsu ekacce bhittiṃ pahariṃsu  Sabbepi ummattakā ahesuṃ  
 Sā te disvā ime kira mama lakkhaṇaṃ vīmaṃsissanti gīvāyaṃ 
 ne gahetvā nīharāthāti te nīharāpesi  Te maṅkubhūtā rājanivesanaṃ 
 gantvā ummādantiyā kuddhā  deva sā itthī kāḷakaṇṇī na 
 tumhākaṃ anucchavikāti vadiṃsu  Rājā kāḷakaṇṇī kirāti na taṃ 
 ānāpesi  Sā taṃ pavuttiṃ sutvā ahaṃ kira kāḷakaṇṇīti 
 raññā na gahitā kāḷakaṇṇiyo nāma evarūpā na hontīti 
 vatvā hotu sace pana taṃ rājānaṃ passissāmi  jānissāmīti 
 tasmiṃ āghāṭaṃ bandhi  Atha naṃ pitā abhipārakassa adāsi  Sā 
 tassa piyā ahosi manāpā  Kassa pana kammassa nissandena 
  
  
 page    
 Sā evarūpā ahosiṃti  Rattavatthadānassa nissandena  
      Sā kira atīte bārāṇasiyaṃ daliddakule nibbattitvā ussavadivase 
 puññasampannā itthiyo kusumbharattavatthaṃ nivāsetvā alaṅkatā 
 kīḷantiyo disvā tādisaṃ vatthaṃ nivāsetvā kīḷitukāmā hutvā 
 mātāpitūnaṃ ārocetvā tehi amma mayaṃ daliddā  kuto no 
 evarūpaṃ vatthanti vutte tenahi maṃ ekasmiṃ aḍḍhakule bhatiṃ kātuṃ 
 anujānātha  te mama guṇaṃ ñatvā dassantīti vatvā tehi anuññātā 
 ekaṃ kulaṃ upasaṅkamitvā  kusumbharattavatthena bhatiṃ karomīti āha  
 Atha naṃ te tīṇi saṃvaccharāni kamme kate tava guṇaṃ ñatvā 
 dassāmāti vadiṃsu  Sā sādhūti paṭissuṇitvā kammaṃ  paṭipajji  
 Te tassā guṇaṃ ñatvā aparipuṇṇesuyeva tīsu saṃvaccharesu tassā 
 ghanakusumbharattavatthena saddhiṃ aññaṃpi vatthaṃ datvā tava sahāyikāhi 
 saddhiṃ gantvā nahātvā nivāsehīti taṃ pesayiṃsu  Sā sahāyikāhi 
 ādāya gantvā rattavatthaṃ tīre ṭhapetvā nahāyi  Tasmiṃ 
 khaṇe eko kassapadasabalassa sāvako acchinnacīvaro sākhābhaṅgaṃ 
 nivāsetvā ca pārupitvā ca taṃ padesaṃ pāpuṇi  Sā taṃ disvā 
 ayaṃ bhaddanto acchinnacīvaro bhavissati pubbepi adinnabhāvena 
 mama nivāsanaṃ dullabhaṃ jātanti taṃ vatthaṃ dvidhā phāletvā 
 ekaṃ koṭṭhāsaṃ ayyassa dassāmīti cintetvā uttaritvā attano 
 nivāsanaṃ nivāsetvā  tiṭṭhatha bhanteti vatvā gantvā theraṃ vanditvā 
 vatthaṃ majjhe phāletvā tassevekaṃ koṭṭhāsaṃ adāsi  So ekamante 
  
  
 page    
 Paṭicchanne ṭhatvā sākhābhaṅgaṃ chaḍḍetvā tassevekaṃ kaṇṇaṃ nivāsetvā 
 ekaṃ pārupitvā nikkhami  Athassa vatthobhāsena sakalasarīraṃ taruṇasuriyo 
 viya ekobhāsaṃ ahosi  Sā taṃ disvā  mayhaṃ ayyo paṭhamaṃ na 
 sobhati  idāni taruṇasuriyo  viya virocati  idampi etasseva 
 dassāmīti dutiyampi koṭṭhāsaṃ datvā  bhante ahaṃ bhave vicarantī 
 uttamarūpadharā bhaveyyaṃ maṃ disvā koci puriso sakabhāvena saṇṭhāretuṃ 
 nāsakkhi mayā abhirūpatarā nāma aññā mā hotūti patthanaṃ 
 paṭṭhapesi  Theropi anumodanaṃ katvā pakkāmi  Sā devaloke 
 saṃsarantī tasmiṃ kāle ariṭṭhapure nibbattetvā tathā abhirūpā ahosi  
      Atha tasmiṃ nagare kattikachaṇaṃ ghosayiṃsu  Kattikapuṇṇamāyaṃ 
 nagaraṃ sajjayiṃsu  Abhipārako attano rakkhaṇaṭṭhānaṃ  gacchanto taṃ 
 āmantetvā  bhadde ummādantī ajja kattikarattivāre chaṇo 
 rājā nagaraṃ padakkhiṇaṃ karonto paṭhamaṃ imaṃ gehadvāraṃ āgamissati mā 
 kho tassa  attānaṃ dassesi  sopi taṃ disvā satiṃ upaṭṭhapetuṃ na 
 sakkhissatīti āha  Sā gaccha tvaṃ sāmi ahaṃ jānissāmīti 
 sampaṭicchitvā tasmiṃ gate dāsiṃ āṇāpesi rañño imaṃ gehadvāraṃ 
 āgatakāle mayhaṃ āroceyyāsīti  Athassa suriye atthaṅgate uggate 
 puṇṇacande  devanagare viya nagare alaṅkate sabbadisāsu dīpesu 
 jalitesu rājā sabbālaṅkārapaṭimaṇḍito ājaññarathavaragato 
 amaccagaṇaparivuto mahantena yasena nagaraṃ padakkhiṇaṃ katvā paṭhamameva 
 abhipārakassa gehadvāraṃ agamāsi  Taṃ pana gehaṃ 
  
  
 page    
 Manosilāvaṇṇapākāraparikkhittaṃ alaṅkatadvāraṭṭālakasobhaggappattaṃ pāsādikaṃ  
 Tasmiṃ khaṇe dāsī ummādantiyā ārocesi  Sā pupphasamuggaṃ gāhāpetvā 
 kinnarīlīlāya vātapānaṃ nissāya ṭhitā rañño pupphāni khipi  So taṃ 
 olokento kilesamadamatto satiṃ upaṭṭhapetuṃ asakkonto abhipārakassetaṃ 
 gehanti sañjānituṃ nāsakkhi  
      Atha sārathiṃ āmantetvā pucchanto dve gāthā abhāsi 
                 nivesanaṃ kassa nudaṃ sunanda 
                 pākārena paṇḍumayena guttaṃ 
                 kā dissati aggisikhāva dūre 
                 vehāsayaṃ pabbataggeva acci  
                 Dhītā nāyaṃ kassa sunanda hoti 
                 suṇisā nāyaṃ kassa athopi bhariyā 
                 akkhāhi me khippamidheva puṭṭho 
                 avāvatā yadi vā atthi bhattāti   
      Tattha kassa nudanti kassa nu idaṃ  Paṇḍumayenāti rattiṭṭhaka 
 pākāramayena  Dissatīti vātapāne ṭhitā paññāyati  Accīti 
 anīlajālakkhandho   Dhītā nāyanti dhītā nu ayaṃ  Avāvatāti 
 apetāvaraṇā apariggahā  Bhattāti yadi vā assā sāmiko atthi 
 etaṃ me akkhāhīti  
      Athassa so ācikkhanto dve gāthā abhāsi 
  
  
 page    
                 Ahaṃ hi jānāmi janinda etaṃ 
                 matyā ca petyā ca athopi assā 
                 taveva so puriso bhūmipāla 
                 rattindivaṃ appamatto tavatthe  
                 Iddho ca phīto ca suvaḍḍhito ca 
                 amacco ca te aññataro janinda 
                 tasseva sā bhariyā abhipārakassa 
                 ummādantīti nāmadhayyena rājāti  
      Tattha matyā cāti mātito ca pitito cetaṃ jānāmi  
 Athopiti atha sāmikaṃpissā jānāmīti vadati  Iddhoti samiddho  
 Phītoti vatthālaṅkārehi pupphito  Suvaḍḍhitoti suṭṭhu aḍḍho  
 Nāmadheyyenāti nāmena  Ayaṃ hi  yo naṃ passati taṃ ummādeti 
 satimassa paccupaṭṭhapetuṃ na deti  tasmā  ummādantīti vuccati  
      Taṃ sutvā rājā nāmamassā thomento anantaraṃ gāthamāha 
                 ambho ambho nāmamidaṃ imissā 
                 matyā ca petyā ca kataṃ susādhu 
                 tathāhi mayhaṃ avalokayantī 
                 ummattakaṃ ummādantī akāsīti  
      Tattha matyā ca petyā cāti mātarā ca pitarā ca  Mayhanti 
 upayogatthe sampadānaṃ  Avalokayantīti mayā avalokitā sayaṃpi maṃ 
 avalokentī maṃ ummattakaṃ akāsīti attho  
  
  
 page    
      Sāpissa kampitabhāvaṃ ñatvā vātapānaṃ thaketvā sirigabbhameva 
 agamāsi  Raññopi tassā diṭṭhakālato paṭṭhāya nagarapadakkhiṇakaraṇe 
 cittameva nāhosi  So sārathiṃ āmantetvā samma sunanda rathaṃ 
 nivattehi ayaṃ chaṇo amhākaṃ nānucchaviko abhipārakasenāpatissānucchaviko 
 rajjaṃpi tassevānucchavikanti rathaṃ nivattāpetvā pāsādaṃ abhiruyha 
 sirisayane nipajjitvā vippalapanto āha 
                 yā puṇṇamāse migamandalocanā 
                 upāvisī puṇḍarīkattacaṅgī 
                 dve puṇṇamāyo tadahū amaññiṃ 
                 disvāna pārāvatarattavāsiniṃ   
                 Aḷārapamhehi subhehi vaggubhi 
                 palobhayantī maṃ yadā udikkhati 
                 vijamhamānā harateva me mano 
                 jātā vane kiṃpurisīva pabbate  
          Tadā hi brahatī sāmā     āmuttamaṇikuṇḍalā 
          ekaccavasanā nārī       migī bhantāvudikkhati   
                 Kadāssu maṃ tambanakhā sulomā 
                 bāhāmudū  candanasāralittā 
                 vaṭṭaṅgulī  sannatadhīrakuttiyā 
                 nārī  upaññissati sīsato subhā   
  
  
 page    
                 Kadāssu maṃ kāñcanajāluracchadā 
                 dhītā tiriṭissa vilākamajjhā 
                 mudūhi bāhāhi palissajissati 
                 brahāvane jātadumaṃva māluvā  
                 Kadāssu lākhārasarattasucchavī 
                 bindutthanī  puṇḍarīkattacaṅgī 
                 mukhaṃ mukhena upanāmayissati 
                 soṇḍova soṇḍassa surāya thālaṃ  
          Yadāddasaṃ taṃ tiṭṭhantiṃ     sabbagattaṃ manoramaṃ 
          tato sakassa cittassa     nāvabodhāmi  kañci naṃ  
          Ummādantī mayā diṭṭhā   āmuttamaṇikuṇḍalā 
          na suppāmi divārattiṃ     sahassaṃva parājito  
          Sakko ca me varaṃ dajjā  so ca labhetha me varo 
          ekarattaṃ dvirattaṃ vā    bhaveyya abhipārako 
          ummādantyā ramitvā    sīvirājā tato siyāti  
      Tattha puṇṇamāseti puṇṇacandāya rattiyā  Migamandalocanāti 
 kaṇḍakasantāsena palāyitvā vanantare ṭhatvā luddaṃ olokentiyā 
 migiyā viya mandāni  locanāni assāti migamandalocanā  Upāvisīti 
 padumavaṇṇena karatalena pupphāni khipitvā maṃ olokentī vātapāne 
 nisīdi  Puṇḍarīkattacaṅgīti rattapadumavaṇṇasarīrā  Dve 
  
  
 page    
 Puṇṇamāyoti ahaṃ tadahu tasmiṃ chaṇadivase taṃ pārāvatapādasamānavaṇṇaratta 
 vatthanivatthaṃ disvā tassā mukhasobhaṃ olokento ekassa pācīnaloka 
 dhātuko ekassa abhipārakassa senāpatino nivesane dvinnaṃ 
 puṇṇacandānaṃ uggatattā dve puṇṇamāyo amaññiṃ  Aḷārapamhehīti 
 visālapamukhehi  Subhehīti parisuddhehi  Vaggūbhīti madhurākārehi  
 Udikkhatīti evarūpehi nettehi yasmiṃ khaṇe olokentī  Pabbateti 
 yathā himavantapabbate suphullitavane vīṇaṃ ādāya tantissarena attano 
 saraṃ saṃsandentī kiṃpurisī kiṃpurisassa manaṃ āharati evaṃ harateva mama 
 manoti  vippalapati  Brahatīti uḷārā  Sāmāti suvaṇṇavaṇṇasāmā  
 Ekaccavasanāti  ekaccikavasanā ekavatthanivatthāti attho  
 Bhantāvudikkhatīti saṇhakesā puthunalāṭā āyatabhamū visālakkhī 
 tuṅganāsā rattoṭṭhī setadantā tikhiṇadāṭhā suvaṭṭitagīvā tanubāhu 
 susaṇṭhitapayodharā migamajjhā visālasoṇī suvaṇṇakadalisamānarūpā sā 
 uttamitthī tasmiṃ khaṇe maṃ olokentī bhayena vanaṃ pavisitvā puna 
 nivattitvā luddaṃ udikkhantī bhantā migīva maṃ udikkhatīti vadati  
 Bāhāmudūti mudubāhā  Sannatadhīrakuttiyāti suphusitachekakaraṇā  
 Upaññissati manti sā subhā nārī kadā nu maṃ tehi tambanakhehi 
 sīsato paṭṭhāya sannatena dhīrena karaṇena paritosessatīti patthento 
 vilapati  Kāñcanajāluracchadāti kāñcanamayauracchadālaṅkatā  
 Vilākamajjhāti vilaggasarīrā  Brahāvaneti mahāvane  Rattasucchavīti 
 hatthapādatalaagganakhaoṭṭhamaṃsesu  lākhārasarattamaṇipavāḷavaṇṇā   
  
  
 page    
 Bindutthanīti udakabubbulaparimaṇḍalatthanī  Tatoti yadā taṃ tiṭṭhantiṃ 
 addasaṃ tato paṭṭhāya  Sakassa cittassāti attano cittassa 
 anissaro jātomhīti adhippāyo  Kañci nanti kañci ayaṃ asukā 
 nāmāti na jānāmi ummattako jātomhīti vadati  Diṭṭhāti 
 disvā  Na suppāmīti neva rattiṃ na divā niddaṃ labhāmi  So 
 ca labhethāti yaṃ me sakko varaṃ dadeyya so ca me varo 
 labheyyāmahaṃ taṃ varanti attho  
      Abhipārakassapi ārocayiṃsu sāmi rājā nagaraṃ padakkhiṇaṃ 
 karonto tumhākaṃ gharadvāraṃ patvā nivattitvā pāsādaṃ abhiruhatīti  
 So attano gehaṃ gantvā ummādantiṃ amantetvā bhadde kacci 
 rañño attānaṃ dassesīti pucchati  Sāmi eko mahodaro 
 mahādāṭhiko rathe ṭhatvā āgato puriso atthi  ahaṃ taṃ rājā 
 vā arājā vāti na jānāmi eko issaroti pana vutte vātapāne 
 ṭhatvā pupphāni khipiṃ so tāvadeva  ṭhatvā nivattetvā gatoti  
 So taṃ sutvā  nāsitomhi tayāti punadivase pātova rājanivesanaṃ 
 āruyha sirigabbhadvāre ṭhatvā rañño ummādantiṃ nissāya vilāpaṃ 
 sutvā ayaṃ ummādantiyā paṭibaddhacitto jāto taṃ alabhanto 
 marissati rañño ca mamañca aguṇaṃ mocetvā imassa mayā jīvitaṃ 
 dātuṃ vaṭṭatīti attano nivesanaṃ  gantvā ekaṃ daḷhamittaṃ upaṭṭhākaṃ 
 pakkosāpetvā  tāta asukaṭṭhāne susiracetiyarukkho atthi  tvaṃ 
 kañci ajānāpetvā atthaṅgate suriye tattha gantvā antorukkhe 
  
  
 page    
 Nisīda  ahaṃ tattha balikammaṃ karonto taṃ ṭhānaṃ patvā devatā 
 namassanto sāmi devarāja amhākaṃ rājā nagaramhi chaṇe vattamāne 
 akīḷitvāva sirigabbhaṃ pavisitvā vippalapanto nipanno mayaṃ tattha 
 kāraṇaṃ na jānāma rājā devatānaṃ bahūpakāro anusaṃvaccharaṃ 
 sahassaṃ visajjetvā balikammaṃ kāreti imaṃ nāma nissāya rājā 
 vippalapatīti ācikkhatha rañño no jīvitadānaṃ dethāti  yācissāmi 
 tvaṃ tasmiṃ khaṇe saraṃ parivattetvā senāpati tumhākaṃ rañño byādhi 
 nāma natthi  so pana tava bhariyāya ummādantiyā paṭibaddhacitto 
 sace taṃ labhissati jīvissati no ce marissati sace tassa 
 jīvitaṃ icchasi ummādantimassa dehīti vadeyyāsīti evaṃ taṃ 
 uggaṇhāpetvā uyyojesi  So gantvā tasmiṃ rukkhe nisīdi  
 Punadivase senāpati taṃ ṭhānaṃ gantvā āyāci  So tathā akāsi  
 Senāpati sādhūti vatvā devataṃ vanditvā amacce jānāpetvā 
 nagaraṃ pavisitvā rājanivesanaṃ āruyha sirigabbhadvāraṃ ākoṭṭesi  
 Rājāpi satiṃ upaṭṭhapetvā ko esoti pucchi  Ahaṃ deva 
 abhipārakoti  Athassa rājā dvāraṃ vivari  So  pavisitvā 
 rājānaṃ vanditvā gāthamāha 
                 bhūtāni me bhūtapatī namassato 
                 āgamma yakkho idametadabravi 
                 rañño mano ummādantyā niviṭṭho 
                 dadāmi te taṃ paricārayassūti  
  
  
 page    
      Tattha namassatoti tumhākaṃ vippalāpakāraṇajānanatthaṃ balikammaṃ 
 katvā namassantassa  Tanti ahaṃ taṃ ummādantiṃ tumhākaṃ paricārikaṃ 
 katvā dadāmīti   
      Atha naṃ rājā samma  abhipāraka mama ummādantiyā 
 paṭibaddhacittatāya vippalapitabhāvaṃ yakkhāpi jānantīti pucchi  Āma 
 devāti  So sabbalokena kira me lāmakabhāvo ñātoti lajjidhamme 
 patiṭṭhāya anantaraṃ gāthamāha 
                 puññā vidhaṃse amaro na camhi 
                 jano ca me pāpamidañca jaññā 
                 bhuso ca tyassa manaso vighāṭo 
                 datvā piyaṃ ummādantiṃ adiṭṭhāti   
      Tattha vidhaṃseti samma abhipāraka ahaṃ tāya saddhiṃ kilesavasena 
 paricārento puññato dhaṃseyyaṃ tāya saddhiṃ paricāritamattena 
 amaro ca na homi mahājano ca imaṃ lāmakabhāvaṃ jāneyya 
 tato ayuttaṃ raññā katanti garaheyya tavañca mama datvā pacchā 
 piyabhariyaṃ adiṭṭhā tava manaso vighāṭo cassāti attho  
      Sesā ubhinnaṃpi vacanapaṭivacanagāthā  honti 
                 janinda nāññatra  tayā mayā vā 
                 sabbāpi kammassa katassa jaññā 
                 yante mayā ummādantī padinnā 
                 bhusehi rājā vanathaṃ sajāhi  
  
  
 page    
                 Yo pāpakaṃ kamma karaṃ manusso 
                 so maññati māyidaṃ maññiṃsu aññe 
                 passanti bhūtāni karontametaṃ 
                 yuttā ca ye honti narā paṭhabyā  
                 Añño nu te koci naro paṭhabyā 
                 saddaheyya lokasmi na me piyāti 
                 bhuso ca tyassa manaso vighāṭo 
                 datvā piyaṃ ummādantiṃ adiṭṭhā  
                 Addhā piyā mayha janinda esā 
                 na sā mama appiyā bhūmipāla 
                 gaccheva tvaṃ ummādantiṃ bhaddante 
                 sīhova selassa guhaṃ upeti  
                 Na pīḷitā attadukkhena dhīrā 
                 sukhapphalaṃ kamma pariccajanti 
                 samohitā vāpi sukhena mattā 
                 na pāpakammañca samācaranti  
                 Tuvañhi mātā ca pitā ca mayhaṃ 
                 bhattā patī posako devatā ca 
                 dāso ahaṃ tuyha saputtadāro 
                 yathāsukhaṃ sīvi karohi kāmaṃ  
  
  
 page    
                 Yo issaromhīti karoti pāpaṃ 
                 katvā ca so nuttapate paresaṃ 
                 na tena so jīvati dīghamāyuṃ 
                 devāpi pāpena samekkhare naṃ  
                 Aññātakaṃ sāmikehi padinnaṃ 
                 dhamme ṭhitā ye ca paṭicchanti dānaṃ 
                 paṭicchakā dāyakā cāpi tattha 
                 sukhapphalaññeva karonti kammaṃ  
                 Añño nu te koci naro paṭhabyā 
                 saddaheyya lokasmi na me piyāti 
                 bhuso ca tyassa manaso vighāṭo 
                 datvā piyaṃ ummādantiṃ adiṭṭhā  
                 Addhā piyā mayha janinda esā 
                 na sā mama appiyā bhūmipāla 
                 yante mayā ummādantī padinnā 
                 bhusehi rājā vanathaṃ sajāhi  
                 Yo attadukkhena parassa dukkhaṃ 
                 sukhena vā attadukkhaṃ dahati 
                 yathevidaṃ mayha tathā paresaṃ 
                 yo evaṃ jānāti sa vedi dhammaṃ  
  
  
 page    
                 Añño nu te koci paro paṭhabyā 
                 saddaheyya lokasmi na me piyāti 
                 bhuso ca tyassa manaso vighāṭo 
                 datvā piyaṃ ummādantiṃ adiṭṭhā  
                 Janinda jānāsi piyā mamesā 
                 na sā mama appiyā bhūmipāla 
                 piyena te dammi piyaṃ janinda 
                 piyadāyino deva piyaṃ labhanti  
           So nūnāhaṃ vadhissāmi     attānaṃ kāmahetukaṃ 
           nahi dhammaṃ adhammena      ahaṃ vadhitumussahe  
                 Sace tuvaṃ mayha satiṃ janinda 
                 na kāmayāsi naravīra seṭṭha 
                 cajāmi naṃ sabbajanassa majjhe 
                 mayā pamuttaṃ tato avhayesi naṃ  
                 Adūsiyañce abhipāraka tuvaṃ 
                 cajāsi katte ahitāya tyassa 
                 mahā ca te upavādopi assa 
                 nacāpi tyassa nagaramhi pakkho  
                 Ahaṃ sahissaṃ upavādametaṃ 
                 nindaṃ pasaṃsaṃ garahañca sabbaṃ 
  
  
 page    
                     Mametaṃ āgacchatu bhūmipāla 
                     yathāsukhaṃ sīvi karohi kāmaṃ  
                     Yo neva nindaṃ na punappasaṃsaṃ 
                     ādiyati garahaṃ nopi pūjaṃ 
                     sirī ca lakkhī ca apeti tamhā 
                     āpo suvuṭṭhīva yathā thalamhā  
                     Yaṃkiñci dukkhañca sukhañca eto 
                     dhammātisārañca manovighāṭaṃ 
                     urasā ahaṃ paṭicchissāmi sabbaṃ 
                     paṭhavī yathā thāvarānaṃ tasānaṃ  
                     Dhammātisārañca manovighāṭaṃ 
                     dukkhañca nicchāmi ahaṃ paresaṃ 
                     ekopimaṃ tārayissāmi bhāraṃ 
                     dhamme ṭhito kiñci ahāpayanto  
                     Saggūpagaṃ puññakammaṃ janinda 
                     mā me tuvaṃ antarāyaṃ akāsi 
                     dadāmi te ummādantiṃ pasanno 
                     rājāva yaññaṃ dhanaṃ brāhmaṇānaṃ  
                     Addhā tuvaṃ katte hitosi mayhaṃ 
                     sakhā mama ummādantī tuvañca 
  
  
 page    
                     Nindeyyu devā pitaro ca sabbe 
                     pāpañca passaṃ abhisamparāyaṃ  
                     Nahetaṃ dhammaṃ sīvirāja vajjuṃ 
                     sanegamā jānapadā ca sabbe 
                     yante mayā ummādantī padinnā 
                     bhusehi rājā vanathaṃ sajāhi  
                     Addhā tuvaṃ katte hitosi mayhaṃ 
                     sakhā mama ummādantī tuvañca 
                     satañca dhammāni sukittitāni 
                     samuddavelāva duraccayāni  
                     Āhuneyyo mesi hitānukampī 
                     dhātā vidhātā casi kāmapālo 
                     tayī hutā deva mahapphalā hi 
                     kāmena me ummādantiṃ paṭiccha   
                     Addhā hi sabbaṃ abhipāraka tuvaṃ 
                     dhammaṃ acārī mama kattuputta 
                     añño nu te ko idha sotthikattā 
                     dīpado naro aruṇe jīvaloke  
                     Tvaṃ nu seṭṭho tvamanuttarosi 
                     tvaṃ dhammagutto dhammavidū sumedho 
  
  
 page    
                     So dhammagutto cirameva jīva 
                     dhammañca me desaya dhammapāla  
            Tadiṅgha  abhipāraka          suṇohi vacanaṃ mama 
            dhammante desayissāmi       sataṃ āsevitaṃ  ahaṃ  
            Sādhu dhammarucī rājā        sādhu paññāṇavā naro 
            sādhu mittānaṃ adubbho       pāpassākaraṇaṃ sukhaṃ  
            Akkodhanassa vijite         ṭhitadhammassa  rājino 
            sukhaṃ manussā āsetha        sītacchāyāya saṃghare   
                     Na cāhametaṃ abhirocayāmi 
                     kammaṃ asamekkhakataṃ asādhu 
                     yevāpi ñatvāna sayaṃ karonti 
                     upamā imā mayha tuvaṃ suṇohi   
            Gavañce taramānānaṃ         jimhaṃ gacchati puṅgavo 
            sabbā tājimhaṃ gacchanti      nette jimhaṃ gate sati  
            Evameva manussesu         yo hoti seṭṭhasammato 
            so ce adhammaṃ carati        pageva itarā pajā 
            sabbaṃ raṭṭhaṃ dukkhaṃ seti       rājā ce hoti adhammiko  
            Gavañce taramānānaṃ         ujuṃ gacchati puṅgavo 
            sabbā tā ujuṃ gacchanti      nette ujugate sati  
            Evameva manussesu         yo hoti seṭṭhasammato 
  
  
 page    
            So cepi dhammaṃ carati        pageva itarā pajā 
            sabbaṃ raṭṭhaṃ sukhaṃ seti        rājā ce hoti dhammiko  
            Na  cāpāhaṃ adhammena       amarattamabhipatthaye 
            imaṃ vā paṭhaviṃ sabbaṃ         vijetuṃ abhipāraka  
            Yaṃ hi kiñci manussesu        ratanaṃ idha vijjati 
            gāvo dāso hiraññañca      vatthiyaṃ haricandanaṃ  
                     Assitthiyo ca ratanaṃ maṇikañca 
                     yañcāpime candasuriyābhipālayanti 
                     na tassa hetu visamaṃ careyya 
                     majjhe sivīnaṃ usabhosmi jāto  
                     Netā hitā uggato raṭṭhapālo 
                     dhammaṃ sivīnaṃ apacāyamāno 
                     so  dhammamevānuvicintayanto 
                     tasmā sake cittavase na vatto  
            Addhā tuvaṃ mahārāja         niccaṃ abyasanaṃ sivaṃ 
            karissasi ciraṃ rajjaṃ           paññā hi tava tādisī  
            Etaṃ te anumodāmi         yaṃ dhammaṃ nappamajjasi 
            dhammaṃ  pamajja khattiyo        ṭhānā cavati issaro  
            Dhammañcara mahārāja          mātāpitūsu khattiya 
            idha dhammaṃ caritvāna          rāja saggaṃ gamissasi   
  
  
 page    
            Dhammañcara mahārāja          puttadāresu khattiya 
            idha dhammaṃ caritvāna          rāja saggaṃ gamissasi   
            Dhammañcara  mahārāja         mittāmaccesu khattiya 
            idha dhammaṃ caritvāna          rāja saggaṃ gamissasi   
            Dhammañcara mahārāja          bāhanesu balesu ca 
            idha dhammaṃ caritvāna          rāja saggaṃ gamissasi  
            Dhammañcara mahārāja          gāmesu nigamesu ca 
            idha dhammaṃ caritvāna          rāja saggaṃ gamissasi   
            Dhammañcara mahārāja          raṭṭhesu janapadesu ca 
            idha dhammaṃ caritvāna          rāja  saggaṃ gamissasi  
            Dhammañcara mahārāja          samaṇe brāhmaṇesu ca 
            idha dhammaṃ caritvāna          rāja saggaṃ gamissasi   
            Dhammañcara mahārāja          migapakkhīsu khattiya 
            idha dhammaṃ caritvāna          rāja saggaṃ gamissasi  
            Dhammañcara mahārāja          dhammo ciṇṇo sukhāvaho 
            idha dhammaṃ caritvāna          rāja saggaṃ gamissasi  
            Dhammañcara mahārāja          indā devā sabrahmakā 
            suciṇṇena divaṃ pattā         mā dhammaṃ rāja pamādoti   
      Tattha sabbāpīti janinda ahametaṃ ekakova paṭicchādetvā 
 ānessāmi tasmā ṭhapetvā tañca mamañca aññā sabbāpi 
 pajā imassa katassa ākāramattaṃpi na jaññā na jānissanti  
  
  
 page    
 Bhusehīti te mayā ummādantī padinnā tāya saddhiṃ abhiramanto 
 attano taṇhāvanathaṃ bhusaṃ karohi vaḍḍhehi manorathaṃ pūrehi  
 Sajāhīti manorathaṃ pana pūretvā sace te na ruccati atha naṃ 
 sajāhi mayhameva paṭidehi  Kamma karanti samma abhipāraka yo 
 manusso pāpakaṃ kammaṃ karonto so pacchā mā idha aññe 
 idaṃ pāpakammaṃ maññiṃsu mā jānantūti maññati cinteti   
 Duccintitametaṃ tassa  Kiṃkāraṇā  Passanti bhūtāni karontametanti 
 ye ca buddhā paccekabuddhā buddhaputtā iddhiyā yuttā  te ca 
 naṃ passantiyeva  Na me piyāti samma abhipāraka añño nu 
 te koci idha lokasmiṃ sakalāya paṭhaviyā na me ummādantī piyāti 
 evaṃ saddaheyya  Sīhova selassa guhanti mahārāja sace tvaṃ taṃ 
 idha na ānesi atha yathā sīho kilesapariḷāhe uppanne sīhapotikāya 
 vasanaṭṭhānaṃ maṇiguhaṃ upeti evaṃ tassā vasanaṭṭhānaṃ gaccha tattha 
 attano patthanaṃ pūrehīti  Sukhapphalanti samma abhipāraka paṇḍitā 
 attano dukkhena phuṭṭhā samānā na sukhavipākadāyakaṃ kammaṃ 
 pariccajanti sammohitā vāpi hutvā mohena muḷhā sukhena mattā 
 pāpakammaṃ nāma na samācaranti  Yathāsukhaṃ sīvi karohi kāmanti 
 sāmi sīvirāja attano dāsiṃ paricārentassa garahā nāma natthi 
 tvaṃ yathāsukhaṃ ajjhāsayaṃ kāmaṃ karohi attano icchaṃ pūrehīti  
 Na tena so jīvatīti samma abhipāraka yo issaromhīti pāpaṃ karoti 
 katvā ca kammaṃ devamanussā vakkhantīti na uttasati na ottappati 
  
  
 page    
 So tena kammena na ca dīghaṃ kālaṃ jīvati khippameva marati 
 devatāpi pana kiṃ imassa pāparañño rajjena varamassa vālukaghaṭaṃ 
 gale bandhitvā maraṇanti lāmakena cakkhunā olokenti  
 Aññātakanti mahārāja aññesaṃ santakaṃ tehi sāmikehi padinnaṃ dānaṃ 
 ye attano dhamme ṭhitā paṭicchanti te tattha paṭicchakā ca 
 dāyakā ca sabbepi sukhapphalameva kammaṃ karonti paṭiggāhake hi 
 paṭiggaṇhante taṃ dānaṃ dāyakassa mahantaṃ vipākaṃ detīti añño 
 nu  pe  Addhā piyā  pe  Yo attadukkhenāti samma abhipāraka 
 yo attano dukkhena pīḷito taṃ dukkhaṃ parassa dahati attano 
 sarīrato apanetvā parassa sarīre khipati parassa vā sukhena attano 
 sukhaṃ  dahati taṃ parassa sukhaṃ gahetvā attani pakkhipati attano 
 dukkhaṃ harissāmīti paraṃ dukkhitaṃ karoti attānaṃ sukhessāmīti paraṃ 
 dukkhitaṃ karoti attānaṃ sukhessāmīti parassa sukhaṃ nāseti na 
 so dhammaṃ jānāti  Yo pana evaṃ jānāti yathevidaṃ mayhaṃ 
 sukhadukkhaṃ tathā paresanti sa vedi  dhammaṃ so dhammaṃ jānāti 
 nāmāti ayameva tassā gāthāya attho  Piyena te dammīti 
 piyena kāraṇabhūtena piyaphalaṃ patthento dammīti attho  Piyaṃ 
 labhantīti saṃsāre saṃsarantā piyameva labhanti  Kāmahetukanti samma 
 abhipāraka kāmahetukaṃ ayuttaṃ katvā attānaṃ vadhissāmīti me parivitakko 
 uppajjati  Mayha satinti mama santakaṃ  Mayha satītipi pāṭho  
 Mama santakā sāti evaṃ maññamāno sace tvaṃ taṃ na kāmesīti 
  
  
 page    
 Attho  Sabbajanassāti sabbā seniyo sannipātāpetvā tassa 
 sabbajanassa ayaṃ mayhaṃ ahitāti pariccajissāmīti  Tato avhayesīti 
 tato taṃ apariggahitattā āneyyāsi  Adūsiyanti anaparādhaṃ  
 Katteti tameva aparena nāmena ālapati  So hi rañño hitaṃ 
 karoti tasmā kattāti vuccati  Na cāpi tyassāti evaṃ 
 akiccakārīti nagare tava koci pakkhopi na bhaveyya  Nindanti na 
 kevalaṃ upavādameva sacepi maṃ koci sammukhā nindissati vā 
 pasaṃsissati vā dosaṃ vā pana āropento garahissati taṃpāhaṃ 
 nindaṃ pasaṃsaṃ garahañca sabbaṃ sahissāmi sabbametaṃ mama āgacchatūti 
 vadati  Tamhāti yo ete nindādayo na gaṇhati tamhā purisā 
 issariyasaṅkhātā sirī ca paññāsaṅkhātā lakkhī ca thalaṭṭhānato 
 suvuṭṭhisaṅkhāto āpo viya apeti na patiṭṭhātīti  Etoti ito 
 mama tassā pariccattakāraṇā  Dhammātisārañcāti dhammaṃ atikkamitvā 
 pavattaṃ akusalaṃ yaṃ vā kiñci hoti   Paṭicchissāmīti sampaṭicchissāmi  
 Thāvarānaṃ tasānanti yathā mahāpaṭhavī khīṇāsavānañca puthujjanānañca 
 na kiñci na paṭicchati sabbaṃ adhivāseti tathevāhaṃpi sabbametaṃ 
 sampaṭicchissāmi adhivāsessāmīti dīpeti  Ekopimanti 
 ahaṃpi ekova imaṃ attano dukkhabhāraṃ tārayissāmi tarissāmi 
 vahissāmi  Dhamme ṭhitoti vinicchayadhamme paveṇidhamme tividhasucaritadhamme 
 ca ṭhito hutvā  Saggūpaganti devapuññakammaṃ nāmetaṃ 
 saggūpagaṃ hoti  Yaññaṃ dhananti yaññe dhanaṃ  Ayameva vā 
  
  
 page    
 Pāṭho  Sakhāti ummādantīpi mama sahāyikā tvaṃpi sahāyako  
 Pitaroti brahmāno  Sabbeti na kevalaṃ devā brahmāno ca 
 sabbe raṭṭhavāsinopi maṃ passatha bho sahāyakassa bhariyā sahāyikā 
 iminā gehe katāti nindeyyuṃ   Nahetaṃ dhammanti nahi etaṃ kammaṃ 
 dhammikaṃ  Yaṃ te mayāti yasmā mayā sā tuyhaṃ dinnā tasmā 
 etaṃ adhammoti neva dissati  Satanti santānaṃ buddhādīnaṃ 
 khantimettābhāvanāsīlācārasaṅkhātāni dhammāni suvaṇṇitāni  
 Samuddavelāva duraccayānīti tasmā yathā samuddo velaṃ nātikkamati evaṃ 
 ahaṃpi sīlavelaṃ nātikkamissāmīti vadati  Āhuneyyo mesīti mahārāja 
 tvaṃ mama āhunapāhunasakkārassa anucchaviko  Dhātā vidhātā casi 
 kāmapāloti tvaṃ mama deva dhāraṇato dhātā issariyasukhassa 
 vidahanato vidhātā icchitapatthitakāmānaṃ pālanako  kāmapālo  
 Tayī hutāti tuyhaṃ dinnā  Kāmena meti mama kāmena mama patthanāya 
 ummādantiṃ paṭicchāti   Evaṃ abhipārako rañño deti  Rājā 
 na mayhaṃ atthoti paṭikkhipati  Bhūmiyaṃ patitaṃ sākuṇikapacchiṃ piṭṭhipādena 
 paharitvā aṭaviyaṃ khipantā viya ubhopi naṃ jahanteva  
      Idāni rājā puna akathanatthāya taṃ santajjento addhā hīti 
 gāthamāha  Tattha kattuputtāti pitāpassa kattāva tena naṃ 
 evaṃ ālapati  Idaṃ vuttaṃ hoti addhā tvaṃ ito pubbe 
 mayhaṃ sabbaṃ dhammaṃ  acari  hitameva vuḍḍhimeva akāsi idāni 
  
  
 page    
 Pana paṭipakkho hutvā bahuṃ kathesi mā evaṃ vippalapasi añño 
 nu te dīpado naro ko idha jīvaloke aruṇeyeva sotthikattā 
 sace hi ahaṃ viya añño rājā tava bhariyāya paṭibaddhacitto 
 abhavissa antoaruṇeyeva tava sīsaṃ chindāpetvā taṃ attano ghare 
 kareyya ahaṃ pana akusalabhayenevaṃ na karomi tuṇhī hohi na me 
 etāya atthoti taṃ santajjesi  So taṃ sutvā kiñci puna 
 vattuṃ asakkonto rañño  thutivasena tvaṃ nūti gāthamāha  Tassattho 
 mahārāja tvaññeva sakalajambūdīpe sabbesaṃ narindānaṃ seṭṭho anuttaro 
 tvaṃ vinicchayadhammapaveṇidhammasucaritadhammānaṃ gopāyanena dhammagutto 
 tesaṃ viditattā dhammavidū tvaṃ sumedho so tvaṃ yaṃ dhammaṃ gopesi 
 teneva gutto ciraṃ jīva dhammañca me desehi dhammapālaka 
 dhammagopaka rājavarāti  
      Atha rājā dhammaṃ desento tadiṅghāti ādimāha  Tattha 
 iṅghāti codanatthe nipāto  Yasmā maṃ codesi tasmāti attho  
 Satanti buddhādīhi sappurisehi āsevitaṃ  Sādhūti sundaro paseṭṭho  
 Vinicchayapaveṇisucaritadhamme rocetīti dhammaruci  Tādiso hi jīvitaṃ 
 jahantopi akiccaṃ na karoti tasmā sādhu  Paññāṇavāti 
 ñāṇasampanno  Mittānaṃ adubbhoti mittassa adūsanabhāvo  
 Ṭhitadhammassāti patiṭṭhitatividhadhammassa  Āsethāti āseyyuṃ nisīdeyyuṃ  
 Desanāsīsameva cetaṃ  Cattāropi iriyāpathe sukhaṃ kappeyyunti ayaṃ 
 panettha attho  Sītacchāyāyāti puttadārañātimittānaṃ sītalāya 
  
  
 page    
 Chāyāya  Saṃghareti sakaghare attano geheti attho  
 Adhammabalidaṇḍādīhi anupaddutā sukhaṃ vaseyyunti dasseti  Na 
 cāhametanti samma abhipāraka  yametaṃ asamekkhitvā kataṃ asādhukataṃ 
 etaṃ ahaṃ na rocayāmiyevāti  Ñatvānāti ye vā pana rājāno 
 ñatvā tuletvā tīretvā sayaṃ na karonti  tesāhaṃ kammaṃ rocemīti 
 adhippāyo  Imā upamāti imasmiṃ panettha tvaṃ mayhaṃ imā dve upamā 
 suṇāhi  Jimhanti vaṅkaṃ  Netteti yo gāviyo neti tasmiṃ jeṭṭhausabhe  
 Pagevāti tasmiṃ adhammaṃ carante itarā pajā pageva carati ativiya karotīti 
 attho  Dhammikoti cattāri agatigamanāni pahāya dhammena rajjaṃ 
 kārento  Amarattanti devattaṃ  Ratananti saviññāṇakāviññāṇakaratanaṃ  
 Vatthiyanti kāsikavatthameva  Assitthiyoti vātasamagatiassepi 
 uttamarūpadharā itthiyopi  Ratanaṃ maṇikañcāti sattavidharatanañca 
 mahagghabhaṇḍakañca  Abhipālayantīti ālokaṃ karontā rakkhanti  
 Na tassāti tassa cakkavattirajjassāpi hetu visamaṃ na careyya  
 Usabhosmīti yasmā ahaṃ sīvīnaṃ majjhe jeṭṭhakarājā hutvā 
 jāto tasmā cakkavattirajjakāraṇaṃpi visamaṃ na carāmīti attho  
 Netāti mahājanaṃ kusale patiṭṭhāpetvā devanagaraṃ netā hitakaraṇena 
 tassa hitā sīvirājā kira dhammacārīti sakalajambūdīpe  ñātattā 
 uggato samena raṭṭhapālanatāya raṭṭhapālo  Apacāyamānoti 
 sīvīnaṃ porāṇakarājūnaṃ paveṇidhammaṃ apacāyamāno  Soti so ahaṃ 
 tameva dhammaṃ anuvicintayanto tasmā tena kāraṇena attano 
  
  
 page    
 Cittassa vase na vattāmi  
      Evaṃ mahāsattassa dhammakathaṃ sutvā abhipārako thutiṃ karonto 
 addhāti ādimāha  Nappamajjasīti attanā kathitadhammaṃ nappamajjasi 
 tattheva vattesi  Dhammaṃ pamajjāti dhammaṃ pamussitvā agativasena 
 gantvā  Evaṃ so tassa thutiṃ katvā dhammaṃ carāti yojento 
 uttariṃpi dasa ovādagāthā abhāsi  Tāsamattho heṭṭhā 
 tesakuṇajātake vaṇṇitova  
      Evaṃ abhipārakasenāpatinā rañño dhamme desite rājā 
 ummādantiyā  paṭibaddhacittaṃ vinodesi  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne so bhikkhu sotāpattiphale patiṭṭhahi  
 Tadā sunando sārathī ānando ahosi abhipārako sārīputto 
 ummādantī uppalavaṇṇā  sesaparisā buddhaparisā sīvirājā pana 
 ahamevāti  
                   Ummādantījātakaṃ niṭṭhitaṃ  
                          Dutiyaṃ  
                        
  
  
 page    
                       Mahābodhijātakaṃ 
      kinnu daṇḍaṃ kimājinanti idaṃ satthā jetavane viharanto 
 paññāpāramiṃ ārabbha kathesi  
      Vatthu mahāummaṅgajātake āvibhavissati  
      Tadā pana satthā na bhikkhave idāneva pubbepi tathāgato 
 paññavā parassa vādamaddanoyevāti vatvā atītaṃ āhari  
      Atīte bārāṇasiyaṃ brahmadatte rajjaṃ kārente bodhisatto 
 kāsikaraṭṭhe asītikoṭivibhavassa udiccabrāhmaṇamahāsālassa  kule 
 nibbatti  Bodhikumārotissa  nāmaṃ kariṃsu  So vayappatto takkasilāyaṃ 
 uggahitasippo paccāgantvā agāramajjhe vasanto aparabhāge kāme 
 pahāya himavantappadesaṃ pavisitvā paribbājakapabbajjaṃ pabbajitvā 
 tattheva vanamūlaphalāhāro ciraṃ vasitvā vassārattasamaye himavantā 
 oruyha cārikaṃ caramāno anupubbena bārāṇasiṃ patvā rājuyyāne 
 vasitvā punadivase paribbājakasāruppena nagare bhikkhāya caranto 
 rājadvāraṃ pāpuṇi  Tamenaṃ sīhapañjare ṭhito rājā disvā tassa 
 upasame  pasīditvā taṃ attano bhavanaṃ pavesetvā katapaṭisanthāro 
 thokaṃ dhammakathaṃ sutvā nānaggarasabhojanaṃ dāpesi  Mahāsatto 
 bhattaṃ gahetvā cintesi idaṃ rājakulaṃ nāma bahudosaṃ bahū 
 paccāmittā honti ko nukho mama uppannaṃ bhayaṃ nittharissatīti   
  
  
 page    
 So avidūre ṭhitaṃ rājavallabhaṃ ekaṃ piṅgalasunakhaṃ disvā mahantaṃ bhattapiṇḍaṃ 
 gahetvā tassa dātukāmatākāraṃ dassesi  Rājā ñatvā sunakhassa 
 bhājanaṃ āharāpetvā bhattaṃ gāhāpetvā dāpesi  Mahāsattopi 
 tassa bhattakiccaṃ niṭṭhapesi  Rājāpi tassa paṭiññaṃ gahetvā 
 antonagare rājuyyāne paṇṇasālaṃ kāretvā pabbajitaparikkhāre 
 datvā taṃ tattha vasāpesi  Devasikaṃ  cassa dve tayo vāre upaṭṭhānaṃ 
 agamāsi  Bhojanakāle pana mahāsatto niccaṃ rājapallaṅkeyeva 
 nisīditvā rājabhojanameva bhuñjati  Evaṃ dvādasa saṃvaccharāni 
 atītāni   Tassa pana rañño pañca amaccā atthañca  dhammañca 
 anusāsanti  Tesu eko ahetukavādī eko issarakaraṇavādī eko 
 pubbekatavādī eko ucchedavādī eko khattavijjavādī  Tesu 
 ahetukavādī ime sattā saṃsārasuddhikāti mahājanaṃ uggaṇhāpesi  
 Issarakaraṇavādī ayaṃ loko issaranimmitoti mahājanaṃ uggaṇhāpesi  
 Pubbekatavādī imesaṃ sattānaṃ sukhaṃ vā dukkhaṃ vā uppajjamānaṃ 
 pubbe kateneva uppajjatīti mahājanaṃ uggaṇhāpesi  
 Ucchedavādī ito paralokaṃ gato nāma natthi ayaṃ loko 
 ucchijjatīti mahājanaṃ uggaṇhāpesi  Khattavijjavādī mātāpitaropi 
 māretvā attanova attho kātabboti mahājanaṃ uggaṇhāpesi  
 Te rañño vinicchaye niyuttā lañcakhādakā hutvā assāmikaṃ sāmikaṃ 
 sāmikaṃ assāmikaṃ karonti   
      Athekadivasaṃ eko puriso kūṭaṭṭaparājito mahāsattaṃ bhikkhāya 
  
  
 page    
 Carantaṃ rājagehaṃ pavisantaṃ disvā vanditvā bhante tumhe rājagehe 
 bhuñjamānā vinicchayāmacce lañcaṃ gahetvā lokaṃ vināsente kasmā 
 ajjhupekkhatha idānimhi pañcahi amaccehi kūṭaṭṭakārakassa hatthato 
 lañcaṃ gahetvā sāmikova samāno assāmiko katoti paridevi  
 So tasmiṃ kāruññavasena vinicchayaṃ gantvā dhammena vinicchinitvā 
 sāmikaṃyeva sāmikaṃ akāsi  Mahājano ekappahāreneva mahāsaddena 
 sādhukāraṃ adāsi  Rājā taṃ saddaṃ sutvā kiṃsaddo nāmāyanti 
 pucchitvā tamatthaṃ sutvā katabhattakiccaṃ mahāsattaṃ upanisīditvā pucchi 
 bhante ajja kira vo aṭṭo vinicchitoti  Āma mahārājāti  
 Bhante tumhesu vinicchinantesu mahājanassa vuḍḍhi bhavissati ito 
 paṭṭhāya tumhe vinicchinathāti  Mahārāja mayaṃ pabbajitā nāma 
 netaṃ amhākaṃ kammanti  Bhante mahājane kāruññena kātuṃ vaṭṭati 
 tumhe sakaladivasaṃ mā vinicchinatha uyyānato pana idhāgacchantā 
 vinicchayaṭṭhānaṃ gantvā pātova cattāro aṭṭe vinicchinatha bhutvā 
 uyyānaṃ gacchantā cattāro evaṃ mahājanassa vuḍḍhi bhavissatīti  
 So tena punappunaṃ yāciyamāno sādhūti sampaṭicchi  Tato paṭṭhāya 
 tathā akāsi  Kūṭaṭṭakārakā okāsaṃ na labhiṃsu  Tepi amaccā 
 lañcaṃ alabhantā duggatā hutvā cintayiṃsu bodhiparibbājakassa 
 vinicchayakālato paṭṭhāya mayaṃ kiñci na labhāma handa naṃ rājaverikoti 
 rañño antare paribhinditvā mārāpessāmāti  Te rājānaṃ 
 upasaṅkamitvā mahārāja bodhiparibbājako tumhākaṃ anatthakāmoti vatvā 
  
  
 page    
 Asaddahantena raññā sīlavā eso ñāṇasampanno na evarūpaṃ 
 karissatīti vutte mahārāja tena sakalanagaravāsino attano hatthe 
 katā kevalaṃ amheyeva pañca jane kātuṃ na sakkoti sace amhākaṃ 
 vacanaṃ na saddahatha tassa idhāgamanakāle parisaṃ olokeyyāthāti 
 āhaṃsu  Rājā sādhūti sīhapañjare ṭhito taṃ āgacchantaṃ 
 olokento parivāraṃ passitvā attano añāṇena aṭṭakārakamanusse 
 tassa parivārāti maññamāno bhijjitvā te  amacce pakkosāpetvā 
 kinti karomāti pucchi  Gaṇhāpetha naṃ devāti  Oḷārikaṃ 
 aparādhaṃ apassantā kathaṃ gaṇhāpessāmāti  Tenahi mahārāja 
 pakatiparihāramassa hāpetha taṃ parihāyantaṃ disvā paṇḍito paribbājako 
 kassaci anārocetvā sayameva palāyissatīti  
      Rājā sādhūti vatvā anupubbena tassa parihāraṃ parihāpesi  
 Paṭhamadivasaṃ tāva naṃ tucchapallaṅkeyeva nisīdāpesuṃ  So tucchapallaṅkaṃ 
 dasvāva rañño paribhinnabhāvaṃ ñatvā sayameva uyyānaṃ gantvā taṃ 
 divasameva pakkamitukāmo hutvāpi ekantena ñatvā pakkamissāmīti 
 na pakkāmi  Athassa punadivase tucchapallaṅke  nisinnassa rañño 
 pakatibhattañca aññañca gahetvā missakabhattaṃ adaṃsu  Tatiyadivase 
 mahātalaṃ pavisituṃ adatvā sopānasīseyeva ṭhapetvā missakabhattaṃ 
 adaṃsu  So taṃpi gahetvā uyyānaṃ gantvā bhattakiccaṃ  akāsi  
 Catutthadivase heṭṭhā pāsādeva ṭhapetvā kāṇājakabhattaṃ adaṃsu  
 So taṃpi gahetvā uyyānaṃ gantvā bhattakiccaṃ akāsi  Rājā 
  
  
 page    
 Amacce pucchi mahābodhiparibbājako sakkāre parihāpitepi na 
 pakkamati kinti karomāti  Deva na so bhattatthāya carati 
 chattatthāya pana carati  sace bhattatthāya careyya paṭhamadivaseyeva 
 palāyeyyāti  Idāni kiṃ karomāti  Sve ghāṭāpetha naṃ mahārājāti  
 So sādhūti tesaññeva hatthe khagge ṭhapetvā sve antaradvāre 
 ṭhatvā pavisantassevassa sīsaṃ chinditvā khaṇḍākhaṇḍikaṃ katvā kiñci 
 ajānāpetvā vaccakuṭiyaṃ pakkhipitvā nahātvā āgaccheyyāthāti 
 āha  Te  sādhūti sampaṭicchitvā sve āgantvā evaṃ karissāmāti 
 aññamaññaṃ vicāretvā attano nivesanāni agamaṃsu  Rājāpi 
 sāyaṃ bhuttabhojano sirisayane nipajjitvā mahāsattassa guṇe anussari  
 Athassa tāvadeva soko uppajji  Sarīrato sedā muñcanti 
 sayane assādaṃ alabhanto aparāparaṃ parivatti  Athassa aggamahesī 
 upanipajji  So tāya saddhiṃ sallāpamattaṃpi na kari  Atha naṃ 
 sā kiṃ nukho mahārāja sallāpamattaṃpi na karotha api nukho 
 me koci aparādho atthīti pucchi  Natthi devi api ca kho 
 bodhiparibbājako kira amhākaṃ paccatthiko jātoti tassa sve 
 ghāṭanatthāya pañca amacce āṇāpesiṃ te naṃ hanitvā khaṇḍākhaṇḍikaṃ 
 katvā vaccakūpe khipissanti so pana amhākaṃ dvādasa saṃvaccharāni 
 bahudhammaṃ desesi ekāparādhopissa mayā paccakkhato na diṭṭhapubbo 
 parapattiyena pana hutvā tassa mayā vadho āṇatto tena 
 kāraṇena socāmīti  
  
  
 page    
      Atha naṃ sā sace deva so paccatthiko jāto taṃ 
 ghāṭento kiṃ socasi paccatthikaṃ nāma puttaṃpi ghāṭetvā attano 
 sotthibhāvo kātabbova mā socitthāti assāsesi  So 
 tassā vacanena paṭiladdhassāso niddaṃ okkami  Tasmiṃ khaṇe 
 koleyyako piṅgalasunakho taṃ kathaṃ sutvā sve mayā attano 
 balena tassa jīvitaṃ dātuṃ vaṭṭatīti cintetvā punadivase pātova 
 pāsādā oruyha mahādvāraṃ āgantvā ummāre sīsaṃ katvā 
 mahāsattassa āgamanamaggaṃ olokento nipajji  Tepi kho amaccā 
 pātova khaggahatthā āgantvā dvārantare aṭṭhaṃsu  Bodhisattopi 
 velaṃ sallakkhetvā uyyānā nikkhamma rājadvāraṃ āgañchi  Atha 
 naṃ sunakho disvā mukhaṃ vivaritvā catasso dāṭhā dassetvā kiṃ 
 tvaṃ bhante jambūdīpatale aññattha bhikkhaṃ na labhasi amhākaṃ 
 rājā taṃ māraṇatthāya pañca amacce khaggahatthe dvārantare 
 ṭhapesi mā tvaṃ nalāṭe maccuṃ  gahetvā āgamissasi sīghaṃ 
 pakkamāti mahāsaddena viravi  So sabbarudaññutāya tamatthaṃ ñatvā 
 tatova nivattitvā uyyānaṃ gantvā pakkamanatthāya parikkhāre 
 ādiyi  Rājāpi sīhapañjare ṭhito taṃ āgacchantañca gacchantañca 
 disvā sace ayaṃ mama paccatthiko bhaveyya uyyānaṃ gantvā 
 balaṃ sannipātāpetvā kammasajjo bhavissati no ce attano 
 parikkhāre gahetvā gamanasajjo bhavissati jānissāmi tāvassa 
 kiriyanti uyyānaṃ gantvā mahāsattaṃ attano parikkhāre ādāya 
  
  
 page    
 Gamissāmīti paṇṇasālato nikkhantaṃ caṅkamakoṭiyaṃ disvā vanditvā 
 ekamantaṃ ṭhito gāthamāha 
         kinnu daṇḍaṃ kimājinaṃ     kiṃ chattaṃ kiṃ upāhanaṃ 
         kiṃ aṅkusañca pattañca    saṅghāṭiñcāpi brāhmaṇa 
         taramānarūpo gaṇhāsi    kinnu patthayase disanti  
      Tassattho bhante pubbe tvaṃ amhākaṃ gharaṃ āgacchanto 
 daṇḍādīni na gaṇhasi ajja pana kena kāraṇena daṇḍañca ajinañca 
 chattañca upāhanañca mattikapasibbakolambanaaṅkusañca mattikapattañca 
 saṅghāṭiñcāti sabbepime parikkhāre taramāno  gaṇhāsi kataraṃ nu 
 disaṃ patthesi kattha gantukāmosīti pucchi  
      Taṃ sutvā mahāsatto ayaṃ attanā katakammaṃ na jānātīti 
 maññati  jānāpessāmi nanti cintetvā dve gāthā abhāsi 
        dvādasetāni vassāni   vasitāni tvantike 
        nābhijānāmi sotena    piṅgalenābhikujjitaṃ  
        Svāyaṃ dattova nadati    sukkadāṭhaṃ vidaṃsayi 
        tava sutvā sabhariyassa    vītasaddhassa maṃ patīti  
      Tattha abhikujjitanti etena tava sunakhena evaṃ mahāviravena 
 viravitaṃ na jānāmi  Dattovāti dappito viya  Sabhariyassāti 
 tava sabhariyassa mama māraṇatthāya pañcannaṃ amaccānaṃ āṇattabhāvaṃ 
 kathentassa sutvā kiṃ tvaṃ aññattha bhikkhaṃ na labhasi raññā 
 te vadho āṇatto  idha mā gacchāti dattova nadati  
  
  
 page    
 Vītasaddhassa maṃ patīti mamantare vītasaddhassa tava vacanaṃ sutvā evaṃ 
 vadatīti āha  
      Tato rājā attano dosaṃ sampaṭicchitvā taṃ khamāpento 
      catutthaṃ gāthamāha 
          ahu esa kato doso   yathā bhāsasi brāhmaṇa 
          esa bhiyyo pasīdāmi    vasa brāhmaṇa mā gamāti  
      Tattha bhiyyoti saccaṃ mayā evaṃ āṇattaṃ ayaṃ me doso 
 esa panāhaṃ idāni adhikataraṃ tava pasīdāmi idheva  vasa mā 
 brāhmaṇa aññattha gamāti  
      Taṃ sutvā mahāsatto mahārāja paṇḍitā nāma tādisena 
 parapattiyena apaccakkhakārinā  saddhiṃ na saṃvasantīti vatvā tassa 
 anācāraṃ pakāsento āha 
          sabbaseto pure āsi   tatopi sabalo ahu 
          sabbalohitako dāni     kālo pakkamituṃ mama  
          Abbhantaraṃ pure āsi    tato majjhe tato bahi 
          purā niddhamanā hoti    sayameva vajāmihaṃ  
          Vītasaddhaṃ na seveyya    udapānaṃvanodakaṃ 
          sacepi naṃ anukhane      vārikaddamagandhikaṃ  
          Pasannameva seveyya    appasannaṃ vivajjaye 
          pasannaṃ payirupāseyya    rahadaṃvodakatthiko  
  
  
 page    
           Bhaje bhajantaṃ purisaṃ      abhajantaṃ na bhajjaye 
           asappurisadhammo so     yo bhajantaṃ na bhajjati   
           Yo bhajantaṃ na bhajati     sevamānaṃ na sevati 
           save manussapāpiṭṭho    migo sākhassito yathā  
           Accābhikkhaṇasaṃsaggā     asamo saraṇena ca 
           etena mittā jīranti   akāle yācanāya ca  
           Tasmā nābhikkhaṇaṃ gacche  na ca gacche cirāciraṃ 
           kālena yācaṃ yāceyya  evaṃ mittā na jīrare  
           Aticiraṃ nivāsena       piyo bhavati appiyo 
           āmanta kho taṃ gacchāma  purā te homa appiyāti  
      Tattha sabbasetoti mahārāja paṭhamameva tāva tava nivesane 
 mama odano sabbaseto ahosi yaṃ tvaṃ bhuñjasi tameva dāpesīti 
 attho  Tatoti tato pacchā paribhedakānaṃ vacanaṃ gahetvā tava 
 mayi virattakālepi sabalo missakodano jāto  Idānīti idāni 
 sabbalohitako jāto  Kāloti aññāṇassa tava santikā idāni 
 mama pakkamituṃ kālo  Abbhantaranti  paṭhamaṃ mama abbhantaraṃ āsanaṃ 
 alaṅkatamahātalamhi assitasetacchatte rājapallaṅkeyeva maṃ nisīdāpesuṃ  
 Majjheti  sopānamatthake  Purā niddhamanā hotīti yāva gīvāyaṃ 
 gahetvā nikkaḍḍhanā hoti  Anukhaneti sace anudakaṃ udapānaṃ 
 patto puriso udakaṃ appassanto kalalaṃ viyūhitvā anukhaneyya 
 tathāpi taṃ vārikaddamagandhikaṃ bhaveyya amanuññatāya na piveyya 
  
  
 page    
 Tatheva vītasaddhaṃ payirupāsantena laddhapaccayāpi parittā ceva lūkhā 
 ca amanuññā aparibhogārahāti attho  Pasannanti patiṭṭhitasaddhaṃ  
 Rahadanti gambhīraṃ mahārahadaṃ  Bhajantanti attānaṃ bhajantameva bhajeyya  
 Abhajantanti paccatthikaṃ  Na bhajjayeti na bhajeyya  Na bhajjatīti 
 yo puriso attānaṃ bhajantaṃ hitacittaṃ puggalaṃ na bhajati so 
 asappurisadhammo nāmāti  Manussapāpiṭṭhoti manussalāmako paṭikuṭṭho 
 pacchimako  Sākhassitoti makkaṭo  Accābhikkhaṇasaṃsaggāti ativiya 
 abhiṇhasaṃsaggena  Akāleti ayuttappattakāle parassa piyabhaṇḍaṃ 
 yācanāya mittā jīranti nāma tvaṃpi aticiraṃ nivāsena mayi mettaṃ 
 bhindi  Tasmāti yasmā accābhikkhaṇasaṃsaggena asamosaraṇena ca 
 mittā jīranti tasmā  Cirāciranti cirakālaṃ vītināmetvā ciraṃ 
 na gacche na upasaṅkame  Yācanti yācitabbaṃ bhaṇḍakaṃ yuttakāle 
 na yāceyya  Na jīrareti evaṃ mittā na jīranti  Purā te 
 homāti yāva tava appiyā na homa tāva āmantetvāva evaṃ 
 gacchāmāti  
      Rājā āha 
           evaṃ ce yācamānānaṃ    añjaliṃ nāvabujjhasi 
           parivārakānaṃ sattānaṃ     vacanaṃ na karosi no 
           evantaṃ abhiyācāma      puna kayirāsi pariyāyanti  
      Tattha nāvabujjhasīti sace bhante evaṃ yācantena mayā kataṃ 
 añjaliṃ na jānāsi na paṭigaṇhasīti attho  Pariyāyanti puna 
  
  
 page    
 Idhāgamanāya ekavāraṃ kareyyāsīti yācati  
      Bodhisatto āha 
           evañce no viharataṃ     antarāyo na hessati 
           tumhañcāpi mahārāja     amhaṃ vā raṭṭhavaḍḍhana 
           appeva nāma passema    ahorattānamaccayeti  
      Tattha evañce noti sace mahārāja evaṃ nānā hutvā 
 viharantānaṃ amhākaṃ antarāyo na hessati tuyhaṃ vā mayhaṃ vā 
 jīvitaṃ pavattissatīti dīpeti  Passemāti api nāma passeyyāma  
      Evaṃ vatvā mahāsatto rañño dhammaṃ desetvā appamatto 
 hohi mahārājāti vatvā uyyānā nikkhamitvā ekasmiṃ 
 sabhāgaṭṭhāne bhikkhāya caritvā bārāṇasito nikkhamma anupubbena 
 himavantokāsameva gantvā kiñci kālaṃ vasitvā puna otaritvā 
 ekaṃ paccantagāmaṃ nissāya araññe vihāsi  Tassa pana gatakālato 
 paṭṭhāya te amaccā puna vinicchaye nisīditvā vilopaṃ karontā 
 cintayiṃsu sace mahābodhiparibbājako puna āgamissati jīvitaṃ no 
 natthi kiṃ nu khvassa anāgamanakāraṇaṃ kareyyāmāti  Atha nesaṃ 
 etadahosi ime sattā paṭibaddhaṭṭhānaṃ nāma pajahituṃ na sakkonti 
 kiṃ nu khvassa idha paṭibaddhaṭṭhānanti  Tato rañño aggamahesīti 
 ñatvā ṭhānaṃ kho panetaṃ vijjati yaṃ so imaṃ  nissāya  āgaccheyya 
 paṭikacceva naṃ mārāpessāmāti  Te rājānaṃ etadavocuṃ ime 
 divase ekā kathā suyyatīti  Kiṃkathā nāmāti  Mahābodhiparibbājako 
  
  
 page    
 Ca kira devī ca aññamaññaṃ sāsanapaṭisāsanaṃ pesentīti  Kinti 
 katvāti    tena kira deviyā  pesitaṃ   sakkā nu kho attano 
 balena rājānaṃ mārāpetvā mama setacchattaṃ dātunti tāyapissa 
 pesitaṃ rañño maraṇannāma  mama  bhāro  mahābodhiparibbājako 
 khippaṃ āgacchatūti  Rājā tesaṃ punappunaṃ kathentānaṃ saddahitvā 
 idāni kiṃ kātabbanti pucchitvā deviṃ māretuṃ vaṭṭatīti vutte 
 anupaparikkhitvāva tenahi naṃ tumheva māretvā  khaṇḍākhaṇḍikaṃ 
 chinditvā vaccakūpe khipathāti āha  Te tathā kariṃsu  Tassā 
 māritabhāvo sakalanagare pākaṭo  ahosi  
      Athassā cattāro puttā iminā no niraparādhā  mātā 
 māritāti rañño paccatthikā ahesuṃ  Rājā mahābhayappatto 
 ahosi  Mahāsatto paramparāya taṃ pavuttiṃ sutvā cintesi 
 ṭhapetvā maṃ añño te kumāre saññāpetvā pitaraṃ khamāpetuṃ 
 samattho nāma natthi rañño ca jīvitaṃ dassāmi kumāre pāpato 
 mocessāmīti  So punadivase paccantagāmaṃ pavisitvā manussehi 
 dinnaṃ makkaṭamaṃsaṃ khāditvā tassa cammaṃ yācitvā assamapade 
 sukkhāpetvā niggandhaṃ katvā nivāsesipi pārupesipi aṃsepi ṭhapesi  
 Kiṃkāraṇā  Bahūpakāro meti vacanatthāya  So taṃ cammaṃ ādāya 
 anupubbena bārāṇasiṃ gantvā kumāre upasaṅkamitvā pitughāṭakammaṃ 
 nāma dāruṇaṃ taṃ vo na kātabbaṃ ajarāmaro satto nāma 
 natthi ahaṃ tumhe aññamaññaṃ samagge karissāmīti āgato 
  
  
 page    
 Tumhe mayā pahite sāsane āgaccheyyāthāti kumāre ovaditvā 
 antonagare uyyānaṃ pavisitvā makkaṭacammaṃ attharitvā silāpaṭṭe 
 nisīdi  Atha naṃ  uyyānapālo disvā vegena gantvā rañño 
 ārocesi  Rājā sutvāva sañjātasomanasso te amacce ādāya 
 tattha gantvā mahāsattaṃ vanditvā nisīditvā paṭisanthāraṃ kātuṃ 
 ārabhi  Mahāsatto tena saddhiṃ asammoditvā makkaṭacammaṃyeva 
 parimajji  Atha naṃ evamāha bhante tumhe maṃ akathetvā makkaṭacammameva 
 parimajjatha kiṃ vo idaṃ mayā bahūpakārataranti  Āma mahārāja 
 bahūpakāro me esa bānaro ahamassa piṭṭhe nisīditvā vicari ayaṃ 
 me pānīyaghaṭaṃ āhari vasanaṭṭhānaṃ sammajji abhisamācārikavattapaṭivattaṃ 
 me akāsi ahaṃ pana attano dubbalacittatāyassa maṃsaṃ khāditvā 
 cammaṃ sukkhāpetvā attharitvā nisīdāmi ceva nipajjāmi ca 
 evaṃ bahūpakāro esa mayhanti  Iti so tesaṃ vāde bhindanatthāya 
 vānaracamme ca vānare ca vānaravohāraṃ āropetvā taṃ taṃ 
 pariyāyaṃ sandhāya imaṃ kathaṃ kathesi  So hi tassa nivatthapubbattā 
 piṭṭhe nisīditvā vicarinti āha  Taṃ aṃse katvā pānīyaghaṭassa 
 āhaṭattā pānīyaghaṭaṃ āharatīti āha  Tena cammena bhūmiyaṃ 
 sammajjapubbattā vasanaṭṭhānaṃ sammajjīti āha  Nipannakāle 
 tena cammena piṭṭhiyā akkantakāle pādānaṃ phuṭṭhapubbattā 
 vattapaṭivattaṃ me akāsīti āha  Chātakāle pana tassa maṃsaṃ labhitvā 
 khāditattā ahaṃ pana attano dubbalacittatāyassa maṃsaṃ khādinti āha  
  
  
 page    
      Taṃ sutvā te amaccā  pāṇātipāto tena katoti saññāya 
 passatha bho pabbajitassa kammaṃ makkaṭaṃ kira māretvā maṃsaṃ khāditvā 
 cammaṃ gahetvā vicaratīti pāṇiṃ paharitvā parihāsamakaṃsu  Mahāsatto 
 te tathā karonte disvā ime attano vādabhedanatthāya mama cammaṃ 
 ādāya āgatabhāvaṃ na jānanti jānāpessāmi neti ahetukavādiṃ 
 tāva āmantetvā pucchi āvuso tvaṃ kasmā maṃ paribhāsasīti  
 Mittadubbhikammassa  ceva pāṇātipātassa ca katattāti  
      Tato mahāsatto yo pana gatiyā ceva diṭṭhiyā ca te 
 saddahitvā evaṃ kareyya tena kiṃ dukkaṭanti tassa vādaṃ 
 bhindanto āha 
           udīraṇā ce saṅgahatyā      bhāvāyamanuvattati 
           akāmā akaraṇīyaṃ vā        karaṇīyaṃ vāpi kubbati 
           akāmakaraṇīyasmiṃ            kvidha pāpena limpati  
           So ce attho ca dhammo ca   kalyāṇo na ca pāpako 
           bhoto ce vacanaṃ saccaṃ       suhayo bānaro mayā   
           Attano ce hi vādassa      aparādhaṃ vijāniya 
           na maṃ tvaṃ garaheyyāsi       bhoto vādo hi tādisoti  
      Tattha udīraṇāti kathā  Saṅgatyāti saṃgatiyā channaṃ abhijātīnaṃ 
 taṃ taṃ abhijātiṃ upagamanena  Bhāvāyamanuvattatīti bhāvena anuvattati   
 Karaṇatthe  sampadānaṃ   Akāmāti akāmena anicchāya   Akaraṇīyaṃ 
 vāti akattabbaṃ pāpakaṃ vā  Karaṇīyaṃ vāti kattabbakusalaṃ vā  
  
  
 page    
 Kubbatīti karoti  Kvidhāti ko idha  Idaṃ vuttaṃ hoti tvaṃ 
 ahetuvādī natthi hetu natthi paccayo sattānaṃ saṃkilesāyāti 
 ādidiṭṭhiko ayaṃ loko saṃgatiyā ceva sabhāvena ca anuvattati 
 pariṇamati tattha tattha sukhadukkhaṃ paṭisaṃvedeti akāmako ca 
 pāpaṃ vā puññaṃ vā karotīti vadasi ayaṃ tava udīraṇā sace 
 tathā  evaṃ sante akāmakaraṇīyasmiṃ attano dhammatāya  pavattamāne 
 pāpe ko idha satto pāpena limpati  Sace hi attanā akatena 
 pāpena limpati na koci na limpeyyāti  So ceti so 
 ahetukavādasaṅkhāto tava bhāsitattho atthattho ca atthajotako ca 
 dhammo kalyāṇo ce na pāpako ahetū apaccayā sattā saṃkilissanti 
 sukhadukkhaṃ paṭisaṃvediyantīti idaṃ bhoto vacanaṃ saccaṃ ce suhato 
 vānaro mayā ko ettha mama dosoti attho  Vijāniyāti 
 samma sace hi tvaṃ attano vādassa aparādhaṃ jāneyyāsi na maṃ 
 garaheyyāsi  Kiṃkāraṇā  Bhoto vādo hi tādiso tasmā 
 ayaṃ mama vādaṃ karotīti maṃ pasaṃseyyāsi attano pana vādaṃ 
 ajānanto maṃ garahasīti  
      Evaṃ mahāsatto taṃ niggaṇhitvā appaṭibhāṇaṃ akāsi  
 Sopi rājā parisati maṅkubhūto pattakkhandho nisīdi  Mahāsattopi 
 tassa vādaṃ bhinditvā issarakaraṇavādiṃ āmantetvā tvaṃ āvuso 
 maṃ kasmā parihāsasi yadi issaranimmitavādaṃ sārato paccesīti 
 vatvā āha 
  
  
 page    
           Issaro sabbalokassa        sace kappeti jīvitaṃ 
           sace iddhiṃ byasanabhāvañca     kammaṃ kalyāṇapāpakaṃ 
           niddesakārī puriso         issaro tena limpati   
           So ce attho ca dhammo ca   kalyāṇo na ca pāpako 
           bhoto ce vacanaṃ saccaṃ       suhato vānaro mayā  
           Attano ce hi vādassa      aparādhaṃ vijāniya 
           na maṃ tvaṃ garaheyyāsi       bhoto vādo hi tādisoti   
      Tattha kappeti jīvitanti sace brahmā vā añño vā koci 
 issaro tvaṃ kasiyā jīva tvaṃ gorakkhenāti evaṃ sabbalokassa jīvitaṃ 
 saṃvidahati vicāreti  Iddhiṃ byasanabhāvañcāti iti issariyādibhedā 
 iddhiyo ca ñātivināsādikaṃ byasanabhāvañca sesañca kalyāṇapāpakaṃ 
 kammaṃ sabbaṃ yadi issarova kappeti karoti  Niddesakārīti 
 yadi tassa niddesaṃ āṇattimeva seso yo koci puriso karoti 
 evaṃ sante yo koci pāpaṃ karoti tassa issarena katattā 
 issarova tena pāpena limpati  Sesaṃ purimanayena veditabbaṃ  
 Yathā ca idha evaṃ sabbattha  
      Iti ambatova muggaraṃ gahetvā ambaṃ pātento viya 
 issarakaraṇeneva issarakaraṇavādaṃ bhinditvā pubbekatavādiṃ āmantetvā 
 tvaṃ āvuso maṃ kiṃ parihāsasi  yadi pubbekatavādaṃ saccaṃ maññasīti 
 vatvā  āha 
  
  
 page    
           Sace  pubbekatahetu        sukhadukkhaṃ nigacchati 
           porāṇakaṃ kataṃ pāpaṃ         tameso muñcate iṇaṃ 
           porāṇakaiṇamokkho         kvidha pāpena limpati  
           So ce attho ca dhammo ca   kalyāṇo na ca pāpako 
           bhoto ce vacanaṃ saccaṃ       suhato vānaro mayā   
           Attano ce hi vādassa      aparādhaṃ vijāniya 
           na maṃ tvaṃ garaheyyāsi       bhoto vādo hi tādisoti   
      Tattha pubbekatahetūti pubbekatahetu purimabhave katakammakaraṇeneva  
 Tameso muñcate iṇanti yo vadhabandhādīhi dukkhaṃ pāpuṇāti yadi so yaṃ 
 tena porāṇakaṃ kataṃ pāpaṃ taṃ idāni iṇaṃ muñcati  evaṃ sante mamāpi 
 esa porāṇakaiṇato mokkho anena hi makkaṭena pubbe paribbājakena 
 hutvā ahaṃ makkaṭo samāno māretvā khādito bhavissāmi svāyaṃ idha 
 makkaṭattaṃ patto mayā paribbājakattampattena māretvā khādito 
 bhavissati ko idha pāpena limpatīti   
      Iti so tassāpi vādaṃ bhinditvā ucchedavādiṃ abhimukhaṃ katvā 
 tvaṃ āvuso natthi dinnanti ādīni vatvā idheva sattā 
 ucchijjanti paralokagatā nāma natthīti maññamāno kasmā maṃ 
 parihāsasīti santajjetvā āha 
           catunnaṃyevupādāya         rūpaṃ sambhoti pāṇinaṃ 
           yato ca rūpaṃ sambhoti       tattheva anupagacchati  
  
  
 page    
           Idheva jīvati jīvo         pecca pecca vinassati 
           ucchijjati ayaṃ loko       ye bālā ye ca paṇḍitā 
           ucchijjamāne lokasmiṃ      kvidha pāpena limpati  
           So ce attho ca dhammo ca  kalyāṇo na ca pāpako 
           bhoto ce vacanaṃ saccaṃ      suhato bānaro mayā  
           Attano ce hi vādassa     aparādhaṃ vijāniya 
           na maṃ tvaṃ garaheyyāsi      bhoto vādo hi tādisoti  
      Tattha catunnanti paṭhavīādīnaṃ bhūtānaṃ  Rūpanti rūpakkhandho  
 Tatthevāti yato taṃ rūpaṃ sambhoti nirujjhanakālepi tattheva nigacchati  
 Iminā tassa catumahābhūtiko ayaṃ puriso yadā kālaṃ karoti paṭhavī 
 paṭhavīkāyaṃ anupeti anupagacchati āpo tejo vāyo vāyokāyaṃ 
 anupeti anupagacchati ākāsaṃ indriyāni saṅkamantiṃ āsandipañcamā 
 purisā mataṃ ādāya gacchanti yāva āhaḷanapadāni paññāyanti 
 kāpotakāni aṭṭhīni bhavanti bhasmantāhutiyo dattupaññattaṃ yadidaṃ 
 dānaṃ tesaṃ tucchā musābhilāpā ye keci  atthikavādaṃ vadanti bālā 
 ca paṇḍitā ca kāyassa bhedā ucchijjanti vinassanti na honti 
 parammaraṇāti imaṃ  diṭṭhiṃ patiṭṭhāpesi  Idhevāti imasmiṃyeva 
 loke jīvo jīvati  Pecca pecca vinassatīti paraloke nibbattasatto 
 gativasena idha anāgantvā tattheva paraloke vinassati ucchijjati 
 evaṃ ucchijjamāne lokasmiṃ ko idha pāpena limpati  
      Iti so tassāpi vādaṃ bhinditvā khattavijjavādiṃ āmantetvā 
  
  
 page    
 Tvaṃ āvuso mātāpitaropi māretvā attano attho kātabboti 
 imaṃ laddhiṃ ukkhipitvā vicaranto kasmā maṃ parihāsasīti vatvā āha 
           āhu kattavidhā loke     bālā paṇḍitamānino 
           mātaraṃ pitaraṃ haññe       atho jeṭṭhaṃpi bhātaraṃ 
           haneyya puttadāre ca     attho ce tādiso siyāti  
      Tattha kattavidhāti khattavijjā   Ayameva vā pāṭho  
 Khattavijjācariyānaṃ etaṃ nāmaṃ  Bālā paṇḍitamāninoti  bālā 
 samānāpi paṇḍitā mayaṃ attano paṇḍitabhāvaṃ pakāsessāmāti 
 maññamānā paṇḍitamānino hutvā evamāhu   Attho ceti sace 
 attano tathārūpo koci attho siyā na kiñci parivajjeyya 
 sabbaṃ haneyya vāti vadanti tvaṃpi nesaṃ aññataroti  
      Evaṃ tassa laddhiṃ patiṭṭhapetvā attano laddhiṃ pakāsento āha 
           yassa rukkhassa chāyāya     nisīdeyya sayeyya vā 
           na tassa sākhaṃ bhañjeyya    mittadubbho hi pāpako  
           Atha atthe samuppanne     samūlamapi abbahe 
           attho me sambalenāpi    suhato vānaro mayā  
           Sace attho ca dhammo ca   kalyāṇo na ca pāpako 
           bhoto ce vacanaṃ saccaṃ     suhato vānaro mayā  
           Attano ce hi vādassa    aparādhaṃ vijāniya 
           na maṃ tvaṃ garaheyyāsi     bhoto vādo hi tādisoti  
     Tattha ambho khattavijja amhākaṃ pana ācariyā evaṃ vaṇṇayanti 
  
  
 page    
 Attanā paribhuttacchāyassa rukkhassāpi sākhaṃ vā paṇṇaṃ vā na 
 bhañjeyya   Kiṃkāraṇā  Mittadubbho hi pāpako tvaṃ pana 
 evaṃ vadesi atha atthe samuppanne samūlamapi abbaheti  Mamañca 
 pātheyyena attho ahosi tasmā sacepesa mayā hato tathāpi 
 attho me sambalenāpi suhato vānaro mayāti  
      Evaṃ so tassāpi vādaṃ bhinditvā pañcasupi tesu appaṭibhāṇesu 
 nisinnesu rājānaṃ āmantetvā mahārāja tvaṃ ime pañcaraṭṭhavilopake 
 mahācore gahetvā vicarasi aho bālo evarūpānaṃ hi saṃsaggena 
 puriso diṭṭhadhammikampi samparāyikampi mahādukkhaṃ pāpuṇeyyāti vatvā 
 rañño dhammaṃ desento āha 
         ahetuvādo puriso       yo ca issarakuttiko 
         pubbekatī ca ucchedī      yo ca kattavidho naro  
         Ete asappurisā loke   bālā paṇḍitamānino 
         kareyya tādiso pāpaṃ     atho aññampi kāraye 
         asappurisasaṃsaggo         dukkaṭo kaṭukudrayoti  
      Tattha tādisoti mahārāja yādisā ete pañca diṭṭhigatikā 
 tādiso puriso sayaṃpi pāpaṃ kareyya  yvāssa vacanaṃ suṇāti  taṃ 
 aññaṃpi kāraye  Dukkaṭoti evarūpehi asappurisehi saddhiṃ saṃsaggo 
 paralokepi idhalokepi dukkaṭo kaṭukudrayo ca hoti  Imassa panatthassa 
 pakāsanatthaṃ yāni kānici bhikkhave bhayāni uppajjanti sabbāni 
 tāni bālatoti suttaṃ āharitabbaṃ  
  
  
 page    
 Godhajātakasañjīvajātakaakittijātakādīni vāyamattho dīpetabbo   
      Idāni opammadassanavasena dhammadesanaṃ vaḍḍhento āha 
                 urabbharūpena bakāsu pubbe 
                 asaṃkito ajayūthaṃ upeti 
                 hantvā uraṇiṃ ajiyaṃ ajañca 
                 hantvā sayitvā yena kāmaṃ paleti  
                 Tathāvidheke samaṇabrāhmaṇāse 
                 chadanaṃ katvā vañcayanti manusse 
                 anāsakā thaṇḍilaseyyakā ca 
                 rajojallaṃ ukkuṭikappadhānaṃ 
                 pariyāyabhattañca  apānakattā 
                 pāpācārā arahanto vadānā  
      Ete asappurisā loke       bālā paṇḍitamānino 
      kareyya tādiso pāpaṃ         atho aññaṃpi kāraye 
      asappurisasaṃsaggo             dukkaṭo kaṭukudrayo  
      Yamāhu natthi viriyanti          hetuñca apavadanti 
      ye parakāraṃ attakārañca       ye tucchaṃ samavaṇṇayuṃ   
      Ete asappurisā loke       bālā paṇḍitamānino 
      kareyya tādiso pāpaṃ         atho aññaṃpi kāraye 
      asappurisasaṃsaggo             dukkaṭo  kaṭukudrayo  
  
  
 page    
      Sace hi viriyaṃ nāssa          kammaṃ kalyāṇapāpakaṃ 
      na bhare vaḍḍhakiṃ rājā         napi yantāni kāraye  
      Yasmā ca viriyaṃ atthi          kammaṃ kalyāṇapāpakaṃ 
      tasmā yantāni kāreti        rājā bharati vaḍḍhakiṃ   
      Yadi vassasataṃ devo           na vasse na himaṃ pate 
      ucchijjeyya ayaṃ loko        vinasseyya ayaṃ pajā  
      Yasmā ca vassatī devo        himañcāpi phusīyati 
      tasmā sassāni paccanti        raṭṭhañca pālayate ciraṃ   
      Gavañce  taramānānaṃ          jimhaṃ gacchati puṅgavo 
      sabbā tā jimhaṃ gacchanti       nette jimhaṃ gate sati  
      Evameva manussesu           yo hoti seṭṭhasammato 
      so ce adhammaṃ carati          pageva itarā pajā 
      sabbaṃ raṭṭhaṃ dukkhaṃ seti         rājā ce hoti adhammiko  
      Gavañce taramānānaṃ           ujuṃ gacchati puṅgavo 
      sabbā tā ujuṃ gacchanti        nette ujuṃ gate sati  
      Evameva manussesu           yo hoti seṭṭhasammato 
      so ceva dhammaṃ carati          pageva itarā pajā 
      sabbaṃ raṭṭhaṃ sukhaṃ seti          rājā ce hoti dhammiko  
      Mahārukkhassa phalino           āmaṃ chindati yo phalaṃ 
      rasañcassa na jānāti          bījañcassa vinassati  
  
  
 page    
      Mahārukkhūpamaṃ raṭṭhaṃ            adhammena yo pasāsati 
      rasañcassa na jānāti          raṭṭhañcassa vinassati  
      Mahārukkhassa phalino           pakkaṃ chindati yo phalaṃ 
      rasañcassa vijānāti           bījañcassa na  nassati  
      Mahārukkhūpamaṃ raṭṭhaṃ            dhammena yo pasāsati 
      rasañcassa vijānāti           raṭṭhañcassa na nassati  
      Yo ca rājā janapadaṃ          adhammena pasāsati 
      sabbosadhībhi so rājā         viruddho hoti khattiyo  
      Tatheva negame hiṃsaṃ           ye yuttā kayavikkaye 
      ojadānabalīkāre            sa kosena virujjhati   
      Pahāravarakhettaññū            saṅgāme  katanissame 
      ussite hiṃsayaṃ rājā          sa balena virujjhati  
      Tatheva isayo hiṃsaṃ            saṃyame brahmacārino 
      adhammacārī khattiyo           so saggena virujjhati   
      Yo ca rājā adhammaṭṭho       bhariyaṃ hanti adūsakaṃ 
      luddaṃ    pasavate pāpaṃ        puttehi ca virujjhati  
      Dhammaṃ care jānapade          nigamesu  balesu ca 
      isayo ca na hiṃseyya          puttadāre samañcare   
      Sa tādiso bhūmipati            raṭṭhapālo akodhano 
      sāmante saṃpakampeti          indova asurādhipoti   
  
  
 page    
      Tattha bakāsu pubbeti bako pubbe  Asūti nipātamattaṃ  
 Idaṃ vuttaṃ hoti mahārāja pubbe eko urabbharūpo bako ahosi 
 tassa naṅguṭṭhaṃ mahādīghaṃ taṃ pana so antarasatthimhi pakkhipitvā 
 urabbharūpena asaṃkito ajayūthaṃ upeti tattha uraṇikañca ajikañca 
 ajañca hantvā yena kāmaṃ paleti  Tathāvidheketi tathāvidhā eke 
 samaṇabrāhmaṇā pabbajjāliṅgena chadanaṃ katvā  attānaṃ chādetvā 
 madhuravacanādīhi hitakāmā viya hutvā lokaṃ vañcenti  Anāsakāti 
 ādi tesaṃ chadanassa dassanatthaṃ vuttaṃ  Ekacce hi mayaṃ anāsakā na kiñci 
 āhāremāti manusse vañcenti  Apare mayaṃ thaṇḍilaseyyakāti  Aññesaṃ 
 pana rajojallaṃ chadanaṃ  Aññesaṃ ukkuṭikappadhānaṃ  Te gacchantāpi 
 uppatitvā ukkuṭikāva gacchanti  Aññesaṃ sattāhadasāhādivāra 
 bhojanasaṅkhātaṃ pariyāyabhattachadanaṃ  Apare apānakattā honti 
 mayaṃ pānīyaṃ na pivāmāti vadanti  Arahanto vadānāti pāpācārā 
 hutvā mayaṃ arahantoti vadantā vicaranti  Eteti mahārāja ime 
 vā pañca janā honti aññe vā yāvanto diṭṭhigatikā nāma 
 sabbepi ete asappurisā  Yamāhūti ye āhu ye vadanti  
 Sace hi viriyaṃ nāssāti mahārāja sace ñāṇasampayuttakaṃ 
 kāyikacetasikaviriyaṃ na bhaveyya  Kammanti kalyāṇapāpakaṃ kammaṃpi yadi 
 na bhaveyya  Na kareti evaṃ sante vaḍḍhakiṃ vā aññe vā kārake 
 rājā na poseyya  Napi yantānīti napi sattabhūmipāsādādīni 
 yantāni kareyya  Kiṃkāraṇā  Viriyassa ceva kammassa ca 
  
  
 page    
 Abhāvā  Ucchijjeyyāti mahārāja yadi ettakaṃ kālaṃ neva devo 
 vasseyya na himaṃ pateyya atha kappuṭṭhānakālo viya ayaṃ loko 
 ucchijjeyya ucchedavādinā kathitaniyāmena pana ucchedo nāma 
 natthi  Pālayateti pālayati  Gavañce taramānānanti catasso 
 gāthā raññā dhammadesanatthameva vuttā  Tathā mahārukkhassāti 
 ādikā  Tattha mahārukkhassāti madhuraambarukkhassa  Adhammenāti 
 agatigamanena  Rasañcassa na jānātīti adhammiko rājā  raṭṭhassa 
 rasaṃ ojaṃ na jānāti āyasampattiṃ na labhati  Vinassatīti 
 suññaṃ hoti  Manussā gāmanigame chaḍḍetvā paccantaṃ pabbatavisamaṃ 
 bhajanti  Sabbāni āyamukhāni pacchijjanti  Sabbosadhībhīti sabbehi 
 mūlatacapaṇṇapupphaphalādīhi ceva sappinavanītādīhi ca osadhehi virujjhati 
 na tāni sampajjanti  Adhammikarañño hi paṭhavī nirojā hoti  
 Tassā nirojatāya osadhānaṃ ojaṃ na hoti tāni rogaṃ vūpasametuṃ 
 na sakkonti  Iti so tehi viruddho nāma hoti  Negameti 
 nigamavāsī kuṭumbike hiṃsanto pīḷento  Ye yuttāti ye kayavikkaye 
 yuttā āyānaṃ mukhā thalajalapathavāṇijā te ca hiṃsanto  
 Ojadānabalīkāreti tato tato janapadato bhaṇḍahāraṇasuṅkadānavasena 
 ojadānañceva chabhāgadasabhāgādibhedaṃ baliñca karonte  Sa kosenāti 
 so ete hiṃsanto adhammikarājā dhanadhaññe parihāyanto kosena 
 virujjhati nāma  Pahāravarakhettaññūti imasmiṃ ṭhāne vijjhituṃ vaṭṭatīti 
 evaṃ pahāravarānaṃ khettaṃ jānane dhanuggahe  Saṅgāme katanissameti 
  
  
 page    
 Yuddhesu katakamme mahāyodhe  Ussiteti uggate paññāte 
 mahāmatte  Hiṃsayanti evarūpe sayaṃ vā hiṃsanto parehi vā 
 hiṃsāpento  Balenāti balakāyena  Tathāvidhaṃ hi rājānaṃ ayaṃ 
 bahūpakāre attano rajjadāyakepi hiṃsati kimaṅgaṃ pana amheti 
 avasesāpissa  yodhā vijahantiyeva  Iti so balena viruddho nāma 
 hoti  Tatheva isayo hiṃsanti yathā ca negamādayo tatheva 
 esitaguṇe pabbajite akkosanapaharaṇādīhi hiṃsanto adhammacārī rājā 
 kāyassa bhedā apāyameva upeti sagge nibbattituṃ na sakkotīti 
 saggena viruddho nāma hoti  Bhariyaṃ hanti adūsakanti attano 
 bāhucchāyāya vaḍḍhitaṃ puttadhītāhi saṃvaḍḍhaṃ sīlavatiṃ bhariyaṃ mittapaṭirūpakānaṃ 
 corānaṃ vacanaṃ gahetvā māreti  Luddaṃ pasavate pāpanti so 
 attano nirayūpapattiṃ pasavati nipphādeti  Puttehi cāti imasmiṃyeva 
 attabhāve attano puttehi saddhiṃ virujjhatīti  
      Evamassa so tesaṃ pañcannaṃ janānaṃ kathaṃ gahetvā deviyā 
 māritabhāvañca puttānaṃ viruddhabhāvañca sandhimukhe coraṃ cūḷāya gaṇhanto 
 viya kathesi  Mahāsattassa hi tesaṃ amaccānaṃ niggaṇhanañca 
 dhammadesanañca deviyā tehi māritabhāvassa āvikaraṇatthañca tattha 
 anupubbena kathaṃ āharitvā okāsaṃ katvā etamatthaṃ kathesi  
 Rājā tassa vacanaṃ sutvā attano aparādhaṃ jāni  Atha naṃ mahāsatto 
 ito paṭṭhāya mahārāja evarūpānaṃ pāpānaṃ kathaṃ gahetvā mā puna 
 evamakāsīti vatvā ovadanto dhammañcareti ādimāha  
  
  
 page    
      Tattha dhammañcareti mahārāja rājā nāma janapadaṃ adhammikena 
 balinā apīḷento janapade dhammaṃ careyya sāmike assāmike 
 akaronto negamesu dhammaṃ  careyya aṭṭhāne akilamanto balesu 
 dhammaṃ careyya vadhabandhaakkosaparibhāse pariharanto paccaye ca nesaṃ 
 dento isayo na vihiṃseyya dhītaro yuttaṭṭhāne patiṭṭhapento 
 putte sippāni sikkhāpetvā sammāpariharanto bhariyaṃ issariyavossagga 
 alaṅkārasammānanādīhi anuggaṇhanto puttadāre samañcareyyāti  
 Sa tādisoti so tādiso rājā paveṇiṃ abhinditvā dhammena rajjaṃ 
 kārento rājāṇāya rājatejena sāmante saṃpakampeti tāpeti cāleti  
 Indovāti idaṃ upamatthaṃ vuttaṃ  Yathā asure jetvā abhibhavitvā 
 ṭhitakālato paṭṭhāya asurādhipoti saṅkhaṃ gato indo vā attano 
 sapattabhūte asure kampesi tathā kampetīti   
      Evaṃ mahāsatto rañño dhammaṃ desetvā cattāropi kumāre 
 pakkosāpetvā ovaditvā rañño katakammaṃ pakāsetvā rājānaṃ 
 khamāpetvā mahārāja ito paṭṭhāya atuletvā paribhedakānaṃ kathaṃ 
 gahetvā mā evarūpaṃ sāhasikakammaṃ akāsi tumhepi kumārā 
 rañño mā dubbhitthāti sabbesaṃ ovādaṃ adāsi  Atha naṃ rājā 
 āha ahaṃ bhante puttesu ca deviyā ca aparajjhanto ime 
 nissāya etesaṃ  kathaṃ gahetvā etaṃ pāpakammaṃ akāsiṃ  ime 
 pañcapi māremīti  Na labbhā mahārāja evaṃ kātunti  Tenahi 
 tesaṃ hatthapāde chindāpemīti  Idaṃpi na sakkā  kātunti  Rājā 
  
  
 page    
 Sādhu bhanteti sampaṭicchitvā te sabbasaṃharaṇe katvā pañcacūḷā 
 karaṇagaddūlabandhanagomayasiñcanehi avamānetvā raṭṭhā pabbājesi   
 Bodhisattopi tattha katipāhaṃ vasitvā appamatto hohīti rājānaṃ 
 ovaditvā himavantameva gantvā jhānābhiññā nibbattetvā yāvajīvaṃ 
 brahmavihāre bhāvetvā brahmalokūpago ahosi  
      Satthā imaṃ dhammadesanaṃ āharitvā na bhikkhave idāneva 
 pubbepi tathāgato paññavāyeva parappavādamaddanoyevāti vatvā 
 jātakaṃ samodhānesi tadā pañca diṭṭhigatikā pūraṇakassapa 
 makkhaligosālapakudhakaccānaajitakesakambalaniganthanāṭaputtā ahesuṃ 
 piṅgalasunakho ānando mahābodhiparibbājako pana ahamevāti  
                    Mahābodhijātakaṃ niṭṭhitaṃ  
                         Tatiyaṃ   
                Iti paññāsanipātavaṇṇanā niṭṭhitā  
                      
  
  
 page    
                      Saṭṭhinipātavaṇṇanā 
                          
                        soṇakajātakaṃ 
      kassa sutvā sataṃ dammīti idaṃ satthā jetavane viharanto 
 nekkhammapāramiṃ ārabbha kathesi  
      Tadā hi bhagavā dhammasabhāyaṃ nekkhammapāramiṃ vaṇṇayantānaṃ 
 bhikkhūnaṃ majjhe nisīditvā na bhikkhave idāneva pubbepi tathāgato 
 mahābhinikkhamanaṃ nikkhantoyevāti vatvā atītaṃ āhari  
      Atīte rājagahe magadharājā rajjaṃ kāresi  Bodhisatto tassa 
 aggamahesiyā kucchismiṃ nibbatti  Nāmagahaṇadivase cassa arindamakumāroti 
 nāmaṃ kariṃsu  Tassa jātadivaseyeva purohitassāpi putto vijāyi  
 Soṇakakumārotissa nāmaṃ kariṃsu  Te ubhopi ekatova vaḍḍhitvā 
 vayappattā uttamarūpadharā rūpena nibbisesā hutvā takkasilaṃ gantvā 
 uggahitasippā tato nikkhamitvā sabbasamayasippañca desacārikañca 
 jānissāmāti anupubbena cārikaṃ carantā bārāṇasiṃ patvā 
 rājuyyāne vasitvā punadivase nagaraṃ pavisiṃsu  Taṃ divasañca ekacce 
 manussā brāhmaṇavācakaṃ karissāmāti pāyāsaṃ paṭiyādetvā 
  
  
 page    
 Āsanāni paññapetvā āgacchante te kumāre disvā gharaṃ pavesetvā 
 paññattāsane nisīdāpesuṃ  Tattha bodhisattassa paññattāsane 
 suddhaṃ kāsikavatthaṃ atthataṃ ahosi  Soṇakassa rattakambalaṃ  
 So nimittaṃ disvāva ajjeva me piyasahāyo arindamakumāro 
 bārāṇasirājā bhavissati mayhaṃ senāpatiṭṭhānaṃ dassatīti aññāsi  
 Te ubhopi katabhattakiccā uyyānameva agamaṃsu  Tadā bārāṇasirañño 
 kālakatassa sattamo  divaso hoti aputtakaṃ rājakulaṃ  Amaccādayo 
 ca sīsaṃ nahātvā sannipatitvā rajjārahassa santikaṃ gamissatīti 
 phussarathaṃ yojetvā visajjesuṃ  So nagarā nikkhamitvā anupubbena 
 uyyānaṃ gantvā uyyānadvāre nivattitvā ārohaṇasajjo hutvā 
 aṭṭhāsi  
      Bodhisatto maṅgalasilāpaṭṭe sīsaṃ pārupitvā nipajji  Soṇakakumāro 
 tassa santike nisīdi  So turiyasaddaṃ sutvā arindamassa phussaratho 
 āgacchati ajjesa rājā hutvā mama senāpatiṭṭhānaṃ dassati na 
 kho pana mayhaṃ issariyenattho etasmiṃ gate nikkhamitvā 
 pabbajissāmīti cintetvā ekamante paṭicchanne aṭṭhāsi  Purohito 
 uyyānaṃ pavisitvā mahāsattaṃ nipannakaṃ disvā turiyāni paggaṇhāpesi  
 Mahāsatto pabujjhitvā parivattitvā thokaṃ nipajjitvā uṭṭhāya 
 silāpaṭṭe pallaṅke nisīdi  Atha naṃ purohito añjaliṃ paggaṇhitvā 
 āha rajjante deva pāpuṇātīti  Kiṃ aputtakaṃ rājakulanti  
 Evaṃ devāti  Tenahi sādhūti  Atha naṃ tattheva  abhisiñcitvā 
  
  
 page    
 Rathaṃ āropetvā mahantena parivārena nagaraṃ pavesesuṃ  So 
 nagaraṃ padakkhiṇaṃ katvā pāsādaṃ abhiruhi  So yasassa mahantatāya 
 soṇakakumāraṃ na sari  Sopi tasmiṃ nagaraṃ paviṭṭhe  āgantvā 
 silāpaṭṭe nisīdi  Athassa purato bandhanā pamuttaṃ sālarukkhato 
 paṇḍupalāsaṃ pati  So taṃ disvāva yatheva taṃ tathā mamapi 
 sarīraṃ jaraṃ patvā patissatīti aniccādivasena vipassanaṃ paṭṭhapetvā 
 paccekabodhiṃ pāpuṇi  Taṃ khaṇaññevassa gihiliṅgaṃ antaradhāyi  
 Pabbajitaliṅgaṃ pāturahosi  So natthidāni punabbhavoti udānaṃ 
 udānento nandamūlakapabbhāraṃ agamāsi  
      Mahāsattopi cattālīsamattānaṃ saṃvaccharānaṃ accayena saritvā 
 kahaṃ nukho me sahāyo soṇakoti soṇakaṃ punappunaṃ sarantopi mayā 
 suto vā diṭṭho vāti vattāraṃ alabhitvā alaṅkatamahātale rājapallaṅke 
 nisinno gandhabbanāṭakanaccagītādīhi parivuto sampattiṃ anubhavanto 
 yo me kassaci santike sutvā asukaṭṭhāne nāma soṇako vasatīti 
 ācikkhissati tassa sataṃ dassāmi yo sāmaṃ disvā ārocessati 
 tassa sahassanti ekaṃ udānaṃ abhisaṃkharitvā gītavasena udānento 
 paṭhamaṃ gāthamāha 
        kassa sutvā sataṃ dammi     sahassaṃ diṭṭhasoṇakaṃ 
        ko me soṇakamakkhāti     sahāyaṃ sahakīḷitanti  
      Athassa mukhato luñcantī viya gahetvā ekā nāṭakitthī gītaṃ 
 gāyi  Athaññā athaññāti amhākaṃ rañño piyagītanti sabbā 
  
  
 page    
 Orodhā gāyiṃsu  Anukkamena nagaravāsinopi jānapadāpi tameva gītaṃ 
 gāyiṃsu  Rājāpi punappunaṃ tameva gītaṃ gāyati  Paṇṇāsamattānaṃ 
 saṃvaccharānaṃ accayena panassa bahuputtadhītaro ahesuṃ  Jeṭṭhaputto 
 dīghāvukumāro nāma ahosi  Tadā soṇakapaccekabuddho arindamarājānaṃ 
 daṭṭhukāmo gacchāmissa kāmesu ādīnavaṃ nekkhamme ca ānisaṃsaṃ 
 kathetvā  pabbajjākāraṃ karomīti cintetvā iddhiyā ākāsenāgantvā 
 uyyāne nisīdi  Tadā eko sattavassiko pañcacūḷakakumārako 
 mātarā pahito gantvā uyyānapavane dārūni uddharanto punappunaṃ 
 taṃ evaṃ gītaṃ gāyi  Atha naṃ paccekabuddho pakkositvā kumāraka 
 tvaṃ kathaṃ aññaṃ agāyitvā ekameva gītaṃ gāyasi kiṃ aññaṃ na 
 jānāsīti pucchi  Jānāmi bhante amhākaṃ rañño idameva piyaṃ 
 tena naṃ punappunaṃ gāyāmīti  Etassa pana te gītassa paṭigītaṃ 
 gāyanto koci diṭṭhapubboti  Na diṭṭhapubbo bhanteti  Ahantaṃ 
 sikkhāpessāmi sakkhissasi rañño santikaṃ gantvā paṭigītaṃ 
 gāyitunti  Āma bhanteti  Athassa so paṭigītaṃ ācikkhanto 
 mayhaṃ sutvāti ādimāha  Uggaṇhāpetvā ca pana taṃ uyyojesi 
 gaccha kumāraka imaṃ paṭigītaṃ raññā saddhiṃ gāyāhi rājā te 
 mahantaṃ issariyaṃ dassati kinte dārūhi vegena yāhīti  
      So sādhūti paṭigīgaṃ uggaṇhitvā vanditvā bhante yāvāhaṃ 
 rājānaṃ ānemi tāva idheva hothāti vatvā vegena mātu 
 santikaṃ gantvā amma khippaṃ maṃ nahāpetvā alaṅkarotha ajja 
  
  
 page    
 Taṃ daliddabhāvato mocessāmīti vatvā nahātamaṇḍito rājadvāraṃ 
 āgantvā ayya dovārika eko dārako tumhehi saddhiṃ paṭigītaṃ 
 gāyissāmīti āgantvā dvāre ṭhitoti rañño ārocehīti āha  
 So vegena gantvā rañño ārocesi  Rājā āgacchatūti 
 pakkosāpetvā tāta tvaṃ mayā saddhiṃ gītapaṭigītaṃ gāyissasīti 
 āha  Āma devāti  Tenahi gāyassūti  Deva imasmiṃ ṭhāne 
 na gāyāmi nagare pana bheriñcārāpetvā mahājanaṃ sannipātāpetha 
 mahājanamajjhe gāyissāmīti  Rājā tathā kāretvā alaṅkatamaṇḍape 
 pallaṅkamajjhe nisīditvā tassa anurūpaṃ āsanaṃ dāpetvā idāni 
 tava gītaṃ gāyassūti āha  Deva tumhe tāva gāyatha athāhaṃ 
 paṭigītaṃ gāyissāmīti  Tato rājā paṭhamaṃ gāyanto gāthamāha 
          kassa sutvā sataṃ dammi      sahassaṃ diṭṭhasoṇakaṃ 
          ko me soṇakamakkhāti      sahāyaṃ sahakīḷitanti  
     Tattha sutvāti asukaṭṭhāne nāma te piyasahāyo soṇako 
 vasatīti tassa vasanaṭṭhānaṃ sutvā ārocentassa kassa sataṃ dammi  
 Diṭṭhanti asukaṭṭhāne nāma mayā diṭṭhoti disvā ārocentassa 
 kassa sahassaṃ dammīti   
      Evaṃ raññā paṭhamaṃ udānagāthāya gītāya pañcacūḷakadārakena 
 paṭigītabhāvaṃ pakāsento satthā abhisambuddho hutvā imā dve 
 gāthā abhāsi 
  
  
 page    
          Atha bravī māṇavako        daharo pañcacūḷako 
          mayhaṃ sutvā sataṃ dehi      sahassaṃ diṭṭhasoṇakaṃ 
          ahaṃ te soṇakamakkhissaṃ      sahāyaṃ sahakīḷitanti  
      Tena vuttagāthāya pana ayamattho mahārāja mayhaṃ taṃ sutvā 
 ārocentassa sataṃ dammīti vadasi tampi mayhameva dehi yaṃ 
 disvānārocentassa sahassaṃ dammīti vadasi tampi mayhameva dehi ahaṃ 
 te piyasahāyaṃ idāneva paccakkhatova ayaṃ soṇakoti ācikkhissanti  
 Ito paraṃ suviññeyyameva  Sambuddhagāthā pālinayeneva veditabbā  
      Taṃ sutvā rājā āha 
          katarasmiṃ so janapade       raṭṭhesu nigamesu ca 
          kattha te soṇako diṭṭho    taṃ me akkhāhi pucchitoti  
      Kumāro āha 
          taveva deva vijite        tavevuyyānabhūmiyā 
          ujuvaṃsā mahāsālā        nīlobhāsā  manoramā  
          Tiṭṭhanti meghasamānā       rammā aññoññanissitā 
          tesaṃ mūlasmiṃ soṇako       jhāyati anupādano 
          upādānesu lokesu       dayhamānesu nibbutoti  
          Tato ca rājā pāyāsi     senāya caturaṅgiyā 
          kārāpetvā samaṃ maggaṃ     agamā yena soṇako  
  
  
 page    
          Uyyānabhūmiṃ gantvāna       vicaranto brahāvane 
          āsīnaṃ soṇakaṃ dakkhi        dayhamānesu nibbutanti  
      Tattha ujuvaṃsāti ujukhandhā  Mahāsālāti mahārukkhā  
 Meghasamānāti nīlameghasadisā  Rammāti ramaṇīyā  Aññoññanissitāti 
 sākhāhi sākhaṃ mūlehi mūlaṃ saṃsibbitvā ṭhitā  Tesanti tesaṃ 
 evarūpānaṃ tava uyyānavane sālānaṃ heṭṭhā  Jhāyatīti 
 lakkhaṇūpanijjhānaārammaṇūpanijjhānasaṅkhātehi jhānehi jhāyati  
 Anupādanoti kāmūpādānavirahito  Dayhamānesūti ekādasahi aggīhi 
 dayhamānesu sattesu  Nibbutoti te aggī nibbāpetvā sītalena 
 hadayena jhāyamāno tava uyyāne maṅgalasālarukkhamūle silāpaṭṭe 
 nisinno esa te sahāyo kāñcanapaṭimā viya sobhamāno 
 paṭimānetīti  Tato cāti bhikkhave tato so arindamo rājā tassa 
 vacanaṃ sutvāva soṇakapaccekabuddhaṃ passissāmīti caturaṅginiyā senāya 
 nikkhami  Vicarantoti ujukameva āgantvā tasmiṃ mahante vanasaṇḍe 
 vicaranto tassa santikaṃ gantvā taṃ āsīnaṃ addakkhi  So taṃ 
 vanditvā ekamantaṃ nisīditvā attano kilesābhiratattā taṃ kapaṇoti 
 maññamāno imaṃ gāthamāha 
          kapaṇo vatāyaṃ bhikkhu       muṇḍo saṃghāṭipāruto 
          amātiko apitiko        rukkhamūlasmi jhāyatīti   
      Tattha jhāyatīti nimmātiko nimpitiko kāruññappattova 
 jhāyatīti  
  
  
 page    
          Imaṃ vākyaṃ nisāmetvā    soṇako etadabravī 
          na rāja kapaṇo hoti      dhammaṃ kāyena phassayaṃ  
          Yodha dhammaṃ niraṃkatvā      adhammaṃ anuvattati 
          sa rāja kapaṇo hoti      pāpo pāpaparāyanoti   
      Tattha imanti tassa kilesābhiratassa pabbajjaṃ arocentassa 
 imaṃ pabbajjāgarahavacanaṃ sutvā  Etadabravīti pabbajjāya guṇaṃ 
 pakāsento etaṃ abravi  Phassayanti phassayanto  Yena 
 ariyamaggadhammo nāma kāyena phusito so kapaṇo nāma na hotīti 
 dassento evamāha  Niraṃkatvāti attabhāvato nīharitvā  Pāpo 
 pāpaparāyanoti sayaṃ pāpānaṃ karaṇena pāpo aññesaṃpi karontānaṃ 
 patiṭṭhābhāvena pāpaparāyanoti  
      Evaṃ so bodhisattaṃ garahi  Bodhisatto attano garahitabhāvaṃ 
 ajānanto viya hutvā nāmagottaṃ kathetvā tena saddhiṃ paṭisanthāraṃ 
 karonto gāthamāha 
         arindamoti me nāmaṃ     kāsirājāti maṃ vidū 
         kacci bhoto sukhaseyyā   idha pattassa soṇakāti  
      Tattha kaccīti amhākaṃ tāva na kiñci aphāsukaṃ bhoto pana 
 kacci idha pattassa imasmiṃ uyyāne vasato sukhavihāroti pucchati  
      Atha naṃ paccekabuddho mahārāja na kevalaṃ idha aññatrāpi 
 vasantassa mama aphāsukannāma natthīti vatvā tassa samaṇabhadrakagāthā 
 nāma ārabhi 
  
  
 page    
         Sadāpi bhadramadhanassa      anāgārassa bhikkhuno 
         na tesaṃ koṭṭhe upenti  na kumbhe na kaḷopiyā 
         pariniṭṭhitamesanā        tena yāpenti subbatā   
         Dutiyampi bhadramadhanassa     anāgārassa bhikkhuno 
         anavajjapiṇḍo bhottabbo  na ca kocūparodhati  
         Tatiyampi bhadramadhanassa     anāgārassa bhikkhuno 
         nibbutapiṇḍo bhottabbo   na ca kocūparodhati    
         Catutthaṃpi bhadramadhanassa     anāgārassa bhikkhuno 
         muttassa raṭṭhe carato    saṅgo yassa na vijjati  
         Pañcamampi bhadramadhanassa    anāgārassa bhikkhuno 
         nagaramhi dayhamānamhi     nāssa kiñci adayhatha  
         Chaṭṭhampi bhadramadhanassa     anāgārassa bhikkhuno 
         raṭṭhe viluppamānamhi     nāssa kiñci ahāritha  
         Sattamampi bhadramadhanassa    anāgārassa bhikkhuno 
         corehi rakkhitaṃ maggaṃ     ye caññe paripanthikā 
         pattacīvaramādāya        sotthiṃ gacchati subbato  
         Aṭṭhamampi bhadramadhanassa    anāgārassa bhikkhuno 
         yaṃ yaṃ disaṃ pakkamati       anapekkhova gacchatīti  
      Tattha anāgārassāti mahārāja gharāvāsaṃ pahāya anāgāriyabhāvaṃ 
 pattassa adhanassa akiñcanassa bhikkhuno sabbakālaṃ bhadrameva  
  
  
 page    
 Na tesanti mahārāja tesaṃ adhanānaṃ bhikkhūnaṃ na koṭṭhāgāre 
 dhanadhaññāni upenti na kumbhiyaṃ na pacchiyaṃ te pana subbatā  
 Pariniṭṭhitanti paresaṃ ghare pakkaāhāraṃ saṅghāṭipārutā kapālamādāya 
 gharapaṭipāṭiyā esanā pariyesanā tena tato laddhena piṇḍena 
 taṃ āhāraṃ navannaṃ  pāṭikulyānaṃ vasena paccavekkhitvā paribhuñjitvā 
 jīvitavuttiṃ yāpenti  Anavajjapiṇḍo bhottabboti vejjakammādikāya 
 anesanāya vā kuhanālapanā nemittakatā nippesikatā lābhena lābhaṃ 
 jigiṃsanatāti evarūpena micchājīvena vā uppādikā cattāro paccayā 
 dhammena uppāditāpi apaccavekkhitvā paribhutto sāvajjapiṇḍo nāma 
 anesanaṃ pana pahāya micchājīvaṃ vajjetvā dhammena samena uppāditā 
 paṭisaṅkhā yoniso cīvaraṃ paṭisevāmīti vuttanayeneva paccavekkhitvā 
 anavajjapiṇḍo nāma  Yena evarūpo anavajjapiṇḍo bhottabbo 
 paribhuñjitabboyeva yaṃ evaṃ anavajjapiṇḍaṃ bhuñjamānānaṃ paccaye 
 nissāya koci appamattakopi kileso na uparodhati na pīḷeti  
 Tassa dutiyampi bhadramadhanassa anāgārassa bhikkhunoti  Nibbutoti 
 puthujjanabhikkhuno dhammena uppannapiṇḍopi paccavekkhitvā paribhuñjiyamāno 
 nibbutapiṇḍo nāma  Ekantato pana khīṇāsavassa piṇḍova 
 nibbutapiṇḍo nāma  Kiṃkāraṇā  So hi theyyaparibhogo 
 iṇaparibhogo dāyajjaparibhogo sāmiparibhogoti imesu catūsu paribhogesu 
 sāmiparibhogavasena taṃ paribhuñjati  Taṇhāya dāsabyaṃ atīto sāmī 
 hutvā paribhuñjati na taṃ tappaccayā koci appamattakopi kileso 
  
  
 page    
 Uparodhatīti  Muttassa raṭṭhe caratoti upaṭṭhākakulādīsu alaggamānassa 
 chinnavalāhakassa viya rāhumukhā pamuttassa vimalacandamaṇḍalassa viya ca 
 yassa gāmanigamādīsu carantassa rāgasaṅgādīsu ekopi saṅgo 
 natthi  Ekacco hi kulehi saṃsaṭṭho viharati sahasokī sahanandī  
 Ekacco mātāpitūsupi alaggamānaso viharati korunagaragāmavāsī 
 daharo viya  Evarūpassa puthujjanassāpi bhadrameva  Nāssa 
 kiñcīti yo hi bahuparikkhāro hoti so mā me corā parikkhāre 
 hariṃsūti atirekāni cīvarādīni antonagare upaṭṭhākakule nikkhipati 
 atha nagaramhi dayhamāne asukakule nāma aggi uṭṭhitoti sutvā 
 socati kilamati  Evarūpassa bhadraṃ nāma natthi  Yo pana mahārāja 
 sakuṇavattaṃ nāma pūreti kāyapaṭibaddhaparikkhārova hoti tassa 
 tādisassa na kiñci adayhatha  Tenassa pañcamaṃpi bhadrameva  
 Viluppamānamhīti vilumpamānamhi  Ayameva vā pāṭho  Ahārithāti 
 yathā pabbatagahanādīhi nikkhamitvā raṭṭhaṃ vilumpamānesu coresu 
 bahuparikkhārassa antogāme ṭhapitaṃ vilumpati nīharati tathā yassa adhanassa 
 kāyapaṭibaddhaparikkhārassa na kiñci ahāritha tassa chaṭṭhampi bhadrameva  
 Ye caññe paripanthikāti ye ca aññepi tesu tesu ṭhānesu 
 suṅkagahaṇatthāya ṭhapitā paripanthikā tehi ca rakkhitaṃ  Pattacīvaranti 
 corānaṃ anupakāraṃ suṅkikānaṃ  asuṅkārahaṃ mattikāpattañceva 
 katadaḷhīkammaparibhaṇḍaṃ paṃsukūlacīvarañca appagghāni kāyabandhanaparisāvanasūci 
 vāsipattatthavikāni cāti sabbepi aṭṭha parikkhāre kāyapaṭibaddhe katvā 
  
  
 page    
 Maggaṃ paṭipanno kenaci aviheṭhiyamāno sotthiṃ gacchati  Subbatoti 
 lobhanīyāni hi cīvarādīni disvā corāpi haranti  Suṅkikāpi kiṃ 
 nukho etassa hattheti pattatthavikādīni sodhenti  Subbato pana 
 sallahukavuttiṃ tesaṃ passantānaññeva sotthiṃ gacchati tenassa sattamaṃpi 
 bhadrameva  Anapekkhova gacchatīti kāyapaṭibaddhato atirekassa vihāre 
 paṭisāmitassa kassaci parikkhārassa abhāvā vasanaṭṭhānaṃ nivattitvāpi 
 na oloketi yaṃ disaṃ gantukāmo hoti taṃ gacchanto anapekkhova 
 gacchati anurādhapurā nikkhamitvā thūpārāme pabbajitānaṃ dvinnaṃ 
 kulaputtānaṃ vuḍḍhataro viya  
      Iti soṇakapaccekabuddho aṭṭha samaṇabhadrakāni kathesi  Tato 
 uttariṃ pana satampi sahassampi aparimāṇāni samaṇabhadrakāni esa 
 kathetuṃ samatthoyeva  Rājā pana kāmābhiratattā tassa kathaṃ 
 pacchinditvā mayhaṃ samaṇabhadrakehi attho natthīti attano 
 kāmādhimuttattaṃ pakāsento āha 
         bahūni samaṇabhadrāni         yo tvaṃ bhikkhu pasaṃsati 
         ahañca giddho kāmesu      kathaṃ kāhāmi soṇaka  
         Piyā me mānusā kāmā    atho dibyāpi me piyā 
         atha kena nu vaṇṇena       ubho loke labhāmhaseti  
      Tattha vaṇṇenāti kāraṇena  
      Atha naṃ paccekabuddho āha 
  
  
 page    
         Kāmesu giddhā kāmaratā    kāmesu adhimucchitā 
         narā pāpāni katvāna      upapajjanti duggatiṃ   
         Ye ca kāme pahantvāna    nikkhantā akutobhayā 
         ekodibhāvādhigatā        na te gacchanti duggatiṃ  
         Upamante karissāmi        taṃ suṇohi arindama 
         upamāya midhekacce        atthaṃ jānanti paṇḍitā   
         Gaṅgāya kuṇapaṃ disvā       vuyhamānaṃ mahaṇṇave 
         vāyaso samacintesi        appapañño acetaso   
         Yānañca vatidaṃ laddhaṃ        bhakkho cāyaṃ anappako 
         tattha rattiṃ tattha divā      tattheva nirato mano  
         Khādaṃ nāgassa maṃsāni       pivaṃ bhāgīrasodakaṃ 
         sampassaṃ vanacetyāni       na palettha vihaṅgamo  
         Tañca otaraṇī gaṅgā       pamattaṃ kuṇape rataṃ 
         samuddaṃ ajjhagāhāsi        agati  yattha pakkhinaṃ  
         So ca bhakkhaparikkhīṇo       uppatitvā vihaṅgamo 
         na pacchato na purato       nuttaraṃ nopi dakkhiṇaṃ   
         Dīpaṃ so na ajjhagañchi       agati yattha pakkhinaṃ 
         so ca tattheva pāpattha     yathā dubbalako tathā   
         Tañca sāmuddikā macchā     kumbhīlā makarā susū 
         pasayhakārā khādiṃsu        phandamānaṃ vipakkhikaṃ   
  
  
 page    
         Evameva tuvaṃ rāja        ye caññe kāmagiddhino 
         giddhī ce na vamissanti      kākapaññāya te vidū  
         Esā te upamā rāja     atthasandassanī katā 
         tvañca paññāyase tena     yadi kāhasi vā na vāti  
      Tattha pāpānīti mahārāja tvañca kāmagiddho narā ca kāme 
 nissāya kāyaduccaritādīni pāpāni katvā yattha supinantepi dibbā 
 ca mānusikā ca kāmā na labhanti taṃ duggatiṃ upapajjantīti attho  
 Pahantvānāti kheḷapiṇḍaṃ viya pahāya  Akutobhayāti rāgādīsu 
 kutoci anāgatabhayā  Ekodibhāvādhigatāti ekodibhāvaṃ ekavihārikaṃ 
 adhigatā  Na teti te evarūpā pabbajitā duggatiṃ na gacchanti  
 Upamanteti mahārāja dibbamānusake kāme patthentassa hatthikuṇape 
 paṭibaddhakākasadisassa tava ekaṃ upamaṃ karissāmi taṃ suṇohīti 
 attho  Kuṇapanti hatthikaḷevaraṃ  Mahaṇṇaveti gambhīraputhule 
 udake  Eko kira mahāvāraṇo gaṅgātīre caranto gaṅgāya 
 patitvā uttarituṃ asakkonto tattheva mato gaṅgāya vuyhi taṃ 
 sandhāyetaṃ vuttaṃ  Vāyasoti ākāsena gacchanto eko kāko  
 Yānañca vatidanti so evaṃ cintetvā tattha nilīyitvā idaṃ 
 hatthiyānaṃ laddhaṃ ettha nisinno sukhaṃ  carissāmi ayameva ca 
 anappako bhakkho bhavissati idāni mayā aññatra gantuṃ na 
 vaṭṭatīti sanniṭṭhānamakāsi    tattha rattinti tassa rattiñca divā 
 ca tattheva mano abhirato ahosi  Na paletthāti na uppatitvā 
  
  
 page    
 Pakkāmi  Otaraṇīti samuddābhimukhī otaramānā  Ohāriṇītipi 
 pāṭho  Sā samuddābhimukhī avahāriṇīti attho  Agati yatthāti 
 samuddamajjhaṃ sandhāyāha  Bhakkhaparikkhīṇoti parikkhīṇabhakkho  
 Uppatitvāti khīṇe camme ca maṃse ca aṭṭhisaṅghāṭo ummivegabhinno 
 udake nimujji  Atha so kāko udake patiṭṭhātuṃ asakkonto 
 uppati evaṃ uppatitvāti attho  Agati yattha pakkhinanti 
 yasmiṃ samuddamajṇe pakkhīnaṃ agati tattha so evaṃ uppatito 
 pacchimadisaṃ gantvā tattha patiṭṭhaṃ alabhitvā tato puratthimaṃ tato 
 uttaraṃ tato dakkhiṇanti catassopi disā gantvā attano patiṭṭhānaṃ 
 na ajjhagañchi nādhigacchīti attho  Atha vāyaso evaṃ uppatitvā 
 pacchimādīsu ekekaṃ disaṃ āgañchi dīpaṃ pana nājjhagamāti evameva 
 attho daṭṭhabbo  Pāpatthāti patito  Yathā dubbalakoti yathā 
 dubbalako pateyya tatheva patito  Susūti susunāmakā caṇḍamacchā  
 Pasayhakārāti anicchamānakaṃyeva balakkārena  Vipakkhikanti 
 viddhastapakkhikaṃ  Giddhī ce na vamissantīti yadi giddhā hutvā 
 kāme na vamissanti na chaḍḍessanti  Kākapaññāya teti kākassa 
 samānapaññā iti te buddhādayo paṇḍitā vidū vidanti jānantīti 
 attho  Atthasandassanī katāti atthappakāsikā katā  Tvañca 
 paññāyaseti paññāyissasi  Idaṃ vuttaṃ hoti mahārāja mayā 
 hitakāmena tava ovādo dinno taṃ pana tvaṃ yadi kāhasi devaloke 
 nibbattissasi yadi na kāhasi kāmapaṅke nimuggo jīvitapariyosāne 
  
  
 page    
 Niraye nibbattissasīti  Evaṃ tvameva tena kāraṇena sagge vā 
 niraye vā paññāyissasi ahaṃ pana sabbabhavehi mutto appaṭisandhikoti 
 imaṃ panassa ovādaṃ dadantena paccekabuddhena nadī dassitā  
 Tāya vuyhamānaṃ hatthikuṇapaṃ dassitaṃ  Kuṇapakhādako kāko dassito  
 Tassa kuṇapaṃ khāditvā pānīyaṃ pivanakālo dassito  Ramaṇīyavanasaṇḍassa 
 dassanakālo dassito  Kuṇapassa nadiyā vuyhamānassa 
 samuddappaveso dassito  Samuddamajjhe kākassa hatthikuṇape 
 patiṭṭhaṃ alabhitvā vināsaṃ pattakālo dassito  Tattha nadī viya 
 anamataggo saṃsāro daṭṭhabbo  Nadiyā vuyhamānaṃ hatthikuṇapaṃ viya 
 saṃsāre pañcakāmaguṇā  Kāko viya bālaputhujjano  Kākassa 
 kuṇapaṃ khāditvā pānīyaṃ pivanakālo viya puthujjanassa kāmaguṇe 
 paribhuñjitvā somanassikakālo  Kākassa kuṇape laggasseva 
 ramaṇīyavanasaṇḍassa dassanaṃ viya puthujjanassa kāmaguṇesu laggasseva 
 savanavasena aṭṭhatiṃsaārammaṇadassanaṃ  Kuṇape samuddaṃ paviṭṭhe 
 kākassa patiṭṭhaṃ labhituṃ asakkontassa vināsaṃ pattakālo viya 
 bālaputhujjanassa kāmaguṇagiddhassa pāpaparāyanassa kusaladhamme patiṭṭhaṃ 
 labhituṃ asakkontassa mahāniraye vināsaṃ patti daṭṭhabbā  
      Evamassa paccekabuddho imāya upamāya ovādaṃ datvā idāni 
 tameva ovādaṃ thiraṃ katvā patiṭṭhapetuṃ gāthamāha 
           ekavācaṃpi dvivācaṃ     bhaṇeyya  anukampako 
           tatuttariṃ na bhāseyya    dāso ayyassa santiketi  
  
  
 page    
      Tattha na bhāseyyāti vacanaṃ agaṇhantassa hitato uttariṃ 
 bhāsamāno sāmikassa santike dāso viya hoti  Dāso hi sāmike 
 kathaṃ gaṇhantepi agaṇhantepi kathetiyeva  Tena vuttaṃ tatuttariṃ 
 na bhāseyyāti  
      Evaṃ vatvā paccekabuddho iddhiyā uppatitvā sace pabbajissasi 
 vā no vā dinno te mayā ovādo appamatto hohi 
 mahārājāti rājānaṃ anusāsetvā nandamūlakapabbhārameva gato  
      Tamatthaṃ pakāsento satthā āha 
          idaṃ vatvāna pakkāmi     soṇako amitabuddhimā 
          vehāse antalikkhasmiṃ    anusāsetvāna khattiyanti  
 Ayaṃ abhisambuddhagāthā  
      Tattha idaṃ vatvānāti bhikkhave so paccekabuddho amitāya 
 lokuttarabuddhiyā amitabuddhimā idaṃ vatvā iddhiyā uppatitvā sace 
 pabbajissasi taveva no ce pabbajissasi taveva dinno te mayā 
 ovādo  appamatto hohīti evaṃ anusāsetvāna khattiyaṃ pakkāmi  
      Bodhisattopi taṃ ākāsena gacchantaṃ yāva dassanapathā 
 olokento ṭhatvā tasmiṃ cakkhupathe atikkante saṃvegaṃ paṭilabhitvā 
 cintesi ayaṃ brāhmaṇo hīnajacco samāno asaṃbhinnakhattiyavaṃse 
 jātassa mama matthake pādarajaṃ okiranto ākāsaṃ uppatitvā 
 gato mayāpi ajjeva nikkhamitvā pabbajituṃ vaṭṭatīti  So rajjaṃ 
  
  
 page    
 Niyyādetvā pabbajitukāmo gāthādvayamāha 
        ko nume rājakattāro     sūtā veyyattimāgatā 
        rajjaṃ niyyādayissāmi       nāhaṃ rajjena matthiko  
        Ajjeva pabbajissāmi       ko jaññā maraṇaṃ suve 
        nāhaṃ kākova dummedho     kāmānaṃ vasamanvagāti   
      Tattha ko numeti kuhiṃ ime  Rājakattāroti ye rājārahaṃ 
 abhisiñcitvā rājānaṃ karonti  Sūtā veyyattimāgatāti sūtā 
 ca ye ca aññe veyyattibhāvaṃ āgatā mukhamaṅgalikā  Rajjena 
 matthikoti rajjena atthiko  Ko jaññā maraṇaṃ suveti maraṇaṃ 
 ajja vā sve vāti idaṃ ko jānituṃ samattho  
      Evaṃ rajjaṃ niyyādentassa sutvā amaccā āhaṃsu 
         atthi te daharo putto     dīghāvu raṭṭhavaḍḍhano 
         taṃ rajje abhisiñcassu       so no rājā bhavissatīti   
      Tato paraṃ raññā vuttagāthamādiṃ katvā udānasambandhagāthā 
 pālinayeneva  veditabbā  
      Rājā āha 
         khippaṃ kumāraṃ ānetha       dīghāvuṃ  raṭṭhavaḍḍhanaṃ 
         taṃ rajje abhisiñcassu       so vo rājā bhavissatīti  
      Amaccā rañño vacanaṃ sutvā rājakumāraṃ ānesuṃ  Rājāpissa 
 rajjaṃ niyyādesi  
      Tamatthaṃ pakāsento satthā āha 
  
  
 page    
      Tato kumāraṃ ānesuṃ          dīghāvuṃ raṭṭhavaḍḍhanaṃ 
      taṃ disvā ālapi rājā        ekaputtaṃ manoramaṃ   
      Saṭṭhigāmasahassāni            paripuṇṇāni sabbaso 
      te putta paṭipajjassu          rajjaṃ niyyādayāmi te   
      Ajjeva pabbajissāmi          ko jaññā maraṇaṃ suve 
      māhaṃ kākova dummedho        kāmānaṃ vasamanvagaṃ   
      Saṭṭhināgasahassāni            sabbālaṅkārabhūsitā 
      suvaṇṇakacchā mātaṅgā         hemakappanavāsasā  
      Āruḷhā gāmaṇīyebhi          tomaraṅkusapāṇibhi 
      te putta paṭipajjassu          rajjaṃ niyyādayāmi te  
      Ajjeva pabbajissāmi          ko jaññā maraṇaṃ suve 
      māhaṃ kākova dummedho        kāmānaṃ vasamanvagaṃ  
      Saṭṭhiassasahassāni            sabbālaṅkārabhūsitā 
      ājānīyā ca jātiyā         sindhavā sīghavāhanā  
      Āruḷhā gāmaṇīyebhi          indiyācāpadhāribhi 
      te putta paṭipajjassu          rajjaṃ niyyādayāmi te  
      Ajjeva pabbajissāmi          ko jaññā maraṇaṃ suve 
      māhaṃ kākova dummedho        kāmānaṃ  vasamanvagaṃ   
      Saṭṭhirathasahassāni             sannaddhā ussitaddhajā 
      dīpā athopi veyyagghā        sabbālaṅkārabhūsitā  
  
  
 page     
      Āruḷhā gāmaṇīyebhi          cāpahatthehi  cammibhi 
      te putta paṭipajjassu          rajjaṃ niyyādayāmi te  
      Ajjeva pabbajissāmi          ko jaññā maraṇaṃ suve 
      māhaṃ kākova dummedho        kāmānaṃ vasamanvagaṃ  
      Saṭṭhidhenusahassāni            rohaññā puṅgavūsabhā 
      tā putta paṭipajjassu          rajjaṃ niyyādayāmi te  
      Ajjeva pabbajissāmi          ko jaññā maraṇaṃ suve 
      māhaṃ kākova  dummedho       kāmānaṃ vasamanvagaṃ  
      Soḷasitthīsahassāni            sabbālaṅkārabhūsitā 
      vicitravatthābharaṇā            āmuttamaṇikuṇḍalā 
      tā putta paṭipajjassu          rajjaṃ niyyādayāmi te  
      Ajjeva pabbajissāmi          ko jaññā maraṇaṃ suve 
      māhaṃ kākova dummedho        kāmānaṃ vasamanvaganti  
 Atha naṃ kumāro āha 
      daharasseva me tāta          mātā matāti me sutaṃ 
      tayā vinā ahaṃ tāta          jīvituṃpi na ussahe  
      Yathā āraññakaṃ nāgaṃ          poto anveti pacchato 
      jessantaṃ giriduggesu          samesu visamesu ca  
      Evantaṃ anugacchāmi           puttamādāya pacchato 
      subharo te bhavissāmi          na te hessāmi dubbharoti  
    
   Page         
  
 page     
            Yathā sāmuddikaṃ  nāvaṃ     bāṇijānaṃ dhanesinaṃ 
            vohāro tattha gaṇheyya   bāṇijā byasanī siyā 
            evameva puttakali        antarāyakaro mamāti  
      Kumāro puna kiñci vattuṃ na visahi  Atha rājā amacce 
 āṇāpento āha 
            imaṃ kumāraṃ pāpetha       pāsādaṃ rativaḍḍhanaṃ 
            tattha kambusahatthāyo      yathā sakkaṃva accharā 
            tā naṃ tattha ramissanti     tāhi veso  ramissatīti  
            Tato kumāraṃ pāpesuṃ      pāsādaṃ rativaḍḍhanaṃ 
            taṃ disvā avacuṃ kaññā     dīghāvuṃ raṭṭhavaḍḍhanaṃ 
            devatā nusi gandhabbo     ādū sakko purindado 
            ko vā tvaṃ kassa vā putto   kathaṃ jānemu taṃ mayanti  
         Namhi devo na gandhabbo napi sakko purindado 
            kāsirañño ahaṃ putto     dīghāvu raṭṭhavaḍḍhano 
            mamaṃ bharatha bhaddaṃ vo       ahaṃ bhattā bhavāmi voti  
            Taṃ tattha avacuṃ kaññā      dīghāvuṃ  raṭṭhavaḍḍhanaṃ 
            kuhiṃ rājā anuppatto     ito rājā kuhiṅgatoti   
            Paṅkaṃ rājā atikkanto    thale rājā patiṭṭhito 
            akaṇṭakaṃ agahanaṃ          paṭipanno mahāpathaṃ  
            Ahañca paṭipannosmi       maggaṃ duggatigāminaṃ 
            sakaṇṭakaṃ sagahanaṃ          yena gacchanti duggatiṃ  
  
  
 page     
            Tassa te svāgataṃ rāja    sīhasseva giribbajaṃ 
            anusāsa mahārāja        tvaṃ no sabbāsamissaroti  
      Tattha khippanti tenahi sīghaṃ ānetha  Ālapīti saṭṭhigāmasahassānīti 
 ādīni vadanto ālapi  Sabbālaṅkārabhūsitāti te nāgā sabbehi 
 sīsūpagādīhi alaṅkārehi bhūsitā  Hemakappanavāsasāti suvaṇṇakhacitena 
 kappanena paṭicchannasarīrā  Gāmaṇīyebhīti hatthācariyehi  Ājānīyā 
 cāti kāraṇākāraṇavijānanakāva jātiyā  Sindhavāti sindhavaraṭṭhe 
 sindhavanadītīre jātā  Gāmaṇīyebhīti assācariyehi  
 Indiyācāpadhāribhīti indiyāvudhañca cāpāvudhañca dhārentehi  Dīpā 
 athopi veyyagghāti dīpicammabyagghacammaparivārā  Gāmaṇīyebhīti 
 rathikehi  Cammibhīti sannaddhacammehi  Rohaññāti rattavaṇṇā   
 Puṅgavūsabhāti usabhasaṅkhātena jeṭṭhakapuṅgavena samannāgatā  Daharasseva 
 meti atha naṃ kumāro tāta daharasseva me sato mātā matā 
 iti mayā sutaṃ sohaṃ tayā vinā jīvituṃ na sakkhissāmīti āha  
 Pototi taruṇo potako  Jessantanti vicarantaṃ  Sāmuddikanti 
 samudde vicarantaṃ  Dhanesinanti dhanaṃ pariyesantānaṃ  Vohāroti 
 vicitravohāro heṭṭhā kaḍḍhanako bālamaccho vā udakarakkhaso 
 vā āvaṭṭo vā  Tatthāti tasmiṃ samudde  Bāṇijā byasanī 
 siyāti atha te bāṇijā byasanī byasanaṃ pattā bhaveyyuṃ  
 Siyunti vā pāṭho  Puttakalīti puttalāmaka puttakāḷakaṇṇi  
 Kumāro puna kiñci vattuṃ na visahi  Atha rājā amacce 
  
  
 page     
 Āṇāpento imanti ādimāha  Tattha kambusahatthāyoti kambusaṃ 
 vuccati suvaṇṇaṃ suvaṇṇābharaṇabhūsitahatthāyoti attho  Yathāti 
 yathā icchanti tathā karonti  
      Evaṃ vatvā mahāsatto tattheva taṃ abhisiñcāpetvā  nagaraṃ 
 pāhesi  Sayaṃ pana ekakova uyyānā nikkhamitvā himavantaṃ pavisitvā 
 ramaṇīye bhūmibhāge paṇṇasālaṃ māpetvā isipabbajjaṃ pabbajitvā 
 vanamūlaphalāhāro yāpesi  Mahājanopi kumāraṃ bārāṇasiṃ pavesesi  
 So nagaraṃ padakkhiṇaṃ katvā pāsādaṃ abhiruhi  Taṃ disvā avacuṃ 
 kaññāti taṃ mahantena parivārena sirisobhaggena āgataṃ disvā asuko 
 nāmesoti ajānantīyeva tā nāṭakitthiyo avocuṃ  Mamaṃ bharathāti 
 maṃ icchatha  Paṅkanti rāgādikilesapaṅkaṃ  Thaleti pabbajjāya  
 Akaṇṭakanti rāgakaṇṭakādivirahitaṃ  Teheva gahanehi agahanaṃ  
 Mahāpathanti saggamokkhagāminaṃ mahāmaggaṃ paṭipanno  Yenāti yena 
 micchāmaggena duggatiṃ gacchanti tamahaṃ paṭipannoti vadati  Tato 
 tā cintesuṃ rājā tāva amhe pahāya pabbajito ayampi 
 kāmesu virattacittarūpo sace naṃ nābhiramissāma nikkhamitvā 
 pabbajeyya abhiramanākāramassa karissāmāti  Atha naṃ abhinandantiyo 
 osānagāthamāhaṃsu  Tattha giribbajanti sīhapotakānaṃ vasanaṭṭhānaṃ 
 kāñcanaguhaṃ kesarasīhassa āgataṃ viya tassa tava āgataṃ svāgataṃ  
 Tvaṃ noti tvaṃ sabbāsaṃpi amhākaṃ issaro sāmīti  
   Evañca pana vatvā sabbāturiyāni paggaṇhiṃsu nānappakārāni 
  
  
 page     
 Naccagītāni pavattayiṃsu  Yaso mahā ahosi  So  yasasampatto 
 pitaraṃ na sari dhammena rajjaṃ kāretvā yathākammaṃ gato  Bodhisattopi 
 jhānābhiññā nibbattetvā āyūhapariyosāne brahmalokūpago ahosi  
      Satthā imaṃ dhammadesanaṃ āharitvā na bhikkhave idāneva 
 pubbepi tathāgato mahābhinikkhamanaṃ nikkhantoyevāti vatvā jātakaṃ 
 samodhānesi tadā paccekabuddho parinibbāyi putto rāhulakumāro 
 ahosi sesaparisā buddhaparisā ahosi arindamo rājā pana 
 ahamevāti  
                    Soṇakajātakaṃ niṭṭhitaṃ   
                          Paṭhamaṃ  
                        
                        Saṃkiccajātakaṃ 
      disvā nisinnaṃ rājānanti idaṃ satthā jīvakambavane viharanto 
 ajātasattussa pitughāṭakammaṃ ārabbha kathesi  
      So hi devadattaṃ nissāya tassa vacanena pitaraṃ ghāṭāpetvā 
 devadattassa saṅghabhedāvasāne bhinnaparisassa roge uppanne tathāgataṃ 
 khamāpessāmīti mañcasivikāya sāvatthiṃ gacchantassa jetavanadvāre 
 paṭhaviṃ paviṭṭhabhāvaṃ sutvā devadatto sammāsambuddhassa paṭipakkho 
 hutvā paṭhaviṃ pavisitvā avīciparāyano jāto mayāpi taṃ nissāya 
 pitā dhammiko dhammarājā ghāṭito ahaṃpi nukho paṭhaviṃ pavisissāmīti 
  
  
 page     
 Bhīto rajjasiriyā cittassādaṃ na labhi thokaṃ niddāyissāmīti niddaṃ 
 upagatamattova navayojanabahalāya ayapaṭhaviyaṃ  pātetvā ayasūlehi 
 koṭṭiyamāno viya sunakhehi luñcitvā khajjamāno viya bheravaravena 
 viravanto uṭṭhāti  
      Athekadivasaṃ komudiyā cātumāsiniyā amaccagaṇaparivuto attano 
 yasaṃ olokento mama pitu yaso ito mahantataro tathārūpaṃ 
 nāmāhaṃ dhammarājānaṃ devadattaṃ nissāya ghāṭesinti cintesi  
 Tassevaṃ cintentasseva kāye dāho uppajji sakalasarīraṃ sedatintaṃ 
 hoti  Tato ko nukho me imaṃ bhayaṃ vinodetuṃ sakkhissatīti 
 cintetvā ṭhapetvā dasabalaṃ añño natthīti ñatvā ahaṃ tathāgatassa 
 mahāparādho ko nukho maṃ netvā dassessatīti cintento na 
 añño koci aññatra jīvikāti sallakkhetvā tassa gahetvā 
 gamanūpāyaṃ karonto ramaṇīyā vata bho dosinā rattīti udānaṃ 
 udānetvā kinnukhvajja samaṇaṃ vā brāhmaṇaṃ vā payirupāseyyāmāti 
 vatvā pūraṇasāvakādīhi pūraṇādīnaṃ guṇe kathite tesaṃ vacanaṃ 
 anādayitvā jīvakaṃ paṭipucchitvā tena tathāgatassa guṇaṃ kathetvā 
 taṃ devo bhagavantaṃ payirupāsatīti vutto hatthinā yānāni kappāpetvā 
 jīvakambavanaṃ gantvā taṃ tathāgataṃ upasaṅkamitvā vanditvā tathāgatena 
 katapaṭisanthāro sandiṭṭhikaṃ sāmaññaphalaṃ pucchitvā tathāgatassa madhuraṃ 
 sāmaññaphaladhammadesanaṃ sutvā suttapariyosāne upāsakattaṃ paṭivedetvā 
  
  
 page     
 Tathāgataṃ khamāpetvā pakkāmi  So tato paṭṭhāya dānaṃ dento 
 sīlaṃ rakkhanto tathāgatena saddhiṃ saṃsaggaṃ katvā madhuradhammakathaṃ suṇanto 
 kalyāṇasaṃsaggena pahīnabhayo vigatalomahaṃso hutvā cittassādaṃ 
 paṭilabhitvā sukhena cattāro iriyāpathe kappesi  
      Athekadivasaṃ dhammasabhāyaṃ kathaṃ samuṭṭhāpesuṃ āvuso ajātasattu 
 pitughāṭakammaṃ katvā bhayappatto ahosi rajjasiriṃ nissāya cittassādaṃ 
 alabhanto sabbairiyāpathesu dukkhaṃ anubhoti so dāni tathāgataṃ 
 āgamma kalyāṇasaṃsaggena vigatabhayo issariyasukhaṃ anubhotīti  Satthā 
 āgantvā kāyanuttha bhikkhave etarahi kathāya sannisinnāti pucchitvā 
 imāya nāmāti vutte na bhikkhave idāneva pubbepesa pitughāṭakammaṃ 
 katvā maṃ nissāya sukhaṃ  sayīti vatvā atītaṃ āhari  
      Atīte bārāṇasiyaṃ brahmadatto rajjaṃ kārento brahmadattakumāraṃ 
 nāma puttaṃ paṭilabhi  Tadā bodhisatto purohitassa gehe paṭisandhiṃ 
 gaṇhi  Jātassevassa saṃkiccakumāroti nāmaṃ kariṃsu  Te ubhopi 
 rājanivesane ekatova vaḍḍhiṃsu  Aññamaññaṃ sahāyakā hutvā 
 vayappattā takkasilaṃ gantvā sabbasippāni uggaṇhitvā paccāgamiṃsu  
 Atha rājā puttassa uparajjaṃ adāsi  Bodhisattopi uparājasseva 
 santike ahosi  Athekadivasaṃ uparājā pitu uyyānakīḷaṃ gacchantassa 
 mahantaṃ yasaṃ disvā tasmiṃ lobhaṃ uppādetvā mayhaṃ pitā mama 
 bhātikasadiso sace etassa maraṇaṃ olokessāmi mahallakakāle 
 rajjaṃ labhissāmi tadā laddhenapi rajjena ko attho pitaraṃ 
  
  
 page     
 Māretvā rajjaṃ gaṇhissāmīti cintetvā bodhisattassa tamatthaṃ 
 ārocesi  Bodhisatto samma pitughāṭakammaṃ nāma bhāriyaṃ nirayamaggo 
 na sakkā etaṃ kātuṃ mā karīti paṭibāhi  So punappunaṃpi 
 kathetvā yāvatatiyaṃ tena paṭibāhito pādamūlikehi saddhiṃ mantesi  
 Te sampaṭicchitvā rañño maraṇūpāyaṃ vīmaṃsiṃsu  Bodhisatto taṃ 
 pavuttiṃ ñatvā nāhaṃ etehi saddhiṃ ekako bhavissāmīti mātāpitaro 
 anāpucchitvāva aggadvārena nikkhamitvā himavantaṃ pavisitvā isipabbajjaṃ 
 pabbajitvā jhānābhiññā nibbattetvā vanamūlaphalāhāro vihāsi  
 Rājakumāropi tasmiṃ khaṇe pitaraṃ mārāpetvā mahantaṃ yasaṃ anubhavi  
      Saṃkiccakumāro kira isipabbajjaṃ pabbajitoti sutvā bahū 
 kulaputtā nikkhamitvā tassa santike pabbajiṃsu  So mahatā 
 isigaṇena parivuto tattha vasi  Sabbepi samāpattilābhinoyeva  
 Rājāpi pitaraṃ māretvā appamattakaṃyeva kālaṃ rajjasukhaṃ anubhavitvā 
 tato paṭṭhāya bhīto cittassādaṃ alabhanto niraye kammakaraṇappatto 
 viya ahosi  So bodhisattaṃ anussaritvā sahāyo me pitughāṭakammaṃ 
 bhāriyanti paṭisedhetvā maṃ attano kathaṃ gāhāpetuṃ asakkonto 
 attānaṃ niddosaṃ katvā palāyi sace so idhābhavissa na me 
 pitughāṭakammaṃ kātuṃ adassa idaṃpi me bhayaṃ hareyya  kahaṃ 
 nukho so etarahi viharati sace tassa vasanaṭṭhānaṃ jāneyyaṃ 
 pakkosāpeyyaṃ ko nukho me etassa vasanaṭṭhānaṃ āroceyyāti 
 cintesi  So tato paṭṭhāya antepure ca rājasabhāya ca 
  
  
 page     
 Bodhisattasseva vaṇṇaṃ bhāsati  Evaṃ addhāne gate so bodhisatto 
 rājā maṃ sarati mayā tattha gantvā tassa dhammaṃ desetvā 
 taṃ nibbhayaṃ katvā gantuṃ vaṭṭatīti cintetvā paṇṇāsavassāni 
 himavante vasitvā pañcasatatāpasaparivuto ākāsenāgantvā dāyapasse 
 nāmuyyāne otaritvā isigaṇaparivuto silāpaṭṭe nisīdi  Uyyānapālo 
 taṃ disvā bhante gaṇasatthā ko nāmāti pucchitvā saṃkiccapaṇḍito 
 nāmāti ca sutvā sayaṃpi sañjānitvā bhante yāvāhaṃ rājānaṃ 
 ānemi tāva idheva hotha amhākaṃ rājā tumhe daṭṭhukāmoti 
 vatvā vanditvā vegena rājakulaṃ gantvā tassa āgatabhāvaṃ 
 rañño ārocesi  Rājā tassa santikaṃ gantvā kattabbayuttakaṃ 
 upahāraṃ katvā pañhaṃ pucchi  
      Tamatthaṃ pakāsento satthā āha 
         disvā nisinnaṃ rājānaṃ     brahmadattaṃ rathesabhaṃ 
         athassa paṭivedesi        yassāsi anukampako  
         Saṃkiccāyaṃ anuppatto      isīnaṃ sādhusammato 
         taramānarūpo niyyāhi      khippaṃ  passa mahesinaṃ  
         Tato ca rājā taramāno   yuttamāruyha sandanaṃ 
         mittāmaccaparibyuḷho      agamāsi rathesabho  
         Nikkhippa pañca kakudhāni     kāsīnaṃ raṭṭhavaḍḍhano 
         bālavījaniṃ uṇhīsaṃ         khaggachattañcupāhanaṃ  
  
  
 page     
         Oruyha rājā yānamhā   ṭhapayitvā paṭicchadaṃ 
         āsīnaṃ dāyapassasmiṃ       saṃkiccamupasaṅkami   
         Upasaṅkamitvā so rājā   sammodi isinā saha 
         taṃ kathaṃ vītisāretvā      ekamantaṃ upāvisi  
         Ekamantaṃ nisinnova       atha kālaṃ amaññatha 
         tato pāpāni kammāni     pucchituṃ paṭipajjatha  
         Isiṃ pucchatha saṃkiccaṃ        isīnaṃ sādhusammataṃ 
         āsīnaṃ dāyapassasmiṃ       isisaṅghapurakkhataṃ  
         Kaṃ gatiṃ pecca gacchanti     narā dhammāticārino 
         aticiṇṇo mayā dhammo     taṃ me akkhāhi pucchitoti   
      Tattha disvāti bhikkhave so uyyānapālo rājānaṃ rājasabhāyaṃ 
 nisinnaṃ disvā athassa paṭivedesi  Yassāsīti vadanto ārocesīti 
 attho  Yassāsīti mahārāja yassa tvaṃ anukampako muducitto 
 āsi  Yassa abhiṇhaṃ vaṇṇaṃ payirudāhāsi so ayaṃ saṃkicco 
 isīnaṃ antare sādhu laddhakoti sammato anuppatto tava uyyāne 
 silāpaṭṭe isigaṇaparivuto kāñcanapaṭimā viya nisinno  Taramānarūpoti 
 mahārāja pabbajitā nāma kule vā gaṇe vā alaggā tumhākaṃ 
 gacchantānaññeva pakkameyyuṃ tasmā taramānarūpo khippaṃ niyyāhi 
 mahantānaṃ sīlādiguṇānaṃ esitattāpassa mahesinanti  Tatoti bhikkhave 
 so rājā tassa vacanaṃ sutvā tato tassa vacanato anantarameva  
 Nikkhippāti nikkhipitvā tassa kira uyyānadvāraṃ patvāva etadahosi 
  
  
 page     
 Pabbajitā nāma garuṭṭhāniyā saṃkiccatāpasassa santikaṃ uddhatavesena 
 gantuṃ ayuttanti  So maṇicittasuvaṇṇadaṇḍañca bālavījaniṃ kāñcanamayaṃ 
 uṇhīsapaṭaṃ suparikkhittaṃ maṅgalakhaggaṃ setacchattaṃ suvaṇṇapādukāti 
 imāni pañca rājakakudhabhaṇḍāni apanetvā tena  vuttaṃ nikkhippāti  
 Paṭicchadanti tameva rājakakudhabhaṇḍaṃ ṭhapayitvā bhaṇḍāgārikassa hatthe 
 datvā  Dāyapassasminti evaṃnāmake uyyāne  Atha kālaṃ 
 amaññathāti atha so idāni pañhaṃ pucchituṃ kāloti jānāti  
 Pāliyaṃ pana yathākālanti  Āgatassa kālānurūpena pañhapucchanaṃ 
 amaññathāti attho  Paṭipajjathāti paṭipajji  Peccāti paṭigantvā 
 paralokassa vā nāmametaṃ tasmā paralokanti attho  Mayāti 
 bhante mayā sucaritadhammo atikkanto pitughāṭakammaṃ kataṃ taṃ me 
 akkhāhi kaṃ gatiṃ pitughāṭakā gacchanti  katarasmiṃ niraye paccantīti 
 pucchati  
      Taṃ sutvā bodhisatto  tenahi mahārāja suṇohīti vatvā 
 ovādaṃ tāva adāsi  
      Tamatthaṃ  pakāsento satthā āha 
         isi avaca saṃkicco    kāsīnaṃ raṭṭhavaḍḍhanaṃ 
         āsīnaṃ dāyapassasmiṃ   mahārāja suṇohi me  
         Uppathena vajantassa   yo maggamanusāsati 
         tassa ce vacanaṃ kayirā nāssa maggeyya kaṇṭako  
  
  
 page     
         Adhammaṃ paṭipannassa    yo dhammamanusāsati 
         tassa ce vacanaṃ kayirā na so gaccheyya duggatinti  
      Tattha uppathenāti corehi pariyuṭṭhitamaggena  Maggamanusāsatīti 
 khemamaggaṃ akkhāti  Nāssa maggeyya kaṇṭakoti tassa ovādakarassa 
 purisassa maggato mukhaṃ corakaṇṭako na passeyya  Yo dhammanti 
 yo sucaritadhammaṃ  Na soti so puriso nirayādibhedaṃ duggatiṃ na 
 gaccheyya  Uppathasadiso hi mahārāja adhammo khemamaggasadiso 
 sucaritadhammo  Tvaṃ pana pubbe pitaraṃ ghāṭetvā rājā homīti 
 mayhaṃ kathetvā mayā paṭibāhito mama vacanaṃ akatvā pitaraṃ ghāṭetvā 
 idāni socasi paṇḍitānaṃ ovādaṃ akaronto nāma coramaggapaṭipannā 
 viya mahābyasanaṃ pāpuṇātīti  
      Evamassa ovādaṃ datvā mahāsatto upari dhammaṃ desento āha 
          dhammo patho mahārāja   adhammo pana uppatho 
          adhammo nirayaṃ neti     dhammo pāpeti sugatiṃ  
          Adhammacārino rāja     narā visamajīvino 
          yaṃ gatiṃ pecca gacchanti   niraye te suṇohi me  
          Sañjīvo kāḷasutto ca   saṅghāto dve ca roruvā 
          athāparo mahāvīci      tāpano ca patāpano   
          Iccete aṭṭha nirayā   akkhātā dūratikkamā 
          ākiṇṇā luddakammehi   paccekā soḷasussadā  
  
  
 page     
          Kadariyatāpanā ghorā    accimanto mahabbhayā 
          lomahaṃsanarūpā ca       bhesmā paṭibhayā dukkhā  
          Catukkoṇā catudvārā   vibhattā bhāgaso mitā 
          ayopākārapariyantā    ayasā paṭikujjitā  
          Tesaṃ ayomayā bhūmi     jalitā tejasā yutā 
          samantā yojanasataṃ      phuṭā tiṭṭhanti sabbadā  
          Ettha patanti niraye    uddhaṃpādā avaṃsirā 
          isīnaṃ ativattāro      saññatānaṃ tapassinaṃ  
          Te bhūnahanā paccanti    macchā bilā katā yathā 
          saṃvacchare asaṅkheyye   narā kibbisakārino  
          Dayhamānena gattena    niccaṃ santarabāhiraṃ 
          nirayā nādhigacchanti     dvāraṃ nikkhamanesino  
          Puratthimenapi dhāvanti    tato dhāvanti pacchato 
          uttarenapi dhāvanti     tato dhāvanti dakkhiṇaṃ 
          yaṃ yamhi dvāraṃ gacchanti  tantadeva pithiyyati  
          Bahūni vassasahassāni     janā nirayagāmino 
          bāhā paggayha kandanti  katvā dukkhaṃ anappakaṃ  
          Āsīvisaṃva kupitaṃ        tejasiṃ dūratikkamaṃ 
          na sādhurūpe āsīde    saññatānaṃ tapassinaṃ  
          Atikāyo mahissāso    ajjano kekakādhipo 
          sahassabāhu ucchinno    isimāsajja gotamaṃ  
  
  
 page     
          Arajaṃ rajasā vacchaṃ      kīsaṃ avakrīya daṇḍakī 
          tālova mūlato chinno   sa rājā vibhavaṅgato  
          Upahacca manaṃ mejjho    mātaṅgasmiṃ yasassine 
          sapārisajjo ucchinno   mejjhāraññaṃ tadā ahu  
          Kaṇhadīpāyanāsajja      isiṃ andhakavindayo 
          aññamaññaṃ musale hantvā sampattā yamasādhanaṃ  
          Athāyaṃ isinā satto    antalikkhacaro pure 
          pāvekkhi paṭhaviṃ cecco  hīnatto kālapariyāyaṃ  
          Tasmā hi chandāgamanaṃ    nappasaṃsanti paṇḍitā 
          aduṭṭhacitto bhāseyya   giraṃ saccūpasañhitaṃ  
          Manasā ce paduṭṭhena    yo naro pekkhate muniṃ 
          vijjācaraṇasampannaṃ      gantvā so nirayaṃ adho  
          Ye vuḍḍhe paribhāsanti   pharusūpakkamā janā 
          anapaccā adāyādā    tālavatthū bhavanti te  
          Yo ca pabbajitaṃ hanti    katakiccaṃ mahesinaṃ 
          sa kāḷasutte niraye    ciraṃ rattāya paccati  
          Yo ca rājā adhammaṭṭho raṭṭhaṃ viddhaṃsano cuto 
          tāpayitvā janapadaṃ      tāpane pecca paccati  
          So ca vassasahassānaṃ    sataṃ dibyāni paccati 
          accisaṅghapareto so    dukkhaṃ vedeti vedanaṃ  
  
  
 page     
          Tassa aggisikhā kāyā   niccharanti pabhassarā 
          tejobhakkhassa gattāni   lomaggehi nakhehi ca  
          Dayhamānena gattena    niccaṃ santarabāhiraṃ 
          dukkhābhitunno nadati     nāgo tuṇḍaddito yathā  
          Yo lobhā pitaraṃ hanti   dosā vā purisādhamo 
          sa kāḷasutte niraye    ciraṃ rattāya paccati  
                 Sa tādiso paccati lohakumbhiyaṃ 
                 pakkañca sattīhi hananti nittacaṃ 
                 andhaṃ karitvā muttakarīsabhakkhaṃ 
                 khāre nimujjanti tathāvidhaṃ naraṃ  
                 Tattaṃ pakkuṭṭhitamayoguḷañca 
                 dīghe ca jāle cirarattatāpite 
                 vikkhambhamādāya vibhajja rajjuhi 
                 vivaṭe mukhe saṃsavayanti rakkhasā  
                 Sāmā ca soṇā savalā ca gijjhā 
                 kākolasaṅghā ca dijā ayomukhā 
                 saṅgamma khādanti vipphandamānaṃ 
                 jivhaṃ vibhajja vighāsaṃ salohitaṃ  
                 Taṃ daḍḍhakāḷaṃ paribhinnagattaṃ 
                 nippothayantā anuvicaranti rakkhasā 
                 ratī hi tesaṃ dukkhino panītare 
  
  
 page     
                 Etādisasmiṃ niraye vasanti 
                 yekeci loke idha pettighāṭino  
          Putto ca mātaraṃ hantvā    ito gantvā yamakkhayaṃ 
          bhusamāpajjate dukkhaṃ        attakammaphalūpago  
          Amanussā atibālā        hantāraṃ janayantiyā 
          ayomayehi bālehi        piḷayanti punappunaṃ  
          Taṃ passavaṃ sakā gattā      rudhiraṃ attasambhavaṃ 
          tambalohavilīnaṃva           tattaṃ pāyenti mattiyaṃ  
          Jigucchaṃ kuṇapaṃ pūti          duggandhaṃ gūthakaddamaṃ 
          pubbalohitasaṅkāsaṃ         rahadoggayha tiṭṭhati  
          Tamenaṃ kimiyo tattha        atikāyā ayomukhā 
          chaviṃ bhetvāna khādanti      pagiddhā maṃsalohite  
          So ca taṃ nirayaṃ patto      nimuggo sataporisaṃ 
          pūtikaṃ kuṇapaṃ vāti          samantā satayojanaṃ  
          Cakkhumāpi hi cakkhūhi        tena gandhena jiyyati 
          etādisaṃ brahmadatta       mātughāṭī labhe dukkhaṃ  
          Khuradhāramanukkamma          tikkhaṃ dūrabhisambhavaṃ 
          patanti gabbhapātiniyo       duggaṃ vettaraṇiṃ nadiṃ  
          Ayomayā simbaliyo        soḷasaṅgulikaṇṭakā 
          ubhato mabhilambanti         duggaṃ vettaraṇiṃ nadiṃ  
  
  
 page     
          Te accimanto tiṭṭhanti     aggikkhandhāva ārakā 
          ādittā jātavedena      uddhaṃ yojanamuggatā  
          Ete sajanti niraye       tatte tikhiṇakaṇṭake 
          nāriyo ca aticāriniyo     narā ca paradāragū  
          Te patanti adhokkhandhā     vivattā vihatā puthū 
          sayanti vinividdhaṅgā        dīghaṃ jagganti sambariṃ  
          Tato ratyā vivasane       mahatiṃ pabbatūpamaṃ 
          lohakumbhiṃ pavajjanti        tattaṃ aggisamūdakaṃ  
          Evaṃ divā ca ratto ca     dussīlā mohapārutā 
          anubhonti sakaṃ kammaṃ        pubbe dukkatamattano  
          Yā ca bhariyā dhanakkītā     sāmikaṃ atimaññati 
          sassuṃ vā sassuraṃ vāpi      jeṭṭhaṃ vāpi nanandanaṃ 
          tassā vaṅkena jivhaggaṃ     nibbahanti sabandhanaṃ  
          Sa byāmamattaṃ kiminaṃ        jivhaṃ passati attano 
          viññāpetuṃ na sakkoti      tāpane pecca paccati  
          Orabbhikā sūkarikā        macchikā migabandhakā 
          corā goghāṭakā luddā    avaṇṇe vaṇṇakārakā  
          Sattīhi lohakūṭehi         nettiṃsehi usūhi ca 
          haññamānā khāranadiṃ        papatanti avaṃsirā  
  
  
 page     
          Sāyaṃ pāto kūṭakārī       ayokūṭehi haññati 
          tato vantaṃ durattānaṃ       paresaṃ bhuñjate sadā  
          Dhaṅkā bheraṇḍakā gijjhā    kākolā ca ayomukhā 
          vipphandamānaṃ khādanti        naraṃ kibbisakārinaṃ  
          Ye migena migaṃ hanti       pakkhiṃ vā pana pakkhinā 
          asanto rajasā channā      gantvā te nirayussadanti  
      Tattha dhammo pathoti dasakusalakammapathadhammo khemo  appaṭibhayo 
 sugatimaggo  Visamajīvinoti adhammena kappitajīvikā  Nirayeti te 
 etesaṃ nibbattaniraye kathemi  Suṇohi meti mahāsatto raññā 
 pitughāṭakānaṃ nibbattanirayaṃ pucchitopi paṭhamaṃ taṃ adassetvā aṭṭha 
 mahāniraye soḷasa ca ussadaniraye dassetuṃ evamāha  Kiṃkāraṇā  
 Paṭhamaṃ hi tasmiṃ dassiyamāne rājā phalitena hadayena tattheva mareyya 
 imesu pana nirayesu paccamānasatte disvā diṭṭhānugatiko hutvā 
 ahaṃ viya aññepi bahū pāpakammino atthi ahaṃ etesaṃ antare 
 paccissāmīti sañjātūpatthambho arogo bhavissatīti te pana niraye 
 dassento mahāsatto paṭhamaṃ iddhibalena paṭhaviṃ dvidhā katvā pacchā 
 dassesi  Tesaṃ vacanattho  Nirayapālehi pajjalitāni nānāvudhāni 
 gahetvā khaṇḍākhaṇḍikaṃ chinnā nerayikasattā punappunaṃ sañjīvanti 
 etthāti sañjīvo  Nirayapālā punappunaṃ nadantā vaggantā pajjalitāni 
 nānāvudhāni gahetvā jalitāya lohapaṭhaviyā nerayike aparāparaṃ 
 anubandhitvā paharitvā jalitapaṭhaviyaṃ patite jalitakāḷasuttaṃ pātetvā 
  
  
 page     
 Jalitapharasuṃ gahetvā sayaṃ unnadantā mahantena aṭṭassarena viravante 
 aṭṭhaṃse soḷasaṃse karontā ettha gacchantīti kāḷasutto  Mahantā 
 jalitaayapabbatā ghāṭenti etthāti saṅghāṭo  Tattha kira satte 
 navayojanāya jalitaayapaṭhaviyā yāva kaṭito pavesetvā niccalaṃ karonti  
 Atha puratthimato mahanto jalito ayapabbato samuṭṭhāya asanī viya 
 viravanto āgantvā te satte saṇhakaraṇīyaṃ tile piṃsanto viya gantvā 
 pacchimadisāya tiṭṭhati  Pacchimadisato samuṭṭhitopi tatheva gantvā 
 puratthimadisāya tiṭṭhati  Dve pana ekato samāgantvā ucchuyante 
 ucchukhaṇḍāni viya pīḷenti  Evaṃ tattha bahūni vassasatasahassāni 
 dukkhaṃ anubhonti  
      Dve ca roruvāti jālaroruvo ca dhūmaroruvo cāti dve  
 Tattha jālaroruvo kappena saṇṭhitāhi rattalohitajālāhi puṇṇo  
 Dhūmaroruvo khāradhūmena puṇṇo  Tesu jālaroruve paccantānaṃ navahi 
 vaṇamukhehi jālā pavisitvā sarīraṃ dahanti  Dhūmaroruve paccantānaṃ 
 navahi vaṇamukhehi khāradhūmo pavisitvā piṭṭhaṃ viya sarīraṃ sedesi  
 Ubhayatthāpi paccantā sattā mahāviravaṃ viravanti dvepi roruvāti 
 vuttā  Jālānaṃ vā paccanasattānaṃ vā tesaṃ dukkhassa vā vīci 
 antarā natthi etthāti avīci  Mahanto avīci mahāvīci  Tatra hi 
 puratthimādīhi bhittīhi jālā uṭṭhahitvā pacchimabhittiādīsu paṭihaññati 
 tāva bhittiyo vinivijjhitvā purato yojanasataṃ gaṇhati heṭṭhā 
 uṭṭhitā jālā upari paṭihaññati upari uṭṭhitā heṭṭhā paṭihaññati 
  
  
 page     
 Evaṃ tāvettha jālānaṃ vīci nāma natthi  Tassa pana anto 
 yojanasataṭṭhānaṃ khīravallipiṭṭhissa pūritanāḷī viya sattehi nirantaraṃ 
 pūritaṃ catūhi iriyāpathehi paccantānaṃ sattānaṃ pamāṇaṃ natthi na 
 ca aññamaññaṃ byābādhenti sakaṭṭhāneyeva paccanti  Evamettha 
 sattānaṃ vīci nāma natthi  Yathā pana jivhagge cha madhuvindūni 
 sattamassa tāmbalohavinduno anudahanabalavatāya abbohārikāni honti 
 tathā tattha anudahanabalavatāya sesā cha akusalavipākā upekkhā 
 abbohārikā honti  Dukkhameva ñāyati nirantaraṃ paññāyati  
 Evamettha dukkhassa vīci nāma natthi  Svāyaṃ saha bhittīhi vikkhambhanato 
 aṭṭhārasādhikatiyojanasato āvaṭṭato catupaṇṇāsādhikanavayojanasato saha 
 ussadehi dasayojanasahassāni  Evamassa mahantatā veditabbā  
      Niccale satte tapatīti tāpano  Ativiya tāpetīti patāpano  
 Tattha tāpanasmiṃ satte tālakkhandhappamāṇe jalitaayasūle nisīdāpenti  
 Tato heṭṭhā paṭhavī jalati sūlaṃ na jalati sattā jalanti  Evaṃ 
 so nirayo niccale satte tapati  Itarasmiṃ pana nibbattasatte 
 jalantehi āvudhehi paharitvā jalitaayapabbataṃ āropenti  
 Tesaṃ pabbatamatthake ṭhitakāle kammapaccayo vāto paharati  Te 
 tattha saṇṭhātuṃ asakkontā uddhaṃpādā adhosirā patanti  Atha 
 heṭṭhā ayapaṭhavito jalitāni ayasūlāni uṭṭhahanti  Te tāni 
 matthakeneva āsādetvā tesu vinividdhasarīrā jalantā jalantā 
 paccanti  Evameva ativiya tāpetīti  
  
  
 page     
      Bodhisatto pana ete niraye dassento paṭhamaṃ sañjīvaṃ 
 dassetvā tattha paccante nerayikasatte disvā mahājanassa mahābhaye 
 uppanne taṃpi antaradhāpetvā puna paṭhaviṃ dvidhā katvā kāḷasuttaṃ 
 dassesi  Tatthapi paccamāne satte disvā mahājanassa mahābhaye 
 uppanne taṃpi antaradhāpesīti  Evaṃ paṭipāṭiyā dassesi  Tato 
 rājānaṃ āmantetvā mahārāja tayā imesu aṭṭhasu mahānirayesu 
 paccamāne satte disvā appamādaṃ kātuṃ vaṭṭatīti vatvā puna 
 tesaññeva mahānirayānaṃ kiccaṃ kathetuṃ icceteti ādimāha  
      Tattha akkhātāti mayā ca tuyhaṃ kathitā porāṇakehi ca 
 kathitāyeva  Ākiṇṇāti paripuṇṇā  Paccekā soḷasussadāti 
 etesaṃ nirayānaṃ ekekassa catūsu dvāresu ekekasmiṃ cattāro 
 cattāro katvā soḷasa soḷasa ussadanirayāti sabbepi sataṃ aṭṭhavīsati ca 
 ussadanirayā aṭṭha ca mahānirayāti chattiṃsanirayasataṃ  Kadariyatāpanāti 
 sabbepete kadariyānaṃ tāpanā balavadukkhatāya ghorā 
 kappaṭṭhitanibbattānaṃ accīnaṃ atthitāya accimanto bhayassa 
 mahantatāya mahabbhayā diṭṭhamattā vā lomāni haṃsantīti lomahaṃsanarūpā 
 ca bhiṃsanatāya bhesmā bhayajananatāya paṭibhayā sukhābhāvena dukkhā  
 Catukkoṇāti sabbepi caturassamañjusasadisā  Vibhattāti catudvāravasena 
 vibhattā  Bhāgaso mitāti dvāravīthīnaṃ vasena koṭṭhāse 
 ṭhapetvā mitā  Ayasā paṭikujjitāti sabbepi navayojanikena 
 ayakapālena paṭicchannā  Phuṭā tiṭṭhantīti sabbepi ettakaṃ ṭhānaṃ 
  
  
 page     
 Anupharitvā tiṭṭhanti  Uddhaṃpādā avaṃsirāti evaṃ tesu nirayesu 
 samparivattitvā punappunaṃ patamāne sandhāyāha  Ativattāroti 
 pharusavācāhi atikkamitvā vattāro  Mahānirayesu kira yebhuyyena 
 dhammikasamaṇabrāhmaṇesu katāparādhāva paccanti tasmā evamāha  
 Te bhūnahanāti te isīnaṃ ativattāro attano vuḍḍhiyā hatattā 
 bhūnahanā koṭṭhāsakatā macchā viya paccanti  Asaṅkheyyeti gaṇetuṃ 
 asakkuṇeyye  Kibbisakārinoti dāruṇakammakārino  Nikkhamanesinoti 
 nirayā nikkhamanaṃ esantāpi gavesantāpi nikkhamanadvāraṃ nādhigacchanti  
 Puratthimenāti yadā tvaṃ dvāraṃ apārutaṃ hoti atha tadābhimukhā 
 dhāvanti  Tesaṃ tattha chaviādīni jhāyanti  Dvārasamīpaṃ 
 pattānañca tesaṃ pithiyyati pacchimaṃ apārutaṃ viya khāyati  Esa 
 nayo sabbattha  Na  sādhurūpeti vuttappakāraṃ sappaṃ viya sādhurūpe 
 isayo āsanena pharusavacanena kāyakammena vā ghaṭṭento 
 upagaccheyya  Kiṃkāraṇā  Saññatānaṃ tapassīnaṃ āsāditattā aṭṭhasu 
 mahānirayesu mahādukkhassa anubhavitabbattā  
      Idāni ye rājāno tathārūpe āsādetvā taṃ taṃ dukkhaṃ pattā 
 te dassetuṃ atikāyoti ādimāha  Tattha atikāyoti balasampanno 
 mahākāyo  Mahissāsoti dhanuggaho  Sahassabāhūti pañcahi 
 dhanuggahasatehi bāhusahassehi āropetabbaṃ dhanuṃ  āropanasamatthatāya 
 sahassabāhu  Kekakādhipoti kekakaraṭṭhādhipati  Vibhavaṅgatoti 
  
  
 page     
 Vināsaṃ patto  Vatthūni sarabhaṅgajātake vitthāritāni  Upahacca mananti 
 attano cittaṃ padūsetvā  Mātaṅgasminti mātaṅgapaṇḍite  
 Vatthu mātaṅgajātake vaṇṇitaṃ  Kaṇhadīpāyanāsajjāti kaṇhadīpāyanaṃ 
 āsajja  Yamasādhananti nirayaṃ  Vatthu ghaṭajātake vitthāritaṃ  
 Isināti kapilatāpasena  Pāvekkhīti paviṭṭho  Ceccoti 
 cetiyarājā  Hīnattoti parihīnattabhāvo antarahitā iddhi  
 Kālapariyāyanti pariyāyamaraṇakālaṃ patvā  Vatthu cetiyajātake 
 kathitaṃ  Tasmāti yasmā cittavasiko hutvā isīsu aparajjhitvā aṭṭhasu 
 mahānirayesu paccati  Tasmā hi chandāgamananti chandādicatubbidhaṃpi 
 agatigamanaṃ  Paduṭṭhenāti kuddhena  Gantvā so nirayaṃ adhoti 
 so tena adhogamanīyena kammena adhonirayameva gacchati  Pāliyaṃ 
 pana nirayussadanti likhitaṃ  Tassa ussadanirayaṃ gacchatīti attho  
 Vuḍḍheti vayovuḍḍhe ca guṇavuḍḍhe ca  Anapaccāti bhavantarepi 
 apaccaṃ vā dāyādaṃ vā na labhantīti attho  Tālavatthūti 
 diṭṭhadhammepi chinnamūlatālo viya mahāvināsaṃ patvā nirayesu nibbattanti  
 Hantīti māreti  Ciraṃ rattāyāti ciraṃ kālaṃ  
      Evaṃ mahāsatto isiviheṭhakānaṃ paccananiraye  dassetvā upari 
 adhammikarājūnaṃ paccananiraye dassenato yo cāti ādimāha  Tattha 
 raṭṭhaṃ viddhaṃsanoti chandādivasena gantvā raṭṭhassa viddhaṃsano  
 Accisaṅghapareto soti accisamūhaparikkhitto  Tejobhakkhassāti 
 aggimeva khādantassa  Gattānīti tigāvute sarīrasabbaṅgapaccaṅgāni  
  
  
 page     
 Lomaggehi ca nakhehi cāti etehi saddhiṃ sabbāni ekajālāni honti  
 Tuṇḍadditoti āneñjanakāraṇaṃ kāriyamāno tuṇḍehi viddho nāgo 
 yathā nadati  
      Evaṃ mahāsatto adhammikarājūnaṃ paccananiraye dassetvā idāni 
 pitughāṭakādīnaṃ paccananiraye dassetuṃ yo lobhāti ādimāha  Tattha 
 lobhāti yasadhanalobhena  Dosāti duṭṭhacittatāya  Nittacanti 
 lohakumbhiyaṃ bahūni vassasahassāni pakkaṃ nīharitvā tigāvutamassa sarīraṃ 
 nittacaṃ katvā jalitāya lohapaṭhaviyā pātetvā tiṇhehi ayasūlehi 
 koṭṭentā cuṇṇavicuṇṇaṃ karonti  Andhaṃ karitvāti mahārāja taṃ 
 pitughāṭakaṃ nirayapālā jalitalohapaṭhaviyaṃ uttānaṃ pātetvā jalitehi 
 ayasūlehi akkhīni bhinditvā andhaṃ karitvā mukhe uṇhaṃ muttakarīsaṃ 
 pakkhipitvā palālapīṭhaṃ viya naṃ saṃvaṭṭetvā kappena saṇṭhite khāre 
 lohaudake nimujjāpenti  Tattaṃ pakkuṭṭhitamayoguḷañcāti puna 
 pakkuṭṭhitagūthakalalañceva jalitaayoguḷañca khādāpenti  So pana taṃ 
 āhariyamānaṃ disvā mukhaṃ pitheti  Athassa dīghepi aggatāpite jalamāne 
 jāle ādāya mukhaṃ vikkhambhitvā vivaritvā  rajjubandhaṃ ayabalisaṃ khipitvā 
 jivhaṃ nīharitvā tasmiṃ vivaṭṭe mukhe taṃ ayoguḷaṃ saṃsavayanti pakkhipanti  
 Rakkhasāti nirayapālā  Sāmā cāti mahārāja tassa  pitughāṭakassa 
 jivhaṃ balisena nikkaḍḍhitvā ayasaṅkunāhi paṭhaviyaṃ nīhataṃ jivhaṃ sāmā 
 soṇā savalavaṇṇā sunakhā ca lohatuṇḍā gijjhā ca kākolasaṅghā 
 ca aññe ca nānappakārā sakuṇā samāgantvā āvudhehi chindantā viya 
  
  
 page     
 Vibhajja kākapadākārena koṭṭhāse katvā  Vipphandamānanti 
 visandamānalohitaṃ vighāsaṃ khādantā viya satte bhakkhayantīti attho  
 Taṃ daḍḍhakāḷanti taṃ pitughāṭakaṃ jhāyamānaṃ kāḷaṃ viya daḍḍhajalitasarīraṃ  
 Paribhinnagattanti tattha tattha bhinnagattaṃ  Nippothayantāti jalitehi 
 ayamuggarehi paharantā  Ratī hi tesanti tesaṃ nirayapālānaṃ sā rati 
 kīḷā hoti  Dukkhino panītareti itare pana nerayikasattā dukkhitā 
 honti    pettighāṭinoti pitughāṭakā  Iti imaṃ pitughāṭakānaṃ 
 paccananirayaṃ disvā rājā bhītatasito ahosi  
      Atha naṃ mahāsatto samassāsetvā mātughāṭakānaṃ paccananirayaṃ 
 dassesi  Yamakkhayanti yamanivesanaṃ nirayanti attho  Attakammaphalūpagoti 
 attano kammaphalena upagato  Amanussāti nirayapālā  Hantāraṃ 
 janayantiyāti mātughāṭakaṃ    bālehīti ayamakacibālehi veṭhetvā 
 ayayantena pīḷiyanti  Tanti taṃ mātughāṭakaṃ  Pāyentīti tassa 
 hi piḷiyamānassa ruhiraṃ galitvā ayakapallaṃ pūreti  Atha naṃ yantato 
 nīharanti tāvadevassa sarīraṃ pākaṭikaṃ hoti  Taṃ paṭhaviyaṃ uttānaṃ 
 nipajjāpetvā vilīnatambalohaṃ viya pakkuṭṭhitalohitaṃ pāyenti  
 Oggayha tiṭṭhatīti taṃ bahūni vassasahassāni ayayantehi pīḷetvā 
 jegucchaduggandhapaṭikkūle mahante gūthakaddame āvāte khipanti  So taṃ 
 daharaṃ oggayha orohitvā tiṭṭhati  Atikāyāti ekadoṇikanāvappamāṇa 
 sarīrā  Ayomukhāti ayasūcimukhā  Chaviṃ bhetvānāti chaviṃ ādiṃ 
 katvā yāva aṭṭhiṃpi bhetvā aṭṭhimiñjaṃpi khādanti  Pagiddhāti 
  
  
 page     
 Gadhitā mucchitā  Na kevalañca khādanteva adhomukhādīhi pana 
 pavisitvā mukhādīhi nikkhamanti vāmapassādīhi pavisitvā 
 dakkhiṇapassādīhi nikkhamanti sakalasarīraṃ chiddāvachiddaṃ karonti  So 
 tattha atidukkhapareto viravanto paccati  So cāti so mātughāṭako 
 taṃ sataporisaṃ nirayaṃ patto sasīsako nimuggova hoti  Tañca kuṇapaṃ 
 samantā yojanasataṃ pūtiṃ katvā vāyati  Mātughāṭīti mātughāṭako  
      Evaṃ mahāsatto mātughāṭakānaṃ paccananirayaṃ dassetvā puna 
 gabbhapātakānaṃ paccananirayaṃ dassento gāthamāha  Khuradhāramanukkammāti 
 khuradhāranirayaṃ atikkamitvā  Tattha kira nirayapālā mahante mahante 
 khuradhāre upari dhāretvā saṇṭharanti  Tato yā hi gabbhapātanakhāra 
 bhesajjādīni pivitvā gabbhā pātitā tā gabbhapātiniyo itthiyo 
 jalitehi āvudhehi  pothentā anubandhanti  Tā tikhiṇakhuradhārāsu 
 khaṇḍākhaṇḍikā hutvā punappunaṃ uṭṭhāya taṃ dūrabhisambhavaṃ khuradhāranirayaṃ 
 akkamantiyo atikkamitvā nirayapālehi anubandhā duggaṃ duggamaṃ visamaṃ 
 vettaraṇiṃ pattanti  Tattha tattha kammakāraṇaṃ nimijātake āvibhavissati   
      Evaṃ gabbhapātīnaṃ nirayaṃ dassetvā mahāsatto yattha paradārikā 
 ca aticāriniyo ca paccanti taṃ kaṇṭakasimbalinirayaṃ dassento 
 ayomayāti ādimāha  Tattha ubhato mabhilambantīti vettaraṇiyā 
 ubhosu tīresu tāsaṃ simbalīnaṃ sākhā olambanti  Te pajjalitasarīrā 
 sattā accimanto hutvā tiṭṭhanti  Yojananti tigāvutaṃ te sarīraṃ 
 sarīrato uṭṭhitajālāya pana saddhiṃ yojanubbedhā honti  Ete 
  
  
 page     
 Sajantīti te paradārikā sattā nānāvidhehi āvudhehi koṭṭiyamānā 
 ete simbaliniraye abhiruhanti  Te patantīti te bahūni vassasahassāni 
 rukkhaviṭapesu laggā jhāyitvā punapi nirayapālehi āvudhehi vihatā 
 vivattā hutvā parivattitvā adhosīsakā patanti  Puthūti bahūni  
 Vinivaddhaṅgāti tesaṃ tato patanakāle heṭṭhā ayapaṭhavito sūlāni 
 uṭṭhahitvā tesaṃ matthakaṃ sampaṭicchanti tāni tesaṃ adhomaggena 
 nikkhamanti  Te evaṃ āvudhehi sūlehi viddhā ciraṃ rattāya sayanti  
 Dīghanti supiniddaṃ alabhantā dīgharattaṃ jaggantīti attho  Tato ratyā 
 vivasaneti rattīnaṃ accaye cirakālātikkamenāti attho  Pavajjantīti 
 saṭṭhiyojanikajalitalohakumbhiṃ kappena saṇṭhitajalitatāmbaloharasapuṇṇaṃ 
 lohakumbhiṃ nirayapālehi khittā paccanti  Dussīlāti paradārikā  
     Evaṃ mahāsatto paradārikaaticārikānaṃ paccanasimbalinirayaṃ dassetvā 
 ito paraṃ sāmikavattasassuvattādīni apūrentīnaṃ paccanaṭṭhānaṃ pakāsento 
 yā cāti ādimāha  Tattha atimaññatīti bhiṃsajātake vuttaṃ sāmikavattaṃ 
 karontī atikkamitvā maññati  Jeṭṭhaṃ vāti sāmikassa jeṭṭhabhātaraṃ  
 Nanandananti sāmikassa bhaginiṃ  Etesampi hi aññatarassa 
 hatthapādapiṭṭhiparikammanahāpanabhojanādibhedaṃ vattaṃ apūrentī tesu 
 hirottappaṃ anupaṭṭhapentī te atimaññati nāma  Sāpi niraye 
 nibbattī  Vaṅkenāti tassā ca sāmikavattādīnaṃ aparipūrikāya 
 sāmikādayo akkositvā paribhāsitvā niraye nibbattāya lohapaṭhaviyaṃ 
  
  
 page     
 Nipajjāpetvā ayasaṅkunā mukhaṃ  vivaritvā balisena jivhaggaṃ nibbahanti 
 rajjubandhanena sabandhanaṃ kaḍḍhanti  Kiminanti kimibharitaṃ  Idaṃ vuttaṃ 
 hoti mahārāja so nerayikasatto evaṃ nikkaḍḍhi taṃ attano 
 byāmena byāmamattaṃ jivhaggaṃ āvudhehi koṭṭitakoṭṭitaṭṭhāne 
 sañjātehi mahādoṇippamāṇehi kimīhi bharitaṃ passati  Viññāpetuṃ 
 na sakkotīti nirayapāle yācitukāmopi kiñci vattuṃ na sakkoti  
 Tāpaneti evaṃ sā tattha bahūni vassasahassāni paccitvā puna 
 tāpanamahāniraye paccati  
      Evaṃ mahāsatto sāmikavattasassusassuravattādīni apūrentīnaṃ 
 paccananirayaṃ dassetvā idāni sūkarikādīnaṃ paccananiraye dassento 
 orabbhikāti ādimāha  Tatta avaṇṇe vaṇṇakārakāti pesuññakārakā  
 Khāranadinti ete orabbhikādayo etehi sattiādīhi haññamānā 
 vettaraṇiṃ papatantīti attho  Sesāni orabbhikādīnaṃ paccanaṭṭhānāni 
 nimijātake āvibhavissanti  Kūṭakārīti kūṭavinicchayassa ceva 
 tulākūṭādīnañca kārake sandhāyetaṃ vuttaṃ  Tattha kūṭavinicchaya 
 kūṭaṭṭakārakakūṭaagghāpanikānaṃ paccananirayāni nemijātake āvibhavissanti  
 Vantanti vamitakaṃ  Durattānanti duggatattabhāvānaṃ  Idaṃ vuttaṃ 
 hoti mahārāja te durattabhāvā sattā ayakūṭehi matthake 
 bhijjamāne vamanti tato taṃ vantaṃ jalitaayakapallehi tesu ekaccānaṃ 
 mukhe khipanti  Iti te paresaṃ vantaṃ bhuñjanti nāma  Bheraṇḍakāti 
 siṅgālā  Vipphandamānanti adhomukhanipajjāpitanikkaḍḍhitajivhaṃ 
  
  
 page     
 Itocītoca vipphandamānaṃ  Migenāti okacārikamigena  Pakkhināti 
 tathārūpeneva  Gantvā teti te gantvā  Nirayussadanti ussadanirayaṃ  
 Pāliyaṃ pana nirayaṃ adhoti likhitaṃ  Ayaṃ pana nirayo nemijātake 
 āvibhavissatīti  
      Iti mahāsatto ettake niraye dassetvā idāni rañño 
 devalokavivaraṇaṃ katvā rañño devaloke dassento āha 
         santova uddhaṃ gacchanti   suciṇṇenīdha kammunā 
         suciṇṇassa phalaṃ passa     sahindā devā sabrahmakā 
         tantaṃ brūmi mahārāja    dhammaṃ raṭṭhapatī cara 
                 tathā tathā rāja carāhi dhammaṃ 
                 yathā taṃ suciṇṇaṃ nānutappeyya pacchāti  
      Tattha santoti kāyādīhi upasanto  Uddhanti devalokaṃ  
 Sahindāti tattha tattha indehi saddhiṃ  Mahāsatto hissa 
 cātummahārājike deve dassento mahārāja cātummahārājike 
 deve passa cattāro mahārājāno passa tāvatiṃse passa sakkaṃ 
 passāti evaṃ te sabbepi sahindake ca sabrahmake ca deve 
 dassento idaṃ suciṇṇassa phalaṃ idaṃpi phalanti dassesi  Tantaṃ 
 brūmīti tasmā taṃ bhaṇāmi  Dhammanti ito paṭṭhāya pāṇātipātādīni 
 pañca verāni pahāya  dānādīni puññāni karohīti  Yathā 
 taṃ suciṇṇaṃ nānutappeyyāti yathā taṃ dānādipuññakammaṃ suciṇṇaṃ 
 pitughāṭakakammapaccayaṃ vippaṭisāraṃ paṭicchādetuṃ samatthatāya 
  
  
 page     
 Taṃ nānutappeyya tathā taṃ suciṇṇaṃ cara bahupuññaṃ karohīti attho  
      So mahāsattassa dhammakathaṃ sutvā tato paṭṭhāya assāsapassāsaṃ 
 paṭilabhi  Bodhisatto pana kiñci kālaṃ tattha  vasitvā attano 
 vasanaṭṭhānaññeva gatoti  
      Satthā imaṃ dhammadesanaṃ āharitvā na bhikkhave idāneva 
 pubbepesa mayā assāsitoyevāti vatvā jātakaṃ samodhānesi tadā 
 rājā ajātasattu ahosi isigaṇā buddhaparisā saṃkiccapaṇḍito 
 pana ahamevāti  
                     Saṃkiccajātakaṃ niṭṭhitaṃ  
                          Dutiyaṃ  
                 Iti saṭṭhinipātavaṇṇanā niṭṭhitā  
                       
  
  
 page     
  Footnote  
      hanṛ´ānīṛ´์ m‡mīkhṛ´amūla     
  
  
 page     
                      Sattatinipātavaṇṇanā 
                          
                         kusajātakaṃ 
      idante raṭṭhanti idaṃ satthā jetavane viharanto ukkaṇṭhitabhikkhuṃ 
 ārabbha kathesi  
      Eko kira sāvatthivāsī kulaputto sāsane uraṃ datvā pabbajito  
 Ekadivasaṃ sāvatthiyaṃ piṇḍāya caranto ekaṃ alaṅkataitthiṃ disvā 
 subhanimittagahaṇavasena oloketvā kilesābhibhūto anabhirato vihāsi  
 Dīghakesanakho kiliṭṭhacīvaro upaṇḍūpaṇḍukajāto dhamanisaṇṭhatagatto  
 Yathā hi devaloke cavanadhammānaṃ devaputtānaṃ pañca pubbanimittāni 
 paññāyanti mālā milāyanti vatthāni kilissanti sarīre dubbaṇṇiyaṃ 
 okkamati ubhohi kacchehi sedā muñcanti devo devāsane 
 nābhiramati evameva sāsanā cavanadhammānaṃ ukkaṇṭhitānaṃ 
 bhikkhūnaṃ pañca pubbanimittāni paññāyanti saddhāpupphāni milāyanti 
 sīlavatthāni kilissanti sarīre maṅkubhūtāya ceva ayasavasena ca 
 dubbaṇṇiyaṃ okkamati kilesasedā muñcanti araññe rukkhamūle 
 suññāgāre nābhiramanti  Tassa nimittāni paññāyiṃsu  Atha naṃ 
 bhikkhū satthu santike netvā ayaṃ bhante bhikkhu ukkaṇṭhitoti 
 dassesuṃ  Satthā saccaṃ kira tvaṃ bhikkhu ukkaṇṭhitosīti pucchitvā 
  
  
 page     
 Saccaṃ bhanteti vutte mā bhikkhu kilesavasiko hohi mātugāmo nāmesa 
 pāpo tasmiṃ paṭibaddhacittaṃ vinodehi sāsane abhirama mātugāme 
 paṭibaddhacittatāya hi tejavantopi hāyanti porāṇakapaṇḍitā mātugāmena 
 nittejā hutvā anayabyasanaṃ pāpuṇiṃsūti vatvā tuṇhī ahosi tehi yācito 
 atītaṃ āhari  
      Atīte mallaraṭṭhe kusāvatiyaṃ nāma rājadhāniyaṃ okkāko nāma 
 rājā  dhammena rajjaṃ kāresi  Tassa soḷasannaṃ itthīsahassānaṃ 
 jeṭṭhakā sīlavatī nāma aggamahesī ahosi  Sā neva puttaṃ na 
 dhītaraṃ labhi  Athassa nāgarā ceva raṭṭhavāsino ca rājanivesanadvāre 
 sannipatitvā raṭṭhaṃ nassissati raṭṭhaṃ vinassissatīti upakkosiṃsu  
 Rājā sīhapañjaraṃ ugghāṭetvā mayi raṭṭhaṃ kārente adhammakāro 
 nāma natthi  kasmā upakkosathāti pucchi  Saccaṃ deva adhammakāro 
 nāma natthi api ca vaṃsānurakkhito pana vo putto na vijjati 
 aññe rajjaṃ gahetvā raṭṭhaṃ nāsessanti tasmā dhammena rajjaṃ 
 kāretuṃ samatthaṃ puttaṃ patthethāti  Puttaṃ patthento kiṃ karomīti  
 Paṭhamantāva ekaṃ sattāhaṃ cullanāṭakaṃ dhammanāṭakaṃ katvā visajjetha 
 sace sā puttaṃ labhissati sādhu no ce labhissati atha 
 majjhimanāṭakaṃ visajjetha tato jeṭṭhanāṭakaṃ avassaṃ ettakāsu 
 itthīsu ekāpi puññavatī itthī puttaṃ labhissatīti  Rājā tesaṃ 
 vacanena tathā katvā satta divase yathāsukhaṃ abhiramitvā āgatāgataṃ 
 pucchi kacci vo putto laddhoti  Sabbā itthiyo na labhāma 
  
  
 page     
 Devāti āhaṃsu  Rājā na me putto uppajjissatīti anattamano 
 ahosi  Nāgarā puna tatheva upakkosayiṃsu  Rājā kiṃ upakkosatha 
 mayā tumhākaṃ vacanena nāṭakāni visajjitāni ekāpi puttaṃ na 
 labhati idāni kiṃ karomāti āha  Deva tā dussīlā bhavissanti 
 nippuññā natthi etāsaṃ puttapaṭilābhāya puññaṃ tumhe 
 etāsu puttaṃ alabhantīsu mā appossukkattaṃ āpajjatha aggamahesī 
 vo sīlavatī devī sīlasampannā taṃ visajjetha tassā putto 
 uppajjissatīti  So sādhūti sampaṭicchitvā ito kira sattame 
 divase rājā sīlavatiṃ deviṃ dhammanāṭakaṃ katvā visajjessati purisā 
 sannipatantūti bheriñcārāpetvā sattame divase deviṃ alaṅkārāpetvā 
 rājanivesanā otāretvā visajjesi  Tassā sīlatejena sakkassa 
 bhavanaṃ uṇhākāraṃ dassesi  So kinnu khoti āvajjento deviyā 
 puttaṃ patthanabhāvaṃ ñatvā etissā mayā puttaṃ dātuṃ vaṭṭatīti 
 atthi nukho devaloke etissā anucchaviko puttoti upadhārento 
 bodhisattaṃ addasa  
      So kira tadā tāvatiṃsabhavane āyuṃ khepetvā upari devaloke 
 nibbattitukāmo ahosi  Sakko tassa vimānadvāraṃ gantvā taṃ 
 pakkositvā mārisa tayā manussalokaṃ gantvā okkākarañño 
 aggamahesiyā kucchismiṃ paṭisandhiṃ gaṇhituṃ vaṭṭatīti sampaṭicchāpetvā 
 aparaṃpi devaputtaṃ tvaṃpi etissā putto bhavissasīti vatvā mā 
 kho panassā koci sīlaṃ bhindatūti mahallakabrāhmaṇavesena rañño 
  
  
 page     
 Nivesanadvāraṃ agamāsi  Mahājanopi nahātvā alaṅkato ahaṃ 
 deviṃ gaṇhissāmi ahaṃ deviṃ gaṇhissāmīti rājadvāre sannipatitvā 
 sakkañca disvā tvaṃ kasmā āgatosīti parihāsamakāsi  Sakko 
 kiṃ maṃ tumhe garahatha sacepi me sarīraṃ jiṇṇaṃ rāgo pana na jīrati sace 
 sīlavatiṃ labhissāmi ādāya naṃ gamissāmīti āgatomhīti vatvā attano 
 ānubhāvena sabbesaṃ puratova aṭṭhāsi  Añño tassa tejena purato 
 bhavituṃ nāsakkhi  So  taṃ sabbālaṅkārapaṭimaṇḍitaṃ nivesanā 
 nikkhamantiṃyeva hatthe gahetvā pakkāmi  Atha naṃ tattha 
 tattha ṭhitā garahiṃsu passatha bho mahallakabrāhmaṇo evaṃ 
 uttamarūpadharaṃ deviṃ ādāya gacchati attano yuttaṃ na 
 jānātīti  Devīpi mahallako maṃ ādāya gacchatīti na aṭṭiyati na 
 harāyati  Rājāpi vātapāne ṭhatvā ko nukho deviṃ gahetvā 
 gacchatīti olokento taṃ disvā anattamano ahosi  Sakko taṃ 
 ādāya nagaradvārato nikkhamitvā dvārasamīpe ekaṃ gharaṃ māpesi 
 vivaṭadvāraṃ paññattakaṭṭhattharikaṃ katvā  Atha naṃ sā idaṃ vo 
 nivesananti pucchi  So āma bhadde pubbe pana ahaṃ eko 
 idānimhā mayaṃ dve janā ahaṃ bhikkhāya caritvā taṇḍulādīni 
 āharissāmi tvaṃ imissā kaṭṭhattharikāya nipajjāhīti vatvā taṃ 
 mudunā hatthena parāmasanto dibbasamphassaṃ pharāpetvā tattha 
 nipajjāpesi  Sā dibbasamphassapharaṇena saññaṃ visajjesi  Atha naṃ 
 attano ānubhāvena tāvatiṃsabhavanaṃ netvā alaṅkatavimāne dibbasayane 
  
  
 page     
 Nipajjāpesi  Sā sattame divase pabujjhitvā taṃ sampattiṃ disvā 
 na so brāhmaṇo manusso sakko bhavissatīti aññāsi  
      Sakkopi tasmiṃ samaye pārichattakamūle dibbanāṭakaparivuto nisinnova 
 ahosi  Sā taṃ disvā sayanā vuṭṭhāya tassa santikaṃ gantvā 
 vanditvā ekamantaṃ aṭṭhāsi  Atha naṃ sakko varaṃ te devi 
 dassāmi gaṇhāhīti āha  Tenahi deva ekaṃ puttaṃ me dehīti  
 Devi tiṭṭhatu eko putto ahante dve putte dassāmi tesu 
 pana eko paññavā bhavissati na rūpavā eko rūpavā na paññavā 
 tesu kataraṃ paṭhamaṃ icchasīti  Paññavantaṃ devāti  So sādhūti 
 vatvā tassā kusatiṇaṃ dibbavatthaṃ dibbacandanaṃ dibbapārichattakapupphaṃ 
 kokanadañca nāma vīṇaṃ datvā taṃ ādāya rañño sayanagharaṃ pavisitvā 
 raññā saddhiṃ ekasayane nipajjāpetvā aṅguṭṭhakena tassā nābhiṃ 
 parāmasi  Tasmiṃ khaṇe bodhisatto tassā kucchiyaṃ paṭisandhiṃ gaṇhi  
 Sakkopi sakaṭṭhānameva gato  Paṇḍitattā devī gabbhassa patiṭṭhitabhāvaṃ 
 aññāsi  Atha naṃ pabuddho rājā disvā devi kena nītāsīti 
 pucchi  Sakkena devāti  Ahaṃ paccakkhato ekaṃ mahallakabrāhmaṇaṃ 
 taṃ ādāya gacchantaṃ addasaṃ kasmā maṃ vañcesīti  Saddahatha deva 
 sakko maṃ gahetvā devalokaṃ netīti  Na saddahāmi devīti  
 Athassa sā sakkadattiyaṃ kusatiṇaṃ dassetvā saddahāti āha  Rājā 
 kusatiṇaṃ nāma yato kutoci labbhatīti na saddahi  Athassa sā 
 dibbavatthādīni dassesi  Rājā tāni disvā saddahitvā bhadde 
  
  
 page     
 Sakko tāva taṃ netu  putto pana te laddho na laddhoti pucchi  
 Laddho mahārāja gabbho me patiṭṭhitoti  So sutvā tuṭṭho 
 tassā gabbhaparihāraṃ adāsi  Sā dasamāsaccayena puttaṃ vijāyi  
 Tassa aññaṃ nāmaṃ akatvā kusatiṇannāmameva akaṃsu  Kusakumārassa 
 padasā gamanakāle itaro devaputto tassā kucchismiṃ paṭisandhiṃ gaṇhi  
 Sā dasamāse paripuṇṇe puttaṃ vijāyi  Tassa jayampatīti nāmaṃ 
 kariṃsu  Te mahantena yasena vaḍḍhiṃsu  Bodhisatto paññavā 
 ācariyassa santike kiñci sippaṃ anuggahetvā attano paññāya 
 sabbasippesu nipphattiṃ pāpuṇi  
      Athassa soḷasavassakāle rājā rajjaṃ dātukāmo deviṃ 
 āmantetvā bhadde puttassa te rajjaṃ datvā nāṭakāni 
 upaṭṭhapessāma jīvantāyeva taṃ rajje patiṭṭhitaṃ passissāma sakalajambūdīpe 
 kho pana yassa rañño dhītaraṃ icchati  tamassa ānetvā aggamahesiṃ 
 karissāma cittamassa jānāhi kataraṃ rājadhītaraṃ rocesīti āha  
 Sā sādhūti sampaṭicchitvā kumārassa imaṃ pavuttiṃ ārocetvā 
 cittaṃ jānāhīti ekaṃ paricārikaṃ pesesi  Sā gantvā tassa pavuttiṃ 
 ārocesi  Taṃ sutvā mahāsatto cintesi ahaṃ na rūpavā 
 rūpasampannā rājadhītā ānītāpi maṃ disvā kiṃ me iminā virūpenāti 
 palāyissati iti no lajjitabbaṃ bhavissati kiṃ me gharāvāsena 
 dharamāne mātāpitaro upaṭṭhahitvā tesaṃ accayena nikkhamitvā 
 pabbajissāmīti  So mayhaṃ neva rajjena attho na nāṭakehi ahaṃ 
  
  
 page     
 Mātāpitūnaṃ accayena pabbajissāmīti āha  Sā sutvā āgantvā 
 tassa kathaṃ deviyā ārocesi  Devīpi rañño ārocesi  Rājā taṃ 
 sutvā anattamano hutvā puna katipāhaccayena sāsanaṃ pesesi  
 Sopi paṭibāhatiyeva  Evaṃ yāvatatiyampi paṭibāhitvā catutthavāre 
 cintesi mātāpitūhi saddhiṃ ekantena paṭipakkhabhāvo nāma na 
 yutto upāyaṃ karissāmīti  So kammārajeṭṭhakaṃ pakkosāpetvā 
 bahuṃ suvaṇṇaṃ datvā ekaṃ itthīrūpakaṃ karohīti taṃ uyyojetvā 
 tasmiṃ pakkante aññaṃ suvaṇṇaṃ gahetvā sayaṃ itthīrūpakaṃ akāsi  
 Bodhisattānaṃ pana adhippāyo nāma samijjhati  Taṃ suvaṇṇarūpakaṃ 
 jivhāya avaṇṇiyasobhaṃ ahosi  Atha naṃ mahāsatto khomaṃ 
 nivāsāpetvā sirigabbhe ṭhapāpesi  So kammārajeṭṭhakena ābhataṃ 
 rūpakaṃ disvā taṃ garahitvā gaccha amhākaṃ sirigabbhe ṭhapitarūpakaṃ 
 āharāti āha  So  sirigabbhaṃ pavisitvā taṃ disvā kumārena saddhiṃ 
 abhiramituṃ ekā devaccharā āgatā bhavissatīti hatthaṃ pasāretuṃ avisahanto 
 nikkhamitvā kāva sirigabbhe ayyā ekikāva ṭhitā upagantuṃ na 
 sakkomīti āha  Tāta gaccha suvaṇṇarūpakaṃ etaṃ mayā kataṃ 
 āharāti puna pesesi  So āhari   Kumāro kammārena kataṃ 
 rūpakaṃ suvaṇṇagabbhe khipāpetvā attanā kataṃ alaṅkārāpetvā rathe 
 ṭhapāpetvā mātu santikaṃ pahiṇi sace evarūpā itthī atthi 
 ghare vasissāmīti  
  
  
 page     
      Sā amacce pakkosāpetvā tātā mayhaṃ putto mahāpuñño 
 sakkadattiyo anucchavikaṃ kumārikaṃ labhissati tumhe evarūpaṃ labhantā 
 gaṇhissatha imaṃ rūpakaṃ paṭicchannayāne  ṭhapetvā sakalajambūdīpaṃ carantā 
 yassa rañño evarūpaṃ dhītaraṃ passatha tasseva taṃ datvā okkākarājā 
 tumhehi saddhiṃ āvāhavivāhaṃ karissatīti divasaṃ vavatthapetvā āgacchathāti 
 āha  Te sādhūti taṃ ādāya mahantena parivārena nikkhamitvā 
 vicarantā yaṃ rājadhāniṃ pāpuṇanti tattha sāyaṇhasamaye mahājanassa 
 samosaraṇaṭṭhāne taṃ rūpakaṃ vatthapupphālaṅkārehi alaṅkaritvā suvaṇṇasivikaṃ 
 āropetvā titthamagge ṭhapetvā sayaṃ paṭikkamitvā āgatāgatānaṃ 
 kathāsavanatthaṃ ekamantaṃ tiṭṭhanti  Mahājano taṃ oloketvā 
 suvaṇṇarūpakanti saññaṃ akatvā ayaṃ manussitthī samānāpi devaccharapaṭibhāgā 
 ativiya sobhati kinnu kho ettha ṭhitā kuto vā āgatā amhākaṃ 
 nagare evarūpā natthīti vaṇṇentā pakkamanti  Taṃ sutvā amaccā 
 sace idha evarūpā dārikā bhaveyya asukā rājadhītā viya asukā 
 amaccadhītā viyāti vadeyyuṃ addhā idha evarūpā natthīti taṃ ādāya 
 aññaṃ nagaraṃ gacchanti  Te evaṃ vicarantā anupubbena maddaraṭṭhe 
 sāgalanagaraṃ pāpuṇiṃsu  Tattha maddarañño aṭṭha dhītaro uttamarūpadharā 
 devaccharapaṭibhāgā tāsaṃ sabbajeṭṭhakā pabhāvatī nāma tassā sarīrato 
 bālasuriyassa pabhā viya pabhā niccharanti  Andhakārepi catuhatthe 
 gabbhe padīpakiccaṃ natthi  Sabbo gabbho ekobhāsova hoti  
  
  
 page     
 Dhātī panassā khujjā  Sā pabhāvatiṃ bhojetvā tassā sīsaṃ 
 nahāpanatthaṃ aṭṭhahi vaṇṇadāsīhi aṭṭha ghaṭe gāhāpetvā sāyaṇhasamaye 
 udakaṭṭhānaṃ gacchantī titthamagge ṭhitaṃ taṃ rūpakaṃ disvā pabhāvatīti 
 saññāya ayaṃ dubbinītā sīsaṃ nahāyissāmīti amhepi udakatthāya 
 pesetvā paṭhamataraṃ āgantvā titthamagge ṭhitāti kujjhitvā are 
 kulalajjāpanake purimataraṃ āgantvā idha ṭhitāsi sace rājā 
 jānissati  nāsessati noti vatvā hatthena gaṇḍapasse pahari  
 Hatthatalaṃ bhijjanappamāṇaṃ jātaṃ  Tato suvaṇṇarūpakanti ñatvā 
 hasamānā vaṇṇadāsīnaṃ santikaṃ gacchantī passatha mama kammaṃ 
 mama dhītāti saññāya pahāraṃ adāsiṃ ayaṃ mama dhītu santike kiṃ 
 agghati kevalaṃ pana me hattho dukkhāpitoti āha  
      Atha naṃ rājadūtā taṃ gahetvā tvaṃ mama dhītā ito 
 abhirūpatarāti vadantī kiṃ nāma kathesīti  Maddarañño dhītā pabhāvatī 
 nāma idaṃ rūpakaṃ tassā soḷasiṃpi kallaṃ na agghatīti  Te 
 tuṭṭhamānasā rājadvāraṃ gantvā okkākarañño dūtā dvāre 
 ṭhitāti paṭihāresuṃ  Rājā āsanā vuṭṭhāya ṭhitakova pakkosathāti 
 āha  Te pavisitvā rājānaṃ vanditvā mahārāja amhākaṃ 
 rājā tumhākaṃ  ārogyaṃ pucchatīti vatvā katasakkārasammānā kimatthaṃ 
 āgatatthāti puṭṭhā amhākaṃ rañño sīhassaro kusakumāro nāma 
 putto rājā tassa rajjaṃ dātukāmo amhe tumhākaṃ santike 
 pahiṇi tumhākaṃ kira dhītaraṃ pabhāvataṃ tassa detha imañca 
  
  
 page     
 Suvaṇṇarūpakaṃ deyyadhammaṃ gaṇhathāti taṃ rūpakaṃ tassa adaṃsu  Sopi evarūpena 
 mahārājena saddhiṃ vivāhamaṅgalaṃ bhavissatīti tuṭṭhacitto sampaṭicchi  
 Atha naṃ dūtā āhaṃsu mahārāja amhehi na sakkā papañcaṃ kātuṃ 
 kumārikāya laddhabhāvaṃ rañño ārocessāma atha naṃ so āgantvā 
 ādāya gamissatīti  So sādhūti sampaṭicchitvā tesaṃ sakkāraṃ 
 katvā visajjesi  Te gantvā  rañño ca deviyā ca 
 ārocesuṃ  Rājā mahantena parivārena kusāvatito nikkhamitvā 
 anupubbena sāgalanagaraṃ sampāpuṇi  Maddarājā pana  paccuggamanaṃ 
 katvā taṃ nagaraṃ pavesetvā mahantaṃ sakkāramakāsi  Sīlavatī devī 
 paṇḍitattā ko jānāti kiṃ bhavissatīti ekāhadvīhatīhaccayena 
 maddarājānaṃ āha mahārāja suṇisaṃ daṭṭhukāmamhīti  So sādhūti 
 sampaṭicchitvā pakkosāpesi  Pabhāvatī sabbālaṅkārapaṭimaṇḍitā 
 dhātīgaṇaparivutā āgantvā sassuṃ vandi  Sā taṃ disvā cintesi 
 ayaṃ kumārikā abhirūpā mayhaṃ putto virūpo sace esā taṃ 
 passissati  ekāhaṃpi avasitvā palāyissati upāyaṃ karissāmīti  
 Sā maddarājānaṃ āmantetvā mahārāja suṇisā me puttassa 
 anucchavikā apica kho pana amhākaṃ kulapaveṇiyā āgataṃ cārittaṃ 
 atthi sace ayaṃ etasmiṃ cāritte vattissati  nessāmi nanti 
 āha  Kiṃ pana vo cārittanti āha  Amhākaṃ vaṃse yāva 
 ekassa gabbhassa patiṭṭhānaṃ hoti tāva  divā sāmikaṃ passituṃ na 
 labhati sace esā tathā karissati nessāmi nanti  Rājā kiṃ 
  
  
 page     
 Amma sakkhassasi evaṃ vattitunti dhītaraṃ pucchi  Sā  āma 
 tātāti āha  
      Tato okkākarājā maddarañño bahudhanaṃ datvā taṃ ādāya 
 pakkāmi  Maddarājāpi mahantena parivārena dhītaraṃ uyyojesi  
 Okkākarājā kusāvatiṃ gantvā nagaraṃ alaṅkārāpetvā sabbabandhanāni 
 mocetvā puttassa abhisekaṃ katvā pabhāvatiṃ aggamahesiṃ kāretvā 
 kusarājassa āṇāti bheriñcārāpesi  Sakalajambūdīpatale rājāno 
 yesaṃ dhītaro atthi te kusarañño dhītaro pahiṇiṃsu yesaṃ puttā 
 atthi te tena saddhiṃ mittabhāvaṃ ākaṅkhantā putte upaṭṭhāke 
 katvā pahiṇiṃsu  Bodhisattassa nāṭakaparivāro mahā ahosi  
 Mahantena yasena rajjaṃ kāresi  Pabhāvatī pana taṃ divā passituṃ na 
 labhati  Sopi divā passituṃ na labhati  Ubhinnaṃ rattidassanameva 
 hoti  Tattha pabhāvatiyā sarīrappabhāpi abbohārikā ahosi  
 Bodhisatto sirigabbhato rattiyaṃyeva nikkhamati  So katipāhaccayena 
 pabhāvatiṃ divā daṭṭhukāmo mātuyā ārocesi   Sā mā te tāta 
 ruci yāva ekaṃ puttaṃ labhasi tāva āgamehīti paṭikkhipi  So 
 punappunaṃ yāciyeva  Atha naṃ sā āha tenahi hatthisālaṃ gantvā 
 hatthimeṇḍakavesena tiṭṭha ahantaṃ tattha nessāmi atha naṃ akkhīni 
 pūretvā olokeyyāsi mā ca attānaṃ jānāpesīti  So sādhūti 
 sampaṭicchitvā hatthisālaṃ agamāsi  Athassa mātā hatthisālaṃ 
 alaṅkārāpetvā pabhāvatiṃ ehi sāmikassa hatthino passāmāti tattha 
  
  
 page     
 Netvā ayaṃ hatthī asuko nāma ayaṃ hatthī asuko nāmāti 
 tassā dassesi  Tattha naṃ rājā mātu pacchato gacchantiṃ disvā 
 hatthigopakavesena hatthichakaṇapiṇḍena piṭṭhiyaṃ pahari  Sā kuddhā 
 rañño te hatthaṃ chindāpessāmīti vatvā deviṃ ujjhāpesi  
 Rājamātā mā amma kujjhīti suṇisaṃ saññāpetvā piṭṭhiṃ parimajji  
 Punapi rājā taṃ daṭṭhukāmo hutvā assasālāyaṃ assagopakavesena taṃ 
 disvā tatheva assachakaṇapiṇḍena pahari  Tadāpi naṃ kuddhaṃ sassu 
 saññāpesi   
      Punekadivasaṃ pabhāvatī mahāsattaṃ passitukāmā hutvā sassuyā 
 ārocetvā alaṃ mā te rucīti paṭikkhittā punappunaṃ yāci  
 Atha naṃ sā āha tenahi sveva mama putto nagaraṃ padakkhiṇaṃ 
 karissati tvaṃ sīhapañjaraṃ vivaritvā taṃ passeyyāsīti  Evañca 
 pana vatvā punadivase nagaraṃ alaṅkārāpetvā jayampatikumāraṃ rājavesaṃ 
 gāhāpetvā hatthipiṭṭhe nisīdāpetvā bodhisattaṃ pacchimāsane 
 nisīdāpetvā nagaraṃ padakkhiṇaṃ kārāpetvā pabhāvatiñca ādāya sīhapañjare 
 ṭhatvā passa tava sāmikassa sirisobhagganti āha  Sā anucchaviko 
 me sāmiko laddhoti attamanā ahosi  Taṃ divasaṃ pana mahāsatto 
 hatthimeṇḍakavesena jayampatissa pacchimāsane nisīditvā 
 yathādhippāyena pabhāvatiṃ olokento hatthivikārādivasena cittaruciyā 
 keḷiṃ dassesi  Hatthimhi atikkante rājamātā pabhāvatiṃ pucchi 
 diṭṭho te amma sāmikoti  Sā āma ayye pacchimāsane 
  
  
 page     
 Panassa nisinno hatthimeṇḍo ativiya dubbinīto hoti mayhaṃ 
 hatthavikārādīni dassesi kasmā evarūpaṃ alakkhikaṃ rañño pacchimāsane 
 nisīdāpesunti  Amma rañño pacchimāsane rakkhā nāma icchitabbāti  
 Sā cintesi ayaṃ hatthimeṇḍo ativiya nibbhayo rājānaṃ rājātipi na 
 maññati kinnu kho esova kusarājā addhā hi eso ativiya virūpo 
 eva bhavissati teneva taṃ mama na dassentīti  Sā khujjaṃ kaṇṇamūle 
 āha amma gaccha tāva jānāhi kiṃ purimāsane nisinnako kusarājā 
 udāhu pacchimāsaneti  Kathaṃ panāhaṃ jānissāmīti  Sacepi so 
 rājā bhavissati  paṭhamataraṃ hatthipiṭṭhito otarissati imāya saññāya 
 jānāhīti  Sā āgantvā ekamante ṭhitā paṭhamataraṃ mahāsattaṃ 
 otarantaṃ addasa pacchā jayampatikumāraṃ  Mahāsattopi itocītoca 
 olokento khujjaṃ disvā iminā nāma kāraṇena esā āgatā 
 bhavissatīti ñatvā taṃ pakkosāpetvā imaṃ antaraṃ pabhāvatiyā mā 
 kathesīti daḷhaṃ vatvā uyyojesi  Sā gantvā purimāsane 
 nisinno paṭhamataraṃ otaratīti āha  Pabhāvatī tassā vacanaṃ saddahi  
 Rājā puna daṭṭhukāmo hutvā mātaraṃ yāci  Sā paṭikkhipituṃ 
 asakkontī tenahi aññātakavesena uyyānaṃ gacchāhīti  
 So uyyānaṃ gantvā pokkharaṇiyaṃ galappamāṇaṃ udakaṃ pavisitvā 
 paduminipattena sīsaṃ chādetvā pupphitapadumena mukhaṃ āvaritvā aṭṭhāsi  
 Mātāpissa pabhāvatiṃ uyyānaṃ netvā sāyaṇhasamaye ime rukkhe 
  
  
 page     
 Passa sakuṇe passa mige passāti palobhiyamānāva pokkharaṇītīraṃ pāpesi  
      Sā pañcavidhapadumasañchannaṃ pokkharaṇiṃ disvā nahāyitukāmā 
 paricārikāhi saddhiṃ pokkharaṇiṃ otaritvā kīḷantī taṃ padumaṃ disvā 
 vicinitukāmā hatthaṃ pasāresi  Atha naṃ rājā paduminipattaṃ apanetvā 
 ahaṃ kusarājāti hatthe gaṇhi  Sā tassa mukhaṃ disvā yakkho 
 maṃ gaṇhatīti viravitvā tattheva visaññitaṃ pattā  Athassā rājā 
 hatthaṃ muñci  Sā saññaṃ paṭilabhitvā kusarājā kira maṃ hatthe 
 gaṇhati iminā cāhaṃ hatthisālāyaṃ hatthichakaṇapiṇḍena paharitvā 
 assasālāyaṃ assachakaṇapiṇḍena pahatā ayameva ca mayhaṃ hatthissa 
 pacchimāsane nisīditvā upphaṇḍesi kiṃ me evarūpena dummukhena 
 patinā imaṃ jahitvā ahaṃ jīvantī aññaṃ patiṃ labhissāmīti cintetvā 
 attanā saddhiṃ  āgate amacce pakkosāpetvā mama yānavāhanasajjaṃ 
 karotha ajjeva gamissāmīti āha  Te rañño ārocesuṃ 
 rājā cintesi sace gantuṃ na labhissati hadayamassā phalissati 
 gacchatu puna taṃ attano balena nessāmīti cintetvā athassā 
 gamanaṃ anujānāti  Sā pitu nagarameva agamāsi  Mahāsattopi 
 uyyānato nagaraṃ pavisitvā alaṅkatapāsādaṃ abhiruhi  Bodhisattaṃ hi 
 sā pubbapatthanāvasena na icchi  Sopi pubbakammavasena virūpo 
 ahosi  
      Atīte kira bārāṇasiyaṃ dvāragāme  uparimavīthiyā ca 
  
  
 page     
 Heṭṭhimavīthiyā ca dve kulāni vasiṃsu  Ekassa kulassa dve puttā 
 ahesuṃ  Ekassekāva dhītā ahosi  Dvīsu puttesu bodhisatto 
 kaniṭṭho  Taṃ kumārikaṃ jeṭṭhakassa ānesuṃ  Kaniṭṭho adārabharaṇo 
 bhātu santikeyeva vasi  Athekadivasaṃ tasmiṃ ghare atirasakapūve paci  
 Bodhisatto araññaṃ gato ahosi  Tassa pūvaṃ ṭhapetvā avasese 
 bhājetvā khādiṃsu  Tasmiṃ khaṇe paccekabuddho bhikkhāya gharadvāraṃ 
 agamāsi  Bodhisattassa bhātu jāyā cullapatino aññaṃ pūvaṃ 
 pacissāmīti taṃ gahetvā paccekabuddhassa adāsi  Sopi taṃ khaṇaññeva 
 araññato āgacchi  Atha naṃ sā āha sāmi cittaṃ pasādehi 
 tava koṭṭhāso paccekabuddhassa dinnoti  So tava koṭṭhāsaṃ 
 khāditvā mama koṭṭhāsaṃ desi ahaṃ kiṃ khādissāmīti kuddho 
 paccekabuddhaṃ anugantvā pattato pūvaṃ gaṇhi  Sā mātu gharaṃ 
 gantvā navavinilīnaṃ campakapupphavaṇṇaṃ sappiṃ āharitvā paccekabuddhassa 
 pattaṃ pūresi  Taṃ obhāsaṃ muñci  Sā taṃ disvā patthanaṃ 
 paṭṭhapesi bhante nibbattaṭṭhāne me sarīraṃ obhāsajātaṃ hotu 
 uttamarūpadharā bhaveyyaṃ iminā ca me asappurisena saddhiṃ ekaṭṭhāne 
 vāso mā ahosīti  Iti sā pubbapatthanāya vasena taṃ na icchi  
 Bodhisattopi taṃ pūvaṃ tasmiṃ sappipatte osīdāpetvā patthanaṃ 
 paṭṭhapesi bhante imaṃ yojanasateva santaṃpi ānetvā mama 
 pādaparicārikaṃ kātuṃ samattho bhaveyyanti  Tattha yaṃ so kuddho pūvaṃ 
  
  
 page     
 Gaṇhi tassa pubbakammassa vasena virūpo ahosi  
      Sā ca taṃ na icchati  So pabhāvatiyā gatāya sokappatto 
 ahosi  Nānappakārehi paricārikāya paricāriyamānopi taṃ sesitthiyo 
 olokāpetuṃpi na sakkhiṃsu  Pabhāvatīrahitassa cassa sakalaṃpi nivesanaṃ 
 tucchaṃ viya khāyati  So idāni sāgalanagaraṃ pattā bhavissatīti 
 paccūsasamaye mātu santikaṃ gantvā amma ahaṃ pabhāvatiṃ ānessāmi 
 tumhe rajjaṃ anusāsathāti vadanto paṭhamaṃ gāthamāha 
                 idante raṭṭhaṃ sadhanaṃ sayoggaṃ 
                 sakāyuraṃ sabbakāmūpapannaṃ 
                 idante raṭṭhaṃ anusāsa amma 
                 gacchāmahaṃ yattha piyā pabhāvatīti  
      Tattha sayogganti hatthiyoggādisahitaṃ  Sakāyuranti 
 sapañcarājakakudhabhaṇḍaṃ  Anusāsa ammāti so kira purisassa rajjaṃ 
 datvā puna gaṇhanaṃ nāma ayuttanti pitu vā bhātu vā aniyyādetvā 
 mātuyā niyyādento evamāha  
      Sā tassa kathaṃ sutvā tenahi tāta appamatto bhaveyyāsi 
 mātugāmo hi nāma aparisuddhahadayoti vatvā nānaggarasabhojanassa 
 suvaṇṇakaroṭiṃ pūretvā idaṃ antarāmagge bhuñjeyyāsīti vatvā 
 uyyojesi  So taṃ ādāya mātaraṃ vanditvā tikkhattuṃ padakkhiṇaṃ 
 katvā jīvanto puna tumhe passissāmīti vatvā sirigabbhaṃ 
 pavisitvā pañcāvudhaṃ sannayhitvā bhattakaroṭiyā saddhiṃ kahāpaṇasahassaṃ 
  
  
 page     
 Pasibbake katvā kokanadañca vīṇaṃ ādāya nagarā nikkhamitvā maggaṃ 
 paṭipajjitvā mahabbalo mahāthāmo yāva majjhantikā paṇṇāsa 
 yojanāni gantvā bhattaṃ bhuñjitvā sesadivasabhāgena puna paṇṇāsa 
 yojanāni gantvā ekāheneva yojanasatikaṃ maggaṃ khepetvā sāyaṇhasamaye 
 nahāyitvā sāgalanagaraṃ pāvisi  Tasmiṃ paviṭṭhamatteyeva bodhisattassa 
 tejena pabhāvatī sayanapiṭṭhe saṇṭhāretuṃ asakkontī otaritvā bhūmiyaṃ 
 nipajji  Bodhisattaṃ kilantindriyaṃ vīthiyaṃ gacchantaṃ aññatarā itthī 
 disvā pakkosāpetvā nisīdāpetvā pāde dhovāpetvā sayanaṃ 
 dāpesi  So kilantakāyo nipajjitvā niddaṃ okkamati  Atha 
 sā tasmiṃ niddūpagate nānaggarasabhojanaṃ sampādetvā taṃ pabodhetvā 
 bhattaṃ bhojesi  So tuṭṭho tassā saddhiṃ bhattakaroṭiyā kahāpaṇasahassaṃ 
 adāsi  So pañcāvudhaṃ tattheva ṭhapetvā gantabbaṭṭhānaṃ 
 no atthīti vatvā vīṇaṃ ādāya hatthisālaṃ gantvā ajja me 
 idha vasituṃ detha gandhabbaṃ vo karissāmīti vatvā hatthigopakehi 
 anuññāto ekamante nipajjitvā thokaṃ niddāyitvā paṭipassaddhadaratho 
 vuṭṭhāya vīṇaṃ muñcitvā sāgalanagaravāsino imaṃ saddaṃ suṇantūti 
 vīṇaṃ vādento gāyi  
      Pabhāvatī bhūmiyaṃ nipannā taṃ saddaṃ sutvāva ayaṃ na aññassa 
 vīṇāsaddo nissaṃsayaṃ kusarājā mamatthāya āgatoti aññāsi  
 Maddarājāpi taṃ saddaṃ sutvā ativiya madhuraṃ vādeti sve etaṃ 
 pakkosāpetvā mama gandhabbaṃ kāressāmīti cintesi  Bodhisatto 
  
  
 page     
 Na sakkā idha vasamānena pabhāvatiṃ daṭṭhuṃ aṭṭhānametanti pātova 
 nikkhamitvā sāyaṃ bhuttageheyeva pātarāsaṃ bhuñjitvā vīṇaṃ ṭhapetvā 
 rājakumbhakārassa santikaṃ gantvā tassa antevāsikabhāvaṃ upagantvā 
 ekadivaseneva gharaṃ mattikāya pūretvā bhājanāni karomi ācariyāti 
 vatvā sādhu karohīti vutte ekaṃ mattikapiṇḍaṃ cakke ṭhapetvā 
 cakkaṃ āvijjhi  Sakiṃ āvijjitameva yāva majjhantikātikkamā 
 bhamiyeva  So nānāvaṇṇāni khuddakamahantāni bhājanāni katvā 
 pabhāvatiyā atthāya bhājanaṃ karonto nānārūpāni samuṭṭhāpesi  
 Bodhisattānaṃ hi adhippāyo nāma samijjhati  Tāni rūpāni 
 pabhāvatīyeva passatūti adhiṭṭhāsi  So sabbabhājanāni sukkhāpetvā 
 pacitvā gehaṃ pūresi  Kumbhakāro tāni bhājanāni gahetvā 
 rājakulaṃ agamāsi  Rājā tāni bhājanāni disvā kenīmāni 
 katānīti pucchi  Mayā devāti  Ahaṃ tayā katāni jānāmi 
 kathehi kena katānīti  Antevāsikena me katāni devāti  Na 
 so antevāsiko ācariyo te hotu so tvaṃ tassa santike 
 sippaṃ sikkha ito paṭṭhāya ca so mama dhītānaṃ bhājanāni 
 karotu imañcassa sahassaṃ dehīti sahassaṃ dāpetvā imāni 
 khuddakabhājanāni mama dhītānaṃ dehīti āha  So tāni tāsaṃ santikaṃ 
 netvā imāni vo kīḷanatthāya khuddakabhājanānīti āha  Tā 
 sabbā āgamiṃsu  Kumbhakāro mahāsattena pabhāvatiyā atthāya 
 katabhājanameva tassā adāsi  Sā bhājanaṃ gahetvā tattheva 
  
  
 page     
 Attano ca mahāsattassa ca khujjāya ca rūpaṃ passitvā idaṃ na 
 aññena kataṃ kusarājeneva katanti ñatvā kujjhitvā bhūmiyaṃ 
 khipitvā iminā mayhaṃ attho natthi icchantānaṃ dehīti āha  
 Athassā bhaginiyo kuddhabhāvaṃ ñatvā khuddakabhājanaṃ kusaraññā 
 katanti maññasi na idantena kataṃ kumbhakārena kataṃ gaṇhāhi 
 nanti avahasiṃsu  Sā tena katabhāvaṃ tassa ca āgatabhāvaṃ tāsaṃ na 
 kathesi  Kumbhakāro sahassaṃ kahāpaṇaṃ bodhisattassa adāsi tāta 
 rājā te tuṭṭho ito kira paṭṭhāya rājadhītānaṃ bhājanāni 
 kareyyāsi ahaṃ tāsaṃ harissāmīti  So tāta nāhaṃ tāsaṃ 
 karissāmīti āha  So idhāpi vasantena na sakkā pabhāvatiṃ 
 daṭṭhunti taṃ sahassaṃ tasseva datvā rājūpaṭṭhākassa naḷakārassa 
 santikaṃ gantvā tassa antevāsiko hutvā pabhāvatiyā atthāya 
 tālapaṇṇaṃ katvā tattheva setacchattañca āpānabhūmiñca vatthañca 
 gahetvā ṭhitaṃ pabhāvatiñcāti nānārūpāni dassesi  Naḷakāro tañca 
 aññañca tena katabhaṇḍakaṃ ādāya rājakulaṃ agamāsi  Rājā 
 disvā kenīmāni katānīti pucchi  Mayā devāti  Ahaṃ tayā 
 katāni jānāmi kathehi kena katānīti  Antevāsikena me devāti  
 Na so antevāsiko ācariyo te hotu so tvaṃ tassa santike 
 sippaṃ sikkha ito paṭṭhāya ca so mama dhītānaṃ evarūpāni 
 karotu imañcassa sahassaṃ dehīti sahassaṃ datvā imāni 
 alaṅkārabhaṇḍāni mama dhītānaṃ dehīti āha  
  
  
 page     
      Sopi bodhisattena pabhāvatiyā atthāya kataṃ tālapaṇṇaṃ tassāyeva 
 adāsi  Tatrāpi rūpāni añño jano na passati  Pabhāvatī 
 pana disvā kusaraññā katabhāvaṃ ñatvā gaṇhitukāmā gaṇhantūti 
 kuddhā bhūmiyaṃ khipi  Atha naṃ sesā avahasiṃsu  Naḷakāro sahassaṃ 
 gahetvā bodhisattassa datvā taṃ pavuttiṃ ārocesi  So idaṃpi 
 mayhaṃ avasanaṭṭhānanti sahassaṃ tasseva datvā rājamālākārassa 
 santikaṃ gantvā antevāsikabhāvaṃ upagantvā nānāvidhaṃ mālāvikatiṃ 
 ganthitvā pabhāvatiyā atthāya nānārūpavicitraṃ ekaṃ cumbitakaṃ akāsi  
 Mālākāro taṃ sabbaṃ ādāya rājakulaṃ agamāsi  Rājā disvā 
 kenīmāni ganthitānīti pucchi  Mayā devāti  Ahaṃ tayā ganthitāni 
 jānāmi kathehi kena ganthitānīti  Antevāsikena me devāti  
 Na so antevāsiko ācariyo te hotu so tvaṃ tassa santike 
 sippaṃ sikkha ito paṭṭhāya ca so mama dhītānaṃ pupphāni ganthatu 
 imañcassa sahassaṃ dehīti sahassaṃ datvā imāni pupphāni mama dhītānaṃ 
 dehīti āha  Sopi bodhisattena pabhāvatiyā atthāya kataṃ cumbitakaṃ 
 tassāyeva adāsi  Sā tattha attano ca rañño ca rūpehi 
 saddhiṃ nānārūpāni disvā tena katabhāvaṃ ñatvā kujjhitvā bhūmiyaṃ 
 khipi  Sesā bhaginiyo naṃ tatheva avahasiṃsu  Mālākāropi sahassaṃ 
 āharitvā bodhisattassa datvā taṃ pavuttiṃ ārocesi  So idaṃpi 
 mayhaṃ avasanaṭṭhānanti sahassaṃ tasseva datvā rañño sūdassa santikaṃ 
 gantvā antevāsikabhāvaṃ upagacchi  Athekadivasaṃ sūdo rañño 
  
  
 page     
 Bhojanavikatiṃ haranto attano atthāya pacituṃ bodhisattassa aṭṭhimaṃsaṃ 
 adāsi  So taṃ tathā sampādesi yathāssa gandho sakalanagaraṃ 
 avatthari  Rājā taṃ ghāyitvā kinte mahānase aññaṃpi maṃsaṃ 
 pacasīti pucchi  Natthi deva apica kho pana me antevāsikassa 
 aṭṭhimaṃsaṃ pacanatthāya dinnaṃ tasseva so gandho bhavissatīti  Rājā 
 āharāpetvā tato thokaṃ jivhagge ṭhapesi  Tāvadeva satta 
 rasaharaṇisahassāni khobhentaṃ phari  Rājā rasataṇhāya bajjhitvā 
 sahassaṃ tasseva datvā ito paṭṭhāya tava antevāsiṃ mama dhītānañca 
 me bhattaṃ pacāpetvā tvaṃ mayhaṃ āhara so me dhītānaṃ āharatūti 
 āha  Sūdo gantvā tassa ārocesi  So taṃ sutvā idāni 
 me manoratho matthakaṃ patto idānāhaṃ pabhāvatiṃ daṭṭhuṃ labhissāmīti 
 tuṭṭho taṃ sahassaṃ tasseva datvā punadivase bhattaṃ sampādetvā 
 rañño bhattabhājanāni pesetvā rājadhītānaṃ bhattakājaṃ sayaṃ gahetvā 
 pabhāvatiyā vasanapāsādaṃ abhiruhati  Sā taṃ bhattakājaṃ ādāya 
 pāsādaṃ abhiruhantaṃ disvā cintesi ayaṃ attano ananucchavikaṃ 
 dāsakammakarehi kattabbaṃ karoti sace panāhaṃ katipāhaccayena tuṇhī 
 bhavissāmi idāni maṃ esā icchatīti saññī hutvā katthaci agantvā 
 maṃ olokento idheva vasissati idāni maṃ akkositvā paribhāsitvā 
 muhuttaṃpi idha vasituṃ adatvā palāpessāmīti  Sā dvāraṃ aḍḍhavivaṭaṃ 
 katvā ekaṃ hatthaṃ kavāṭe laggetvā ekena alaggaṃ uppīḷetvā 
 dutiyaṃ gāthamāha 
  
  
 page     
                 Anujubhūtena haraṃ mahantaṃ 
                 divā ca ratto ca nisīthakāle 
                 paṭigaccha tvaṃ khippaṃ kusāvatiṃ 
                 kusa na icchāmi dubbaṇṇamahaṃ vasantanti  
      Tassattho mahārāja tvaṃ bhattakārako hutvā ujukena cittena 
 yopi te sīsaṃ bhindeyya tassapetaṃ kammaṃ na karosi anujubhūtena 
 pana cittena mamatthāya ekaṃ mahantaṃ kājaṃ haranto divā ca ratto 
 ca nisīthakāle ca mahantaṃ dukkhaṃ anubhavissasi kinte tena dukkhena 
 anubhūtena tvaṃ attano nagaraṃ kusāvatimeva paṭigaccha aññaṃ 
 attanā sadisaṃ atirasakapūvasaṇṭhānamukhiṃ yakkhiniṃ aggamahesiṃ katvā 
 rajjaṃ kārehi  Na icchāmi dubbaṇṇamahaṃ vasantanti ahaṃ pana taṃ 
 dubbaṇṇaṃ dussaṇṭhitaṃ idha vasantaṃ na icchāmīti  
      So pabhāvatiyā me santikā kathā laddhāti tuṭṭhacitto tisso 
 gāthāyo abhāsi 
                 nāhaṃ gacchāmi ito kusāvatiṃ 
                 pabhāvatī vaṇṇapalobhito tava 
                 ramāmi maddassa niketaramme 
                 hitvāna raṭṭhaṃ tava dassane rato  
                 Pabhāvatī vaṇṇapalobhito tava 
                 sammuḷharūpo vicarāmi medaniṃ 
  
  
 page     
                 Disaṃ na jānāmi kutomhi āgato 
                 tayimhi matto migamaṇḍalocane  
         Sovaṇṇacīravasane      jātarūpasumekhale 
         sussoṇi tava kāmāhi   nāhaṃ rajjena matthikoti  
      Tattha ramāmīti abhiramāmi na ukkaṇṭhāmi  Sammuḷharūpoti 
 kilesasammuḷho hutvā  Tayimhi mattoti tayi mattomhi tayi 
 pamattomhi  Sovaṇṇacīravasaneti suvaṇṇakhacitavatthavasane  Nāhaṃ 
 rajjena matthikoti na rajjena atthiko  
      Evaṃ vutte sā cintesi ahaṃ etaṃ vippaṭisārī bhavissatīti 
 paribhāsāmi ayaṃ pana bajjhitvāva kathesi sace kho pana maṃ ahaṃ 
 kusarājāti vatvā hatthe gaṇheyya ko taṃ nivāreyya koci no imaṃ 
 kathaṃ suṇeyyāti dvāraṃ thaketvā sūciṃ datvā anto aṭṭhāsi  Sopi 
 bhattakājaṃ abhiharitvā bhattaṃ vaḍḍhetvā rājadhītaro bhojesi  Pabhāvatī 
 gaccha kusarājena pakkabhattaṃ āharāti khujjaṃ pesesi  Sā āharitvā 
 bhuñjāti āha  Nāhaṃ tena pakkabhattaṃ bhuñjāmi tvaṃ bhuñjitvā 
 attano laddhanivāpaṃ gahetvā bhattaṃ pacitvā āhara mā kusarañño 
 āgatabhāvañca kassaci ārocesīti  Khujjā tato paṭṭhāya tassā 
 koṭṭhāsaṃ āharitvā sayaṃ bhuñjati attano koṭṭhāsaṃ tassā 
 upanesi  Kusarājāpi tato paṭṭhāya taṃ passituṃ alabhanto cintesi 
 atthi nukho pabhāvatiyā mayi sineho udāhu natthi vīmaṃsissāmi 
  
  
 page     
 Nanti  So rājadhītaro bhojetvā bhattakājaṃ ādāya nikkhamanto 
 tassā gabbhadvāre pāsādatalaṃ pādena paharitvā bhājanāni ghaṭṭetvā 
 niṭṭhunitvā visaññī hutvā viya avakujjo patati  Sā tassa 
 niṭṭhunitasaddena dvāraṃ vivaritvā taṃ bhattakājena otthataṃ disvā cintesi 
 ayaṃ sakalajambūdīpe aggarājā maṃ nissāya rattindivaṃ dukakhaṃ anubhoti 
 sukhumālatāya bhattakājena otthato patati jīvati nukho no vāti  
 Sā gabbhato nikkhamitvā tassa nāsavātaṃ upadhāretuṃ gīvaṃ pasāretvā 
 mukhaṃ olokesi  So mukhapūraṃ kheḷaṃ gahetvā tassā sarīre pātesi  
 Sā tassa kujjhitvā taṃ paribhāsitvā gabbhaṃ pavisitvā dvāraṃ aḍḍhavivaṭaṃ 
 thaketvā ṭhitā gāthamāha 
         abhūti tassa bho hoti      yo anicchantamicchati 
         akāmaṃ rāja kāmehi      akanto kantamicchasīti  
      Tattha abhūtīti avuḍḍhīti attho  
      So pana paṭibaddhacittatāya akkosiyamānopi paribhāsiyamānopi 
 vippaṭisāraṃpi anuppādetvāva anantaraṃ gāthamāha 
         akāmaṃ vā sakāmaṃ vā     yo naro labhate piyaṃ 
         lābhamettha pasaṃsāma       alābho tattha pāpakoti  
      Sāpi tasmiṃ evaṃ kathentepi anosakkitvā thaddhataravacanaṃ vatvā 
 palāpetukāmā anantaraṃ gāthamāha 
        pāsāṇasāraṃ khanasi         kaṇikārassa dārunā 
        vātaṃ jālena bādhesi      yo anicchantamicchasīti  
  
  
 page     
      Tattha kaṇikārassa dārunāti kaṇikārakaṭṭhakena  Bādhesīti 
 baddhasi chādesīti  
      Taṃ sutvā rājā tisso gāthāyo abhāsi 
        pāsāṇo nūna te hadaye    ohito mudulakkhaṇe 
        yo te sātaṃ na vindāmi    tirojanapadāgato  
        Yadā maṃ bhūkuṭiṃ katvā       rājaputtī udikkhati 
        āḷāriko tadā homi      rañño maddassantepure  
        Yadā umhāyamānā maṃ      rājaputtī udikkhati 
        nāḷāriko tadā homi      rājā homi tadā kusoti  
      Tattha mudulakkhaṇeti mudunā itthilakkhaṇena samannāgate  
 Yoti yo ahaṃ  Tirojanapadāgatoti tiroraṭṭhā āgato tava 
 santike vasanto paṭisanthāramattaṃpi sātaṃ na labhāmi so evaṃ 
 maññāmi mayi sinehuppattinivāraṇāya nūna te hadaye pāsāṇo 
 ṭhapito  Bhūkuṭiṃ katvāti kodhena vallivisamaṃ nalātaṃ karitvā  
 Āḷārikoti bhattakārako tasmiṃ khaṇe ahaṃ maddarañño antepure 
 bhattakārakadāso viya homīti vadati  Umhāyamānāti pahaṭṭhākāraṃ 
 dassetvā hasamānā  Rājā homīti tasmiṃ khaṇe ahaṃ kusāvatīnagare 
 rajjaṃ kārento rājā viya homi kasmāsi evaṃ pharusā ito 
 paṭṭhāya mā evarūpaṃ kari bhaddeti  
      Sā tassa vacanaṃ sutvā cintesi ayaṃ ativiya alliyitvā 
 kathesi musāvādaṃ katvā upāyena naṃ ito palāpessāmīti gāthamāha 
  
  
 page     
         Sace hi vacanaṃ saccaṃ     nemittānaṃ bhavissati 
         neva me tvaṃ pati assa  kāmaṃ chindantu sattadhāti  
      Tassattho mahārāja ayaṃ kusarājā mayhaṃ pati bhavissati na 
 bhavissatīti bahū nimittapāṭhakā pucchitā te kāmaṃ kira maṃ sattadhā 
 chindantu neva me tvaṃ pati bhavissasīti bhaṇiṃsu  
      Taṃ sutvā rājā taṃ paṭibāhanto bhadde mayāpi attano 
 raṭṭhe nemittakā pucchitā te aññatra sīhassarakusarājato tava 
 pati nāma añño natthīti byākariṃsu ahaṃpi attano ñātimitte 
 evameva kathemīti vatvā anantaraṃ gāthamāha 
         sace hi vacanaṃ saccaṃ      aññesaṃ yadi vā mama 
         neva tuyhaṃ pati atthi     añño sīhassarā kusāti  
      Tassattho yadi hi aññesaṃ nemittānaṃ vacanaṃ saccaṃ tava 
 añño pati nāma natthīti  
      Sā tassa vacanaṃ sutvā na sakkā imaṃ lajjāpetuṃ vā 
 palāpetuṃ vā kiṃ me imināti dvāraṃ pidhāya attānaṃ na dassesi  
 Sopi kājaṃ gahetvā otaritvā tato paṭṭhāya taṃ daṭṭhuṃ na labhati  
 Bhattakārakammaṃ karonto ativiya kilamati  Bhuttapātarāso dārūni 
 phāleti bhājanāni dhovati kājena udakaṃ āharati sayanto 
 ambaṇapiṭṭhe sayati  Pātova vuṭṭhāya yāguādīni pacati ca harati 
 ca bhojeti ca  Nandirāgaṃ nissāya atidukkhaṃ anubhoti  So 
 ekadivasaṃ bhattagehadvārena gacchantaṃ khujjaṃ disvā pakkosi  Sā 
  
  
 page     
 Pabhāvatiyā bhayena tassa santikaṃ gantuṃ avisahantī turitaturitā viya 
 gacchati  Atha naṃ javena upagantvā khujjeti āha  Sā nivattitvā 
 ṭhitā ko esoti vatvā tumhākaṃ saddaṃ na suṇāmīti āha  Atha naṃ 
 khujje sāminīpi te ativiya thaddhā ettakaṃ kālaṃ tumhākaṃ santike 
 vasanto ārogyasāsanamattaṃpi na labhāmi deyyadhammaṃ pana kiṃ dassatha 
 tiṭṭhatu tāvetaṃ apica me pabhāvatiṃ mudukaṃ katvā dassetuṃ sakkhissasīti 
 āha  Sā sādhūti sampaṭicchi  Atha naṃ sace me taṃ dassetuṃ 
 sakkhissasi khujjabhāvante ujuṃ katvā gīveyyakaṃ dassāmīti palobhento 
 pañca gāthā abhāsi 
         nekkhaṃ gīvante kāressaṃ    patvā khujje kusāvatiṃ 
         sace maṃ nāganāsūru        olokeyya pabhāvatī  
         Nekkhaṃ gīvante kāressaṃ    patvā khujje kusāvatiṃ 
         sace maṃ nāganāsūru        sallapeyya pabhāvatī  
         Nekkhaṃ gīvante kāressaṃ    patvā khujje kusāvatiṃ 
         sace maṃ nāganāsūru        umhāyeyya pabhāvatī  
         Nekkhaṃ gīvante kāressaṃ    patvā khujje kusāvatiṃ 
         sace maṃ nāganāsūru        pamhāyeyya pabhāvatī  
         Nekkhaṃ gīvante kāressaṃ    patvā khujje kusāvatiṃ 
         sace maṃ nāganāsūru        pāṇībhi upasaṃphuseti  
      Tattha nekkhaṃ gīvanteti tava gīvaṃ sabbasuvaṇṇameva kāressāmītyattho  
 Nekkhaṃ gīvante karissāmītipi pāṭho  Tava gīvāyaṃ 
  
  
 page     
 Nekkhamayaṃ pilandhanaṃ pilandhissāmīti attho  Olokeyyāti sace 
 tava vacanena maṃ pabhāvatī olokeyya sace maṃ tāya olokāpetuṃ 
 sakkhissasīti attho  Sallapeyyāti ādīsupi eseva nayo  Ettha 
 pana umhāyeyyāti mandahasitavasena parihāseyya  Pamhāyeyyāti 
 mahāhasitavasena parihāseyyāti  
      Sā tassa vacanaṃ sutvā gacchatha tumhe deva katipāhena 
 naṃ tumhākaṃ vase karissāmi passatha me parakkamanti vatvā taṃ 
 karaṇīyaṃ tīretvā pabhāvatiyā santikaṃ gantvā tassā vasanagabbhaṃ 
 sodhentī viya paharaṇayoggaṃ leḍḍukhaṇḍaṃpi asesetvā antamaso 
 pādukāpi nīharitvā sakalagabbhaṃ sammajjitvā gabbhadvāre ummāraṃ 
 antaraṃ katvā uccāsanaṃ paññapetvā pabhāvatiyā ekaṃ nīcapīṭhakaṃ 
 atkaritvā ehi amma sīse te ūkā vicinissāmīti taṃ tattha 
 pīṭhake nisīdāpetvā attano ūrūnamantare tassā sīsaṃ ṭhapetvā 
 thokaṃ aṇḍaṃ vicinitvā aho imissā sīse bahū ūkāti sakasīsato 
 ūkāni gahetvā tassā hatthe ṭhapetvā passa kittakā te sīse 
 ūkāti piyakathaṃ kathetvā mahāsattassa guṇaṃ kathentī gāthamāha 
         nahi nūnāyaṃ rājaputtī    kuse sātaṃpi vindati 
         āḷārike bhate pose  vettanena anatthiketi  
      Tassattho ekaṃsena ayaṃ rājaputtī pubbe kusāvatīnagare 
 kusanarindassa santike mālāgandhavilepanavatthālaṅkāravasena appamattakaṃpi 
 sātaṃ na vindati tambūlamattampi tena etissā dinnapubbaṃ na 
  
  
 page     
 Bhavissatīti  Kiṃkāraṇā  Itthiyo nāma ekadivasaṃpi aṅgaṃ avattharitvā 
 nipannasāmikamhi hadayaṃ bhindituṃ na sakkonti  Ayaṃ pana āḷārike 
 bhate pose āḷārikattañca bhatakattañca upagate ekasmiṃ purise 
 mūlenapi anatthike kevalaṃ taṃyeva nissāya rajjaṃ pahāya āgantvā 
 evaṃ dukkhaṃ anubhavante paṭisanthāramattaṃpi na karosi sacepi te 
 amma tasmiṃ sineho natthi sakalajambūdīpe aggarājā taṃ nissāya 
 kilamatīti tassa kiñci dātuṃ arahasīti  
      Sā taṃ sutvā khujjāya kujjhi  Atha naṃ khujjā gīvāyaṃ 
 gahetvā antogabbhe khipitvā sayaṃ bahi hutvā dvāraṃ pidhāya 
 āviñjanarajjumhi olambantī aṭṭhāsi  Pabhāvatī taṃ gahetuṃ asakkontī 
 dvāramūle ṭhatvā asakkontī itaraṃ gāthamāha 
         nahi nūna ayaṃ khujjā      labhati jivhāya chedanaṃ 
         sunisitena satthena       evaṃ dubbhāsitaṃ bhaṇanti  
      Tattha sunisitenāti suṭṭhu nisitena tikhiṇasatthena  Evaṃ 
 dubbhāsitanti evaṃ asotabbayuttakaṃ dubbhāsitaṃ bhaṇantī  
      Atha khujjā āviñjanarajjuṃ gahetvā ṭhitāva nippuññe dubbinīte 
 tava rūpaṃ kiṃ karissati kiṃ mayaṃ tava rūpaṃ khāditvā yāpessāmāti 
 vatvā terasahi gāthāhi bodhisattassa guṇaṃ pakāsentī khujjāgajjitaṃ 
 nāma gāthamāha 
         mā naṃ rūpena pāmesi    ārohena pabhāvati 
         mahāyasoti katvāna      karassu rucire piyaṃ  
  
  
 page     
         Mā naṃ rūpena pāmesi    ārohena pabhāvati 
         mahaddhanoti katvāna      karassu rucire piyaṃ  
         Mā naṃ rūpena pāmesi    ārohena pabhāvati 
         mahabbaloti katvāna      karassu rucire piyaṃ  
               Mā    Mahāraṭṭhoti katvāna  pe  
               Mā    Mahārājāti katvāna  pe  
               Mā    Sīhassaroti katvāna  pe  
               Mā    Vaggussaroti katvāna  pe  
               Mā    Bindussaroti katvāna  pe  
               Mā    Mañjussaroti katvāna  pe  
               Mā    Madhurassaroti katvāna  pe  
               Mā    Satasippoti katvāna  pe  
         Mā naṃ rūpena pāmesi    ārohena pabhāvati 
         khattiyoti katvāna       karassu rucire piyaṃ  
         Mā naṃ rūpena pāmesi    ārohena pabhāvati 
         kusarājāti katvāna      karassu rucire piyanti  
      Tattha mā naṃ rūpena pāmesi ārohena pabhāvatīti are pabhāvati 
 mā tvaṃ evaṃ kusanarindaṃ attano rūpena ārohaparināhena pamini evaṃ 
 pamāṇaṃ gaṇhi  Mahāyasoti mahānubhāvo soti evaṃ hadaye katvāna  
 Rucireti piyadassane  Karassūti tassa piyaṃ karohīti vadati  Eseva 
 nayo sabbattha  Apica mahāyasoti mahāparivāro  Mahaddhanoti 
  
  
 page     
 Mahābhogo  Mahabbaloti mahāthāmo  Mahāraṭṭhoti vipularaṭṭho  
 Mahārājāti sakalajambūdīpe aggarājā  Sīhassaroti sīhasaddasamānasaddo  
 Vaggussaroti līlāyuttasaro  Bindussaroti saṃpiṇḍighanasaro  Mañjussaroti 
 sundarasaro  Madhurassaroti madhurayuttasaro  Satasippoti paresaṃ santike 
 asikkhitvā attano baleneva nipphannaanekasatasippo  Khattiyoti 
 okkākapaveṇiyaṃ jāto asaṃbhinnakhattiyo  Kusarājāti 
 sakkadattiyakusatiṇasamānanāmo rājā  Evarūpo hi añño rājā 
 nāma natthīti jānitvā etassa piyaṃ karohīti khujjā ettakāhi 
 gāthāhi tassa guṇakathaṃ kathesi  
      Pabhāvatī tassā vacanaṃ sutvā khujje ativiya gajjasi hatthena 
 pāpuṇantī sassāmikabhāvante jānāpessāmīti khujjaṃ tajjesi  
 Sāpi taṃ ahaṃ taṃ rakkhamānā pituno te kusarājassa āgatabhāvaṃ 
 nārocesiṃ hotu ajja rañño ārocessāmīti mahantena saddena 
 bhāyāpesi  Sāpi kocideva suṇeyyāti khujjaṃ saññāpesi  
      Atha bodhisattopi taṃ passituṃ alabhanto satta māse dubbhojanena 
 dukkhaseyyāya kilamanto cintesi ko me etāya attho satta 
 māse vasanto taṃ passituṃ na labhāmi ativiya kakkhalā sāhasikā 
 gantvā mātāpitaro passissāmīti  Tasmiṃ khaṇe sakko āvajjento 
 tassa ukkaṇṭhitabhāvaṃ ñatvā rājā satta māse pabhāvatiṃ 
 daṭṭhuṃ na labhati labhanākāramassa karissāmīti maddarañño dūte 
  
  
 page     
 Katvā sattannaṃ rājūnaṃ dūtaṃ pāhento pabhāvatī kusarājaṃ chaḍḍetvā 
 āgatā āgacchantu pabhāvatiṃ gaṇhantūti ekekassa visuṃ visuṃ 
 sāsanaṃ pahiṇi  Te mahāparivārena āgantvā nagaraṃ patvā 
 aññamaññassa āgatakāraṇaṃ na jānanti  Te tvaṃ kasmā āgato 
 tvaṃ kasmā āgatosīti pucchitvā tamatthaṃ ñatvā taṃ kujjhitvā ekaṃ 
 kira dhītaraṃ sattannaṃ dassati passathassa anācāraṃ upphaṇḍeti 
 no gaṇhāma nanti sabbepi amhākaṃ pabhāvatiṃ detu yuddhaṃ 
 vāti sāsanāni pahiṇitvā nagaraṃ parivārayiṃsu  Maddarājā sāsanaṃ 
 sutvā bhītatasito amacce āmantetvā kiṃ karomāti pucchi  
 Atha naṃ amaccā deva sattapi rājāno pabhāvatiṃ nissāya āgatā 
 sace na dassati pākāraṃ bhinditvā nagaraṃ pavisitvā jīvitakkhayaṃ 
 pāpetvā taṃ gaṇhissāmāti vadanti pākāre abhindanteyeva 
 tesaṃ pabhāvatiṃ pesessāmāti vatvā imaṃ gāthamāhaṃsu 
         ete nāgā upathaddhā     sabbe tiṭṭhanti vammikā 
         sūrā maddanti pākāraṃ      ānetetaṃ pabhāvatinti  
      Tattha upathaddhāti atithaddhā dappitā  Ānetetaṃ pabhāvatinti 
 ānetu etaṃ pabhāvatinti sāsanaṃ pahiṇassu tasmā yāva ete 
 nagarapākāraṃ na bhindanti tāva nesaṃ pabhāvatiṃ pesehi mahārājāti  
      Taṃ sutvā rājā sacāhaṃ ekassa pabhāvatiṃ pesessāmi sesā 
 yuddhaṃ karissanti na sakkā ekassa dātuṃ sakalajambūdīpe aggarājānaṃ 
 virūpoti chaḍḍetvā āgatā āgamanassa phalaṃ labhatu vadhitvāna 
  
  
 page     
 Naṃ sattakkhaṇḍāni katvā sattannaṃ rājūnaṃ pesessāmīti vadanto 
 anantaraṃ gāthamāha 
         satta khaṇḍe karitvāna      ahametaṃ pabhāvatiṃ 
         khattiyānaṃpi dassāmi        ye maṃ hantuṃ idhāgatāti  
      Tassa sā kathā sakalanivesane pākaṭā ahosi  Paricārikā 
 gantvā rājā kira taṃ satta khaṇḍāni katvā sattannaṃ rājūnaṃ 
 pesessatīti pabhāvatiyā ārocesuṃ  Taṃ sutvā sā maraṇabhayabhītā 
 āsanā vuṭṭhāya bhaginīhi parivutā mātu sirigabbhaṃ agamāsi  
      Tamatthaṃ pakāsento satthā āha 
         avuṭṭhahi rājaputtī         sāmā koseyyavāsinī 
         assupuṇṇehi nettehi      dāsīgaṇapurakkhatāti  
      Tattha sāmāti suvaṇṇavaṇṇā  Koseyyavāsinīti 
 suvaṇṇakhacitakoseyyanivāsanā  
      Sā mātu santikaṃ gantvā mātaraṃ vanditvā paridevamānā āha 
                 taṃ nūna kakkūpanisevitaṃ mukhaṃ 
                 ādāsadantātharupaccavekkhitaṃ 
                 subhaṃ sunettaṃ virajaṃ anaṅgaṇaṃ 
                 chuḍḍaṃ vane ṭhassati khattiyehi  
                 Te nūna me asite vellitagge 
                 kese mudū candanasāralitte 
  
  
 page     
                 Samākule sīvathikāya majjhe 
                 pādehi gijjhā parikaḍḍhayanti  
                 Tā nūna me tambanakhā sulomā 
                 bāhā mudū candanasāralittā 
                 chinnā vane ujjhitā khattiyehi 
                 gayha dhaṃko gacchati yena kāmaṃ  
                 Te nūna tālūpanibhe ālambe 
                 nisevite kāsikacandanena 
                 thanesu me lambissati siṅgālo 
                 mātūva putto taruṇo tanujo  
                 Taṃ nūna soṇiṃ puthulaṃ sukoṭṭitaṃ 
                 nisevitaṃ kañcanamekhalāhi 
                 chinnaṃ vane khattiyehi avatthaṃ 
                 gayha dhaṃko gacchati yena kāmaṃ  
      Soṇā vaṃkā siṅgālā ca     ye caññe santi dāṭhino 
      ajarā nūna hessanti        bhakkhayitvā pabhāvatiṃ  
      Sace maṃsāni hāresuṃ        khattiyā dūragāmino 
      aṭṭhīni amma yācitvā       anupanthe dahātha naṃ  
      Khettāni amma kāretvā    kaṇikārettha ropaye 
      yadā te pupphitā assu      hemantānaṃ himaccaye 
      sareyyātha mamaṃ amma        evaṃvaṇṇā pabhāvatīti  
  
  
 page     
      Tattha kakkūpanisevitanti sāsapakakkalohakakkamattikakakkatilakakka 
 daliddakakkamukhacuṇṇakoti imehi pañcahi kakkehi upanisevitaṃ  
 Ādāsadantātharupaccavekkhitanti dantamayatharumhi ādāse paccavekkhitaṃ 
 tattha oloketvā maṇḍitaṃ  Subhanti subhamukhaṃ  Virajanti vigatarajaṃ 
 nimmalaṃ  Anaṅgaṇanti gaṇḍapīlakādidosavirahitaṃ  Chuḍḍanti amma 
 evarūpaṃ mama mukhaṃ addhā idāni khattiyehi chaḍḍitaṃ  Vaneti araññe  
 Vane ṭhassatīti paridevati  Asiteti kāḷake  Vellitaggeti 
 unnatagge  Sīvathikāyāti susānamhi  Parikaḍḍhayantīti evarūpe 
 mama kese manussamaṃsakhādakā gijjhā pādehi pariharitvā nūna 
 parikaḍḍhissanti  Gayha dhaṃko gacchati yena kāmanti amma mama 
 evarūpaṃ bāhuṃ nūna dhaṃko gahetvā luñcitvā luñcitvā khādanto 
 yena kāmaṃ gacchissati  Tālūpanibheti suvaṇṇaphalatālasadise  
 Kāsikacandanenāti sukhumacandanena nisevite  Thanesu meti amma mama 
 susāne patitāya evarūpe thane disvā mukhena ḍaṃsetvā tesu me 
 thanesu attano tanujo mātu taruṇaputto viya nūna siṅgālo lambissatīti  
 Soṇinti kaṭisuphalakaṃ  Sukoṭṭitanti gohanukena paharitvā suvaḍḍhitaṃ  
 Avatthanti chaḍḍitaṃ  Bhakkhayitvāti amma ete ettakā nūna mama maṃsaṃ 
 khāditvā ajarā bhavissanti  Sace maṃsāni hāresunti amma sace te 
 khattiyā mayi paṭibaddhacittā mama maṃsāni hāreyyuṃ atha tumhe aṭṭhīni 
 yācitvā  Anupanthe dahātha nanti jaṅghamaggamahāmaggānaṃ 
 antare daheyyāthāti vadati  Khettānīti amma mama 
  
  
 page     
 Jhāpitaṭṭhāne mālāvatthūni kāretvā  Etthāti etesu khettesu 
 kaṇikārarukkhe ropeyya  Himaccayeti himapātātikkame phagguṇamāse  
 Sareyyāthāti tesaṃ pupphānaṃ caṅkoṭakaṃ pūretvā ūrūsu ṭhapetvā mama 
 dhītā pabhāvatī evaṃvaṇṇāti sareyyāthāti  
      Iti sā maraṇabhayatajjitā mātu santike vilapati  Maddarājāpi 
 pharasuñca gaṇḍikañca gāhāpetvā coraghāṭako idheva āgacchatūti 
 āṇāpesi  Tassa āgamanaṃ sakalarājagehe pākaṭaṃ ahosi  
 Athassa āgatabhāvaṃ sutvā pabhāvatiyā mātā uṭṭhāyāsanā sokasamappitā 
 rañño santikaṃ agamāsi  
      Tamatthaṃ pakāsento satthā āha 
       tassā mātā udaṭṭhāsi     khattiyā devavaṇṇinī 
       disvā asiñca sūṇañca       rañño maddassa thīpureti  
      Tattha udaṭṭhāsīti āsanā vuṭṭhāya rañño santikaṃ gantvā 
 aṭṭhāsi  Disvā asiñca sūṇañcāti antepuramhi alaṅkatamahātale 
 rañño purato nikkhittaṃ pharasuñca gaṇḍikañca disvā vilapantī 
 gāthamāha 
          iminā nūna asinā      susaññaṃ tanumajjhimaṃ 
          dhītaraṃ mama hantvāna     khattiyānaṃ padassasīti  
      Tattha asināti pharasuṃ sandhāyāha  So hi imasmiṃ ṭhāne asi 
 nāma jāto  Susaññaṃ tanumajjhimanti suṭṭhu saññātaṃ tanumajjhimaṃ  
      Atha naṃ rājā saññāpento āha devi kiṃ kathesi tava 
  
  
 page     
 Dhītā sakalajambūdīpe aggarājānaṃ virūpoti chaḍḍetvā āgamanamagge 
 avinaṭṭheyeva maccuṃ nalātena ādāya āgatā idāni attano 
 rūpaṃ nissāya issariyaphalaṃ labhatūti  Sā tassa vacanaṃ sutvā dhītu 
 santikaṃ gantvā vilapantī āha 
          na me akāsi vacanaṃ     atthakāmāya puttike 
          svājja lohitasañchannā  gacchasi yamasādhanaṃ  
          Evamāpajjati poso    pāpiyañca nigacchati 
          yo ce hitānaṃ vacanaṃ    na karaṃ atthadassinaṃ  
          Saceva ajja dhāresi    kumārañcārudassanaṃ 
          kusena jātaṃ khattiyaṃ     suvaṇṇamaṇimekhalaṃ  
          Pūjitaṃ ñātisaṅghehi      na gacchasi yamakkhayaṃ 
          yatthassu bherī nadati     kuñjaro paṭikujjati 
          khattiyānaṃ kule bhadde   kiṃ nu sukhataraṃ tato  
          Asso hasisati dvāre   kumāro uparodati 
          khattiyānaṃ kule bhadde   kiṃ nu sukhataraṃ tato  
          Mayūrakoñcābhirude      kokilābhinikujjite 
          khattiyānaṃ kule bhadde   kiṃ nu sukhataraṃ tatoti  
      Tattha puttiketi taṃ ālapati  Idaṃ vuttaṃ hoti ajja 
 idha kiṃ karissasi sāmikassa santike gacchamānā rūpamadena majjasīti 
 evaṃ yācantiyāpi me vacanaṃ nākāsi sā ajja lohitasañchannā 
 gacchasi yamasādhanaṃ maccurājabhavanaṃ gamissasīti  Pāpiyañcāti ito 
  
  
 page     
 Pāpatarañca nigacchati  Saceva ajja dhāresīti amma sace tvaṃ 
 cittassa vasaṃ agantvā kusanarindaṃ paṭicca laddhaṃ attano rūpena 
 sadisaṃ cārudassanaṃ kumāraṃ adhārayissasi  Yamakkhayanti evaṃ santepi 
 yamanivesanaṃ na gaccheyyāsi  Tatoti yamhi khattiyakule ayaṃ vibhūti 
 tamhā ṭhānā bherīsaddena ceva maggavāraṇakoñcanādena ca ninnāditā 
 kusāvatikā rājakulā kiṃ nu sukhataraṃ disvā idhāgatāsīti attho  
 Halisatīti hasati  Kumāroti susikkhito so gandhabbakumāro  
 Uparodatīti nānāturiyāni gahetvā upahāraṃ karoti  Kokilābhinikujjiteti 
 kularājakule sāyaṃ pātaṃ pavattanaccagītavāditūpahāraṃ paṭippharantī viya 
 kokilāhi abhinikujjiteti  
      Iti sā ettakāhi gāthāhi tāya saddhiṃ sallapitvā sace 
 ajja kusanarindo idha assa ime satta rājāno palāpetvā 
 mama dhītaraṃ dukkhā mocetvā ādāya gaccheyyāti cintetvā gāthamāha 
        kahaṃ nukho sattumaddano     pararaṭṭhappamaddano 
        kuso soḷārapaññāṇo     yo no dukkhā pamocayeti  
 Tattha soḷārapaññāṇoti uḷārapañño  
 Tato pabhāvatī mama mātuyā kusassa vaṇṇaṃ bhaṇantiyā 
 mukhaṃ nappahoti ācikkhissāmi tāvassā tassa idheva āḷārikakammaṃ 
 katvā vasanabhāvanti cintetvā gāthamāha 
        idheva so sattumaddano    pararaṭṭhappamaddano 
        kuso soḷārapaññāṇo     yo no dukkhā pamocayeti  
  
  
 page     
      Athassā mātā ayaṃ maraṇabhayabhītā vippalapatīti cintetvā 
 gāthamāha 
         ummattikā nu bhaṇasi      ādū bālāva bhāsasi 
         kuso ce āgato assa   kiṃ na jānemu taṃ mayanti  
      Tattha bālāti saṃmuḷhā añāṇā hutvā  Kiṃ na jānemūti 
 kena kāraṇena taṃ na jāneyyāma  So hi antarāmagge ṭhitova 
 amhākaṃ sāsanaṃ peseyya samussitadhajā caturaṅginī senā paññāyetha 
 tvaṃ pana maraṇabhayena naṃ kathesīti  
      Sā evaṃ vutte na me mātā saddahati tassa idhāgantvā 
 satta māse vasanabhāvaṃ na jānāti dassessāmi nanti cintetvā 
 mātaraṃ hatthe gahetvā sīhapañjaraṃ vivaritvā hatthaṃ pasāretvā 
 dassentī gāthamāha 
         eso āḷāriko poso  kumārīpuramantare 
         daḷhaṃ katvāna saṃvelaṃ     kumbhaṃ dhovati onatoti  
      Tattha kumārīpuramantareti vātapāne ṭhitā tava dhītānaṃ kumārīnaṃ 
 vasanaṭṭhānantare olokehi  Saṃvelanti kacchaṃ bandhitvā kumbhaṃ 
 dhovatīti  
      So kira tadā ajja mama manoratho matthakaṃ pāpuṇissati 
 addhā maraṇabhayatajjitā pabhāvatī mama āgatabhāvaṃ kathessati bhājanāni 
 dhovitvā paṭisāmissāmīti udakaṃ āharitvā bhājanāni dhovituṃ ārabhi  
  
  
 page     
 Atha naṃ mātā paribhāsantī gāthamāha 
        veṇī tvamasi caṇḍālī      ādūsi kulagandhinī 
        kathaṃ maddakule jātā      dāsaṃ kayirāsi kāmukanti  
      Tattha veṇīti tacchikā  Ādūsi kulagandhinīti udāhu tvaṃ 
 kuladūsikā  Kāmukanti kathaṃ nāma tvaṃ evarūpe kule jātā attano 
 sāmikaṃ dāsaṃ kareyyāsīti  
      Tato pabhāvatī mama mātā imassa maṃ nissāya evaṃ vasanabhāvaṃ 
 na jānāti maññeti cintetvā itaraṃ gāthamāha 
         namhi veṇī na caṇḍālī    na camhi kulagandhinī 
         okkākaputto bhaddante  tvaṃ nu dāsoti maññasīti  
      Tattha okkākaputtoti amma eso okkākaputto tvaṃ 
 pana dāsoti maññasi kasmā naṃ ahaṃ dāsoti kathessāmīti  
      Idānissa yasaṃ vaṇṇentī āha 
         yo brāhmaṇasahassāni    sadā bhojeti vīsati 
         okkākaputto bhaddante  tvaṃ nu dāsoti maññasi  
         Yassa nāgasahassāni      sadā yojenti vīsati 
         okkākaputto bhaddante  tvaṃ nu dāsoti maññasi  
         Yassa rathasahassāni       sadā yojenti vīsati 
         okkākaputto bhaddante  tvaṃ nu dāsoti maññasi  
         Yassa dhenusahassāni      sadā dūhanti vīsati 
         okkākaputto bhaddante  tvaṃ nu dāsoti maññasīti  
  
  
 page     
      Evaṃ tāya hi pañcahi gāthāhi mahāsattassa yase vaṇṇite 
 athassā mātā ayaṃ acchambhitākathaṃ katheti addhā evametanti 
 saddahitvā rañño santikaṃ gantvā tamatthaṃ ārocesi  So vegena 
 pabhāvatiyā santikaṃ gantvā saccaṃ kira amma kusarājā idhāgatoti  
 Āma tāta ajjassa satta māsā atikkantā tava dhītānaṃ āḷārikattaṃ 
 karontassāti  So tassā asaddahanto khujjaṃ pucchi  Sā yathābhūtaṃ 
 kathesi  Taṃ sutvā rājā dhītaraṃ garahanto gāthamāha 
         taggha te dukkaṭaṃ bāle   yaṃ khattiyaṃ mahabbalaṃ 
         nāgaṃ maṇḍūkavaṇṇena      na taṃ akkhāsi āgatanti  
      Tattha tagghāti ekaṃseneva  
      So dhītaraṃ garahitvā vegena tassa santikaṃ gacchanto katapaṭisanthāro 
 añjaliṃ paggayha attano accayaṃ dassento gāthamāha 
         aparādhaṃ mahārāja       tvanno khama rathesabha 
         yaṃ tvaṃ aññātavesena    naññāsimhā idhāgatanti  
      Taṃ sutvā mahāsatto sacāhaṃ pharusaṃ vakkhāmi idhevassa 
 hadayaṃ phalissati assāsessāmi nanti cintetvā bhājanantare ṭhitova 
 itaraṃ gāthamāha 
         mādisassa na taṃ channaṃ     sohaṃ āḷāriko bhave 
         tvaññeva me pasīdassu    natthi te deva dukkaṭanti  
      Rājā tassa santikā paṭisanthāraṃ labhitvā pāsādaṃ abhiruhitvā 
 pabhāvatiṃ pakkosāpetvā khamāpanatthāya pesetuṃ gāthamāha 
  
  
 page     
         Gaccha bāle khamāpehi    kusarājaṃ mahabbalaṃ 
         khamāpito kusarājā      so te dassati jīvitanti  
      Sā pitu vacanaṃ sutvā bhaginīhi ceva paricārikāhi ca parivutā 
 tassa santikaṃ agamāsi  So pana kumbhakāravesena ṭhitova tassā 
 attano santikaṃ āgamanabhāvaṃ ñatvā ajja pabhāvatiyā mānaṃ 
 bhinditvā pādamūle naṃ kalale nipajjāpessāmīti sabbaṃ attanā 
 ābhataṃ udakaṃ chaḍḍetvā khalamaṇḍalamattaṃ ṭhānaṃ madditvā ekakalalaṃ 
 akāsi  Sā tassa santikaṃ gantvā tassa pādamūlesu nipatitvā 
 kalalapiṭṭhe nisinnā taṃ khamāpesi  
      Tamatthaṃ pakāsento satthā āha 
         pitussa vacanaṃ sutvā      devavaṇṇī pabhāvatī 
         sirasā aggahī pāde     kusarājaṃ mahabbalanti  
      Tattha sirasāti sirasā nipatitvā kusarājānaṃ pāde aggahesi  
 Gahetvā ca pana naṃ khamāpentī tisso gāthā abhāsi 
         yāva ratyā atikkantā   tā imā deva tayā vinā 
         vande te sirasā pāde  mā me kujjha rathesabha  
         Saccante paṭijānāmi     mahārāja suṇohi me 
         na cāpi appiyaṃ tuyhaṃ     kareyyāmi ahaṃ puna  
         Evañce yācamānāya    vacanaṃ me na kāhasi 
         idāni maṃ tāto hantvā  khattiyānaṃ padassatīti  
      Tattha ratyāti rattiyo  Tā imāti imā tā sabbāpi 
  
  
 page     
 Tayā vinā atikkantā  Saccante paṭijānāmīti mahārāja ettakaṃ 
 kālaṃ mayā tava appiyameva kataṃ idante ahaṃ saccaṃ paṭijānāmi 
 aparaṃpi suṇohi me ito paṭṭhāyāhaṃ puna tuyhaṃ appiyaṃ na 
 karissāmi  Evañceti sace evaṃ yācamānāya mama tvaṃ vacanaṃ na 
 karissasīti  
      Taṃ sutvā rājā sacāhaṃ imaṃ tvaññeva jānissasīti vakkhāmi 
 hadayamassā phalissati assāsessāmi nanti cintetvā āha 
         evante yācamānāya       kiṃ na kāhāmi te vaco 
         vikuddho tyasmi kalyāṇi      mā tvaṃ bhāyi pabhāvati  
         Saccante paṭijānāmi        rājaputtī suṇohi me 
         na cāpi appiyaṃ tuyhaṃ        kareyyāmi ahaṃ puna  
         Tava kāmā hi sussoṇi       bahudukkhaṃ titikkhissaṃ 
         bahumaddakulaṃ hantvā         nayituṃ taṃ pabhāvatīti  
      Tattha kiṃ na kāhāmīti kiṃkāraṇā tava vacanaṃ na karissāmīti  
 Vikuddho tyasmīti nikkuddho nikkopo tuyhaṃ asmi  Saccanteti 
 vikuddhabhāvañca idāni appiyakaraṇañca ubhayante idaṃ saccameva 
 paṭijānāmi  Tava kāmāti tava kāmena taṃ icchamāno  Titikkhissanti 
 adhivāsemi  Bahumaddakulaṃ hantvāti maddarājakulaṃ hanitvā balakkārena 
 taṃ ānetuṃ samatthomhīti  
      Atha so sakkassa devarañño paricārikaṃ viya taṃ attano 
 paricārikaṃ disvā khattiyamānaṃ uppādetvā mayi kira dharamāneyeva 
  
  
 page     
 Mama bhariyaṃ aññe gahetvā gamissantīti sīho viya rājaṅgaṇe 
 vijambhamāno sakalanagaravāsino me āgatabhāvaṃ jānantūti vagganto 
 nadanto selento appoṭhento idāni tesaṃ jīvaggāhaṃ gaṇhissāmi 
 rathādayo me yojentūti anantaraṃ gāthamāha 
          yojayantu rathe asse     nānācitte samāhite 
          atha dakkhatha me vegaṃ      vidhamentassa sattavoti  
      Tattha nānācitteti nānālaṅkāravicitte  Samāhiteti asse 
 sandhāya vuttaṃ  Susikkhite nibbisevaneti attho  Atha dakkhatha 
 me veganti atha me parakkamaṃ passissathāti  
      Sattūnaṃ gaṇhanaṃ nāma mayhaṃ bhāro gaccha tvaṃ nahātvā 
 alaṅkaritvā pāsādaṃ abhiruhāti taṃ uyyojesi  Maddarājāpissa 
 parihārakaraṇatthaṃ amacce pahiṇi  Te tassa mahānasadvāreyeva 
 sāṇiṃ parikkhipitvā kappake upaṭṭhapesuṃ  So katamassukammo 
 sīsanahāto sabbālaṅkārapaṭimaṇḍito amaccehi parivuto pāsādaṃ 
 abhiruyha disā vidisā oloketvā appoṭheti  Olokitolokitaṭṭhānaṃ 
 kampittha  So idāni me parakkamaṃ passathāti āha  
      Tamatthaṃ pakāsento satthā āha 
         tañca tattha udikkhiṃsu      rañño maddassa thīpure 
         vijambhamānaṃ sīhaṃva        appoṭhentaṃ diguṇaṃ bhujanti  
      Tassattho tañca tattha vijambhantaṃ appoṭhentaṃ rañño 
 antepure vātapānāni vivaritvā itthiyo udikkhiṃsu  
  
  
 page     
      Athassa maddarājā kataāneñjakāraṇaṃ alaṅkatavaravāraṇaṃ pesesi  
 So samussitasetacchattaṃ hatthikkhandhaṃ āruyha pabhāvatiṃ ānethāti 
 taṃpi pacchato nisīdāpetvā caturaṅginiyā senāya parivuto pācīnadvārena 
 nikkhamitvā parasenaṃ oloketvā ahaṃ kusarājāti jīvitatthikā 
 urena nipajjantūti tikkhattuṃ sīhanādaṃ naditvā sattumaddanaṃ akāsi  
       Tamatthaṃ pakāsento satthā āha 
         hatthikkhandhañca āruyha     āropetvā pabhāvatiṃ 
         saṅgāmaṃ otaritvāna      sīhanādaṃ nadī kuso  
         Tassa taṃ nadato sutvā     sīhassevītare migā 
         khattiyā vipalāyiṃsu        kusasaddabhayaṭṭitā  
         Hatthārohā anīkaṭṭhā     rathikā pattikārakā 
         aññamaññassa chindanti      kusasaddabhayaṭṭitā  
         Tasmiṃ saṅgāmasīsasmiṃ       passitvā tuṭṭhamānaso 
         kusassa rañño devindo    adā verocanaṃ maṇiṃ  
         So taṃ vijitvā saṅgāmaṃ    laddhā verocanaṃ maṇiṃ 
         hatthikkhandhagato rājā     pāvekkhi nagaraṃ puraṃ  
         Jīvaggāhaṃ gahetvāna      bandhitvā satta khattiye 
         sassurassūpanāmesi        ime te deva sattavo  
         Sabbeva te vasaṃ gantvā   amittā vihatā tava 
         kāmaṃ karohi te tayā     muñca vā te hanassu vāti  
      Tattha vipalāyiṃsūti satiṃ paccupaṭṭhapetuṃ asakkontā 
  
  
 page     
 Vipallaṭṭhacittā bhijjiṃsu  Kusasaddabhayaṭṭitāti kusarañño saddaṃ nissāya 
 jātena bhayena upaddutā muḷhacittā  Aññamaññassa chindantīti 
 aññamaññaṃ chindanti maddanti  Bhindiṃsūtipi pāṭho  Tasminti 
 evaṃ bodhisattassa saddassa vasena bhinne tasmiṃ saṅgāmasīse taṃ 
 mahāsattassa parakkamaṃ passitvā tuṭṭhahadayo sakko verocanaṃ nāma 
 maṇikkhandhaṃ tassa adāsi  Nagaraṃ puranti nagarasaṅkhātaṃ puraṃ  
 Bandhitvāti tesaññeva uttarisāṭakena pacchābāhaṃ bandhitvā  
 Kāmaṃ karohi te tayāti tvaṃ attano kāmaṃ icchaṃ ruciṃ karohi 
 ete hi tayā dāsā katāti āha  
      Rājā āha 
         tumheva sattavo ete    nahi te mayha sattavo 
         tvaññeva no mahārāja    muñca vā te hanassu vāti  
      Tattha tvaññeva noti mahārāja tvaṃyeva amhākaṃ issaroti  
      Evaṃ vutte mahāsatto kiṃ imehi khattiyehi māritehi 
 mā nesaṃ āgamanaṃ niratthakaṃ hotu pabhāvatiyā kaniṭṭhā satta 
 maddarājadhītaro atthi tā imesaṃ dāpessāmīti cintetvā gāthamāha 
          imā te dhītaro satta    devakaññūpamā subhā 
          dadāhi nesaṃ ekekaṃ     hontu jāmātaro tavāti  
      Taṃ sutvā maddarājā attano dhītaro dātuṃ icchanto gāthamāha 
          amhākañceva tāsañca    tvanno sabbesamissaro 
          tvaññeva no mahārāja   dehi nesaṃ yadicchasīti  
  
  
 page     
      Tattha tvaṃ no sabbesanti mahārāja kusanarinda kiṃ vadasi 
 tvaṃ etesañca sattannaṃ rājūnaṃ mamañca imāsañca sabbesaṃ no 
 issaro  Yadicchasīti yassa yaṃ icchasi tassa taṃ dehīti  
      So tāsañca alaṅkārāpetvā ekekassa rañño ekekaṃ 
 adāsi  
      Tamatthaṃ pakāsento satthā pañca gāthā abhāsi 
          ekamekassa ekekaṃ     adā sīhassaro kuso 
          khattiyānaṃ tadā nesaṃ     rañño maddassa dhītaro  
          Pīṇitā tena lābhena     tuṭṭhā sīhassare kuse 
          sakaraṭṭhāni pāyiṃsu       khattiyā satta tāvade  
          Pabhāvatiñca ādāya      maṇiṃ verocanaṃ subhaṃ 
          kusāvatiṃ kuso rājā     agamāsi mahabbalo  
          Tyassu ekarathe yantā   pavisantā kusāvatiṃ 
          samānā vaṇṇarūpena      nāññamaññamatirocayuṃ  
          Mātā puttena saṃgañchi    ubhayo ca jayampatī 
          samaggā te tadā āsuṃ   phītaṃ dharaṇimāvasunti  
      Tattha pīṇitāti santappitā  Pāyiṃsūti idāni appamattā 
 bhaveyyāthāti kusanarindena ovaditā agamaṃsu  Agamāsīti katipāhaṃ 
 vasitvā amhākaṃ raṭṭhaṃ gamissāmāti sassuraṃ āpucchitvā gato  
 Ekarathe yantāti dvepi ekarathaṃ abhiruyha gacchantā  Samānā 
  
  
 page     
 Vaṇṇarūpenāti vaṇṇena ca rūpena ca samānā hutvā  
 Nāññamaññamatirocayunti eko ekaṃ nātikkamati  Maṇiratanānubhāvena 
 kira mahāsatto abhirūpo ahosi suvaṇṇavaṇṇo sobhaggappatto  
 Saṃgañchīti athassa mātā mahāsattassa āgamanaṃ sutvāva nagare bheriṃ 
 cārāpetvā mahāsattassa bahuṃ paṇṇākāraṃ ādāya paccuggamanaṃ 
 katvā samāgañchi  So hi mātarā saddhiññeva nagaraṃ padakkhiṇaṃ 
 katvā sattāhaṃ chaṇakīḷaṃ kīḷitvā alaṅkatapāsādatalaṃ abhiruhi  
 Te ubhopi jāyapatikā samaggā ahesuṃ  Tato paṭṭhāya yāvajīvaṃ 
 samaggā sammodamānāva phītaṃ dharaṇiṃ ajjhāvasiṃsūti  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne ukkaṇṭhitabhikkhu sotāpattiphale 
 patiṭṭhahi  Tadā mātāpitaro mahārājakulāni ahesuṃ kaniṭṭho 
 ānando khujjā khujjuttarāyeva pabhāvatī rāhulamātā sesaparisā 
 buddhaparisā kusarājā pana ahameva sammāsambuddhoti  
                      Kusajātakaṃ niṭṭhitaṃ  
                          Paṭhamaṃ  
                        
  
  
 page     
                       Soṇanandajātakaṃ 
      devatā nusīti idaṃ satthā jetavane viharanto ekaṃ mātuposakabhikkhuṃ 
 ārabbha kathesi  
      Vatthu sāmajātake vatthusadisameva  
      Tadā pana satthā mā bhikkhave imaṃ bhikkhuṃ ujjhāyittha 
 porāṇakapaṇḍitā sakalajambūdīparajjaṃ labhamānāpi taṃ agahetvā 
 mātāpitaro posentiyevāti vatvā atītaṃ āhari  
      Atīte bārāṇasī brahmavaddhanannāma nagaraṃ ahosi  Tattha 
 manojo nāma rājā rajjaṃ kāresi  Tattha aññataro asītikoṭivibhavo 
 brāhmaṇamahāsālo aputtako ahosi  Tassa brāhmaṇī teneva 
 bhoti puttaṃ patthehīti vutte patthesi  Atha bodhisatto 
 brahmalokā cavitvā tassā kucchismiṃ paṭisandhiṃ gaṇhi  Jātassa 
 cassa soṇakumāroti nāmaṃ kariṃsu  Tassa padasā gamanakāle 
 aññopi satto brahmalokā cavitvā tassāyeva kucchismiṃ paṭisandhiṃ 
 gaṇhi  Tassa nandakumāroti nāmaṃ kariṃsu  Tesaṃ uggahitavedānaṃ 
 sabbasippānaṃ nipphattiṃ pattānaṃ vayappattaṃ rūpasampadaṃ disvā 
 brāhmaṇo brāhmaṇiṃ āmantetvā bhoti puttaṃ soṇakumāraṃ 
 gharabandhanena bandhissāmāti āha  Sā sādhūti sampaṭicchitvā 
 puttassa tamatthaṃ ācikkhi  So alaṃ amma mayhaṃ gharāvāsena 
  
  
 page     
 Ahaṃ yāvajīvaṃ tumhe paṭijaggitvā tumhākaṃ accayena himavantaṃ 
 pavisitvā pabbajissāmīti āha  Brāhmaṇī brāhmaṇassa tamatthaṃ 
 ārocesi  Te punappunaṃ kathentāpi tassa cittaṃ alabhitvā 
 nandakumāraṃ āmantetvā tāta tenahi tvaṃ kuṭumbaṃ paṭipajjāhīti 
 vatvā nāhaṃ bhātarā chaḍḍitakheḷaṃ sīsena ukkhipāmi ahaṃ pana 
 tumhākaṃ accayena bhātarāva saddhiṃ pabbajissāmīti vutte tesaṃ 
 vacanaṃ sutvā ime dve evaṃ taruṇāva kāme jahanti kimaṅgaṃ pana mayaṃ 
 sabbeyeva pabbajissāmāti cintetvā tātā kiṃ vo amhākaṃ 
 accayena pabbajjāya idāneva sabbeyeva mayaṃ pabbajissāmāti 
 rañño ārocetvā sabbaṃ dhanaṃ dānamukhe visajjetvā dāsajanaṃ 
 bhujissaṃ katvā ñātīnaṃ dātabbayuttakaṃ datvā cattāropi janā 
 brahmavaddhananagarā nikkhamitvā himavantappadese pañcavaṇṇapadumasañchannaṃ 
 saraṃ nissāya ramaṇīye vanasaṇḍe assamaṃ māpetvā pabbajitvā 
 tattha vasiṃsu  Ubhopi mātāpitaro paṭijaggiṃsu  Pātova nesaṃ 
 dantakaṭṭhañca mukhadhovanodakañca datvā paṇṇasālañca pariveṇañca 
 sammajjitvā pānīyaṃ upaṭṭhapetvā araññato madhuraphalāphalāni 
 āharitvā mātāpitaro khādāpenti uṇhena vā sītena 
 vā vārinā nahāpenti jaṭā sodhenti pādaparikammādīni nesaṃ 
 karonti  
      Evaṃ addhāne gate nandapaṇḍito mayā ābhataphalāphalāneva 
 paṭhamaṃ mātāpitaro khādāpessāmīti cintesi  So puratova gantvā 
  
  
 page     
 Hiyyo ca parahiyyo ca gahitaṭṭhānato yāni vā tāni vā pātova 
 āharitvā mātāpitaro khādāpeti  Te tāni khāditvā mukhaṃ 
 vikkhāletvā uposathikā bhavanti  Soṇapaṇḍito pana dūraṃ gantvā 
 madhuraphalāphalāni supakkāni āharitvā upanāmeti  Atha naṃ tāta 
 kanaṭṭhena te ābhatāni mayaṃ pātova khāditvā uposathikā jātā 
 idāni no attho natthīti vadanti  Iti tassa varaphalāphalāni 
 paribhogaṃ na labhanti vinassanti  Punadivasesupi tathevāti  Evaṃ 
 so pañcābhiññatāya dūraṃ gantvāpi āhari  Te pana na 
 khādanti  Atha mahāsatto cintesi mātāpitaro me sukhumālā 
 nando yāni vā tāni vā apakkadūpakkāni phalāphalāni āharitvā 
 khādāpeti evaṃ santepi ime na ciraṃ pavattissanti nivāressāmi 
 nanti  Atha naṃ āmantetvā nanda ito paṭṭhāya phalāphalaṃ 
 āharitvā mamāgamanaṃ paṭimānehi ubhopi ekatova khādāpessāmāti 
 āha  Evaṃ vuttepi attanova puññaṃ paccāsiṃsanto na tassa 
 vacanaṃ akāsi  Atha mahāsatto nando mama vacanaṃ akaronto 
 ayuttaṃ karoti palāpessāmi naṃ tato ekakova mātāpitaro 
 paṭijaggissāmīti cintetvā nanda tvaṃ anovādako paṇḍitānaṃ 
 vacanaṃ na karosi ahaṃ jeṭṭho mātāpitaro mameva bhārā 
 ahameva ne paṭijaggissāmi tvaṃ idha vasituṃ na lacchasi aññattha 
 yāhīti tassa accharaṃ pahari  So tena palāpito tassa santike 
 ṭhātuṃ asakkonto taṃ vanditvā mātāpitaro upasaṅkamitvā tamatthaṃ 
  
  
 page     
 Ārocetvā vanditvā attano paṇṇasālaṃ pavisitvā kasiṇaṃ oloketvā 
 taṃ divasameva pañcābhiññā aṭṭhasamāpattiyo nibbattetvā cintesi 
 ahaṃ sinerupādato ratanavālukāni āharitvā mama bhātu paṇṇasālāya 
 pariveṇe okiritvā bhātaraṃ khamāpetuṃ pahomi evaṃpi na sobhissati 
 anotattato udakaṃ āharitvā mama bhātu paṇṇasālāyaṃ pariveṇe 
 osiñcitvā bhātaraṃ khamāpetuṃ pahomi evaṃpi na sobhissati sace 
 me bhātaraṃ devatānaṃ vasena khamāpeyyaṃ cattāro mahārājāno 
 sakkañca ānetvā bhātaraṃ khamāpetuṃ pahomi evaṃpi na sobhissati 
 imaṃ sakalajambūdīpe manojaṃ aggarājānaṃ ādiṃ katvā rājāno 
 ānetvā khamāpetuṃ pahomi evaṃ sante mama bhātu guṇo 
 sakalajambūdīpe avattharitvā gamissati cando viya suriyo viya ca 
 paññāyissatīti  
      So tāvadeva iddhiyā gantvā brahmavaddhananagare tassa rañño 
 nivesanadvāre otaritvā eko kira vo tāpaso daṭṭhukāmoti rañño 
 ārocāpesi  Rājā kiṃ pabbajitassa mayā diṭṭhena āhāratthāya 
 āgato bhavissatīti bhattaṃ pahiṇi  So bhattaṃ na icchi  
 Taṇḍulaṃ pahiṇi  So taṇḍulaṃ na icchi  Vatthaṃ pahiṇi  
 So vatthaṃ na icchi  Tambulaṃ pahiṇi  So tambulaṃ na icchi  
 Athassa santike dūtaṃ pahiṇi kimatthāya āgatosīti  So tena 
 puṭṭho rājānaṃ upaṭṭhātuṃ āgatomhīti āha  Taṃ sutvā rājā 
 bahū mama upaṭṭhākā attano tāpasakammaṃ karotūti pāhesi  
  
  
 page     
 So taṃ sutvā ahaṃ tumhākaṃ attano balena sakalajambūdīpe rajjaṃ 
 gahetvā dassāmīti āha  Taṃ sutvā rājā cintesi pabbajitā 
 nāma paṇḍitā kiñci upāyaṃ jānissantīti taṃ pakkosāpetvā 
 āsane nisīdāpetvā vanditvā bhante tumhe kira mayhaṃ sakalajambūdīpe 
 rajjaṃ gahetvā dassathāti pucchi  Āma mahārājāti  Kathaṃ 
 gaṇhissathāti  Mahārāja antamaso khuddakamakkhikāya pivanamattaṃpi 
 lohitaṃ kassaci anuppādetvā tava dhanacchedaṃ akatvā attano iddhiyā 
 gahetvā dassāmi apica kevalaṃ papañcaṃ akatvā ajjeva nikkhamituṃ 
 vaṭṭatīti  So tassa vacanaṃ saddahitvā senāṅgaparivuto nagarā 
 nikkhami  Sace senāya uṇhaṃ hoti nandapaṇḍito attano 
 iddhiyā chāyaṃ karitvā sītaṃ karoti deve vassante senāya upari 
 vassituṃ na deti uṇhaṃ vā sītaṃ vā vāreti magge kaṇṭakakhāṇu 
 kādayo sabbaparissaye antaradhāpesi maggaṃ kasiṇamaṇḍalaṃ viya 
 samaṃ katvā sayaṃpi ākāse cammaṃ pattharitvā pallaṅke nisinno 
 senāya parivuto gacchati  
      Evaṃ senaṃ ādāya paṭhamaṃ kosalaraṭṭhaṃ gantvā nagarassāvidūre 
 khandhāvāraṃ nivāsāpetvā yuddhaṃ vā no detu setacchattaṃ vā 
 detūti kosalarañño dūtaṃ pahiṇi  So dūtassa vacanaṃ sutvā 
 kujjhitvā kiṃ ahaṃ na rājāti yuddhaṃ dammīti senāya purakkhato 
 nikkhami  Dve senā yujjhituṃ ārabhiṃsu  Atha nandapaṇḍito 
 dvinnaṃpi antare attano nisīdanaṃ ajinacammaṃ mahantaṃ katvā pasāretvā 
  
  
 page     
 Dvīhi senāhi khittasare cammeneva sampaṭicchi  Ekasenāyapi koci 
 kaṇḍena viddho nāma natthi  Hatthagatānaṃ pana kaṇḍānaṃ khayena 
 dvepi senā nirussāhā aṭṭhaṃsu  Nandapaṇḍito manojarājassa 
 santikaṃ gantvā mā bhāyi mahārājāti assāsetvā kosalassa 
 santikaṃ gantvā mā bhāyi mahārāja natthi te paripantho 
 tava rajjaṃ taveva bhavissati kevalaṃ manojarañño vase pavatti 
 hotūti āha  So tassa saddahitvā sādhūti sampaṭicchi  Atha 
 naṃ manojarājassa santikaṃ netvā mahārāja kosalarājā tava vase 
 pavattati imassa rajjaṃ imasseva hotūti  So sādhūti sampaṭicchitvā 
 taṃ attano vase vattetvā dve senāyo ādāya aṅgaraṭṭhaṃ 
 gantvā aṅgaraṭṭhaṃ gahetvā tato magadharaṭṭhanti etenūpāyena 
 sakalajambūdīpe rājāno attano vase vattetvā tato tehi parivuto 
 brahmavaddhananagarameva gato  Rajjaṃ gaṇhanto panesa sattannaṃ saṃvaccharānaṃ 
 upari sattadivasādhikehi sattamāsehi gaṇhi  So ekekarājadhānito 
 nānappakārāni khajjabhojanāni āharāpetvā ekasatarājāno gahetvā 
 tehi saddhiṃ sattāhaṃ mahāpānaṃ pivi  
      Nandapaṇḍito yāva rājā sattāhaṃ issariyasukhaṃ anubhoti 
 tāvassa attānaṃ na dassessāmīti uttarakurumhi piṇḍāya caritvā 
 himavante kāñcanaguhādvāre sattāhaṃ vasi  Manojopi sattame 
 divase attano mahantaṃ sirivibhavaṃ oloketvā ayaṃ yaso na 
 mayhaṃ mātāpitūhi na aññehi dinno nandapaṇḍitatāpasaṃ nissāya 
  
  
 page     
 Uppanno taṃ kho pana me apassantassa ajja sattamo divaso 
 kahaṃ nukho me yasadāyakoti nandapaṇḍitaṃ sari  So tassānussaraṇabhāvaṃ 
 ñatvā āgantvā purato ākāse aṭṭhāsi  So rājānaṃ disvā 
 evaṃ cintesi ahaṃ imassa tāpasassa devatābhāvaṃ vā manussabhāvaṃ 
 vā na jānāmi sace hi esa manusso sakalajambūdīpe rajjaṃ 
 etasseva dassāmi atha devo devatāsakkāramassa karissāmīti  
 So taṃ vīmaṃsanto paṭhamaṃ gāthamāha 
          devatā nusi gandhabbo     ādū sakko purindado 
          manussabhūto iddhimā       kathaṃ jānemu taṃ mayanti  
      So tassa vacanaṃ sutvā sabhāvameva kathento dutiyaṃ gāthamāha 
          namhi devo na gandhabbo  namhi sakko purindado 
          manussabhūto iddhimā      evaṃ jānāhi bhārathāti  
      Tattha bhārathāti raṭṭhabhāradhāritāya taṃ evaṃ ālapati  
      Taṃ sutvā rājā manussabhūto kirāyaṃ mayhaṃ evaṃ bahūpakāro 
 mahantena yasena santappessāmīti cintetvā āha 
          katarūpamidaṃ bhoto        veyyāvaccaṃ anappakaṃ 
          devamhi vassamānamhi     anovassaṃ bhavaṃ akā  
          Tato vātātape ghore   sītacchāyaṃ bhavaṃ akā 
          tato amittamajjhe ca     saratāṇaṃ bhavaṃ akā  
  
  
 page     
          Tato phītāni raṭṭhāni     vasino te bhavaṃ akā 
          tato ekasatakhatye      anuyante bhavaṃ akā  
          Patitāssu mayaṃ bhoto     vara taṃ bhuñjamicchasi 
          hatthiyānaṃ assarathaṃ       nāriyo ca alaṅkatā 
          nivesanāni rammāni      mayaṃ bhoto dadāmhase  
          Athavā aṅge vā magadhe  mayaṃ bhoto dadāmhase 
          athavā assakāvantiṃ      sumanā damma te mayaṃ  
          Upaḍḍhaṃ vāpi rajjassa     mayaṃ bhoto dadāmhase 
          sace te attho rajjena  anusāsa yadicchasīti  
      Tattha katarūpamidanti katasabhāvaṃ  Veyyāvaccanti kāyaveyyāvaṭakakammaṃ  
 Anovassanti avassaṃ yathā devo na vassati tathā katanti attho  
 Sītacchāyanti sītalacchāyaṃ  Vasino teti te raṭṭhavāsino amhākaṃ 
 vasavattino  Khatyeti khattiye  Aṭṭhakathāyaṃ pana ayameva pāṭho  
 Patitāssu mayanti tuṭṭhā mayaṃ  Vara taṃ bhuñjamicchasīti bhuñjanti 
 ratanassetaṃ nāmaṃ varaṃ te dadāmi yaṃ ratanaṃ icchasi taṃ varehīti 
 attho  Hatthiyānanti ādīhi sarūpato taṃ ratanaṃ dasseti  
 Assakāvantinti assakaraṭṭhaṃ vā avantiraṭṭhaṃ vā  Rajjenāti 
 sacepi te sakalajambūdīpe rajjena attho taṃpi te datvā ahaṃ 
 phalakāvudhahattho tumhākaṃ rathassa purato dhāvissāmīti dīpeti  
 Yadicchasīti etesu mayā vuttesu pakāresu yaṃ icchasi taṃ 
 anusāsa āṇāpehi  
  
  
 page     
      Taṃ sutvā nandapaṇḍito attano adhippāyaṃ āvikaronto āha 
          na me atthopi rajjena   nagarena dhanena vā 
          athopi janapadena        attho mayhaṃ na vijjatīti  
      Mahārāja sace mayi tava sineho atthi ekaṃ me vacanaṃ 
 karohīti vatvā gāthā āha 
          bhotova raṭṭhe vijite    araññe atthi assamo 
          pitā mayhaṃ janettī ca    ubho sammanti assame  
          Tesāhaṃ pubbācariyesu    puññaṃ na labhāmi kātave 
          bhavantaṃ ajjhāvaraṃ katvā   soṇaṃ yācemu saṃvaranti  
      Tattha raṭṭheti rajje  Vijiteti āṇāpavattiṭṭhāne  
 Assamoti himavantāraññe eko assamo atthi  Sammantīti 
 tasmiṃ assame vasanti  Tesāhanti tesu ahaṃ  Kātaveti 
 vattapaṭivattaphalāphalaharaṇasaṅkhātaṃ puññaṃ kātuṃ na labhāmi bhātā me 
 soṇapaṇḍito nāma mamekasmiṃ aparādhe mā idha vasasīti maṃ 
 paṇāmeti  Ajjhāvaranti adhivaraṃ te mayaṃ bhavantaṃ saparivāraṃ katvā 
 soṇapaṇḍitaṃ saṃvaraṃ yācemu āyatiṃ saṃvaraṃ yācāmāti attho  
 Yācemi maṃ varantipi pāṭho  Mayaṃ tayā saddhiṃ soṇaṃ yāceyyāma 
 khamāpeyyāma imaṃ varaṃ tava santikā gaṇhāmīti attho  
      Atha naṃ rājā āha 
          karomi te taṃ vacanaṃ      yaṃ maṃ bhaṇasi brāhmaṇa 
          etañca kho no akkhāhi  kīvanto honti yācakāti  
  
  
 page     
      Tattha karomīti ahaṃ sakalajambūdīpe rajjaṃ dadamāno ettakaṃ kiṃ 
 na karissāmi karomīti vadati  Kīvantoti kittakā  
      Nandapaṇḍito āha 
          parosataṃ jānapadā       mahāsālā ca brāhmaṇā 
          ime ca khattiyā sabbe   abhijātā yasassino 
          bhavañca rājā manojo    alaṃ hessanti yācakāti  
      Tattha jānapadāti gahapatimahāsālā ca  Brāhmaṇāti sārappattā 
 brāhmaṇā ca parosatāyeva  Alaṃ hessantīti pariyattā bhavissanti  
 Yācakāti mamatthāya soṇapaṇḍitassa khamāpanakā  
      Atha naṃ rājā āha 
          hatthī asse ca yojentu  rathaṃ sannayha sārathi 
          ābandhanāni gaṇhatha      pādesussārayaddhaje 
          assamantaṃ gamissāmi      yattha sammati kosiyoti  
      Tattha yojentūti hatthārohā hatthī assārohā ca asse 
 kappentu  Rathaṃ sannayha sārathīti samma sārathi tvaṃpi taṃ rathaṃ 
 sannayha  Ābandhanānīti hatthiassarathesu ābandhitabbāni bhaṇḍāni 
 gaṇhatha  Pādesussārayaddhajeti rathe ṭhapitadhajapādesu dhaje ussārayantu 
 ussāpentu  Kosiyoti yasmiṃ assame kosiyagotto vasatīti vadati  
      Tamatthaṃ pakāsento satthā āha 
          tato ca rājā pāyāsi   senāya caturaṅginī 
          agamāsi assamaṃ rammaṃ     yattha sammati kosiyoti  
  
  
 page     
 Ayaṃ abhisambuddhagāthā  
      Tattha tato cāti bhikkhave evaṃ vatvā tato so rājā 
 ekasatakhattiye gahetvā mahatiyā senāya parivuto nandapaṇḍitaṃ 
 purato katvā nagarā nikkhami  Caturaṅginīti caturaṅginiyā senāya 
 agamāsi  Antarāmagge vattamānopi avassaṃ gāmitāya evaṃ 
 vutto  Catuvīsatiakkhobhinisaṅkhena senabalakāyena saddhiṃ maggaṃ 
 paṭipanno tassa nandapaṇḍito iddhānubhāvena aṭṭhusabhavitthataṃ maggaṃ 
 samaṃ māpetvā ākāseyeva cammaṃ pattharitvā tattha pallaṅkena 
 nisīditvā senāya parivuto alaṅkatahatthikkhandhe nisīditvā gacchantena 
 raññā saddhiṃ dhammayuttaṃ kathaṃ kathento sītuṇhādiparissaye vārento 
 agamāsi  
      Athassa assamaṃ sampāpuṇadivase soṇapaṇḍito mama kaniṭṭhassa 
 atirekasattamāsādhikāni sattavassāni nikkhamantassāti āvajjetvā 
 kahannu kho so etarahīti dibbena cakkhunā olokento catuvīsatiyā 
 akkhobhiniparivārehi saddhiṃ ekasatarājāno gahetvā maññeva khamāpetuṃ 
 āgacchatīti disvā cintesi imehi rājūhi ceva parisāhi ca mama 
 kaniṭṭhassa bahūni pāṭihāriyāni diṭṭhāni mamānubhāvaṃ ajānitvā 
 ayaṃ kūṭajaṭilo attano pamāṇaṃ na jānāti amhākaṃ ayyena 
 saddhiṃ payojetīti maṃ vambhentā kathentā avīciparāyanā bhaveyyuṃ 
 ahaṃ iddhipāṭihāriyaṃ nesaṃ dassessāmīti  So caturaṅgulamatte aṃsaṃ 
 asaṃphusantaṃ ākāse kājaṃ ṭhapetvā anotattato udakaṃ āharituṃ 
  
  
 page     
 Rañño avidūre ākāsena pāyāsi  Nandapaṇḍito taṃ āgacchantaṃ 
 disvā attānaṃ dassetuṃ avisahanto nisinnaṭṭhāneyeva antaradhāyitvā 
 palāyitvā himavantaṃ pāvisi  Manojarājā taṃ ramaṇīyena isivesena 
 tathā āgacchantaṃ disvā gāthamāha 
          kassa kādambayo kājo   vehāsaṃ caturaṅgulaṃ 
          aṃsaṃ asaṃphusaṃ eti        udakāhārassa gacchatoti  
      Tattha kādambayoti kadambarukkhamayo  Aṃsaṃ asaṃphusaṃ etīti 
 aṃsaṃ asaṃphusanto ayamevāgacchati  Udakāhārassāti udakaṃ āharituṃ 
 gacchantassa esa kājo evaṃ eti ko nāma tvaṃ kuto vā 
 āgacchasīti  
      Evaṃ vuttepi mahāsatto gāthādvayamāha 
          ahaṃ soṇo mahārāja     tāpaso sahitabbato 
          bharāmi mātāpitaro      rattindivamatandito  
          Vanaphalañca mūlañca        āharitvā disaṃpati 
          posemi mātāpitaro     pubbekatamanussaranti  
      Tattha sahitabbatoti sahitabbato sīlācārasampanno eko 
 tāpaso ahanti vadati  Bharāmīti posemi  Atanditoti analaso 
 hutvā  Pubbekatamanussaranti tehi pubbe kataṃ mayhaṃ guṇaṃ 
 anussarantoti attho  
      Taṃ sutvā rājā tena saddhiṃ assamaṃ daṭṭhukāmo anantaraṃ gāthamāha 
  
  
 page     
          Icchāma assamaṃ gantuṃ    yattha sammati kosiyo 
          magganno soṇa akkhāhi  yena gacchāma assamanti  
      Tattha assamanti tumhākaṃ assamapadaṃ  
      Atha naṃ mahāsatto attano ānubhāvena assamapadaṃ gāmimaggaṃ 
 māpetvā āha 
          ayaṃ ekapadī rāja      yenetaṃ meghasannibhaṃ 
          kovilārehi sañchannaṃ    ettha sammati kosiyoti  
      Tassattho mahārāja ayaṃ ekapadiko jaṅghamaggo iminā 
 gacchatha yena disābhāgena etaṃ meghavaṇṇaṃ supupphitakovilārasañchannaṃ 
 kānanaṃ dissati  Ettha mama pitā kosiyagotto vasati etassa 
 so assamoti  
      Tamatthaṃ pakāsento satthā āha 
          idaṃ vatvāna pakkāmi    taramāno mahāisi 
          vehāse antalikkhasmiṃ   anusāsitvāna khattiye  
          Assamaṃ parimajjitvā     paññapetvāna āsanaṃ 
          paṇṇasālaṃ pavisitvā     pitaraṃ paṭibodhayi  
          Ime āyanti rājāno  abhijātā yasassino 
          assamā nikkhamitvāna    nisīdāhi mahāise  
          Tassa taṃ vacanaṃ sutvā    taramāno mahāisi 
          assamā nikkhamitvāna    dvāramhi upāvisīti  
 Imā abhisambuddhagāthā  
  
  
 page     
      Tattha pakkāmīti anotattaṃ agamāsi  Assamaṃ parimajjitvāti 
 bhikkhave so isi vegena anotattaṃ gantvā pānīyaṃ ādāya tesu 
 rājūsu assamaṃ sampattesuyeva āgantvā pānīyaghaṭe pānīyamāḷake 
 ṭhapetvā mahājano pivissatīti vanakusumehi vāsetvā sammajjaniṃ 
 ādāya assamaṃ sammajjitvā paṇṇasāladvāre pitu āsanaṃ paññapetvā 
 pavisitvā pitaraṃ jānāpesīti attho  Upāvisīti uccāsane nisīdi  
      Bodhisattassa mātā panassa pacchato nīcatare āsane nisīdi  
 Bodhisatto nīcāsane ekamante nisīdi  
      Nandapaṇḍito pana bodhisattassa anotattato pānīyaṃ ādāya 
 assamaṃ āgatakāle rañño santikaṃ gantvā assamassāvidūre khandhāvāraṃ 
 nivāsāpesi  Atha rājā nahātvā sabbālaṅkārapaṭimaṇḍito 
 ekasatarājaparivuto nandapaṇḍitaṃ gahetvā mahantena sirisobhaggena 
 bodhisattaṃ khamāpetuṃ assamaṃ pāvisi  Atha naṃ tathā āgacchantaṃ 
 pitā disvā bodhisattaṃ pucchi  Sopissa ācikkhi  
      Tamatthaṃ pakāsento satthā āha 
          tañca disvāna āyantaṃ   jalantariva tejasā 
          khattasaṅghaparibyuḷhaṃ      kosiyo etadabravi  
          Kassa bherī mudiṅgā ca   saṅkhā paṇavadendimā 
          purato paṭipannāni      hāsayantā rathesabhaṃ  
  
  
 page     
          Kassa kañcanapaṭṭena     puthunā vijjuvaṇṇinā 
          yuvā kalāpasannaddho    ko eti siriyā jalaṃ  
          Ukkāmukhapahaṭṭhaṃva       khadiraṅgārasannibhaṃ 
          mukhañca rucirābhāti      ko eti siriyā jalaṃ  
          Kassa paggahitaṃ chattaṃ     sasalākaṃ manoramaṃ 
          ādiccaraṃsāvaraṇaṃ       ko eti siriyā jalaṃ  
          Kassa aṅgaṃ pariggayha    vālavījanimuttamaṃ 
          caranti varapaññassa      hatthikkhandhena āyato  
          Kassa setāni chattāni   ājānīyā ca vammikā 
          samantā parikiranti      ko eti siriyā jalaṃ  
          Kassa ekasataṃ khatyā    anuyantā yasassino 
          samantā anupariyanti     ko eti siriyā jalaṃ  
          Hatthiassarathapatti      senāya caturaṅginī 
          samantā anupariyanti     ko eti siriyā jalaṃ  
          Kassesā mahatī senā   piṭṭhito anuvattati 
          akkhobhinī apariyantā    sāgarasseva ūmiyoti  
      Mahāsatto tassa nāmaṃ ācikkhanto imā dve gāthā abhāsi 
          rājābhirājā manojo   indova jayataṃ pati 
          nandassajjhāvaraṃ eti    assamaṃ brahmacārinaṃ  
          Tassesā mahatī senā   piṭṭhito anuvattati 
          akkhobhinī apariyantā    sāgarasseva ūmiyoti  
  
  
 page     
      Tattha jalantarivāti jalantaṃ viya  Paṭipannānīti etāni turiyāni 
 kassa purato āgacchantīti attho  Hāsayantāti tosentā  
 Kañcanapaṭṭenāti tāta kassa kañcanamayena vijjuvaṇṇena 
 uṇhīsakañcanapaṭṭena nalāṭanto parikkhittoti pucchati  Yuvāti 
 taruṇo  Kalāpasannaddhoti sannaddhasaratuṇhīro  Ukkāmukhapahaṭṭhaṃvāti 
 kammārānaṃ uddhane pahaṭṭhaṃ suvaṇṇaṃ viya  Khadiraṅgārasannibhanti 
 vītacchitakhadiraṅgāravaṇṇaṃ  Ādiccaraṃsāvaraṇanti ādiccaraṃsīnaṃ āvaraṇaṃ  
 Aṅgaṃ pariggayhāti aṅgaṃ pariggahitvā parikkhipitvāti attho  
 Vālavījanimuttamanti vālavījaniṃ uttamaṃ  Carantīti sañcaranti  Chattānīti 
 ājānīyapiṭṭhe nisinnānaṃ dhāritacchattāni  Parikirantīti kassa samantā 
 sabbadisābhāgesu parikiriyanti  Caturaṅginīti etehi hatthiādīhi catūhi 
 aṅgehi samannāgatā  Akkhobhinīti khobhetuṃ na sakkā  Sāgarassevāti 
 sāgarassa ūmiyo viya apariyantā  Rājābhirājāti ekasatānaṃ rājūnaṃ 
 pūjito tesaṃ vā adhiko rājāti rājābhirājā  Jayataṃ patīti 
 jayappattānaṃ tāvatiṃsānaṃ jeṭṭhako  Ajjhāvaranti mama khamāpanatthāya 
 nandassa parisabhāvaṃ upagantvā eti  
      Tamatthaṃ pakāsento satthā āha 
          anulittā candanena      kāsikuttamadhārino 
          sabbe pañjalikā hutvā   isīnaṃ ajjhupāgamunti  
      Tattha ajjhupāgamunti bhikkhave sabbepi te rājāno surabhicandanena 
 anulittā uttamakāsikavatthadhārino sirasi patiṭṭhāpitaañjalino hutvā 
  
  
 page     
 Isīnaṃ santikaṃ upagatā  
      Tato manojarājā taṃ vanditvā ekamantaṃ nisinno paṭisanthāraṃ 
 karonto gāthādvayamāha 
          kacci nu bhoto kusalaṃ     kacci bhoto anāmayaṃ 
          kacci uñchena yāpetha    kacci mūlaphalā bahū  
          Kacci ḍaṃsā ca makasā     appameva siriṃsapā 
          vane bāḷamigākiṇṇe     kacci hiṃsā na vijjatīti  
      Tato paraṃ ubhinnaṃ tesaṃ vacanapaṭivacanavasena kathitagāthāva honti  
          Kusalañceva no rāja     atho rāja anāmayaṃ 
          atho uñchena yāpema    atho mūlaphalā bahū  
          Atho ḍaṃsā ca makasā     appameva siriṃsapā 
          vane bāḷamigākiṇṇe     hiṃsā mayhaṃ na vijjatīti  
          Bahūni cassa pūgāni       assame vasato idha 
          nābhijānāmi uppannaṃ     ābādhaṃ amanoramaṃ  
          Svāgatante mahārāja    atho te adurāgataṃ 
          issarosi anuppatto     yaṃ idhatthi pavediya  
          Tiṇḍukāni piyālāni      madhuke kāsamāriyo 
          phalāni khuddakappāni      bhuñja rāja varaṃ varaṃ  
          Idaṃpi pāniyaṃ sītaṃ        ābhataṃ girigabbharā 
          tato piva mahārāja      sace tvaṃ abhikaṅkhasīti  
  
  
 page     
          Paṭiggahitaṃ yaṃ dinnaṃ       sabbassa agghiyaṃ kataṃ 
          nandassāpi nisāmetha     vacanaṃ yaṃ pavakkhati  
          Ajjhāvaramhā nandassa    bhoto santikamāgatā 
          suṇātu me bhavaṃ vacanaṃ     nandassa parisāya cāti  
      Imā yebhuyyena pākaṭasambandhāyeva  Yaṃ panettha apākaṭaṃ 
 tadeva vakkhāmi  Pavedayāti yaṃ imasmiṃ ṭhāne tava abhirucitaṃ atthi 
 taṃ no kathehīti vadati  Khuddakappānīti etāni nānārukkhaphalāni 
 khuddakamadhupaṭibhāgāni madhurāni  Varaṃ varanti ito uttamuttamaṃ 
 gahetvā bhuñja  Girigabbharāti anotattato  Sabbassa agghiyanti 
 yena mayaṃ āpucchitā taṃ amhehi paṭiggahitaṃ nāma tumhehi 
 ca dinnameva nāma  Ettāvatā imassa janassa sabbassa agghiyaṃ 
 tumhehi kataṃ amhākaṃ tāva sabbaṃ kataṃ  Nandassāpīti amhākaṃ 
 tāva sabbaṃ kataṃ idāni nandapaṇḍito kiñci vattukāmo tassāpi 
 tāva vacanaṃ suṇātha  Ajjhāvaramhāti mayaṃ hi na aññena kāraṇena 
 āgatā nandassa pana parisā hutvā tumhākaṃ khamāpanatthāya āgatāti 
 vadati  Bhavanti bhavaṃ soṇapaṇḍito suṇātu  
      Evaṃ vutte nandapaṇḍito uṭṭhāyāsanā mātāpitaro ca 
 bhātarañca vanditvā parisāya saddhiṃ sallapanto āha 
          parosataṃ jānapadā      mahāsālā ca brāhmaṇā 
          ime ca khattiyā sabbe  abhijātā yasassino 
          bhavañca rājā manojo   anumaññantu me vaco  
  
  
 page     
          Ye vasanti samitāro    yakkhāni idha assame 
          araññe bhūtabhabyāni     suṇantu vacanaṃ mama  
          Namo katvāna bhūtānaṃ    isiṃ vakkhāmi subbataṃ 
          so tyāhaṃ dakkhiṇā bāhu tava kosiyasammato  
          Pitaraṃ me janettiṃ ca    bhattukāmassa me sato 
          vīra puññamidaṃ ṭhānaṃ      mā maṃ kosiya vāraya  
          Sabbhihetaṃ upaññātaṃ     mametaṃ upanissaja 
          uṭṭhānapāricariyāya     dīgharattaṃ tayā kataṃ 
          mātāpitūsu puññāni     mama lokadado bhava  
          Tatheva santi manujā     dhamme dhammapadaṃ vidū 
          maggo saggassa lokassa  yathā jānāsi tvaṃ ise  
          Uṭṭhānapāricariyāya     mātāpitusukhāvahaṃ 
          taṃ maṃ puññābhivāreti    ariyamaggāvaro naroti  
      Tattha anumaññantūti anubujjhantu sādhukaṃ katvā paccakkhaṃ 
 karontūti attho  Samitāroti samāgatā  Araññe bhūtabhabyānīti 
 imasmiṃ himavantāraññe yāni bhūtāni ceva vuḍḍhimariyādappattāni 
 bhabyāni ca taruṇadevatāni tāni sabbāni mama vacanaṃ suṇantūti 
 attho  Namo katvānāti idaṃ so parisāya saññaṃ datvā tasmiṃ 
 vanasaṇḍe nibbattadevatānaṃ namakāraṃ katvāva āha  Tassattho 
 ajjeva bahūhi himavantadevatāhi mama bhātikassa dhammakathāsavanatthaṃ 
 āgatāhi bhavitabbaṃ ayaṃ hi vo namakāro tumhepi mayhaṃ 
  
  
 page     
 Sahāyā hothāti  So devatānaṃ añjaliṃ paggaṇhitvā parisañjānāpetvā 
 isiṃ vakkhāmīti ādimāha  Tattha isinti soṇapaṇḍitaṃ sandhāya vadati  
 Sammatoti bhātaro nāma aṅgasamā honti tasmā so te ahaṃ dakkhiṇā 
 bāhūti sammato tena me khamituṃ arahathāti dīpeti  Vīrāti viriyavanta 
 mahāparakkama  Puññamidaṃ ṭhānanti idaṃ mātāpituupaṭṭhānaṃ nāma puññaṃ 
 saggasaṃvattanikakāraṇaṃ taṃ karontaṃ maṃ mā vārayāti vadati  Sabbhihetanti 
 etaṃ hi mātāpituupaṭṭhānaṃ nāma paṇḍitehi upaññātaṃ upagantvā 
 ñātañceva vaṇṇitañca  Mametaṃ upanissajāti idaṃ mayhaṃ nissaja 
 visajjehi dehi  Uṭṭhānapādacariyāyāti uṭṭhānena pādacariyāya 
 ca  Katanti dīgharattaṃ tayā kusalaṃ kataṃ  Puññānīti idāni 
 ahaṃ mātāpitūsu puññāni kattukāmo  Mama lokadadoti tassa 
 mama tvaṃ saggalokaṃ dado hohi ahaṃ hi tesaṃ vattaṃ upaṭṭhānaṃ 
 katvā devaloke aparimāṇaṃ yasaṃ labhissāmi tassa me tvaṃ 
 dāyako hohīti vadati  Tathevāti yathā tvaṃ jānāsi tatheva 
 aññepi manujā imissaṃ parisāyaṃ santi te nānappakāre dhamme 
 idaṃ jeṭṭhāpacāyikabhāvasaṅkhātaṃ dhammakoṭṭhāsaṃ vadanti  Kinti  
 Maggo saggassa lokassāti  Sukhāvahanti upaṭṭhānena ca pāricariyāya 
 ca mātāpitūnaṃ sukhāvahaṃ  Taṃ manti taṃ maṃ evaṃ sammāpaṭijaggantaṃpi 
 bhātā soṇapaṇḍito tamhā puññā abhivāreti nivāreti  
 Ariyamaggāvaroti ariyamaggassa āvaroti  So evaṃ puññaṃ nivārento 
  
  
 page     
 Ayaṃ naro mama piyadassanatāya ariyasaṅkhātasasa devalokassa maggāvarako 
 nāma hotīti  
      Evaṃ nandapaṇḍitena vutte mahāsatto imassa tāva tumhehi 
 vacanaṃ sutaṃ idāni mayhaṃpi vacanaṃ suṇāthāti sāvento āha 
        suṇantu bhonto vacanaṃ        bhāturajjhāvarā mama 
        kulavaṃsaṃ mahārājā          porāṇaṃ parihāpayaṃ 
        adhammacārī yo jeṭṭho      nirayaṃ so upapajjati  
        Ye ca dhammassa kusalā       porāṇassa disaṃpatī 
        cārittena ca sampannā      na te gacchanti duggatiṃ  
        Mātāpitā ca bhātā ca      bhaginī ñātibandhavā 
        sabbe jeṭṭhassa te bhārā   evaṃ jānāhi bhāratha  
        Ādiyitvā garuṃ bhāraṃ        nāviko viya ussahe 
        dhammañca nappamajjāmi        jeṭṭho casmi rathesabhāti  
      Tattha bhāturajjhāvarā mamāti mama bhātu parisā hutvā āgatā 
 bhavanto sabbepi rājāno mamapi tāva vacanaṃ suṇantu  Parihāpayanti 
 parihāpento  Dhammassāti jeṭṭhāpacāyanadhammassa paveṇiyadhammassa  
 Kusalāti chekā  Cārittena cāti ācārasīlena sampannā  Bhārāti 
 sabbe ete jeṭṭhena vahitabbā paṭijaggitabbāti tassa bhārā nāma  
 Nāviko viyāti yathā nāvāya garubhāraṃ ādiyitvā samuddamajjhe 
 nāvaṃ sotthinā netuṃ nāviko ussaheti vāyamati saha nāvāya 
 sabbaṃ bhaṇḍaṃ ca jano ca tasseva bhāro hoti tathā mameva 
  
  
 page     
 Sabbe ñātakā bhārā ahañca ete paṭijaggituṃ ussahāmi sakkomi 
 tañca jeṭṭhāpacāyanadhammaṃ nappamajjāmi na kevalañca etesaññeva 
 sakalassāpi lokassa jeṭṭho casmi tasmā ahameva saddhiṃ nandena 
 paṭijaggituṃ yuttoti  
      Taṃ sutvā sabbepi te rājāno attamanā hutvā jeṭṭhabhātikassa 
 kira avasesā bhārāti ajja amhehi ñātanti nandapaṇḍitaṃ pahāya 
 mahāsattaṃ sannissitā hutvā tassa thutiṃ karontā dve gāthā abhāsiṃsu 
        adhigatamhā tame ñāṇaṃ   jālaṃva jātavedato 
        evameva no bhavaṃ dhammaṃ  kosiyo pavidaṃsayi  
        Yathā udayamādicco     vāsudevo pabhaṅkaro 
        pāṇīnaṃ pavidaṃseti       rūpaṃ kalyāṇapāpakaṃ 
        evameva no bhavaṃ dhammaṃ  kosiyo pavidaṃsayīti  
      Tattha adhigatamhāti mayaṃ ito pubbe jeṭṭhāpacāyanadhammaṃ 
 paṭicchādake tame vattamānā na jānāma ajja jātavedato jālaṃva 
 ñāṇaṃ adhigatā  Evameva noti yathā mahandhakāre pabbatamatthake 
 jalito jātavedo samantā ālokaṃ pharanto rūpāni padissati tathā 
 no bhavaṃ kosiyagotto dhammaṃ pavidaṃsayīti  Vāsudevoti vasudevo 
 vasujotano ca dhammappakāsanoti attho  
      Iti mahāsatto ettakaṃ kālaṃ nandapaṇḍitassa pāṭihāriyāni 
 disvā tasmiṃ pasannacitte te rājāno attano ñāṇabalena tasmiṃ 
 pasādaṃ bhinditvā attano kathaṃ gāhāpetvā sabbeva te rājāno 
  
 Page         
  
 page     
 Attano mukhalokite akāsi  
      Atha nandapaṇḍito bhātā me paṇḍito byatto dhammakathiko 
 sabbepi me rājāno bhinditvā attano pakkhe kari ṭhapetvā 
 imaṃ añño mayhaṃ paṭissaraṇaṃ natthi imameva yācissāmīti cintetvā 
 imaṃ gāthamāha 
          evaṃ me yācamānassa     añjaliṃ nāvabujjhatha 
          tava paṭhacaro hessaṃ       vuṭṭhito paricārakoti  
      Tassattho sace tumhe mama evaṃ yācamānassa khamāpanatthāya 
 paggahitaañjaliṃ nāvabujjhatha na paṭiggaṇhatha tumhe mātāpitaro 
 upaṭṭhahatha ahaṃ pana tumhākaṃ paṭhacaro bhaveyyaṃ vacanakaro hessaṃ 
 rattindivaṃ analasabhāvena vuṭṭhito paricārako ahaṃ tumhe 
 paṭijaggissāmīti  
      Mahāsattassa pakatiyāpi nandapaṇḍite doso vā veraṃ vā 
 natthi atithaddhaṃ vacanaṃ kathentasseva panassa mānahāpanatthaṃ niggahavasena 
 tathā katvā idāni tassa vacanaṃ sutvā tuṭṭhacitto tasmiṃ pasādaṃ 
 uppādetvā nanda idāni te khamāmi mātāpitaro ca paṭijaggituṃ 
 labhissasīti tassa guṇaṃ pakāsento āha 
          addhā nanda pajānāsi    saddhammaṃ sabbhidesitaṃ 
          ariyo ariyasamācāro    bāḷhaṃ tvaṃ mama ruccasi  
          Bhavantaṃ vadāmi bhotiñca    suṇātha vacanaṃ mama 
          nāyaṃ bhāro bhāramatto   ahu mayhaṃ kudācanaṃ  
  
  
 page     
          Taṃ maṃ upaṭṭhitaṃ santaṃ      mātāpitusukhāvahaṃ 
          nando ajjhāvaraṃ katvā   upaṭṭhānāya yācati  
          Yo ce icchati kāmena   santānaṃ brahmacārinaṃ 
          nandaṃ vo varatha ekekaṃ   maṃ nando upatiṭṭhatūti  
      Tattha ariyoti sundaro  Ariyasamācāroti sundarācārovāsi 
 jāto  Bāḷhanti idāni tvaṃ mama ativiya ruccasi  Suṇāthāti 
 amma tāta tumhe mama vacanaṃ suṇātha  Nāyaṃ bhāroti ayaṃ 
 tumhākaṃ paṭijagganabhāro na kadāci mama bhāramatto ahu  Taṃ 
 manti taṃ bhāroti amaññittha taṃ maṃ tumhe upaṭṭhitaṃ samānaṃ  
 Upaṭṭhānāya yācatīti tumhe upaṭṭhātuṃ maṃ yācati  Yo ce icchatīti 
 mayhaṃ hi tvaṃ me mātaraṃ vā pitaraṃ vā upaṭṭhahāti vattuṃ na 
 yuttaṃ tumhākaṃ pana santānaṃ brahmacārīnaṃ yo eko icchati 
 taṃ vadāmi kāmena nandaṃ vo varatha taṃ mama kaniṭṭhaṃ nandaṃ 
 rocetha tumhesu kaṃ esa upaṭṭhātu ubhopi hi mayaṃ tumhākaṃ 
 puttāyevāti  
      Atha mātā āsanā vuṭṭhāya tāta soṇapaṇḍita cirappavuṭṭho 
 vo kaniṭṭho evaṃ cirāgataṃpi taṃ yācituṃ na visahāmi mayañhi 
 tannissitā idāni pana tayā anuññātā ahaṃ etaṃ nandaṃ 
 brahmacārīnaṃ bāhāhi upaguyhitvā sīse upasiṅghāyituṃ labheyyanti 
 imamatthaṃ pakāsentī gāthamāha 
  
  
 page     
          Tayā tāta anuññātā   soṇa tannissitā mayaṃ 
          upaghāyituṃ labhe nandaṃ    muddhani brahmacārinanti  
      Atha mahāsatto tenahi amma anujānāmi tvaṃ gaccha 
 puttaṃ nandaṃ āliṅgitvā sīsaṃ ghāyitvā cumbitvā tava hadaye sokaṃ 
 nibbāpehīti āha  Sā tassa santikaṃ gantvā nandapaṇḍitaṃ 
 parisamajjheyeva āliṅgitvā taṃ sīse ghāyitvā cumbitvā hadaye 
 sokaṃ nibbāpetvā mahāsattena saddhiṃ sallapantī āha 
          assatthasseva taruṇaṃ     pallavaṃ māluteritaṃ 
          cirassaṃ nandaṃ disvāna    hadayaṃ me pavedhati  
          Yadā suttāpi supine    nandaṃ passāmi āgataṃ 
          udaggā sumanā homi    nando no āgato ayaṃ  
          Yadā ca paṭibujjhitvā    nandaṃ passāmi nāgataṃ 
          bhiyyo āvisati soko   domanassaṃ anappakaṃ  
          Sāhaṃ ajja cirassaṃpi     nandaṃ passāmi āgataṃ 
          bhattu ca mayhañca piyo   nando no pāvisī gharaṃ  
          Pitu ca nando suppiyo   yaṃ nando nappavase gharaṃ 
          labhatu tāta nando taṃ    maṃ nando upatiṭṭhatūti  
      Tattha māluteritanti yathā vātāhataṃ assatthassa pallavaṃ 
 kampati evaṃ cirassaṃ nandaṃ disvāna ajja mama hadayaṃ kampatīti 
 vadati  Suttāti tāta soṇa yadā ahaṃ suttāpi supine nandaṃ 
 āgataṃ passāmi tadāpi udaggā homīti  Bhattu cāti sāmikassa 
  
  
 page     
 Ca me mayhañca piyo  Nando no pāvisī gharanti tāta putto 
 no nando paṇṇasālaṃ pavisatu  Yanti yasmā pitupi suṭṭhu piyo 
 tasmā puna imamhā gharā nappavaseyya  Nando tanti tāta 
 nando yaṃ icchati taṃ labhatu  Maṃ nandoti tāta soṇa tava 
 pitaraṃ tvaṃ upaṭṭhahi nando maṃ upaṭṭhahatūti  
      Atha mahāsatto evaṃ hotūti mātu vacanaṃ sampaṭicchitvā 
 nanda tayā jeṭṭhakakoṭṭhāso laddho mātā nāma atiguṇakārikā 
 taṃ appamatto hutvā paṭijaggeyyāsīti ovaditvā mātu guṇaṃ 
 pakāsento dve gāthā abhāsi 
          anukampakā patiṭṭhā ca     pubbe rasadadī ca no 
          maggo saggassa lokassa    mātā taṃ varate ise  
          Pubbe rasadadī gottī      mātā puññūpasañhitā 
          maggo saggassa lokassa    mātā taṃ varate iseti  
      Tattha anukampakāti muduhadayā  Pubbe rasadadīti paṭhamameva 
 attano khīrasaṅkhātassa rasassa dāyikā  Mātā tanti mama mātā 
 maṃ na icchati taṃ varati icchati  Gottīti gopāyikā  
 Puññūpasañhitāti puññūpanissitā puññadāyikā  
      Evaṃ mahāsatto dvīhi gāthāhi mātu guṇaṃ kathetvā punāgantvā 
 tassā āsane nisinnakāle nanda tvaṃ dukkarakārikaṃ mātaraṃ labhi 
 ubhopi mayaṃ mātarā dukkhena saṃvaḍḍhitā idāni tvaṃ appamatto 
 paṭijaggāhi amadhurāni phalāphalāni mā khādāpehīti vatvā 
  
  
 page     
 Parisamajjheyeva mātu dukkarakārikataṃ pakāsento āha 
         ākaṅkhamānā puttaphalaṃ     devatāya namassati 
         nakkhattāni ca pucchati      utusaṃvaccharāni ca  
         Tassā utusi nahātāya     hoti gabbhassavakkamo 
         tena dohaḷinī hoti       suhadā tena vuccati  
         Saṃvaccharaṃ vā ūnaṃ vā      pariharitvā vijāyati 
         tena sā janayantī ca      janettī tena vuccati  
         Thanakkhīrena gītena        aṅgapāvuraṇena ca 
         rodantaṃ puttaṃ toseti     tosentī tena vuccati  
         Tato vātātape ghore    mammaṃ katvā udikkhati 
         dārakaṃ appajānantaṃ       posentī tena vuccati  
         Yañca mātu dhanaṃ hoti      yañca hoti pituddhanaṃ 
         ubhayampetassa gopeti     api puttassa no siyā  
         Evaṃ putta aduṃ putta      iti mātā vihaññati 
         pamattaṃ paradāresu        nissive pattayobbane 
         sāyaṃ puttaṃ anāyantaṃ      iti mātā vihaññati  
         Evaṃ kicchābhato poso    mātu aparicārako 
         mātari micchācaritvāna     nirayaṃ so upapajjati  
         Evaṃ kicchābhato poso    pitu aparicārako 
         pitari micchācaritvāna      nirayaṃ so upapajjati  
  
  
 page     
         Dhanāpi dhanakāmānaṃ        nassati iti me sutaṃ 
         mātaraṃ aparicaritvāna      kicchaṃ vā so nigacchati  
         Dhanāpi dhanakāmānaṃ        nassati iti me sutaṃ 
         pitaraṃ aparicaritvāna       kicchaṃ vā so nigacchati  
         Ānando ca pamodo ca    sadā hasitakīḷitaṃ 
         mātaraṃ paricaritvāna       labbhametaṃ vijānato  
         Ānando ca pamodo ca    sadā hasitakīḷitaṃ 
         pitaraṃ paricaritvāna        labbhametaṃ vijānato  
         Dānañca piyavācā ca      atthacariyā ca yā idha 
         samānatā ca dhammesu      tattha tattha yathārahaṃ  
         Ete kho saṅgahā loke  rathassāṇīva yāyato 
         ete ca saṅgahā nāssu   na mātā puttakāraṇā 
         labhetha mānaṃ pūjaṃ vā      pitā vā puttakāraṇā  
         Yasmā ca saṅgahā ete   samapekkhanti paṇḍitā 
         tasmā mahattaṃ papponti    pāsaṃsā ca bhavanti te  
         Brahmāti mātāpitaro     pubbācariyāti vuccare 
         āhuneyyā ca puttānaṃ    pajāya anukampakā  
         Tasmā hi te namasseyya   sakkareyyātha paṇḍito 
         annena atho pānena     vatthena sayanena ca 
         ucchādanena nahāpena     pādānaṃ dhovanena ca  
  
  
 page     
         Tāya naṃ pāricariyāya      mātāpitūsu paṇḍito 
         idheva naṃ pasaṃsanti        pecca sagge pamodatīti  
      Tattha puttaphalanti puttasaṅkhātaṃ phalaṃ  Devatāya namassatīti 
 putto me uppajjatūti devatāya namakāraṃ karoti āyācati  
 Nakkhattāni ca pucchatīti katarena nakkhattena jāto putto dīghāyuko 
 hoti katarena appāyukoti evaṃ nakkhattāni ca pucchati  
 Utusaṃvaccharāni cāti channaṃ utūnaṃ katamamhi utumhi jāto dīghāyuko 
 hoti katamamhi utumhi appāyuko hoti kativassāya vā mātu 
 jāto putto dīghāyuko hoti kativassāya appāyuko hotīti 
 evaṃ utusaṃvaccharāni ca pucchati  Utusi nahātāyāti pupphe uppanne 
 utumhi nahātāya  Avakkamoti tiṇṇaṃ sannipātā gabbhāvakkanti 
 hoti kucchiyaṃ gabbho patiṭṭhāti  Tenāti tena gabbhena sā 
 dohaḷinī hoti  Tenāti tadā tassā kucchimhipi nibbattapajāya 
 sineho uppajji tena kāraṇena suhadāti vuccati  Tenāti tena 
 kāraṇena sā janayantīti ca janettīti ca vuccati  Aṅgapāvuraṇena 
 cāti thanantare nipajjāpetvā sarīrasamphassaṃ pharāpentī aṅgasaṅkhāteneva 
 pāvuraṇena  Tosentīti saññāpentī hāsentī  Mammaṃ katvā 
 udikkhatīti aho puttassa me upari vāto paharati ātapo paharatīti 
 evaṃ mammakāraṃ katvā siniddhena hadayena udikkhati  Ubhayampetassāti 
 ubhayaṃpetaṃ dhanaṃ etassa puttassa atthāya aññesaṃ adassetvā 
 sāragabbhādīsu mātā gopeti  Evaṃ putta aduṃ puttāti andhabāla 
  
  
 page     
 Putta evaṃ rājakulādīsu appamatto hohi aduṃ ca kammaṃ karohīti 
 sikkhāpentī  Iti mātā vihaññatīti kilamati  Pattayobbaneti 
 putte pattayobbane taṃ puttaṃ nissive paradāresu pamattaṃ sāyaṃ 
 anāgacchantaṃ ñatvā assupuṇṇehi nettehi puttaṃ olokentī  
 Vihaññatīti kilamati  Kicchābhatoti kicchena ābhato paṭijaggito  
 Micchācaritvānāti mātaraṃ apaṭijaggitvā  Dhanāpīti dhanaṃpi  Ayameva 
 vā pāṭho  Idaṃ vuttaṃ hoti dhanakāmānaṃ uppannaṃ dhanaṃpi mātaraṃ 
 apaṭijaggantānaṃ nassatīti me sutanti  Kicchaṃ vā soti iti dhanaṃ vā 
 tassa nassati dukkhaṃ vā so nigacchati  Labbhametanti etaṃ idha 
 loke ca paraloke ca ānandādisukhaṃ mātaraṃ paricaritvā vijānato 
 paṇḍitassa labbhaṃ sakkā laddhuṃ tādisenāti attho  Dānañcāti 
 mātāpitūnaṃ dānaṃ dātabbaṃ piyavacanaṃ bhaṇitabbaṃ uppannakiccasādhanavasena 
 attho caritabbo  Dhammesūti jeṭṭhāpacāyanadhammesu tattha tattha 
 parisamajjhe vā rahogatānaṃ vā abhivādanādivasena samānattatā 
 kātabbā na raho abhivādanādīni katvā parisati na kātabbāni 
 sabbattha samāneneva bhavitabbaṃ  Ete ca saṅgahā nāssūti sace 
 ete cattāro saṅgahā na bhaveyyuṃ  Samapekkhantīti sammā nayena 
 kāraṇena pekkhanti  Mahattanti seṭṭhattaṃ  Brahmāti puttānaṃ 
 brahmasamā uttamāva seṭṭhā  Pubbācariyāti paṭhamācariyā  
 Āhuneyyāti āhunaṃ paṭiggāhakā yassa kassaci sakkārassa anucchavikā  
 Annena athoti athavā pānena ca  Peccāti kālakiriyapariyosāne 
  
  
 page     
 Ito gantvā sagge pamodati  
      Evaṃ mahāsatto sineruṃ parivattento viya dhammadesanaṃ niṭṭhāpesi  
 Taṃ sutvā sabbepi te rājāno balakāyā ca pasīdiṃsu  Atha mahāsatto 
 te rājāno pañcasu sīlesu patiṭṭhāpetvā dānādīsu puññesu 
 appamattā hothāti ovaditvā uyyojesi  Sabbepi te rājāno 
 dhammena rajjaṃ kāretvā āyūhapariyosāne devanagaraṃ pūrayiṃsu  
 Soṇapaṇḍito ca nandapaṇḍito ca yāvatāyukaṃ mātāpitaro paricaritvā 
 brahmalokaparāyanā ahesuṃ  
      Satthā imaṃ dhammadesanaṃ āharitvā saccāni pakāsetvā jātakaṃ 
 samodhānesi  Saccapariyosāne mātāpituposakabhikkhu sotāpattiphale 
 patiṭṭhahi  Tadā mātāpitaro mahārājakulāni ahesuṃ  Manojo 
 rājā sārīputto ahosi  Ekasatarājā asītimahātherā ceva 
 aññataramahātherā ca  Catuvīsati akkhobhiniyo buddhaparisā  
 Nandapaṇḍito ānando ahosi  Soṇapaṇḍito pana ahamevāti  
                    Soṇanandajātakaṃ niṭṭhitaṃ  
                          Dutiyaṃ  
                Iti sattatinipātavaṇṇanā niṭṭhitā  
                        
  
  
 page     
  Footnote  
      hanṛ´ānīṛ´์ m‡mīkhṛ´amūla     
  
  
 page     
                      Asītinipātavaṇṇanā 
                         
                        cullahaṃsajātakaṃ 
      sumukhāti idaṃ satthā veḷuvane viharanto āyasmato ānandattherassa 
 jīvitapariccāgaṃ ārabbha kathesi  
      Devadattena hi tathāgataṃ jīvitā voropetuṃ payojitesu tesu 
 dhanuggahesu sabbapaṭhamaṃ pesitena āgantvā nāhaṃ bhante sakkomi 
 taṃ bhagavantaṃ jīvitā voropetuṃ mahiddhiko so bhagavā mahānubhāvoti 
 vutte so devadatto āha alaṃ āvuso mā tvaṃ samaṇaṃ gotamaṃ 
 jīvitā voropehi ahameva samaṇaṃ gotamaṃ jīvitā voropessāmīti 
 vatvā tathāgate gijjhakūṭassa pabbatassa pacchimachāyāya caṅkamante 
 sayaṃ gijjhakūṭapabbataṃ abhiruhitvā yantavegena mahatiṃ silaṃ pavijjhi 
 imāya silāya samaṇaṃ gotamaṃ jīvitā voropessāmīti  Tadā 
 dve pabbatakūṭā samāgantvā taṃ khittaselaṃ sampaṭicchiṃsu  Tato 
 pappaṭikāpi patitvā bhagavato pādaṃ paharitvā rudhiraṃ uppādesi  
 Balavavedanā pavattiṃsu  Jīvako tathāgatassa pādaṃ satthakena phāletvā 
 duṭṭhalohitaṃ mocetvā pūtimaṃsaṃ apanetvā dhovitvā bhesajjaṃ ālimpetvā 
 nīrogamakāsi  Satthā purimasadiso eva mahābhikkhusaṅghaparivuto mahatiyāva 
 buddhalīlāya nagaraṃ pāvisi  
  
  
 page     
      Atha naṃ disvā devadatto cintesi samaṇassa gotamassa 
 rūpasobhaggappattaṃ sarīraṃ disvā koci manussabhūto upasaṅkamituṃ na 
 sakkoti rañño kho pana nālāgiri nāma hatthī atthi so 
 caṇḍo pharuso manussaghāṭako buddhadhammasaṅghaguṇe ajānanto taṃ 
 jīvitakkhayaṃ pāpessatīti  So gantvā tamatthaṃ ārocesi  Rājā 
 sādhūti sampaṭicchitvā hatthācariyaṃ pakkosāpetvā samma sve 
 nālāgiriṃ mattaṃ katvā pātova samaṇena gotamena paṭipannavīthiyaṃ 
 visajjehīti āha  Devadattopi naṃ aññesu divasesu kittakaṃ 
 suraṃ pivatīti pucchitvā aṭṭha ghaṭe bhanteti vutte sve taṃ soḷasa 
 ghaṭe pāyetvā samaṇena gotamena paṭipannavīthiyaṃ abhimukhaṃ kareyyāsīti 
 āha  So sādhūti sampaṭicchi  Rājā nagare bheriñcārāpetvā 
 sve nālāgiriṃ mattaṃ katvā nagare visajjessati nāgarā pātova 
 kattabbakiccāni katvā antaravīthiṃ mā paṭipajjiṃsūti āha  Devadattopi 
 rājanivesanato oruyha hatthisālaṃ gantvā hatthigopake āmantetvā 
 mayaṃ bhaṇe uccaṭṭhānato nīcaṭṭhāne nīcaṭṭhānato uccaṭṭhāne kātuṃ 
 samatthā sace vo yasena attho sve pātova nālāgiriṃ 
 tikhiṇasurāya soḷasa ghaṭe pāyetvā samaṇassa gotamassa āgamanavelāya 
 tuṇḍatomarehi vijjhantā vijjhantā kujjhāpetvā hatthisālaṃ 
 bhindāpetvā samaṇena gotamena paṭipannavīthiyaṃ abhimukhaṃ katvā samaṇaṃ 
 gotamaṃ jīvitakkhayaṃ pāpethāti āha  Te sādhūti sampaṭicchiṃsu  
 Sā pavutti sakalanagare vitthāritā ahosi  Buddhadhammasaṅghamāmakā 
  
  
 page     
 Upāsakā taṃ sutvā satthāraṃ upasaṅkamitvā bhante devadatto 
 raññā saddhiṃ ekato hutvā sve tumhehi paṭipannavīthiyaṃ nālāgiriṃ 
 visajjāpessati sve piṇḍāya apavisitvā idheva hotha mayaṃ 
 vihāreyeva buddhappamukhassa bhikkhusaṅghassa bhikkhaṃ dassāmāti vadiṃsu  
 Satthā sve piṇḍāya na pavisissāmīti avatvāva ahaṃ sve 
 nālāgiriṃ dametvā pāṭihāriyaṃ katvā titthiye madditvā rājagahe 
 piṇḍāya caritvāva bhikkhusaṅghaparivuto nagarā nikkhamitvā veḷuvanameva 
 gamissāmi rājagahavāsino bahūni bhattabhājanāni gahetvā veḷuvanameva 
 āgamissanti sve vihāreyeva bhattaggaṃ bhavissatīti iminā kāraṇena 
 tesaṃ adhivāsesi  Te tathāgatassa adhivāsanaṃ viditvā bhattabhājanāni 
 āharitvā vihāreyeva dānaṃ dassāmāti pakkamiṃsu  
      Satthāpi paṭhamayāme dhammaṃ desetvā majjhimayāme devatāya 
 pañhaṃ visajjetvā pacchimayāmassa paṭhamakoṭṭhāse sīhaseyyaṃ kappetvā 
 dutiyakoṭṭhāse phalasamāpattiyo samāpajjitvā tatiyakoṭṭhāse 
 karuṇāsamāpattiṃ samāpajjitvā bodheyyabandhave olokento 
 nālāgiridamane caturāsītiyā pāṇasahassānaṃ dhammābhisamayaṃ disvā pabhātāya 
 rattiyā katasarīrapaṭijaggano hutvā āyasmantaṃ ānandaṃ āmantetvā 
 ānanda rājagahaparivattakesu aṭṭhārasasu mahāvihāresu sabbesaṃpi bhikkhūnaṃ 
 mayā saddhiṃ rājagahaṃ pavisituṃ ārocehīti āha  Thero tathā akāsi  
 Sabbe bhikkhū veḷuvane sannipatiṃsu  Satthā mahābhikkhusaṅghaparivuto 
 rājagahaṃ piṇḍāya pāvisi  Atha hatthimeṇḍā yathānusiṭṭhaṃ 
  
  
 page     
 Paṭipajjiṃsu  Mahanto samāgamo ahosi  Saddhāsampannā manussā 
 ajja kira buddhamahānāgassa tiracchānanāgena saddhiṃ saṅgāmo bhavissati 
 anopamāya buddhalīlāya nālāgirino damanaṃ passissāmāti 
 pāsādahammiyagehacchadanādīni abhiruyha aṭṭhaṃsu  Asaddhā pana 
 micchādiṭṭhikā ayaṃ nālāgiri caṇḍo pharuso manussaghāṭako buddhādiguṇaṃ 
 na jānāti so ajja samaṇassa gotamassa suvaṇṇavaṇṇaṃ sarīraṃ viddhaṃsetvā 
 jīvitakkhayaṃ pāpessati ajjeva paccāmittassa piṭṭhiṃ passissāmāti 
 rukkhapāsādādīsu aṭṭhaṃsu  Hatthīpi bhagavantaṃ āgacchantaṃ disvā 
 manusse tāsento gehāni viddhaṃsento sakaṭāni sañcuṇṇento 
 soṇḍaṃ ussāpetvā pahaṭṭhakaṇṇavālo pabbato viya ajjhottharanto 
 yena bhagavā tena abhidhāvi  Taṃ bhikkhū disvā bhagavantametadavocuṃ 
 ayaṃ bhante nālāgiri caṇḍo pharuso manussaghāṭako imaṃ racchaṃ 
 paṭipanno na kho panāyaṃ buddhādiguṇaṃ jānāti paṭikkamatu 
 bhante bhagavā paṭikkamatu sugatoti  Mā bhikkhave bhāyittha 
 paṭibalohaṃ nālāgiriṃ dametunti  
      Atha āyasmā sārīputto satthāraṃ yāci bhante pitu uppannakiccaṃ 
 nāma jeṭṭhaputtassa bhāro ahameva naṃ damemīti  Atha naṃ satthā 
 sārīputta buddhabalaṃ nāma aññaṃ sāvakabalaṃ aññaṃ tiṭṭha tvanti 
 paṭibāhi  Evaṃ yebhuyyena asītimahātherā yāciṃsu  Satthā 
 sabbepi paṭibāhi  Athāyasmā ānando satthari balavasinehena 
 adhivāsetuṃ asakkonto ayaṃ hatthī paṭhamaṃ maṃ māretūti 
  
  
 page     
 Tathāgatassatthāya jīvitaṃ pariccajitvā gantvā satthu purato aṭṭhāsi  
 Atha naṃ satthā apehi ānanda apehi ānanda mā me 
 purato aṭṭhāsīti āha  Bhante ayaṃ hatthī caṇḍo pharuso 
 manussaghāṭako kappuṭṭhānaggisadiso paṭhamaṃ maṃ māretvā pacchā 
 tumhākaṃ santikaṃ āgacchatūti  Thero yāvatatiyaṃ vuccamānopi tatheva 
 ṭhito na paṭikkami  Atha naṃ satthā iddhibalena paṭikkamāpetvā 
 bhikkhūnaṃ antare ṭhapesi  Tasmiṃ khaṇe ekā itthī nālāgiriṃ 
 disvā maraṇabhayabhītā palāyamānā aṅkena gahitaṃ dārakaṃ hatthino ca 
 tathāgatassa ca antare chaḍḍetvā palāyi  Hatthī taṃ anubandhitvā 
 nivattitvā dārakassa santikaṃ agamāsi  Dārako mahāravaṃ ravi  
 Satthā nālāgiriṃ uddissa mettāya pharitvā sumadhurabrahmasaraṃ 
 nicchāretvā ambho nālāgiri taṃ soḷasa surāghaṭe pāyetvā 
 mattaṃ karontā na aññaṃ gaṇhissatīti kariṃsu maṃ gaṇhissatīti pana kariṃsu 
 mā akāraṇena jaṅghāyo kilamento vicari ito ehīti pakkosi  
 So satthu vacanaṃ sutvā akkhīni ummiletvā bhagavato rūpasiriṃ 
 olokento paṭiladdhasaṃvego buddhatejena pacchinnasurāmado soṇḍaṃ 
 olambanto kaṇṇe olambanto gantvā tathāgatassa pādesu pati  
      Atha naṃ satthā nālāgiri tvaṃ tiracchānahatthī ahaṃ buddhavāraṇo 
 ito paṭṭhāya mā caṇḍo mā pharuso mā manussaghāṭako 
 bhava mettacittaṃ paṭilabhāhīti vatvā dakkhiṇahatthaṃ 
  
  
 page     
 Pasāretvā kumbhe parāmasitvā imā gāthā āha 
                 mā kuñjara nāgamāsado 
                 dukkho hi kuñjara nāgamāsado 
                 na hi nāgahatassa kuñjara 
                 sugati hoti ito paraṃ yato  
                 Mā ca mado mā ca pamādo 
                 na hi pamattā sugatiṃ vajanti 
                 tena tvaññeva tathā karissasi 
                 yena tvaṃ sugatiṃ gamissasīti  
 Evaṃ dhammaṃ desesi  Tassa sakalasarīraṃ pītiyā nirantaraṃ phuṭṭhaṃ 
 ahosi  Sace tiracchānagato nābhavissa sotāpattiphalaṃ adhigamissa  
 Manussā taṃ pāṭihāriyaṃ disvā unnadiṃsu appoṭhayiṃsu sañjātasomanassā 
 nānābharaṇāni khipiṃsu  Tāni hatthissa sarīraṃ paṭicchādayiṃsu  
 Tato paṭṭhāya nālāgiri dhanapālako nāma jāto  Tasmiṃ 
 khaṇe pana dhanapālakasamāgame caturāsītipāṇasahassāni amataṃ piviṃsu  
 Satthā dhanapālakaṃ pañcasu sīlesu patiṭṭhāpesi  So soṇḍāya 
 bhagavato pādapaṃsūni gahetvā upari muddhani ākiritvā paṭikkuṭiko 
 paṭikkamitvā dassanūpacāre ṭhito dasabalaṃ vanditvā nivattitvā 
 hatthisālaṃ pāvisi  Tato paṭṭhāya evaṃ dantesu danto hutvā na 
 kiñci viheṭhesi  Satthā nipphannamanoratho yehi yaṃ dhanaṃ khittaṃ 
 taṃ tesaṃyeva hotūti adhiṭṭhāya ajja mayā mahantaṃ pāṭihāriyaṃ 
  
  
 page     
 Kataṃ imasmiṃ nagare piṇḍāya caraṇaṃ appaṭirūpanti titthiye madditvā 
 bhikkhusaṅghaparivuto jayappatto viya khattiyo nagarā nikkhamitvā 
 veḷuvanameva gato  Nagaravāsinopi bahuṃ annapānakhādanīyaṃ ādāya 
 vihāraṃ gantvā mahādānaṃ pavattayiṃsu  Taṃ divasaṃ sāyaṇhasamaye dhammasabhaṃ 
 pūretvā sannipatitvā bhikkhū kathaṃ samuṭṭhāpesuṃ āvuso āyasmatā 
 ānandena tathāgatassatthāya attano jīvitaṃ pariccajantena dukkaraṃ 
 kataṃ nālāgiriṃ disvā satthārā tikkhattuṃ paṭibāhiyamānopi anapagato 
 aho dukkarakārako āvuso āyasmā ānandoti  Atha naṃ satthā 
 dibbasotadhātuyā sutvā ānandassa guṇakathā pavattati gantabbaṃ 
 mayā etthāti gandhakuṭito nikkhamitvā āgantvā kāyanuttha bhikkhave 
 etarahi kathāya sannisinnāti pucchitvā imāya nāmāti vutte 
 na bhikkhave idāneva pubbepi ānando tiracchānayoniyaṃ nibbattopi 
 mamatthāya jīvitaṃ pariccajiyevāti vatvā tuṇhī ahosi tehi yācito 
 atītaṃ āhari  
      Atīte bhikkhave mahisakaraṭṭhe sāgalanagare sāgalo nāma rājā 
 dhammena rajjaṃ kāresi  Tadā nagarato avidūre ekasmiṃ nesādagāmake 
 aññataro nesādo pāsehi sakuṇe bandhitvā nagare vikkīṇanto 
 jīvitaṃ kappesi  Nagarato ca avidūre āvaṭṭato dvādasayojaniko 
 mānusiyo nāma padumasaro ahosi  So pañcavaṇṇapadumasañchanno  
 Tattha nānappakāro sakuṇasaṅgho otari  So nesādo tattha 
  
  
 page     
 Aniyāmena pāse oḍḍesi  Tasmiṃ kāle dhataraṭṭhahaṃsarājā 
 channavutisahassaparivuto cittakūṭapabbate suvaṇṇaguhāyaṃ paṭivasati  Sumukho 
 nāmassa senāpati ahosi  Athekadā tato haṃsayūthā katipayā 
 suvaṇṇahaṃsā mānusiyaṃ saraṃ gantvā pahūtagocare tasmiṃ sare yathāsukhaṃ 
 vicaritvā cittakūṭaṃ āgantvā dhataraṭṭhassa ārocesuṃ mahārāja 
 manussapathe mānusiyo nāma padumasaro sampannagocaro tattha 
 gocaraṃ gaṇhituṃ gacchāmāti  So manussapatho nāma sāsaṅko 
 sappaṭibhayo mā vo ruccatīti paṭikkhipitvāpi tehi punappunaṃ 
 vuccamāno sace tumhākaṃ ruccati gacchāmāti sapparivāro 
 taṃ saraṃ agamāsi  So ākāsato otaranto pādaṃ pāse 
 pavesantoyeva otari  Athassa pāso pādaṃ ayapaṭṭakena ghaṭṭento 
 viya ābandhitvā gaṇhi  Athassa chindissāmi nanti ākaḍḍhantassa 
 paṭhamavāre cammaṃ chijji dutiyavāre maṃsaṃ chijji tatiyavāre nahāru 
 chijji catutthavāre so pāso aṭṭhiṃ āhacca aṭṭhāsi  Lohitaṃ 
 paggharati balavavedanā pavattiṃsu  So cintesi sacāhaṃ bandhanaravaṃ 
 ravissāmi ñātakā me cittutrāsā hutvā gocaraṃ agaṇhitvā 
 chātajjhattāva palāyantā dubbalatāya samudde patissantīti  So 
 vedanaṃ adhivāsetvā ñātīnaṃ yāvadatthaṃ gocaraṃ gaṇhitvā haṃsānaṃ 
 kīḷanakāle mahantena saddena bandhanavaraṃ ravi  Taṃ sutvā haṃsā 
 maraṇabhayatajjitā vaggavaggā hutvā cittakūṭābhimukhā pakkhandiṃsu  
 Tesu pakkantesu sumukho haṃsasenāpati kacci nukho idaṃ bhayaṃ 
  
  
 page     
 Mahārājassa uppannaṃ ahaṃ jānissāmi nanti vegena pakkhanditvā 
 purato gacchantassa haṃsagaṇassa antare mahāsattaṃ adisvā 
 majjhimahaṃsagaṇaṃ vicinitvā tatthāpi taṃ adisvā pacchimahaṃsagaṇaṃ vicinitvā 
 tatthāpi mahāsattaṃ adisvā nissaṃsayaṃ tasseva taṃ bhayaṃ uppannanti 
 nivattitvā āgacchanto mahāsattaṃ pāse bandhaṃ disvā lohitamakkhitaṃ 
 dukkhāturaṃ paṅkapiṭṭhe nisinnaṃ disvā mā bhāyi mahārājāti vatvā 
 ahaṃ mama jīvitaṃ pariccajitvā tumhe pāsato mocessāmīti vadantova 
 otaritvā mahāsattaṃ assāsento paṅkapiṭṭhe nisīdi  Atha naṃ 
 vīmaṃsanto mahāsatto paṭhamaṃ gāthamāha 
        sumukha anuvicinantā            pakkamanti vihaṅgamā 
        gaccha tuvaṃpi mā kaṅkhi          natthi bandhe sahāyatāti  
      Tattha anuvicinantāti sinehena ālayavasena anolokentā  
 Pakkamantīti ete channavutihaṃsasahassā ñātigaṇavihaṅgamā maṃ chaḍḍetvā 
 gacchanti tvaṃpi gaccha mā idha vāsaṃ ākaṅkhi evaṃ hi pāsena 
 bandhe mayi sahāyatā nāma natthi na hi te ahaṃ idāni kiñci 
 sahāyakiccaṃ kātuṃ sakkhissāmi kinte mayā nirupakārena papañcaṃ 
 akatvā gacchevāti vadati  
      Tato paraṃ sumukho āha 
        gacche vāhaṃ na vā gacche      na tena amaro siyaṃ 
        sukhitantaṃ upāsitvā           dukkhitantaṃ kathaṃ jahe  
  
  
 page     
        Maraṇaṃ vā tayā saddhiṃ          jīvitaṃ vā tayā vinā 
        tadeva maraṇaṃ seyyo          yañce jīve tayā vinā  
        Nesa dhammo mahārāja         yaṃ taṃ evaṃ gataṃ jahe 
        yā gati tumhaṃ sā mayhaṃ        ruccate vihagādhipāti  
 Tato mahāsatto āha 
        kā nu pāsena bandhassa        gati aññā mahānasā 
        sā kathaṃ cetayānassa          muttassa tava ruccati  
        Kaṃ vā tvaṃ passasi atthaṃ        mama tuyhañca pakkhima 
        ñātīnaṃvāvasiṭṭhānaṃ            ubhinnaṃ jīvitakkhaye  
        Yanna kañcanadepiccha           andhena tamasā kataṃ 
        tādise sañcajaṃ pāṇaṃ          kimatthamabhijotayeti  
 Sumukho āha 
        kathaṃ nu patataṃ seṭṭha           dhamme atthaṃ na bujjhasi 
        dhammo apacito santo         atthaṃ dasseti pāṇinaṃ  
        Sohaṃ dhammaṃ apekkhāno        dhammā catthaṃ samuṭṭhitaṃ 
        bhattiñca tayi sampassaṃ          nāvakaṅkhāmi jīvitaṃ  
        Addhā eso sataṃ dhammo       yo mitto mittamāpade 
        na caje jīvitassāpi           hetu dhammaṃ anussaranti  
 Tato mahāsatto āha 
        svāyaṃ dhammo ca te ciṇṇo     bhattī ca viditā mayi 
        kāmaṃ karassu mayhetaṃ          gacchevānumato mayā  
  
  
 page     
        Apitvevaṃ gate kāle        yaṃ khaṇḍaṃ ñātinaṃ mayā 
        tayā taṃ buddhisampanna         assa paramasaṃvutanti  
        Iccevaṃ mantayantānaṃ         ariyānaṃ ariyavuttinaṃ 
        paccadissatha nesādo         āturānamivantako  
        Te sattumabhisiñcikkha          dīgharattaṃ hitā dijā 
        tuṇhī māsittha ubhayo         na calañcesu āsanā  
        Dhataraṭṭhe ca disvāna         samuḍḍente tato tato 
        abhikkamatha vegena           dijasattu dijādhipe  
        So ca vegenābhikkamma       āsajja parame dije 
        paccakampittha nesādo        bandhā iti vicintayaṃ  
        Ekañca bandhamāsīnaṃ          abandhañca punāparaṃ 
        āsajja bandhamāsīnaṃ          pekkhamānamadīnavaṃ  
        Tato so vimatoyeva         paṇḍare ajjhabhāsatha 
        pavaḍḍhakāye āsīne         dijasaṅghagaṇādhipe  
        Yannu pāsena mahatā         bandho na kurute disaṃ 
        atha kasmā abandho tvaṃ       balī pakkhī na gacchasi  
        Kiṃ nu tyāyaṃ dijo hoti       mutto bandhaṃ upāsasi 
        ohāya sakuṇā yanti         kiṃ eko avahīyasīti  
 Sumukho āha 
        rājā me so dijāmitta      sakhā pāṇasamo ca me 
        neva naṃ vijahissāmi          yāva kālassa pariyāyanti  
  
  
 page     
      Nesādo āha 
        kathaṃ panāyaṃ vihaṅgo          nāddasa pāsamoḍḍitaṃ 
        padaṃ hetaṃ mahantānaṃ          boddhumarahanti āpadanti  
      Sumukho āha 
        yadā parābhavo hoti         poso jīvitasaṅkhaye 
        atha jālañca pāsañca         āsajjāpi na bujjhatīti  
      Nesādo āha 
        api tveva mahāpañña         pāsā bahuvidhā tatā 
        guyhamāsajja bajjhanti         athevaṃ jīvitakkhayeti  
      Imāsaṃ gāthānaṃ attho pālinayeneva veditabbo  
      Tattha gacche vāti mahārāja ahaṃ ito gaccheyyaṃ vā na vā 
 nāhaṃ tena gamanena vā agamanena vā amaro siyaṃ ahaṃ hi ito 
 gatopi agatopi maraṇato amuttova ito pubbe pana sukhitaṃ taṃ 
 upāsetvā idāni dukkhitaṃ taṃ kathaṃ jaheyyanti vadati  Maraṇaṃ 
 vāti mama agacchantassa vā tayā saddhiṃ maraṇaṃ bhaveyya gacchantassa 
 vā tayā vinā jīvitaṃ tesu dvīsu yaṃ tayā saddhiṃ maraṇaṃ tadeva 
 me varaṃ yaṃ pana tayā vinā jīveyyaṃ na me taṃ varataranti 
 attho  Ruccateti yā nipphatti sāva mayhaṃ ruccati  Sā 
 kathanti samma sumukha mama tāva daḷhena vāḷamayapāsena bandhassa 
 parahatthagatassa sā gati ruccatu tava pana cetayānassa paññavato 
 muttassa kathaṃ ruccati  Pakkhimāti pakkhasampanna  Ubhinnanti 
  
  
 page     
 Amhākaṃ dvinnaṃpi jīvitakkhaye sati tvaṃ mama vā tava vā avasiṭṭhānaṃ 
 ñātīnaṃ vā kimatthaṃ passasi  Yannāti ettha nakāro upamāne  
 Kañcanadepicchāti kāñcanadvepiccha  Ayameva vā pāṭho  
 Kañcanasadisa ubhayapakkhāti attho  Tamasāti tamasi  Ayameva vā 
 pāṭho  Purimassa nakārassa iminā sambandho  Katanti kataṃ 
 viyāti attho  Idaṃ vuttaṃ hoti tayi pāṇaṃ cajantepi acajantepi 
 mama jīvitassa abhāvo yaṃ tava pāṇasañcajanaṃ taṃ andhena tamasi kataṃ 
 viya kiñcideva anupagamma apaccakkhaguṇaṃ tādise tava apaccakkhaguṇe 
 sañcajane tvaṃ pāṇaṃ sañcajanto kimatthamabhijotayeyyāsīti  Dhammo 
 apacito santoti dhammo pūjito mānito sammānito samāno  
 Atthaṃ dassetīti vuḍḍhiṃ dasseti  Apekkhānoti apekkhanto  
 Dhammā catthanti dhammato ca atthaṃ samuṭṭhitaṃ passanto  Bhattinti 
 sinehaṃ  Sataṃ dhammoti paṇḍitānaṃ sabhāvo  Yo mittoti yo 
 mitto āpadesu mittaṃ na caje tassa acajantassa mittassa esa 
 sabhāvo nāma addhā sataṃ dhammo vidito pākaṭo jāto  
 Kāmaṃ karassūti etaṃ mama kāmaṃ mayā icchitaṃ mama vacanaṃ karassu  
 Apitvevaṃ gate kāleti apitu evaṃ gate kāle mayi imasmiṃ ṭhāne 
 pāsena bandhe  Paramasaṃvutanti paramapaṭicchannaṃ  
      Iccevaṃ mantayantānanti gaccha na gacchāmīti evaṃ kathentānaṃ  
 Ariyānanti ācāraariyānaṃ  Paccadissathāti kāsāyāni nivāsetvā 
 rattamālaṃ pilandhitvā muggaraṃ ādāya āgacchantova adissatha  
  
  
 page     
 Āturānanti gilānānaṃ maccu viya  Abhisiñcikkhāti bhikkhave te 
 ubhopi sattuṃ āyantaṃ passitvā  Hitāti dīgharattaṃ aññamaññassa 
 hitā muducittā  Na calañcesunti āsanato na caliṃsu yathānisinnāva 
 ahesuṃ  Sumukho pana ayaṃ nesādo āgantvā paharanto maṃ paṭhamaṃ 
 paharatūti cintetvā mahāsattaṃ pacchato katvā nisīdi  Dhataraṭṭheti 
 haṃse  Samuḍḍenteti maraṇabhayena itocītoca upagacchante disvā  
 Āsajjāti itare dve jane upagantvā  Paccakampitthāti bandhā 
 na bandhāti cintento upadhārento akampittha vegaṃ hāpetvā 
 sanikaṃ agamāsi  Āsajja bandhanti bandhaṃ mahāsattaṃ upagantvā nisinnaṃ 
 sumukhaṃ  Ādīnavanti ādīnavameva hutvā mahāsattaṃ olokentaṃ 
 disvā  Vimatoti kinnu kho abandho bandhassa santike nisinno 
 kāraṇaṃ pucchissāmīti vimatijāto hutvāti attho  Paṇḍareti 
 haṃse athavā parisuddhe nimmale supahaṭṭhakañcanavaṇṇeti attho  
 Pavaḍḍhakāyeti vaḍḍhitakāye mahāsarīre  Yannūti yantāva eso 
 mahāpāsena bandho  Disaṃ na kuruteti palāyanatthāya ekaṃ disaṃ na 
 bhajati taṃ yuttanti adhippāyo  Balīti balasampanno hutvā  
 Pakkhīti taṃ ālapati  Ohāyāti chaḍḍetvā  Yantīti sesasakuṇā 
 gacchanti  Avahīyasīti ohīyasi  Dijāmittāti dijānaṃ amitta  
 Yāva kālassa pariyāyanti yāva maraṇassa vāro āgacchati  Kathaṃ 
 panāyanti tvaṃ rājā me soti vadasi rājāno ca nāma paṇḍitā 
 honti itipi paṇḍito samāno kena kāraṇena oḍḍitaṃ pāsaṃ 
  
  
 page     
 Na addasa  Padaṃ hetanti yasamahattaṃ vā ñāṇamahattaṃ vā pattānaṃ 
 attano āpade bujjhanaṃ nāma padaṃ kāraṇaṃ tasmā te āpadaṃ 
 boddhuṃ arahanti  Parābhavoti avuḍḍhi  Āsajjāpīti upagantvāpi 
 na bujjhati  Tatāti vitatā oḍḍitā  Guyhamāsajjāti tesu 
 pāsesu yo guyho pachicchanno pāso taṃ āsajja bajjhanti  
 Athevanti atha evaṃ jīvitakkhaye sati bajjhantiyevāti attho  
      Iti so taṃ kathāsallāpena muduhadayaṃ katvā mahāsattassa jīvitaṃ 
 yācanto gāthamāha 
        api nāyaṃ tayā saddhiṃ      saṃvāsassa sukhudrayo 
        api no anumaññāsi       api no jīvitaṃ dadeti  
      Tattha api nāyanti api nu ayaṃ  Sukhudrayoti sukhaphalo  
 Api no anumaññāsīti cittakūṭaṃ gantvā ñātake passituṃ tvaṃ 
 anujāneyyāsi  Api no jīvitaṃ dadeti api no imāya kathāya 
 uppannavissāso  na māreyyāsīti  
      So tassa madhurakathāya bajjhitvā gāthamāha 
        na ceva me tvaṃ bandhosi   napi icchāmi te vadhaṃ 
        kāmaṃ khippamito gantvā    jīva tvaṃ anigho ciranti  
      Tato sumukho catasso gāthā abhāsi 
        nevāhametaṃ icchāmi      aññatretassa jīvitā 
        sace ekena tuṭṭhosi     muñcetaṃ muñca bhakkhaya  
  
  
 page     
         Ārohapariṇāhena       tulyasmā vayasā ubho 
         na te lābhena onatā   etena niminā tuvaṃ  
         Tadiṅgha samapekkhassu      hotu giddhi tavasmasu 
         maṃ pubbe bandhapāsena    pacchā muñca dijādhipaṃ  
         Tāvadeva ca te lābho   katassa yācanāya ca 
         mettī ca dhataraṭṭhehi     yāva jīvāya te siyāti  
      Tattha etanti yaṃ aññatra etassa jīvitā mama jīvitaṃ etaṃ 
 ahaṃ neva icchāmi  Tulyasmāti samā homa  Niminā tuvanti 
 parivattehi tuvaṃ  Tavasmasūti tava amhesu giddhi hotu kinte etena 
 mayi lobhaṃ uppādehīti vadati  Tāvadevāti tattakoyeva  Yācanāya 
 cāti yā mama yācanā sāva katā assāti attho  
      Iti so tāya dhammadesanāya telesu pakkhittakappāsapicu viya 
 mudukatahadayo mahāsattaṃ tassa dāyaṃ katvā dadanto āha 
         passantu no mahāsaṅghā    tayā muttaṃ ito gataṃ 
         mittāmaccā ca bhaccā ca   puttadārā ca bandhavā  
         Na ca te tādisā mittā   bahūnaṃ idha vijjare 
         yathā tvaṃ dhataraṭṭhassa      pāṇasādhāraṇo sakhā  
         So te sahāyaṃ muñcāmi    hotu rājā tavānugo 
         kāmaṃ khippamito gantvā    ñātimajjhe virocathāti  
      Tattha noti nipātamattaṃ  Tayā muttanti imaṃ hi tvaṃyeva 
 muñcasi nāma tasmā imaṃ tayā muttaṃ ito cittakūṭapabbataṃ gataṃ 
  
  
 page     
 Mahantā ñātisaṅghā ca ete ca mittādayo passantu  Ettha 
 ca bandhavāti ekalohitasambandhā  Vijjareti vijjanti  
 Pāṇasādhāraṇoti sādhāraṇapāṇo avibhattajīviko yathā tvaṃ etassa 
 sakhā etādisā aññesaṃ bahūnaṃpi mittā nāma na vijjanti  
 Tavānugoti etaṃ dukkhitaṃ ādāya purato gaccha tassa tava ayaṃ 
 anugo hotūti  
      Evaṃ vatvā ca pana nesādaputto mettacittena mahāsattaṃ 
 upasaṅkamitvā bandhanaṃ chinditvā āliṅgitvā sarato nikkhamitvā 
 saratīre taruṇadabbatiṇapiṭṭhe nisīdāpetvā pāde bandhapāsaṃ muducittena 
 sanikaṃ mocetvā dūre khipitvā mahāsatte balavasinehaṃ paccupaṭṭhapetvā 
 mettacittena udakaṃ ādāya lohitaṃ dhovitvā punappunaṃ parimajji  
 Tassa mettacittānubhāvena bodhisattassa pāde sirā sirāhi maṃsaṃ 
 maṃsena cammaṃ cammena ghaṭṭitaṃ tāvadeva pādo saṃruḷho succhavī 
 sañjātalomo ahosi abandhapāsena nibbiseso  Bodhisatto sukhito 
 pakatibhāveneva nisīdi  Atha sumukho attānaṃ nissāya mahāsattassa 
 sukhitabhāvaṃ viditvā sañjātasomanasso nesādassa thutimakāsi  
      Tamatthaṃ pakāsento satthā āha 
         so patīto pamuttena    bhattuno bhattugāravo 
         ajjhabhāsatha vaṅkaṅgo    vācaṃ kaṇṇasukhaṃ bhaṇaṃ 
         evaṃ luddaka nandassu    saha sabbehi ñātibhi 
         yathāhamajja nandāmi     muttaṃ disvā dijādhipanti  
  
  
 page     
      Tattha vaṅkaṅgoti vaṅkagīvo  
      Evaṃ luddakāti thutiṃ katvā sumukho bodhisattaṃ āha mahārāja 
 iminā amhākaṃ mahāupakāro kato ayaṃ hi amhākaṃ vacanaṃ akatvā 
 kīḷahaṃse no katvā issarānaṃ dento bahuṃ dhanaṃ labheyya māretvā 
 vā maṃsaṃ vikkīṇanto bahuṃ dhanaṃpi labhateva attano pana jīvitaṃ 
 anoloketvā amhākaṃ vacanaṃ kari imaṃ rañño santikaṃ netvā 
 sukhaṃ jīvitaṃ karomāti  Mahāsatto sampaṭicchi  Sumukho attano 
 bhāsāya mahāsattena saddhiṃ kathetvā puna manussabhāsāya luddaputtaṃ 
 āmantetvā samma tvaṃ kimatthaṃ pāsaṃ oḍḍesīti pucchitvā 
 dhanatthanti vutte evaṃ sante amhe ādāya nagaraṃ pavisitvā rañño 
 dassehi bahuṃ dhanaṃ te dhanaṃ dāpessāmāti vatvā āha 
         ehi taṃ anusikkhāmi      yathā tvamapi lacchasi 
         lābhaṃ tavāyaṃ dhataraṭṭho    pāpaṃ kiñci na dakkhati  
         Jippamantepuraṃ gantvā    rañño dassehi no ubho 
         abandhe pakatībhūte       kāje ubhayato ṭhite  
         Dhataraṭṭhā mahārāja      haṃsādhipatino ime 
         ayaṃ hi rājā haṃsānaṃ     ayaṃ senāpatītaro  
         Asaṃsayaṃ imaṃ disvā       haṃsarājaṃ narādhipo 
         patīto sumano vitto     bahuṃ dassati te dhananti  
      Tattha anusikkhāmīti anusāsāmi  Pāpanti lāmakaṃ  Rañño 
 dassehi no ubhoti amhe ubhopi rañño dassehi  Bodhisattassa 
  
  
 page     
 Paññānubhāvadassanatthaṃ attano mittadhammasseva āvibhāvatthaṃ luddassa 
 dhanalābhatthaṃ rañño sīle patiṭṭhāpanatthañcāti catūhi kāraṇehi evamāha  
 Dhataraṭṭhāti netvā ca pana no rañño evaṃ ācikkheyyāsi mahārāja 
 ime dhataraṭṭhakule jātā dve haṃsādhipatino etesu ayaṃ rājā 
 itaro senāpatīti iti naṃ sikkhāpesi  Patītoti ādīni tīṇipi 
 tuṭṭhākāravacanāneva  
      Evaṃ vutte luddo sāmi mā vo rañño eva dassanaṃ ruci 
 rājāno nāma calacittā kīḷahaṃse vā vo kareyyuṃ māreyyuṃ vāti 
 vatvā samma mā bhāyi ahaṃ tādisaṃpi kakkhalaṃ luddaṃ lohitapāṇiṃ 
 dhammakathāya mudukaṃ katvā mama pādesu pātesiṃ rājāno nāma 
 paññavanto puññavanto ca subhāsitaṃ dubbhāsitaṃ jānanti khippaṃ amhe 
 rañño dassehīti vutte tenahi mā mayhaṃ kujjhittha ahaṃ avassaṃ 
 tumhākaṃ ruciyā nemīti vatvā ubhopi kājaṃ āropetvā rājakulaṃ 
 gantvā rañño dassetvā raññā puṭṭho yathābhūtaṃ ārocesi  
      Tamatthaṃ pakāsento satthā āha 
         tassa taṃ vacanaṃ sutvā     kammunā upapādayi 
         khippamantepuraṃ gantvā    rañño haṃse adassayi 
         abandhe pakatībhūte       kājaṃ ubhayato ṭhite  
         Dhataraṭṭhā mahārāja      haṃsādhipatino ime 
         ayaṃ hi rājā haṃsānaṃ     ayaṃ senāpatītaroti  
  
  
 page     
      Taṃ sutvā rājā āha 
         kathaṃ panime vihaṅgā      tava hatthatthamāgatā 
         kathaṃ luddo mahantānaṃ     issare idha ajjhagāti  
      Nesādo āha 
         vihitā santime pāsā    pallalesu janādhipa 
         yaṃ yadāyatanaṃ maññe      dijānaṃ pāṇarodhanaṃ  
         Tādisaṃ pāsamāsajja      haṃsarājā abajjhatha 
         taṃ abandho upāsīno     mamāyaṃ ajjhabhāsatha  
         Sudukkaraṃ anariyehi       dahate bhāvamuttamaṃ 
         bhatturatthe parakkanto    dhammayutto vihaṅgamo  
         Attanoyaṃ cajitvāna      jīvitaṃ jīvitāraho 
         anutthunanto āsīno     bhattu yācittha jīvitaṃ  
         Tassa taṃ vacanaṃ sutvā     pāsādamahamajjhagaṃ 
         tato naṃ pamuñciṃ pāsā    anuññāsiṃ sukhena ca  
         So patīto pamuttena     bhattunā bhattugāravo 
         ajjhabhāsatha vaṅkaṅgo     vācaṃ kaṇṇasukhaṃ bhaṇaṃ  
         Evaṃ luddaka nandassu     saha sabbehi ñātibhi 
         yathāhamajja nandāmi      muttaṃ disvā dijādhipaṃ  
         Ehi taṃ anusikkhāmi      yathā tvamapi lacchase 
         lābhaṃ tyāyaṃ dhataraṭṭho    pāpaṃ kiñci na dakkhati  
  
  
 page     
         Khippamantepuraṃ gantvā    rañño dassehi no ubho 
         abandhe pakatībhūte       kāje ubhayato ṭhite  
         Dhataraṭṭhā mahārāja      haṃsādhipatino ime 
         ayañhi rājā haṃsānaṃ     ayaṃ senāpatītaro  
         Asaṃsayaṃ imaṃ disvā       haṃsarājaṃ narādhipo 
         patīto sumano vitto     bahuṃ dassati te dhanaṃ  
         Evametassa vacanā      ānītā me ubho mayā 
         ettheva hi ime assu   ubho anumatā mayā  
         Soyaṃ evaṃ gato pakkhī    dijo paramadhammiko 
         mādisassa hi luddassa     janayeyyātha maddavaṃ  
         Upayānañca te deva     nāññaṃ passāmi edisaṃ 
         sabbasākuṇikagāme       taṃ passamanujādhipāti  
      Tattha kammunā upapādayīti yaṃ so avaca taṃ karonto 
 kāyakammena sampādesi  Gantvāti haṃsarājena nisinnakājakoṭiṃ 
 uccataraṃ senāpatinā nisinnakājakoṭiṃ thokaṃ nīcaṃ katvā ubhopi te 
 pakkhipitvā haṃsarājā ca senāpati ca rājānaṃ passituṃ gacchanti 
 ussaratha ussarathāti janaṃ ussārento evarūpā nāma sobhaggappattā 
 suvaṇṇavaṇṇā haṃsarājāno na diṭṭhapubbāti manussesu hāsampattesu 
 khippamantepuraṃ gantvā  Adassayīti haṃsarājāno tumhe daṭṭhuṃ āgatāti 
 rañño ārocāpetvā tena tuṭṭhacittena āgacchatūti pakkosāpito 
 atiharitvā dassesi  Hatthatthanti hatthesu āgataṃ pattanti 
  
  
 page     
 Vuttaṃ hoti  Mahantānanti yasamahantappattānaṃ suvaṇṇavaṇṇānaṃ 
 dhataraṭṭhahaṃsānaṃ issare sāmino kathaṃ tvaṃ luddo hutvā adhigatoti 
 pucchati  Issaramidhamajjhagātipi pāṭho  Etesaṃ issariyaṃ tvaṃ kathaṃ 
 ajjhagāti attho  Vihitāti yojitā  Yaṃ yadāyatanaṃ maññeti 
 mahārāja yaṃ yaṃ samosaraṇaṭṭhānaṃ dijānaṃ pāṇarodhanaṃ jīvitakkhayakaraṃ 
 maññāmi tattha tattha mayā pallalesu pāsā vihitā  Tādisanti 
 mānusiyasare tathāvidhaṃ pāṇarodhanaṃ mayā vihitaṃ  Pāsanti taṃ etaṃ 
 tattha bandhaṃ  Upāsīnoti attano jīvitaṃ agaṇetvā upagantvā 
 nisinno  Mamāyanti maṃ ayaṃ senāpati ajjhabhāsatha mayā saddhiṃ 
 kathesi  Sudukkaranti tasmiṃ khaṇe esa amhādisehi anariyehi 
 sudukkaraṃ akāsi  Dahate bhāvamuttamanti attano uttamaṃ ajjhāsayaṃ 
 dahati pakāseti  Attanoyanti attano ayaṃ  Anutthunantoti 
 bhattu guṇe vaṇṇento tassa jīvitaṃ muñcāti maṃ yāci  Tassāti 
 tassa tathā yācantassa sukhena cittakūṭaṃ gantvā ñātisaṅghaṃ passathāti 
 ca anujāniṃ  Ettheva hīti mayā pana ime dve ettha mānusiyasareyeva 
 cittakūṭagamanāya anumatā ahesuṃ  Evaṃ gatoti evaṃ sattuhatthagato  
 Janayeyyātha maddavanti attani mettacittaṃ janesi  Upayānanti 
 paṇṇākāraṃ  Sabbasākuṇikagāmeti sabbasmiṃpi sākuṇikagāme nāhaṃ 
 aññaṃ tava evarūpaṃ tena sākuṇikena āgatapubbaṃ upayānaṃ na 
 passāmīti  Taṃ passāti taṃ mayā ābhataṃ upayānaṃ passa manujādhipāti  
      Evaṃ so ṭhitakova sumukhassa guṇaṃ kathesi  Tato rājā 
  
  
 page     
 Haṃsarañño mahārahaṃ āsanaṃ sumukhassa ca suvaṇṇabhaddapīṭhakaṃ dāpetvā 
 tesaṃ tattha nisinnānaṃ suvaṇṇabhājanehi lājamadhuphāṇitādīni dāpetvā 
 niṭṭhite ca na bhojanakicce añjaliṃ paggayha mahāsattaṃ dhammakathaṃ 
 yācitvā suvaṇṇapīṭhe nisīdi  So tena yācito paṭisanthāramakāsi  
      Tamatthaṃ pakāsento satthā āha 
         disvā nisinnaṃ rājānaṃ     pīṭhe sovaṇṇamaye subhe 
         ajjhabhāsatha vaṅkaṅgo      vācaṃ kaṇṇasukhaṃ bhaṇaṃ  
         Kacci nu bhoto kusalaṃ      kacci bhoto anāmayaṃ 
         kacci raṭṭhamidaṃ phītaṃ        dhammena manusāsasīti  
      Rājā āha 
         kusalañceva me haṃsa       atho haṃsa anāmayaṃ 
         atho raṭṭhamidaṃ phītaṃ        dhammena manusāsihanti  
      Mahāsatto āha 
         kacci bhoto amaccesu     doso koci na vijjati 
         kacci ca te tavatthesu     nāvakaṅkhanti jīvitanti  
      Rājā āha 
         athopi me amaccesu      doso koci na vijjati 
         athopi te mamatthesu      nāvakaṅkhanti jīvitanti  
      Mahāsatto āha 
         kacci te sādisī bhariyā    assavā piyabhāṇinī 
         puttarūpayasūpetā         tava chandavasānugāti  
  
  
 page     
      Rājā āha 
         atho me sādisī bhariyā    assavā piyabhāṇinī 
         puttarūpayasūpetā         mama chandavasānugāti  
      Tattha rājānanti sāgalarājānaṃ  Vaṅkaṅgoti haṃsarājā  
 Dhammena manusāsasīti dhammena anusāsasi  Dosoti aparādho  
 Tavatthesūti uppannesu tava yuddhādīsu atthesu  Nāvakaṅkhantīti uraṃ 
 datvā pariccajantā kiñci attano jīvitaṃ na patthenti jīvitaṃ 
 cajitvā tavevatthaṃ karonti  Sādisīti samānajātikā  Assavāti 
 vacanasampaṭicchakā  Puttarūpayasūpetāti puttehi ca rūpehi ca yasehi 
 ca upetā  Tava chandavasānugāti kacci tava ajjhāsayaṃ tava vasaṃ 
 anuvattati na attano cittavasena vattatīti pucchati  
      Evaṃ bodhisattena paṭisanthāre kate puna rājā tena saddhiṃ 
 kathaṃ kathento āha 
         bhavantu kacci nu mahā     sattuhatthatthataṃ gato 
         dukkhamāpajja vipulaṃ        tasmiṃ paṭhamamāpade  
         Kacci yannāpatitvāna      daṇḍena samapothayi 
         evametesaṃ jammānaṃ      pātikaṃ bhavati tāvadeti  
      Haṃsarājā āha 
         khemamāsi mahārāja       evamāpariyāsati 
         na cāyaṃ kiñcirasmāsu      sattūva samapajjatha  
  
  
 page     
         Paccakampittha nesādo     pubbeva ajjhabhāsatha 
         tadāyaṃ sumukhoyeva        paṇḍito paccabhāsatha  
         Tassa taṃ vacanaṃ sutvā      pasādamayamajjhagā 
         tato maṃ pāmuñci pāsā    anuññāsi sukhena ca  
         Idañca sumukheneva        etadatthāya cintitaṃ 
         bhogo sakāse āgamanaṃ    etassa dhanamicchatāti  
      Rājā āha 
         svāgatañcevidaṃ bhavataṃ      patīto casmi dassanā 
         eso cāpi bahuvittaṃ      labhataṃ yāvadicchatīti  
      Tattha mahāsattuhatthatthataṃ gatoti mahantassa sattuno hatthatthagato  
 Āpatitvānāti upadhāvitvā  Pātikanti pākatikaṃ  Ayameva 
 vā pāṭho  Idaṃ vuttaṃ hoti etesaṃ hi jammānaṃ tāvadeva 
 evaṃ pākatikaṃ hoti sakuṇe daṇḍena pothetvā jīvitakkhayaṃ 
 pāpento vettanaṃ labhissati  Kiñcirasmāsūti kiñci amhesu  
 Sattūvāti sattu viya  Paccakampitthāti mahārāja esa amhe 
 disvā bandhāti saññāya thokaṃ osakkittha  Pubbevāti ayameva 
 maṃ paṭhamaṃ ajjhabhāsi  Tadāti tasmiṃ kāle  Etadatthāyāti 
 etassa nesādaputtassa atthāya cintitaṃ  Dhanamicchatāti etassa 
 dhanaṃ icchantena tena tava santakaṃ amhākaṃ āgamanaṃ cintitaṃ  
 Svāgatañcevidanti mā bhonto cintayantu idaṃ bhavantānaṃ idhāgamanaṃ 
 svāgatameva  Labhatanti labhatu  
  
  
 page     
      Evañca pana vatvā rājā aññataraṃ amaccaṃ oloketvā kiṃ 
 karomi devāti vutte imaṃ nesādaṃ kappitakesamassuṃ nahātānulittaṃ 
 sabbālaṅkārapaṭimaṇḍitaṃ kāretvā ānehīti vatvā tena tathā katvā 
 ānītassa saṃvacchare satasahassuṭṭhānakaṃ gāmaṃ dve itthiyo gahetvā 
 mahantaṃ gehaṃ rathavarañca aññañca bahuṃ hiraññasuvaṇṇaṃ adāsi  
      Tamatthaṃ pakāsento satthā āha 
         santappayitvā nesādaṃ     bhogehi manujādhipo 
         ajjhabhāsatha vaṅkaṅgo      vācaṃ kaṇṇasukhaṃ bhaṇanti  
      Atha mahāsatto rañño dhammaṃ desesi  So tassa dhammakathaṃ 
 sutvā tuṭṭhahadayo dhammakathikassa sakkāraṃ karissāmīti setacchattaṃ 
 tassa datvā rajjaṃ paṭicchāpento āha 
          yaṃ khalu dhammamādhīnaṃ       vaso vattati kiñci naṃ 
          sabbatthissariyaṃ bhavataṃ      pasāsatha yadicchatha  
          Dānatthaṃ upabhottuṃ vā    yañcaññamupakappati 
          etaṃ dadāmi vo vittaṃ    issariyaṃ vissajāmi voti  
      Tattha vaso vattatīti yattha mama vaso vattati  Kiñci nanti 
 taṃ appamattakampi  Sabbatthissariyanti sabbaṃ vibhavaṃ taṃyeva issariyaṃ 
 atthu  Yañcaññamupakappatīti puññakāmatāya dānatthaṃ vā chattaṃ 
 ussāpetvā rajjameva upabhogaṃ vā yaṃ vā aññaṃ tumhākaṃ ruccati 
 taṃ karotha  Etaṃ dadāmi vo vittanti saddhiṃyeva setacchattena mama 
 santakaṃ issariyaṃ visajjāmi te  
  
  
 page     
      Atha mahāsatto raññā dinnaṃ setacchattaṃ puna tasseva adāsi  
 Rājā cintesi haṃsarañño tāva me dhammakathā sutā luddaputtena 
 pana ayaṃ sumukho madhurakathoti ativiya vaṇṇito imassāpi dhammakathaṃ 
 sossāmīti  So tena saddhiṃ sallapanto anantaraṃ gāthamāha 
         yathā ca mayāyaṃ sumukho      ajjhabhāseyya paṇḍito 
         kāmasā buddhisampanno      tamassa paramappiyanti  
      Tattha yathāti yadi  Idaṃ vuttaṃ hoti yadi ca me ayaṃ sumukho 
 paṇḍito buddhisampanno kāmasā attano ruciyā ajjhabhāseyya 
 taṃ me paramappiyaṃ assāti  
      Tato sumukho āha 
         ahaṃ khalu mahārāja        nāgarājārivantaraṃ 
         paṭivattuṃ na sakkomi       na me so vinayo siyā  
         Amhākañceva yo seṭṭho  tvañca uttamasattavo 
         bhūmipālo manussindo      pūjā bahūhi hetubhi  
         Tesaṃ ubhinnaṃ bhaṇataṃ        vattamāne vinicchaye 
         nantaraṃ paṭivattabbaṃ        pessena manujādhipāti  
      Tattha nāgarājārivantaranti selāya abbhantaraṃ paviṭṭho nāgarājā 
 viya  Paṭivattunti tumhākaṃ dvinnaṃ antare vattuṃ na sakkomi  Na me 
 soti sace vadeyyaṃ na me so vinayo bhaveyya  Amhākañcevāti 
 amhākañceva channavutihaṃsasahassānañca  Uttamasattavoti 
 uttamasatto  Pūjāti ubho tumhe mayhaṃ bahūhi kāraṇehi pūjārahā 
  
  
 page     
 Cevapa saṃsārahā ca  Pessenāti veyyāvaccakarena sevakena  
      Rājā tassa vacanaṃ sutvā tuṭṭhahadayo jāto  Nesādaputto 
 vaṇṇeti na aññena tumhādisena madhuradhammakathikena nāma bhavitabbanti 
 vatvā āha 
         dhammena kira nesādo    paṇḍito aṇḍajo iti 
         na heva akatattassa      nayo etādiso siyā  
         Evaṃ aggapakatimā       evaṃ uttamasattavo 
         yāvatatthi mayā diṭṭhā    nāññaṃ passāmi īdisaṃ  
         Tuṭṭhosmi vo pakatiyā    vākyena madhurena ca 
         eso cāpi mama chando   ciraṃ passeyya vo ubhoti  
      Tattha dhammenāti sabhāvena kāraṇena  Akatattassāti 
 asampāditaattabhāvassa mittadubbhissa  Nayoti paññā  Aggapakatimāti 
 aggasabhāvo  Uttamasattavoti uttamasatto  Yāvatatthi mayāti 
 yāvatā mayā diṭṭhā nāma atthi  Nāññanti tasmiṃ mayā 
 diṭṭhaṭṭhāne aññaṃ evarūpaṃpi na passāmi  Tuṭṭhosmi vo 
 pakatiyāti samma haṃsarāja ahaṃ pakatiyā paṭhamameva tumhākaṃ dassanena 
 tuṭṭho  Vākyenāti idāni pana vo madhuravacanena tuṭṭhosmi  Ciraṃ 
 passeyya voti idheva vasāpetvā muhuttaṃpi avippavāsento ciraṃ tumhe 
 passeyyanti esa me chandoti vadati  
      Tato mahāsatto rājānaṃ pasaṃsanto āha 
  
  
 page     
         Yaṃ kiñci parame mitte    katarasmāsu taṃ tayā 
         cattā nissaṃsayaṃ tyamhā   bhattirasmāsu yā tava  
         Aduñca nūna sumahā      ñātisaṅghassamantaraṃ 
         adassanena asmākaṃ      dukkhaṃ bahūsu pakkhisu  
         Tesaṃ sokavighāṭāya      tayā anumatā mayaṃ 
         taṃ padakkhiṇato katvā     ñātī passemurindama  
         Addhāhaṃ vipulaṃ pītiṃ       bhavataṃ vindāmi dassanā 
         eso vāpi mahāattho   ñātivissāsanā siyāti  
      Tattha katarasmāsūti kataṃ amhesu  Cattā nissaṃsayaṃ tyamhāti 
 mayaṃ nissaṃsayena tayā cattāyeva  Bhattirasmāsu yā tavāti yā 
 tava amhesu bhatti tāya bhattiyā mayaṃ tayā nissaṃsayena cattāyeva 
 na ca vippayuttā vippavuṭṭhāpi saha vāsinoyeva nāma mayanti 
 dīpeti  Asmākanti amhākaṃ dvinnaṃ adassanena bahūsu pakkhīsu 
 dukkhaṃ uppannaṃ  Passemurindamāti passeyyāma arindama  
 Bhavatanti bhoto dassanena  Eso vāpi mahāatthoti yā esā 
 ñātisaṅgahasaṅkhātā ñātivissāsanā siyā eso vāpi mahāatthoti  
      Evaṃ vutte rājā tesaṃ gamanaṃ anujānāti  Mahāsattopi 
 rañño pañcavidhe dussīle ca ādīnavaṃ sīle ca ānisaṃsaṃ kathesi 
 imaṃ sīlaṃ rakkhatha dhammena rajjaṃ kāretha catūhi saṅgahavatthūhi 
 mahājanaṃ saṅgahathāti ovaditvā cittakūṭaṃ agamāsi  
  
  
 page     
      Tamatthaṃ pakāsento satthā āha 
         idaṃ vatvā dhataraṭṭho    haṃsarājā narādhipaṃ 
         uttamajavamanvāya       ñātisaṅghamupāgamuṃ  
         Te aroge anuppatte  disvāna parame dije 
         keketimakaruṃ haṃsā      puthusaddo ajāyatha  
         Te patītā pamuttena    bhattunā bhattugāravā 
         samantā parikariṃsu       aṇḍajā laddhapaccayāti  
      Tattha upāgamunti aruṇuggamanavelāyameva madhulājaphāṇitādīni 
 paribhuñjitvā raññā ca deviyā ca dvīhi suvaṇṇatālapattehi 
 ukkhipitvā gandhamālādīhi katasakkārā suvaṇṇatālapattehi otaritvā 
 rājānaṃ padakkhiṇaṃ katvā vehāsaṃ uppatitvā raññā añjaliṃ paggayha 
 gacchatha sāminoti vutte sīhapañjarena nikkhantā uttamena javena 
 gantvā ñātigaṇaṃ upasaṅkamiṃsu  Parameti uttame  Keketi attano 
 sabhāvaravena keketi saddamakāsi  Bhattunā bhattugāravāti bhattari 
 sagāravā  Parikariṃsūti bhattuno muttabhāvena tuṭṭhā taṃ bhattāraṃ 
 samantā parivārayiṃsu  Laddhapaccayāti laddhapatiṭṭhā  
      Evaṃ parivāretvā ca pana te haṃsā kathaṃ muttosi mahārājāti 
 pucchiṃsu  Mahāsatto sumukhaṃ nissāya muttabhāvaṃ sāgalaraññā ca 
 luddaputtena ca katakammañca kathesi  Taṃ sutvā tuṭṭhā haṃsagaṇā 
 sumukhasenāpati ca luddaputto ca rājā ca sukhitā niddukkhā ciraṃ 
 jīvantūti thutiṃ akaṃsu  
  
  
 page     
      Tamatthaṃ pakāsento satthā āha 
         evaṃ mittavataṃ atthā    sabbe honti padakkhiṇā 
         haṃsā yathā dhataraṭṭhā    ñātisaṅghamupāgamunti  
      Tattha mittavatanti kalyāṇamittasampannānaṃ  Padakkhiṇāti sukhanipphattino 
 vuḍḍhiyuttā  Dhataraṭṭhāti haṃsarājā sumukho raññā ceva luddaputtena 
 cāti dvīhi evaṃ ubhopi te dhataraṭṭhā kalyāṇamittasampannā yathā  
 Ñātisaṅghamupāgamunti ñātisaṅghaupagamanasaṅkhāto tesaṃ attho padakkhiṇo 
 jāto evaṃ aññesaṃpi mittavataṃ atthā sabbe padakkhiṇā hontīti  
      Satthā imaṃ dhammadesanaṃ āharitvā na bhikkhave idāneva 
 pubbepāyaṃ ānando mamatthāya jīvitaṃ pariccajīti vatvā jātakaṃ 
 samodhānesi tadā luddo channatthero ahosi sāgalo rājā 
 sārīputto sumukhasenāpati ānandatthero ahosi channavutihaṃsasahassā 
 buddhaparisā dhataraṭṭho lokanātho evaṃ dhāretha jātakanti  
                    Cullahaṃsajātakaṃ niṭṭhitaṃ  
                          Paṭhamaṃ  
                        
  
  
 page     
                        Mahāhaṃsajātakaṃ 
      ete haṃsā pakkamantīti idaṃ satthā jetavane viharanto 
 ānandattherassa jīvitapariccāgameva ārabbha kathesi  
      Vatthu pana vuttasadisameva  
      Ekadivasamhi bhikkhū dhammasabhāyaṃ kathaṃ samuṭṭhāpesuṃ āvuso āyasmatā 
 ānandena tathāgatassatthāya attano jīvitaṃ pariccajantena dukkaraṃ 
 kataṃ nālāgiriṃ disvā satthārā tikkhattuṃ paṭibāhiyamānopi neva 
 nivattako hoti aho dukkarakārako āyasmā ānandattheroti  
 Satthā ānandassa guṇakathā pavattati gantabbaṃ mayā etthāti 
 gandhakuṭito nikkhamitvā āgantvā kāyanuttha bhikkhave etarahi 
 kathāya sannisinnāti pucchitvā imāya  nāmāti vutte na 
 bhikkhave idāneva pubbepi ānando tiracchānayoniyaṃ nibbattopi 
 mamatthāya attano jīvitaṃ pariccajiyevāti vatvā tuṇhī ahosi tehi 
 yācito atītaṃ āhari  
      Atīte bārāṇasiyaṃ saṃyamassa nāma bārāṇasirañño khemā 
 nāma aggamahesī ahosi  Tadā bodhisatto channavutihaṃsasahassaparivuto 
 cittakūṭe vihāsi  Athekadivasaṃ khemā devī paccūsasamaye supinaṃ 
 addasa  Suvaṇṇahaṃsā āgantvā rājapallaṅke nisīditvā madhurassarena 
 dhammakathaṃ kathesuṃ  Deviyā sādhukāraṃ datvā dhammakathaṃ suṇantiyā 
  
  
 page     
 Dhammassavane atittāya eva ratti vibhāyi  Haṃsā dhammaṃ kathetvā 
 uṭṭhāya sīhapañjarena nikkhamitvā agamaṃsu  Sāpi vegenuṭṭhāya 
 palāyamāne haṃse gaṇhatha gaṇhathāti vatvā hatthaṃ pasārentīyeva 
 pabujjhi  Tassā kathaṃ sutvā paricārikāyo kuhiṃ haṃsāti thokaṃ 
 avahasiṃsu  Sā tasmiṃ khaṇe supinakabhāvaṃ ñatvā cintesi ahaṃ 
 abhūtaṃ na passāmi addhā imasmiṃ loke suvaṇṇavaṇṇā haṃsā 
 bhavissanti sace kho pana suvaṇṇahaṃsānaṃ dhammaṃ sotukāmamhīti 
 rājānaṃ vakkhāmi amhehi suvaṇṇahaṃsā nāma na diṭṭhapubbā 
 haṃsānañca kathā nāma abhūtāyevāti vatvā nirussukko bhavissati 
 dohaloti vutte pana yena kenaci upāyena pariyesissati evaṃ 
 me manoratho ijjhissatīti  Sā gilānālayaṃ dassetvā paricārikānaṃ 
 saññaṃ datvā nipajji  Rājā rājāsane nisinno tassā dassanavelāya 
 taṃ adisvā kuhiṃ khemā devīti pucchitvā gilānā devāti sutvā 
 tassā santikaṃ gantvā sayanapassekadese nisīditvā piṭṭhiṃ parimajjanto 
 kinte bhadde aphāsukanti pucchi  Deva aññaṃ aphāsukaṃ natthi dohalo 
 pana me uppannoti  Tenahi bhaṇasi devi yaṃ icchasi taṃ 
 sīghante upanāmessāmīti  Mahārāja ahamekassa suvaṇṇahaṃsassa 
 samussitasetacchatte rājapallaṅke nisinnassa gandhamālādīhi pūjaṃ katvā 
 sādhukāraṃ dadamānā dhammakathaṃ sotumicchāmi sace labhāmi iccetaṃ 
 kusalaṃ no ce jīvitaṃ me natthīti  Atha naṃ rājā sace 
 manussaloke atthi labhissasi mā cintayīti assāsetvā sirigabbhā 
  
  
 page     
 Nikkhamitvā amaccehi saddhiṃ mantesi ambho khemā devī suvaṇṇahaṃsassa 
 dhammakathaṃ sotuṃ labhantī jīvissāmi alabhantiyā me jīvitaṃ natthīti 
 vadati atthi nukho suvaṇṇavaṇṇā haṃsāti  Deva amhehi neva 
 diṭṭhapubbā na sutapubbāti  Ke pana jāneyyunti  Brāhmaṇā 
 devāti  
      Rājā brāhmaṇe pakkosāpetvā sakkāraṃ katvā pucchi 
 atthi nukho ācariyā suvaṇṇahaṃsāti  Āma mahārāja amhākaṃ 
 mantesu macchā kakkaṭakā kacchapā migā morā haṃsāti ete 
 tiracchānagatā suvaṇṇavaṇṇā hontīti āgatā dhataraṭṭhakulahaṃsā nāma 
 paṇḍitā ñāṇasampannā iti manussehi saddhiṃ satta suvaṇṇavaṇṇā 
 hontīti  Rājā attamano hutvā kattha nukho ācariyā 
 dhataraṭṭhahaṃsā vasantīti pucchi  Na jānāma mahārājāti  Ke te 
 jānissantīti  Luddaputtāti vutte sabbe attano vijite luddake 
 sannipātāpetvā pucchi tāta suvaṇṇavaṇṇā dhataraṭṭhahaṃsā nāma kahaṃ 
 vasantīti  Atheko luddako himavante kira deva cittakūṭapabbateti 
 ñātikulā paramparāya kathentīti āha  Jānāsi pana nesaṃ 
 gahaṇūpāyanti  Na jānāmi devāti  Ke pana jānissantīti  
 Brāhmaṇā devāti  So brāhmaṇapaṇḍite pakkosāpetvā 
 cittakūṭapabbate suvaṇṇavaṇṇānaṃ haṃsānaṃ atthibhāvaṃ ārocetvā 
 jānātha nukho nesaṃ gahaṇūpāyanti pucchi  Mahārāja kintehi tattha 
 gantvā gahitehi upāyena te nagarasamīpaṃ ānetvā gaṇhissāmāti  
  
  
 page     
 Ko pana upāyoti  Mahārāja nagarato uttarena tigāvutappamāṇaṃ 
 khemaṃ nāma saraṃ khanāpetvā udakassa pūretvā nānādhaññāni ropetvā 
 pañcavaṇṇapadumasañchannaṃ kāretvā ekaṃ paṇḍitanesādaṃ paṭicchāpetvā 
 manussānaṃ upagantuṃ adatvā catūsu kaṇṇesu ṭhitehi abhayaṃ ghosāpetha 
 nānāsakuṇā dasa disā otarissanti te haṃsā paramparāya tassa 
 sarassa khemabhāvaṃ sutvā āgacchissanti atha ne bālapāsehi 
 bandhāpetvā gaṇhāpeyyāthāti  
      Taṃ sutvā rājā tehi vuttappadese vuttappakāraṃ saraṃ kāretvā 
 chekaṃ nesādaṃ pakkosāpetvā tvaṃ ito paṭṭhāya attano kammaṃ 
 mā kari puttadāraṃ te ahaṃ posessāmi tvaṃ appamatto khemasaraṃ 
 rakkhanto manusse paṭikkamāpetvā catūsu kaṇṇesu abhayaṃ ghosāpetvā 
 āgatāgate sakuṇe mama ācikkheyyāsi suvaṇṇahaṃsesu āgatesu 
 mahantaṃ sakkāraṃ labhissasīti taṃ samassāsetvā khemasaraṃ paṭicchāpesi  
 So tato paṭṭhāya raññā vuttanayeneva tattha paṭipajji  Khemasaraṃ 
 rakkhatīti cassa khemanesādotveva nāmaṃ udapādi  Tato 
 paṭṭhāya ca nānappakārā sakuṇā otariṃsu  Khemasaraṃ nibbhayanti 
 paramparaghosena nānāhaṃsā āgamiṃsu  Paṭhamantāva tiṇahaṃsā āgamiṃsu  
 Tesaṃ ghosena paṇḍuhaṃsā āgamiṃsu  Tesaṃ ghosena manosilāvaṇṇahaṃsā 
 āgamiṃsu  Tesaṃ ghosena setahaṃsā āgamiṃsu  Tesaṃ ghosena pākahaṃsā 
 āgamiṃsu  Tesu āgatesu khemako rañño ārocesi deva 
 pañcavaṇṇā haṃsā āgantvā sare gocaraṃ gaṇhanti pākahaṃsānaṃ 
  
  
 page     
 Āgatattā idāni katipāheneva suvaṇṇavaṇṇā haṃsā āgamissanti 
 mā cintayittha devāti  Taṃ sutvā rājā aññena tattha na 
 gantabbaṃ yo gacchissati hatthapādacchedanañca gharavilopañca 
 pāpuṇissatīti nagare bheriñcārāpesi  Tato paṭṭhāya tattha koci 
 na gacchati  Cittakūṭassa pana avidūre kāñcanaguhāyaṃ pākahaṃsā 
 vasanti  Tepi mahabbalā dhataraṭṭhakulena saddhiṃ tesaṃ sarīravaṇṇāni 
 nibbisesāni honti  Pākahaṃsarañño pana dhītā suvaṇṇavaṇṇā 
 ahosi  So taṃ dhataraṭṭhamahissarassa anurūpāti tassa pādaparicārikaṃ 
 katvā pesesi  Sā tassa piyā ahosi manāpā teneva kāraṇena 
 tāni dve haṃsakulāni aññamaññaṃ vissāsikāni jātāni  
      Athekadivasaṃ bodhisattassa parivārahaṃsā pākahaṃse pucchiṃsu tumhe 
 imesu divasesu kahaṃ gocaraṃ gaṇhathāti  Mayaṃ bārāṇasito 
 avidūre khemasare gocaraṃ gaṇhāma tumhe pana kuhiṃ āhiṇḍathāti  
 Asukamhi nāmāti vutte kasmā khemasaraṃ na gacchatha so hi 
 saro ramaṇīyo nānāsakuṇasamākiṇṇo pañcapadumasañchanno 
 nānādhaññaphalasampanno nānappakārabhamaragaṇanikujjito catūsu kaṇṇesu 
 niccapavattaabhayaghosano koci upasaṅkamituṃ samattho nāma natthi pageva 
 aññaṃ upaddavaṃ kātuṃ evarūpo saroti khemasaraṃ vaṇṇayiṃsu  Te 
 tesaṃ kathaṃ sutvā bārāṇasisamīpe kira evarūpo khemo nāma 
 saro nāma atthi pākahaṃsā tattha gantvā gocaraṃ gaṇhanti 
 tumhepi dhataraṭṭhamahissarassa ārocetha sace anujānāti mayaṃpi 
  
  
 page     
 Tattha gantvā gocaraṃ gaṇheyyāmāti sumukhassa kathesuṃ  Sumukho 
 rañño ārocesi  Sopi cintesi manussā nāma bahumāyā 
 kharamantā upāyakusalā bhavitabbamettha kāraṇena ettakaṃ kālaṃ 
 ettha saro nāma natthi idāni kato maññe amhākaṃ 
 gahaṇatthāya kato bhavissatīti  So sumukhaṃ āha mā te tattha 
 gamanaṃ ruccittha neso saro tehi manussehi sudhammatāya kato 
 amhākaṃ gahaṇatthāya kato manussā nāma bahumāyā kharamantā 
 upāyakusalā tumhe sakeyeva gocare carathāti  Suvaṇṇahaṃsā 
 khemasaraṃ gantukāmamhāti dutiyampi tatiyampi sumukhassa ārocesuṃ  
 So tesaṃ tattha gantukāmataṃ mahāsattassa ārocesi  Atha 
 mahāsatto mama ñātakā maṃ nissāya mā kilamantu tenahi gacchāmāti 
 channavutihaṃsasahassaparivuto tattha gantvā gocaraṃ gahetvā haṃsakīḷaṃ kīḷitvā 
 cittakūṭameva paccāgamāsi  Khemako tesaṃ caritvā gatakāle gantvā 
 tesaṃ āgatabhāvaṃ rañño ārocesi  Rājā tuṭṭhacitto hutvā 
 samma khemaka tvaṃ ekaṃ vā dve vā haṃse gaṇhituṃ vāyamāhi 
 mahantaṃ te yasaṃ dassāmīti vatvā paribbayaṃ datvā taṃ uyyojesi  
 So tattha gantvā cāṭipañjare nisīditvā haṃsānaṃ gocaraṭṭhānaṃ 
 vīmaṃsi  Bodhisattā nāma nilloluppacārino honti tasmā 
 mahāsatto otiṇṇaṭṭhānato paṭṭhāya sapadānaṃ sāliṃ khādanto 
 agamāsi  Sesahaṃsā itocītoca khādantā vicariṃsu  Atha 
 luddaputto ayaṃ haṃso nilloluppacārī imaṃ bandhituṃ vaṭṭatīti cintetvā 
  
  
 page     
 Punadivase haṃsesu saraṃ anotiṇṇesuyeva cāṭipañjare nisinno taṃ 
 ṭhānaṃ gantvā avidūre tiṇapañjarena attānaṃ paṭicchādetvā chiddena 
 olokento acchi  
      Tasmiṃ khaṇe mahāsatto channavutihaṃsasahassapurakkhato hiyyo 
 otiṇṇaṭṭhāneyeva otaritvā odhiyaṃ nisīditvā sāliṃ khādanto 
 pāyāsi  Nesādo pañjarachiddena olokento tassa 
 rūpasobhaggappattaṃ attabhāvaṃ disvā ayaṃ haṃso sakaṭanābhippamāṇasarīro 
 suvaṇṇavaṇṇo tīhi rattarājīhi gīvāyaṃ parikkhitto tisso rājiyo 
 galena otaritvā udarantarena gatā tisso pacchābhāgena 
 vinivijjhitvā gatā rattakambalasuttasikkāya ṭhapitakāñcanakkhandho viya 
 ativirocati iminā etesaṃ raññāva bhavitabbaṃ imameva gaṇhissāmīti 
 cintesi  Haṃsarājāpi bahuṃ gocaraṃ caritvā jalakīḷaṃ kīḷitvā 
 haṃsagaṇaparivuto cittakūṭameva agamāsi  Iminā niyāmena pañca cha 
 divase gocaraṃ gaṇhi  Sattame divase khemako kāḷaassavālamayaṃ 
 daḷhaṃ mahārajjuṃ vaṭṭetvā yaṭṭhipāsaṃ katvā sveva haṃsarājā imasmiṃ 
 okāse otarissatīti tattato ñatvā antoudake yaṭṭhipāsaṃ 
 oḍḍi  Punadivase haṃsarājā otaranto pādaṃ pāse pavesentoyeva 
 otari  Athassa pāso pādaṃ ayapaṭṭakena kaḍḍhanto viya 
 ābandhitvā gaṇhi  So chindissāmi nanti vegaṃ janetvā 
 ākaḍḍhitvā pātesi  Paṭhamavāre suvaṇṇavaṇṇaṃ cammaṃ chijji  
 Dutiyavāre kambalavaṇṇaṃ maṃsaṃ chijji  Tatiyavāre nahārū chijjitvā 
  
  
 page     
 Aṭṭhiṃ āhacca aṭṭhāsi  Catutthavāre pana pādo chijjeyya  
 Rañño pana hīnaṅgatā nāma ananucchavikāti na vāyāmaṃ akāsi  
 Balavavedanā pavattiṃsu  So cintesi sacāhaṃ bandharavaṃ ravissāmi 
 ñātakā me cittutrāsā hutvā gocaraṃ agahetvā chātajjhattāva 
 palāyantā samudde patissantīti  So vedanaṃ adhivāsetvā pāsavase 
 pavattitvā sāliṃ khādanto viya hutvā tesaṃ yāvadatthaṃ khāditvā 
 haṃsakīḷaṃ kīḷanakāle mahantena saddena bandharavaṃ ravi  Taṃ sutvā 
 haṃsā maraṇabhayatajjitā vaggavaggā cittakūṭābhimukhā purimanayeneva 
 pakkamiṃsu  
      Sumukho haṃsasenāpati kacci nukho idaṃ bhayaṃ mahārājassa uppannaṃ 
 jānissāmi nanti vegena pakkhanditvā purato gacchantassa haṃsagaṇassa 
 antare heṭṭhā vuttanayeneva vicinitvā tīsupi koṭṭhāsesu 
 mahāsattaṃ adissā addhā etassevetaṃ bhayaṃ uppananti 
 nivattitvā āgacchanto mahāsattaṃ pāsena bandhaṃ lohitamakkhitaṃ 
 dukkhāturaṃ paṅkapiṭṭhe nisinnaṃ disvā mā bhāyi mahārāja ahaṃ 
 mama jīvitaṃ pariccajitvā tumhe mocessāmīti vadanto otaritvā 
 mahāsattaṃ assāsento paṅkapiṭṭhe nisīdi  Atha mahāsatto 
 channavutihaṃsasahassesu maṃ chaḍḍetvā palāyantesu ayaṃ sumukho ekakova 
 āgato kinnu kho luddaputtassa āgatakāle maṃ chaḍḍetvā 
 palāyissati udāhu noti vīmaṃsanavasena lohitamakkhito pāsayaṭṭhiyaṃ 
 olambantoyeva tisso gāthā abhāsi 
  
  
 page     
          Ete haṃsā pakkamanti  vaṅkaṅgā bhayameritā 
          harittacā hemavaṇṇā   kāmaṃ sumukha pakkama  
          Ohāya maṃ ñātigaṇā   ekaṃ pāsavasaṃ gataṃ 
          anapekkhamānā gacchanti kiṃ eko avahīyasi  
          Pateva patataṃ seṭṭha    natthi bandhe sahāyatā 
          mā anīghāya hāpesi   kāmaṃ sumukha pakkamāti  
      Tattha bhayameritāti bhayaeritā bhayatajjitā bhayacalitā  Tatiyapade 
 harītipi hemantipi suvaṇṇasseva nāmaṃ  Sopi haritacatāya hemavaṇṇo  
 Tena naṃ evaṃ ālapati  Sumukhāti sundaramukha  Anapekkhamānāti 
 te ñātayo anoloketvā nirālayā hutvā  Patevāti uppatāhiyeva  
 Anīghāyāti ito gantvā pattabbāya niddukkhabhāvāya viriyaṃ mā hāpesi  
      Taṃ sutvā sumukho ayaṃ haṃsarājā mama mittabhāvaṃ na jānāti 
 anuppiyabhāvamittoti maṃ sallakkheti sinehabhāvamassa dassissāmīti 
 cintetvā catasso gāthā abhāsi 
          nāhaṃ dukkhaparetopi     dhataraṭṭha tuvaṃ jahe 
          jīvitaṃ maraṇaṃ vā me     tayā saddhiṃ bhavissati  
          Nāhaṃ dukkhaparetopi     dhataraṭṭha tuvaṃ jahe 
          na maṃ anariyasaṃyutte     kamme yojetumarahasi  
          Sakumāro sakhā tyamhi   sacitte samite ṭhito 
          ñāto senāpati tyāhaṃ  haṃsānaṃ pavaruttama 
          kathamahaṃ vikatthissaṃ       ñātimajjhe ito gato 
  
  
 page     
          Taṃ hitvā patataṃ seṭṭha   kinte vakkhāmito gato 
          idha pāṇaṃ jahissāmi     na anariyaṃ kattumussaheti  
      Tattha nāhanti ahaṃ mahārāja kāyikacetasikena dukkhena phuṭṭhopi 
 na taṃ jahāmi  Anariyasaṃyutteti mittadubbhīhi anariyehi kattabbatāya 
 anariyabhāvena saṃyutte  Kammeti taṃ jahitvā pakkamanakamme  
 Sakumāroti samānakumāro ekadivaseyeva paṭisandhiṃ gahetvā ekadivase 
 aṇḍakosaṃ padāletvā ekato vaḍḍhitakumāroti attho  Sakhā 
 tyamhīti ahaṃ te dakkhiṇakkhisamo piyasahāyo  Sacitteti tava sake 
 citte ahaṃ ṭhito tava vase vattāmi tayi jīvante jīvāmi na 
 jīvante na jīvāmīti attho  Saṃcittetipi pāṭho  Tava citte 
 ahaṃ saṇṭhito suṭṭhu ṭhitoti attho  Ñātoti sabbahaṃsānaṃ antare 
 paññāto pākaṭo  Vikatthissanti kuhiṃ haṃsarājāti pucchito ahaṃ 
 kinti kathessāmi  Kinte vakkhāmīti te tava pavuttiṃ pucchante 
 haṃsagaṇe kiṃ vakkhāmi  
      Evaṃ sumukhena catūhi gāthāhi sīhanāde nadite tassa guṇaṃ 
 kathento mahāsatto āha 
        eso hi dhammo sumukha   yaṃ tvaṃ ariyapathe ṭhito 
        yo bhattāraṃ sakhāraṃ maṃ   na pariccattumussahe  
        Taṃ hi me pekkhamānassa  bhayaṃ natveva jāyati 
        adhigacchasi tvaṃ mayhaṃ     evaṃbhūtassa jīvitanti  
      Tattha eso dhammoti eso porāṇakapaṇḍitānaṃ sabhāvo  
  
  
 page     
 Bhattāraṃ sakhāraṃ manti sāmikañca sahāyañca samānaṃ  Bhayanti 
 cittutrāso mayhaṃ na jāyati cittakūṭapabbate haṃsagaṇamajjhe ṭhito 
 viya homi  Mayhanti mama jīvitaṃ paṭilabhāpessasīti  
      Evaṃ tesaṃ kathayamānaññeva luddaputto sarapariyante ṭhito haṃse tīhi 
 gaṇehi palāyante disvā kinnu khoti pāsaoḍḍitaṭṭhānaṃ olokento 
 bodhisattaṃ pāsayaṭṭhiyaṃ olambantaṃ disvā sañjātasomanasso kacchaṃ 
 bandhitvā muggaraṃ gahetvā kappuṭṭhānaggi viya avattharanto paṇhiyā 
 akkantakalalaṃ upari sīsena gantvā purato patanto vegena upasaṅkami  
      Tamatthaṃ pakāsento satthā āha 
        iccevaṃ mantayantānaṃ   ariyānaṃ ariyavuttinaṃ 
        daṇḍamādāya nesādo  āpatī turito bhusaṃ  
        Tamāpatantaṃ disvāna    sumukho aparibrūhayi 
        aṭṭhāsi purato rañño  haṃso vissāsayaṃ byathaṃ  
        Mā bhāyi patataṃ seṭṭha  na hi bhāyanti tādisā 
        ahaṃ yogaṃ payuñjissaṃ    yuttaṃ dhammūpasañhitaṃ 
        tena pariyāpadānena   khippaṃ pāsā pamokkhasīti  
      Tattha ariyavuttinanti ariyāpāre vattamānānaṃ  Bhusanti daḷhaṃ 
 balavaṃ  Aparibrūhayīti antaragāthāya āgataṃ mā bhāyīti vacanaṃ 
 vadanto atibrūhesi mahāsaddaṃ nicchāresi  Aṭṭhāsīti sace nesādo 
 rājānaṃ paharissati ahaṃ pahāraṃ sampaṭicchissāmīti jīvitaṃ pariccajitvā 
  
  
 page     
 Purito aṭṭhāsi  Vissāsayanti vissāsento assāsento  
 Byathanti byathitaṃ bhītaṃ rājānaṃ  Mā bhāyīti iminā vacanena 
 vissāsento  Tādisāti tumhādisā ñāṇaviriyasampannā  
 Yoganti ñāṇaviriyayogaṃ  Yuttanti anucchavikaṃ  Dhammūpasañhitanti 
 kāraṇanissitaṃ  Tena pariyāpadānenāti tena mayā vuttena yogena 
 parisuddhena  Pamokkhasīti muccissasīti  
      Evaṃ sumukho mahāsattaṃ assāsetvā luddaputtassa santikaṃ 
 gantvā madhuraṃ mānusiṃ vācaṃ nicchārento samma tvaṃ konāmosīti 
 pucchitvā suvaṇṇavaṇṇa haṃsarāja khemako nāmāti vutte samma 
 khemaka tayā oḍḍitapāse yo vā so vā haṃso bandhoti saññaṃ 
 mā kari ayaṃ channavutihaṃsasahassānaṃ pavaro dhataraṭṭhahaṃsarājā te 
 pāse bandho ñāṇasīlācārasampanno sambhāvapakkhe ṭhito nāyaṃ 
 māretuṃ yutto ahaṃ tava iminā sarīrena kattabbaṃ karissāmi ayaṃpi 
 suvaṇṇavaṇṇo ahaṃpi tatheva suvaṇṇavaṇṇo ahaṃpi etassatthāya 
 attano jīvitaṃ pariccajissāmi sace tvaṃ etassa pattāni 
 gaṇhitukāmosi mama pattāni gaṇhāhi athopi cammamaṃsanahāruaṭṭhīnaṃ 
 aññataraṃ gaṇhitukāmosi mameva sarīrato gaṇhāhi sace naṃ kīḷahaṃsaṃ 
 kātukāmosi maññeva kara sace dhanaṃ uppādetukāmosi 
 taṃ jīvitantameva vikkīṇitvā dhanaṃ uppādesi mā etaṃ 
 ñāṇādiguṇayuttaṃ haṃsarājānaṃ avadhi sace hi naṃ vadhissasi nirayādīhi 
 na muccissasīti taṃ nirayādibhayena santajjetvā attano madhurakathaṃ 
  
  
 page     
 Gāhāpetvā puna bodhisattassa santikaṃ gantvā taṃ assāsento 
 aṭṭhāsi  Nesādo tassa kathaṃ sutvā ayaṃ tiracchānagatopi samāno 
 manussehipi kātuṃ asakkuṇeyyaṃ evarūpaṃ mittadhammaṃ karoti manussāpi 
 hi evaṃ mittadhamme kātuṃ na sakkonti aho esa ñāṇasampanno 
 madhurakatho dhammakathiko mama sakalasarīraṃ pītisomanassapuṇṇaṃ karotīti 
 pahaṭṭhalomo daṇḍaṃ chaḍḍetvā sirasi añjaliṃ patiṭṭhapetvā suriyaṃ 
 namassanto viya sumukhassa guṇaṃ kittento aṭṭhāsi  
      Tamatthaṃ pakāsento satthā āha 
        tassa taṃ vacanaṃ sutvā     sumukhassa subhāsitaṃ 
        pahaṭṭhalomo nesādo    añjalissūpanāmayi  
        Na me sutaṃ vā diṭṭhaṃ vā  bhāsanto mānusiṃ dijo 
        ariyaṃ brūvanto vaṅkaṅgo  cajanto mānusiṃ giraṃ  
        Kinnu tāyaṃ dijo hoti    mutto bandhaṃ upāsasi 
        pahāya sakuṇā yanti      kiṃ eko avahīyasīti  
      Tattha añjalissūpanāmayīti añjaliṃ assa upanāmayi gāthāyassa 
 thutiṃ karoti  Tattha mānusinti manussabhāsaṃ  Ariyanti sundaraṃ niddosaṃ  
 Cajantoti visajjento  Idaṃ vuttaṃ hoti samma tvaṃ dijo 
 samānopi ajja mayā saddhiṃ mānusiṃ vācaṃ bhāsanto niddosaṃ 
 brūvanto mānusiṃ giraṃ cajanto paccakkhato diṭṭho ito pubbe 
 pana idaṃ acchariyaṃ mayā neva sutaṃ na diṭṭhanti  Kinnu tāyanti 
 yaṃ etaṃ tvaṃ upāsasi kinte ayaṃ hoti  
  
  
 page     
      Evaṃ tuṭṭhacittena nesādena puṭṭho sumukho ayaṃ muduko 
 jāto idānissa bhiyyoso mattāya mudubhāvatthameva mama guṇaṃ 
 dassessāmīti cintetvā āha 
        rājā me so dijāmitta  senāpaccassa kārayiṃ 
        tamāpade pariccattuṃ      nussahe vihagādhipaṃ  
        Mahāgaṇāyaṃ bhattā me    mā eko byasanaṃ agā 
        yathā taṃ samma nesāda    bhattāyaṃ abhirato rameti  
      Tattha nussaheti na samatthomhi  Mahāgaṇāyanti mahato 
 haṃsagaṇassāpi  Mā ekoti mādise sevake vijjamāne mā eko 
 byasanaṃ agā  Yathā tanti yathā ahaṃ vadāmi tatheva taṃ  
 Sammāti vayassa  Bhattāyaṃ abhirato rameti bhattā ayaṃ mama 
 ahamassa abhirato santike ramāmi na ukkaṇṭhāmi  
      Nesādo taṃ tassa dhammanissitaṃ madhurakathaṃ sutvā somanassappatto 
 pahaṭṭhalomo sacāyaṃ sīlādiguṇasaṃyuttaṃ haṃsarājānaṃ vadhissāmi catūhi 
 apāyehi na muñcissāmi rājā maṃ yadicchati taṃ karotu ahametaṃ 
 sumukhassa dāyaṃ katvā visajjessāmīti cintetvā gāthamāha 
        ariyavutti vaṅkaṅga    yo piṇḍamapacāyasi 
        cajāti te taṃ bhattāraṃ gacchathūbho yathāsukhanti  
      Tattha ariyavuttīti mittadhammarakkhanasaṅkhātena ācāraariyānaṃ 
 vattena samannāgato  Yo piṇḍamapacāyasīti bhattu santikā laddhaṃ 
 piṇḍaṃ pūjesi  Gacchathūbhoti dvepi janā assumukhe ñātisaṅghe 
  
  
 page     
 Hāsayamānā yathāsukhaṃ gacchatha  
      Evañca pana vatvā nesādo muducittena mahāsattaṃ upasaṅkamitvā 
 yaṭṭhiṃ paṇāmetvā paṅkapiṭṭhe nisīdāpetvā pāsayaṭṭhiyā naṃ mocetvā 
 ukkhipitvā sarato nīharitvā taruṇadabbatiṇapiṭṭhe nisīdāpetvā pāde 
 bandhapāsaṃ sanikaṃ mocetvā mahāsatte balavasinehaṃ paccupaṭṭhapetvā 
 mettacittena udakaṃ ādāya lohitaṃ dhovitvā punappunaṃ parimajji  
 Athassa mettānubhāvena sirāya siraṃ maṃsena maṃsaṃ cammena cammaṃ 
 ghaṭṭitaṃ pādo pākatiko ahosi itarena nibbiseso hoti  
 Bodhisatto sukhappatto hutvā pakatibhāveneva nisīdi  Sumukho 
 attānaṃ nissāya rañño sukhitabhāvaṃ disvā sañjātasomanasso 
 cintesi iminā amhākaṃ mahāupakāro kato nāma atthi 
 amhehi etassa upakāro nāma natthi sace hi esa 
 rājarājamahāmattādīnaṃ atthāya amhe gaṇhi tesaṃ santikaṃ 
 netvā bahudhanaṃ labhissati sace attano atthāya gaṇhi amhe 
 vikkīṇitvā dhanaṃ labhissateva pucchissāmi tāva nanti  Aka naṃ 
 upakāraṃ kātukāmatāya pucchanto gāthamāha 
         sace attappayogena    ohito haṃsapakkhinaṃ 
         paṭiggaṇhāma te samma   etaṃ abhayadakkhiṇaṃ  
         No ce attappayogena  ohito haṃsapakkhinaṃ 
         anissaro muñcaṃ amhe   theyyaṃ kayirāsi luddakāti  
      Tattha saceti samma nesāda sace tayā attano payogena 
  
  
 page     
 Attano atthāya haṃsānaññeva sesapakkhīnañca pāso ohito  
 Anissaroti anissaro hutvā amhe muñcanto yenāsi āṇatto 
 tassa santikaṃ gacchanto theyyaṃ kayirāsi iṇaṃ mā kayirāsi  
      Taṃ sutvā nesādo nāhaṃ tumhe attano atthāya gaṇhiṃ 
 bārāṇasiraññā pana saṃyamena gaṇhāpitomhīti vatvā deviyā 
 supinadiṭṭhakālato paṭṭhāya yāva raññā nesaṃ āgatabhāvaṃ sutvā 
 samma khemaka ekaṃ vā dve vā haṃse gaṇhituṃ vāyāmatha mahantaṃ te 
 yasaṃ dassāmīti vatvā paribbayaṃ datvā uyyojitabhāvo tāva sabbaṃ 
 pavuttiṃ ārocesi  Taṃ sutvā sumukho iminā nesādena attano 
 jīvitaṃ agaṇetvā amhe muñcantena dukkaraṃ kataṃ sace mayaṃ ito 
 cittakūṭaṃ gamissāma neva dhataraṭṭharañño puññānubhāvo na mayhaṃ 
 mittadhammo pākaṭo bhavissati na luddaputto mahantaṃ yasaṃ lacchati na 
 rājā pañcasu sīlesu patiṭṭhahissati na deviyā manoratho matthakaṃ 
 pāpuṇissatīti cintetvā samma evaṃ sante amhe visajjituṃ na 
 labhasi rañño no dassehi so amhe yathāruciṃ karissatīti  
      Gamatthaṃ pakāsento satthā āha 
        yassa tvaṃ bhatako rañño    kāmaṃ tasseva pāpaya 
        tattha saṃyamako rājā      yathābhiññaṃ karissatīti  
      Tattha tassevāti tasseva santikaṃ nehi  Tatthāti tasmiṃ 
 rājanivesane  Yathābhiññanti yathādhippāyaṃ yathāruciṃ  
  
  
 page     
      Taṃ sutvā nesādo mā vo bhaddante rājadassanaṃ ruccittha 
 rājāno nāma sappaṭibhayā kīḷahaṃse vā vo kareyyuṃ māreyyuṃ vāti 
 āha  Atha naṃ sumukho samma luddaka jīvitadāyaka mā amhākaṃ cintayi 
 ahaṃ tādisassa kakkhalassa dhammakathāya mudubhāvaṃ janesiṃ raññopi kiṃ na 
 janessāmi rājāno hi paṇḍitā subhāsitadubbhāsitaññū khippaṃ no 
 rañño santikaṃ nehi nayanto ca mā bandhena nayi pupphapañjare 
 pana nisīdāpetvā nehi pupphapañjarañca karonto dhataraṭṭhassa 
 mahantaṃ setapadumasañchannaṃ mama khuddakaṃ rattapadumasañchannaṃ katvā 
 dhataraṭṭhaṃ purato maṃ pacchato nīcataraṃ katvā ādāya khippaṃ netvā 
 rañño dassehīti āha  So tassa vacanaṃ sutvā cintesi 
 sumukho rājānaṃ disvā mama mahantaṃ yasaṃ dātukāmo bhavissatīti 
 sañjātasomanasso mudūhi latāhi pañjare katvā padumehi chādetvā 
 vuttanayeneva gahetvā agamāsi  
      Tamatthaṃ pakāsento satthā āha 
        iccevaṃ vutto nesādo  hemavaṇṇe harittace 
        ubho hatthehi paggayha    pañjare ajjhavodahi  
        Te pañjaragate pakkhī     ubho bhassaravaṇṇine 
        sumukhaṃ dhataraṭṭhañca        luddo ādāya pakkamīti  
      Tattha ajjhavodahīti odahi ṭhapesi  Bhassaravaṇṇineti 
 pabhāsampannavaṇṇine  
      Evaṃ luddaputtassa te ādāya pakkamanakāle dhataraṭṭho 
  
  
 page     
 Pākahaṃsarājadhītaraṃ attano bhariyaṃ saritvā sumukhaṃ āmantetvā kilesavasena 
 vilapi  
      Tamatthaṃ pakāsento satthā āha 
        hariyamāno dhataraṭṭho     sumukhaṃ etadabravi 
        bāḷhaṃ bhāyāmi sumukha     sāmāya lakkhaṇūruyā 
        asmākaṃ vadhamaññāya      athattānaṃ vadhissati  
        Pākahaṃsā hi sumukha       suhemā hemasuttacā 
        koñcīva samuddatīre      kapaṇā nūna ruccatīti  
      Tattha bhāyāmīti maraṇato bhāyāmi  Sāmāyāti suvaṇṇavaṇṇāya  
 Lakkhaṇūruyāti lakkhaṇasampannaūruyā  Vadhamaññāyāti vadhaṃ jānitvā mama 
 piyasāmiko māritoti saññī hutvā  Vadhissatīti kiṃ me piyasāmike 
 mate jīvitenāti marissati  Pākahaṃsāti pākahaṃsarājadhītā  
 Suhemāti evaṃnāmikā  Hemasuttacāti hemasadisasundaratacā  
 Koñcīvāti yathā loṇasaṅkhātaṃ samuddaṃ otaritvā mate 
 patimhi koñcī sakuṇikā kapaṇā rodati evaṃ nūna sā rodissati  
      Taṃ sutvā sumukho ayaṃ haṃsarājā aññe ovadituṃ yutto samāno 
 mātugāmaṃ nissāya kilesavasena vilapati udakassa ādittakālo viya 
 vatiyā uṭṭhāya kedārakhāditakālo viya ca jāto yannūnāhaṃ 
 attano ñāṇabalena mātugāmassa dosaṃ pakāsetvā etaṃ 
 saññāpeyyanti cintetvā gāthamāha 
          evaṃ mahanto lokassa   appameyyo mahāgaṇī 
          ekitthimanusoceyya     nayidaṃ paññavatomiva  
  
  
 page     
          Vātova gandhamādeti    ubhayaṃ chekapāpakaṃ 
          bālo āmakapakkaṃva     lolo andhova āmisaṃ  
          Avinicchayaññū atthesu    mandova paṭibhāsi maṃ 
          kiccākiccaṃ na jānāsi   sampatto kālapariyāyaṃ  
          Aḍḍhummatto udīresi    seyyā maññasi itthiyo 
          bahusādhāraṇā hetā    soṇḍānaṃva surāgharaṃ  
          Māyā cetā marīcīva    sokā rogā cupaddavā 
          kharāva bandhanā cetā   maccupāsā guhālayā 
          tāsu yo vissase poso so naresu narādhamoti  
      Tattha mahantoti mahanto samāno  Lokassāti haṃsalokassa  
 Appameyyoti guṇehi pametuṃ asakkuṇeyyo  Mahāgaṇīti mahantena 
 gaṇena samannāgato gaṇasatthā  Ekitthinti yaṃ evarūpo bhavaṃ ekaṃ 
 itthiṃ anusoceyya idaṃ anusocanaṃ na paññavatomiva tenāhaṃ 
 ajjeva taṃ bāloti maññāmīti adhippāyenevamāha  Ādetīti 
 gaṇhāti  Chekapāpakanti sundarāsundaraṃ  Āmakapakkanti āmakañca 
 pakkañca  Loloti rasalolo  Idaṃ vuttaṃ hoti mahārāja yathā 
 nāma vāto padumasarādīni paharitvā sugandhaṃpi saṅkāraṭṭhānādīni 
 paharitvā duggandhaṃpīti ubhayaṃ chekapāpakaṃ gandhaṃ ādiyati yathā ca 
 bālo kumārako ambajambūnaṃ heṭṭhā nisinno hatthaṃ pasāretvā 
 patitaṃ patitaṃ āmakampi pakkampi phalaṃ gahetvā khādati yathā ca 
 rasalolo andho bhatte upanīte yaṃkiñci samakkhikaṃpi nimmakkhikaṃpi 
  
  
 page     
 Āmisaṃ ādiyati evaṃ itthiyo nāma kilesavasena andhaṃpi duggataṃpi kulinampi 
 akulinampi surūpimpi virūpimpi gaṇhanti bhajanti vātabālaandhasadisānaṃ 
 pāpadhammānaṃ itthīnaṃ kāraṇā vilapasi mahārājāti  Atthesūti 
 kāraṇākāraṇesu  Mandoti andhabālo  Paṭibhāsi manti mama 
 upaṭṭhāsi  Kālapariyāyanti evarūpaṃ maraṇakālaṃ patto 
 imasmiṃ kāle idaṃ kattabbaṃ idaṃ na kattabbaṃ idaṃ vattabbaṃ 
 idaṃ na vattabbanti na jānāsi evāti  Aḍḍhummattoti 
 aḍḍhaummattako maññe hutvā  Udīresīti yathā suraṃ pivitvā 
 nātimatto puriso yaṃ vā taṃ vā vilapati evaṃ vilapasīti attho  
 Seyyāti varā uttamā  Māyā cāti ādīsuyeva itthiyo nāma 
 vañcanaṭṭhena māyā agayhūpagaṭṭhena marīcīva sokādīnaṃ paccayattā 
 sokā rogā anekappakārā upaddavā kodhādīhi atithaddhabhāveneva 
 kharā  Tā hi nissāya andubandhanādīhi bajjhanato bandhanā cetā 
 itthiyo nāma sarīraguhāya pana vasanakamaccu nāma etādevāti 
 kāmahetu kāmanidānaṃ kāmādhikaraṇameva rājāno coraṃ gahetvā 
 tikhiṇapharasunā sīsaṃ chinditvā sūle ropentīti dīpetabbo  
      Tato dhataraṭṭho mātugāme paṭibaddhacittatāya tvaṃ mātugāmassa 
 guṇaṃ na jānāsi paṇḍitā eva jānanti nahetā garahitabbāti 
 dīpento gāthamāha 
          yaṃ vuḍḍhehi upaññātaṃ     ko taṃ ninditumarahati 
          mahābhūtitthiyo nāma      lokasmiṃ upapajjisuṃ  
  
  
 page     
          Khiḍḍā paṇihitā tāsu     rati tāsu patiṭṭhitā 
          vījāni tāsu ruhanti      yadidaṃ sattā pajāyare 
          tāsu ko nibbije poso  pāṇamāsajja pāṇibhi  
          Tvameva nāñño sumukha    thīnaṃ atthesu yuñjasi 
          tassa tyajja bhaye jāte  bhītena jāyate mati  
          Sabbo hi saṃsayappatto    bhayaṃ bhīru titikkhati 
          paṇḍitā hi mahantāno    atthe yuñjanti duyyuje  
          Etadatthāya rājāno    sūramicchanti mantinaṃ 
          paṭibāhati yaṃ sūro       āpadaṃ attapariyāyaṃ  
          Mā no ajja vikantiṃsu    rañño sūdā mahānase 
          tathā hi vaṇṇo pattānaṃ   phalaṃ veḷuṃva taṃ vadhi  
          Muttosi necchasi uḍḍetuṃ  sayaṃ bandhaṃ upāgami 
          sosajja saṃsayappatto     atthaṃ gaṇhāhi mā mukhanti  
      Tattha yanti yaṃ mātugāmasaṅkhātaṃ vatthuṃ paññāvuḍḍhehi paññattaṃ 
 tesameva pākaṭaṃ na bālānaṃ  Mahābhūtāti mahāguṇā mahānisaṃsā  
 Upapajjisunti paṭhamakappakāle itthīliṅgassa paṭhamaṃ pātubhūtattā paṭhamaṃ 
 nibbattāti attho  Tāsūti sumukha tāsu itthīsu kāyavacīkhiḍḍā 
 ca paṇihitā ohitā ṭhapitā kāmaguṇarati ca patiṭṭhitā  Vījānīti 
 buddhapaccekabuddhaariyasāvakacakkavattiādivījāni tāsu ruhanti  Yadidanti 
 ye ete sabbepi sattā  Pajāyareti sabbe tāsaññeva kucchimhi 
 saṃvaḍḍhāti dīpeti  Nibbijeti nibbindeyya  Pāṇamāsajja pāṇibhīti 
  
  
 page     
 Attano pāṇehi tāsaṃ pāṇaṃ assādetvā attano jīvitaṃ cajantopi 
 tā labhitvā ko nibbindeyyāti attho  Nāññoti na añño 
 sumukha mayā cittakūṭatale haṃsagaṇamajjhe nisinnena taṃ adisvā kahaṃ 
 sumukhoti vutte esa mātugāmaṃ gahetvā kāñcanaguhāyaṃ uttamaratiṃ 
 anubhotīti vadanti evaṃ tvameva itthīnaṃ atthesu yuñjasi yuttappayuttova 
 ahosi na aññoti attho  Tassa tyajjāti tassa te ajja 
 maraṇabhaye jāte iminā maraṇabhayena bhīto maññe ayaṃ mātugāmassa 
 dosadassanā nipuṇā mati jāyateti adhippāyenevamāha  
 Sabbo hīti yo hi koci  Saṃsayappattoti jīvitasaṃsayappatto  
 Bhīrūti bhīru hutvāpi bhayaṃ adhivāseti  Mahantānoti ye pana 
 paṇḍitā ca honti mahante ca ṭhāne ṭhitāti mahantāno  
 Atthe yuñjanti duyyujeti te duyyujjepi atthe yuñjanti ghaṭenti 
 vāyamanti tasmā mā bhāyi dhīro hohīti taṃ ussāhanto evamāha  
 Āpadanti sāmino āgataṃ āpadaṃ esa sūro paṭibāhati etadatthāya 
 sūraṃ mantinaṃ icchanti  Attapariyāyanti attano parittāṇaṃpica kātuṃ 
 sakkotīti adhippāyo  Vikantiṃsūti chindiṃsu  Idaṃ vuttaṃ hoti 
 samma sumukha tvaṃ mayā attano anantare ṭhāne ṭhapito tasmā 
 yathā ajja rañño sūdā amhe maṃsatthāya mā vikantiṃsu tathā 
 karohīti  Tādiso hi amhākaṃ pattavaṇṇo  Taṃ vadhīti svāyaṃ 
 vaṇṇo yathā nāma veḷuṃ nissāya jātaṃ phalaṃ veḷumeva vadhati 
 tathā taṃ vadhi tañca mañca mā vadhīti adhippāyenevamāha  Muttosīti 
  
  
 page     
 Yathāsukhaṃ cittakūṭapabbataṃ gacchāti evaṃ luddaputtena mayā saddhiṃ 
 mutto visajjito samānopi uḍḍetuṃ na icchasi  Sayanti rājānaṃ 
 daṭṭhukāmo hutvā sayameva vadhaṃ upagatosi evamidaṃ amhākaṃ bhayaṃ 
 taṃ nissāya āgataṃ  Sosajjāti sosi ajja jīvitasaṃsayappatto  
 Atthaṃ gaṇhāhi mā mukhanti idāni amhākaṃ muñcanakāraṇaṃ gaṇha 
 yathā muñcāma tathā vāyāma vātova gandhamādetīti ādīni vadanto 
 itthīgarahatthāya mukhaṃ mā pasārayīti  
      Evaṃ mahāsatto mātugāmaṃ vaṇṇetvā sumukhaṃ appaṭibhāṇaṃ 
 katvā tassa anattamanabhāvaṃ ñatvā idāni sumukhaṃ paggaṇhanto 
 gāthamāha 
        so tvaṃ yogaṃ payuñjassu  yuttaṃ dhammūpasañhitaṃ 
        tava pariyāpadānena     mama pāṇesanaṃ carāti  
      Tattha soti samma sumukha so tvaṃ  Yoganti yaṃ pubbe ahaṃ 
 yogaṃ payuñjissaṃ yuttaṃ dhammūpasañhitanti avacasi taṃ idāni payuñjassu  
 Tava pariyāpadānenāti tava tena yogena parisuddhena  Pariyodātenātipi 
 pāṭho  Parittāṇenāti attho  Tayā katattā tava santakena 
 parittāṇena mama jīvitapariyesanaṃ carāti adhippāyo  
      Taṃ sutvā sumukho ayaṃ ativiya maraṇabhayabhīto mama balaṃ na 
 jānāti rājānaṃ disvā thokaṃ kathaṃ labhitvā jānissāmi 
 assāsessāmi tāva nanti cintetvā gāthamāha 
  
  
 page     
        Mā bhāyi patataṃ seṭṭha   nahi bhāyanti tādisā 
        ahaṃ yogaṃ payuñjissaṃ     yuttaṃ dhammūpasañhitaṃ 
        mama pariyāpadānena     khippaṃ pāsā pamokkhasīti  
      Tattha pāsāti dukkhapāsā  
      Iti tesaṃ sakuṇabhāsāya kathentānaṃ luddaputto na kiñci 
 aññāsi  Kevalaṃ pana te kājenādāya bārāṇasiṃ pāvisi  
 Acchariyabbhūtajātena pañjalinā mahājanena anugacchamāno so rājadvāraṃ 
 patvā attano āgatabhāvaṃ rañño ārocesi  
      Tamatthaṃ pakāsento satthā āha 
        so luddo haṃsakājena   rājadvāraṃ upāgami 
        paṭivedetha maṃ rañño    dhataraṭṭhāyamāgatoti  
      Tattha paṭivedetha manti khemako āgatoti evaṃ maṃ rañño 
 nivedetha  Dhataraṭṭhāyanti ayaṃ dhataraṭṭho āgatoti paṭivedethāti 
 attho  
      Dovāriko gantvā paṭivedesi  Rājā sañjātasomanasso 
 khippaṃ āgacchatūti vatvā amaccagaṇaparivuto samussitasetacchatte 
 rājapallaṅke nisinno khemakaṃ haṃsarājānaṃ ādāya mahātalaṃ abhiruhantaṃ 
 disvā suvaṇṇavaṇṇe haṃse oloketvā sampuṇṇo me manorathoti 
 tassa kattabbaṃ kiccaṃ amacce āṇāpesi  
      Tamatthaṃ pakāsento satthā āha 
  
  
 page     
        Te disvā puññasaṅkāse  ubho lakkhaṇasammate 
        khalu saññamano rājā     amacce ajjhabhāsatha  
        Detha luddassa vatthāni    annapānañca bhojanaṃ 
        kāmaṅkaro hiraññassa     yāvantaṃ esa icchatīti  
      Tattha puññasaṅkāseti attano puññasadise  Lakkhaṇasammateti 
 seṭṭhasammate abhiññāte  Khalūti nipāto  Tassa te khalu 
 disvāti purimapadena sambandho  Dethāti ādīni rājā pasannākāraṃ 
 karonto āha  Tattha kāmaṅkaro hiraññassāti hiraññaṃ assa 
 kāmakiriyā atthu  Yāvantanti yattakaṃ esa gacchati tattakaṃ 
 hiraññamassa dethāti attho  
      Evaṃ pasannākāraṃ kāretvā pītisomanassasamussāhito gacchatha 
 naṃ alaṅkaritvā ānethāti āha  Atha naṃ amaccā rājanivesanā 
 otāretvā kappitakesamassuṃ nahātānulittaṃ sabbālaṅkārapaṭimaṇḍitaṃ 
 katvā rañño dassesuṃ  Athassa rājā ekasaṃvacchare satasahassuṭṭhānake 
 dvādasagāmake ājaññayuttaṃ rathaṃ alaṅkatamahāgehaṃ dethāti 
 mahantaṃ yasaṃ dāpesi  So mahantaṃ yasaṃ labhitvā attano kammaṃ 
 pakāsetuṃ ārabhi na te deva mayā yo vā so vā haṃso ānīto 
 ayaṃ pana channavutihaṃsasahassānaṃ rājā dhataraṭṭho nāma ayaṃ senāpati 
 sumukho nāmāti āha  Atha naṃ rājā kathaṃ te samma ete 
 gahitāti pucchi  
      Tamatthaṃ pakāsento satthā āha 
  
  
 page     
        Disvā luddaṃ pasannattaṃ   kāsirājetadabravi 
        yadāyaṃ samma khemaka     puṇṇā haṃsehi tiṭṭhati  
        Kathaṃ ruciṃ majjhagataṃ       pāsahattho upāgami 
        okiṇṇaṃ ñātisaṅghehi    nimajjhimaṃ kathamaggahīti  
      Tattha pasannattanti pasannabhāvaṃ somanassappattaṃ  Yadāyanti 
 vayassa khemaka yadi ayaṃ amhākaṃ pokkharaṇī channavutihaṃsasahassehi 
 puṇṇā tiṭṭhati  Kathaṃ ruciṃ majjhagatanti evaṃ sante tvaṃ tesaṃ 
 rucīnaṃ piyadassanānaṃ haṃsānaṃ majjhagataṃ etaṃ ñātihaṃsehi okiṇṇaṃ  
 Nimajjhimanti neva majjhimaṃ neva kaniṭṭhaṃ uttamahaṃsarājānaṃ kathaṃ pāsahattho 
 upāgami kathaṃ gaṇhi  
      So tassa kathaṃ suṇanto āha 
        ajja me sattamā ratti  ādānāni upāsato 
        padametassa anvesaṃ     appamatto ghaṭassito  
        Athassa padamaddakkhiṃ      carato ādanesanaṃ 
        tatthāhaṃ odahiṃ pāsaṃ    evantaṃ dijamaggahinti  
      Tattha ādānānīti gocaraṃ gaṇhanaṭṭhānānīti attho  Ayameva 
 vā pāṭho  Upāsatoti upagacchantassa  Padanti gocarabhūmiyaṃ 
 akkantapadaṃ  Ghaṭassitoti cāṭipañjare nissito hutvā  Athassāti 
 atha chaṭṭhe divase etassa ādānesanaṃ carantassa padaṃ addakkhiṃ  
 Evantanti evaṃ taṃ dijaṃ aggahinti sabbaṃ gahitopāyaṃ ācikkhi  
      Taṃ sutvā rājā ayaṃ dvāre ṭhatvā paṭivedentopi 
  
  
 page     
 Dhataraṭṭhassevāgamanaṃ paṭivedesi idānipi etaṃ ekameva gaṇhāhīti vadati 
 kinnu kho ettha kāraṇanti cintetvā gāthamāha 
        ludda dve ime sakuṇā  kathamekoti bhāsasi 
        cittaṃ nu te vipallaṭṭhaṃ   ādū kinnu jigiṃsasīti  
      Tattha vipallaṭṭhanti vipariyattaṃ  Ādū kinnu jigiṃsasīti 
 udāhu kinnu cintesi kiṃ itaraṃ gahetvā aññassa dātukāmo 
 hutvā cintesīti pucchati  
      Tato luddo na me deva cittaṃ vipallaṭṭhaṃ nāhaṃ itaraṃ 
 aññassa dātukāmo api ca kho pana mayā ohite pāse 
 ekova bandhoti āvikaronto āha 
        yassa lohitakā tālā   tapaniyyānikā subhā 
        uraṃ saṃhacca tiṭṭhanti     so me bandhaṃ upāgami  
        Athāyaṃ bhassaro pakkhī    abandho bandhamāturaṃ 
        ariyaṃ brūvanto aṭṭhāsi  vadanto mānusiṃ giranti  
      Tattha lohitakā tālāti rattavaṇṇā tālā tisso lohitarājiyo  
 Uraṃ saṃhaccāti uraṃ āhacca  Idaṃ vuttaṃ hoti mahārāja yassetā 
 rattasuvaṇṇasuppabhā tisso lohitakā rājiyo gīvaṃ parikkhipitvā 
 uraṃ āhacca tiṭṭhanti so ekova mama pāse bandhaṃ upagato  
 Bhassaroti parisuddho pabhāsampanno  Āturanti gilānaṃ 
 dukkhitaṃ  Aṭṭhāsīti atha dhataraṭṭhassa bandhabhāvaṃ ñatvā 
 nivattitvā etaṃ samassāsetvā mama gamanakāle ca paccuggamanaṃ 
  
  
 page     
 Katvā ākāseyeva mayā saddhiṃ madhurapaṭisanthāraṃ katvā manussabhāsāya 
 dhataraṭṭhassa guṇe kathento mama hadayaṃ mudukaṃ katvā puna etasseva 
 purato aṭṭhāsi athāhaṃ deva sumukhassa subhāsitaṃ sutvā pasannacitto 
 dhataraṭṭhaṃ visajjesiṃ iti dhataraṭṭhassa pāsato mokkho ime haṃse 
 ādāya mama idhāgamanañca sumukheneva katanti  
      Evaṃ so sumukhassa guṇaṃ vaṇṇento kathesi  Taṃ sutvā 
 rājā sumukhassa dhammakathaṃ sotukāmo ahosi  Luddaputtassa sakkāraṃ 
 karontasseva suriyo atthaṅgamito dīpā pajjalitā  Bahū khattiyādayo 
 sannipatitā  Khemā devīpi vividhanāṭakehi parivāritā rañño 
 dakkhiṇapasse nisīdi  Tasmiṃ khaṇe rājā sumukhaṃ kathāpetukāmo 
 gāthamāha 
        kathannudāni sumukha         hanuṃ saṃhacca tiṭṭhasi 
        ādū me parisaṃ patto     bhayā bhīto na bhāsasīti  
      Tattha hanuṃ saṃhaccāti madhurakatho kira tvaṃ atha kasmā idāni 
 mukhaṃ pidhāya tiṭaṭhasi  Ādūti kacci  Bhayā bhītoti parisasārajjabhayena 
 bhīto hutvā  
      Taṃ sutvā sumukho abhītabhāvaṃ dassento gāthamāha 
        nāhaṃ kāsipati bhīto       oggayha parisaṃ tava 
        nāhaṃ bhayā na bhāsissaṃ     vāgyaṃ atthasmi tādiseti  
      Tattha tādiseti apica kho pana tathārūpe atthe uppanne 
 vākyaṃ bhāsissāmīti vacanokāsaṃ olokento nisinnosmīti attho  
  
  
 page     
      Taṃ sutvā rājā tassa kathaṃ vaḍḍhetukāmatāya parihāsaṃ 
 karonto āha 
        na te abhissaraṃ passe     na rathenapi pattike 
        nāssa cammaṃ vā kītaṃ vā   vammine ca dhanuggahe  
        Na hiraññaṃ suvaṇṇaṃ vā      nagaraṃ vā sumāpitaṃ 
        okiṇṇaparikkhaṃ duggaṃ       daḷhamaṭṭālakoṭṭhakaṃ 
        yattha paviṭṭho sumukha       bhāyitabbaṃ na bhāyasīti  
      Tattha abhissaranti rakkhanatthāya parivāretvā ṭhitaṃ āvudhahatthaṃ 
 parisante na passāmi  Nāssāti ettha assāti nipātamattaṃ  
 Cammanti sarīraparittāṇacammaṃ  Kītaṃ vāti kīṇitaṃ cāṭikapālantipi 
 vuccati  Cāṭikapālahatthāpi te santike natthīti dīpeti  Vammineti 
 vammasannaddhe  Na  hiraññanti yaṃ nissāya na bhāyasi taṃ 
 hiraññaṃpi te santike na passāmīti  
      Evaṃ raññā kinte abhāyanakāraṇanti vutte taṃ kāraṇaṃ 
 kathento āha 
        na me abhissarenattho     nagarena dhanena vā 
        apathena pathaṃ yāma        antalikkhe carā mayaṃ  
        Sutā ca paṇḍitātyamhā    nipuṇā catthacintakā 
        bhāsematthavatiṃ vācaṃ       sacce cassu patiṭṭhito  
        Kinnu tuyhaṃ asaccassa      anariyassa karissati 
        musāvādissa luddassa      bhaṇitaṃpi subhāsitanti  
  
  
 page     
      Tattha abhissarenāti ārakkhaparivārena  Atthoti etena mama 
 kiccaṃ natthi kasmā yasmā apathena tumhādisānaṃ amaggena pathaṃ 
 māpetvā yāma ākāsacārino mayanti  Paṇḍitātyamhāti 
 paṇḍitāti tayā sutamhā teneva kāraṇena amhākaṃ santikā 
 dhammaṃ sotukāmo kira no gaṇhāpesi  Sacce cassūti sace 
 pana tvaṃ sacce patiṭṭhito assu atthavatiṃ kāraṇanissitaṃ vācaṃ 
 bhāseyyāma  Asaccassāti vacīsaccarahitassa tava subhāsitaṃ muṇḍassa 
 dantasuci viya kiṃ karissati  
      Taṃ sutvā rājā kasmā maṃ musāvādī anariyoti vadasi 
 kiṃ mayā katanti āha  Atha naṃ sumukho tenahi mahārāja suṇohīti 
 vatvā āha 
        taṃ brāhmaṇānaṃ vacanā     imaṃ khemaṃ akārayi 
        abhayañca tayā ghuṭaṭhaṃ       imāyo dasadhā disā  
        Oggayha te pokkharaṇiṃ    vippasannodakaṃ suciṃ 
        pahūtaṃ khādanaṃ tattha        ahiṃsā cettha pakkhinaṃ  
        Idaṃ sutvāna nigghosaṃ      āgatamhā tavantike 
        te te bandhasmā pāsena  etante bhāsitaṃ musā  
        Musāvādaṃ purakkhatvā      icchālobhañca pāpakaṃ 
        ubhosandhiṃ atikkamma       asātaṃ upapajjatīti  
      Tattha tanti tvaṃ  Khemanti evaṃnāmakaṃ pokkharaṇiṃ  Ghuṭṭhanti 
 catūsu kaṇṇesu ṭhatvā ghosāpitaṃ  Dasadhāti imā tā dasavidhā 
  
  
 page     
 Disā taṃ disāsu tayā abhayaṃ ghuṭṭhaṃ  Oggayhāti oggāhetvā 
 āgatānaṃ santikā  Pahūtaṃ khādananti pahūtañca padumuppalasāliādikaṃ 
 khādanaṃ  Idaṃ sutvāti tesaṃ tava pokkharaṇiṃ oggāhetvā āgatānaṃ 
 santikā idaṃ abhayaṃ sutvā  Tavantiketi tava samīpe tayā kāritaṃ 
 pokkharaṇiṃ āgatamhāti attho  Te teti te mayaṃ tava pāsena 
 bandhā  Purakkhatvāti purato katvā  Icchālobhanti icchāsaṅkhātaṃ 
 pāpakaṃ lobhaṃ  Ubhosandhinti ubhayaṃ devaloke ca manussaloke ca 
 paṭisandhiṃ ime pāpadhamme purato katvā caranto puggalo sugatiṃ 
 paṭisandhiṃ atikkamitvā  Asātanti nirayaṃ upapajjati  
      Evaṃ parisamajjheyeva rājānaṃ lajjāpesi  Atha naṃ rājā nāhaṃ 
 sumukha tumhe māretvā maṃsaṃ khāditukāmo gaṇhāpesiṃ paṇḍitabhāvaṃ 
 pana vo sutvā subhāsitaṃ sotukāmova gaṇhāpesinti pakāsento āha 
             nāparajjhāma sumukha    napi lobhāya maggahiṃ 
             sutā ca paṇḍitātyattha nipuṇā catthacintakā  
             Appevatthavatiṃ vācaṃ   byāhareyyuṃ idhāgatā 
             tathāyaṃ samma nesādo vutto sumukha maggahīti  
      Tattha nāparajjhāmāti mārento aparajjhati nāma mayaṃ na 
 mārema  Lobhāya maggahinti maṃsaṃ khāditukāmo hutvā lobhāya 
 tumhe nāhaṃ aggahiṃ  Paṇḍitātyatthāti paṇḍitāti sutā attha  
 Atthacintakāti paṭicchannānaṃ atthānaṃ cintakā  Atthavatinti 
 kāraṇanissitaṃ  Tathāti tena kāraṇena  Vuttoti mayā vutto hutvā  
  
  
 page     
 Sumukha maggahīti sumukhāti ālapati  Makāro sandhikāro  Aggahīti 
 dhammaṃ desetuṃ tumhe gaṇhi  
      Taṃ sutvā sumukho subhāsitaṃ sotukāmena ayuttante kataṃ 
 mahārājāti vatvā āha 
        neva bhūtā kāsipati        upanītasmi jīvite 
        bhāsematthavatiṃ vācaṃ        sampattā kālapariyāyaṃ  
        Yo migena migaṃ hanti       pakkhīnaṃ pana pakkhinā 
        sutena vā sutaṃ kīlye      kiṃ anariyatarantato  
        Yo ariyarudaṃ bhāse        anariyadhammavassito 
        ubho so dhaṃsate lokā     idha ceva parattha ca  
        Na majjhetha yasaṃ patto      na byādhe pattasaṃsayaṃ 
        vāyametheva kiccesu       saṃvare vivarāni ca  
        Ye vuḍḍhā abbhatikkantā    sampattā kālapariyāyaṃ 
        idha dhammaṃ caritvāna        evete tidivaṅgatā  
        Idaṃ sutvā kāsipati        dhammamattani pālaya 
        dhataraṭṭhañca muñcāhi        haṃsānaṃ pavaruttamanti  
      Tattha upanītasmīti maraṇasantike upanīte  Kālapariyāyanti 
 maraṇakālavāraṃ pattā samānā na kathissāma na hi dhammakathikaṃ bandhitvā 
 maraṇabhayena tajjetvā dhammaṃ suṇāmīti ayuttante katanti  Migenāti 
 suṭṭhu sikkhāpitena dīpakamigena  Hantīti hanati  Pakkhināti 
  
  
 page     
 Dīpakapakkhinā  Sutena vāti khemasaraṃ nibbhayanti vissutena 
 dīpakamigapakkhisadisena padumasarena  Sutanti paṇḍito citrakathīti evaṃ 
 sutaṃ dhammakathikaṃ  Kīlyeti dhammaṃ sossāmīti pāsabandhena yo kīleyya 
 hiṃseyya bādheyya  Tatoti tato tesaṃ anariyato uttariṃ aññaṃ 
 anariyataraṃ kataṃ kiṃ atthi  Ariyarudanti mukhena ariyavacanaṃ sundaravacanaṃ 
 bhāsati  Dhammavassitoti kammena anariyadhammaṃ avassito  Ubhoti 
 devalokā ca manussalokā cāti ubhayamhā  Idha cevāti idha 
 uppannopi parattha uppannoti evarūpo dvīhi sugatilokehi dhaṃsetvā 
 nirayameva upapajjati  Pattasaṃsayanti jīvitasaṃsayamāpannaṃpi dukkhaṃ patvā 
 na kilameyya  Saṃvare vivarāni cāti attano chiddāni randhāni 
 saṃvareyya pidaheyya  Vuḍḍhāti guṇabuḍḍhā paṇḍitā  Sampattā 
 kālapariyāyanti maraṇakālapariyāyaṃ pattā hutvā anatikkantā  
 Eveteti evaṃ ete  Idanti idaṃ mayā vuttaṃ atthanissitaṃ 
 vacanaṃ  Dhammanti paveṇiyadhammaṃpi sucaritadhammaṃpi  
      Taṃ sutvā rājā āha 
        āharantūdakaṃ pajjaṃ        āsanañca mahārahaṃ 
        pañjarato pamokkhāmi      dhataraṭṭhaṃ yasassinaṃ  
        Tañca senāpatiṃ dhīraṃ       nipuṇaṃ atthacintakaṃ 
        yo sukhe sukhito rañño    dukkhite hoti dukkhito  
        Etādiso kho arahati     piṇḍamasnātu bhattuno 
        yathāyaṃ sumukho rañño      pāṇasādhāraṇo sakhāti  
  
  
 page     
      Tattha udakanti pādadhovanaṃ  Pajjanti pādabbhañjanaṃ  Sukheti 
 sukhe sati  
      Rañño vacanaṃ sutvā amaccādayo tesaṃ āsanaṃ āharitvā 
 tattha nisinnānaṃ gandhodakena pāde dhovitvā satapākena telena 
 abbhañjayiṃsu  
      Tamatthaṃ pakāsento satthā āha 
        pīṭhañca sabbasovaṇṇaṃ       aṭṭhapādaṃ manoramaṃ 
        maṭṭhaṃ kāsikavatthinaṃ        dhataraṭṭho upāvisi  
        Kocchañca sabbasovaṇṇaṃ     veyyagghaparisibbitaṃ 
        sumukho ajjhapāvekkhi      dhataraṭṭhassanantarā  
        Tesaṃ kāñcanapattehi      puthū ādāya kāsiyo 
        haṃsānaṃ abhihāresuṃ        aggaṃ rañño pavāsitanti  
      Tattha maṭṭhanti karaṇapariniṭṭhitaṃ  Kāsikavatthinanti kāsikavatthena 
 atthataṃ  Kocchanti majjhe saṅkhittaṃ  Veyyagghaparisibbitanti 
 byagghacammaparisibbitaṃ maṅgaladivase aggamahesiyā nisīdanapīṭhaṃ  
 Kāñcanapattehīti suvaṇṇabhājanehi  Puthūti bahū  Kāsiyoti 
 kāsikaraṭṭhavāsino  Abhihāresunti upanāmesuṃ  Aggaṃ rañño pavāsitanti 
 aṭṭhasatapalasuvaṇṇacāṭipakkhittaṃ haṃsarañño paṇṇākāratthāya kāsikarañño 
 pesitaṃ nānaggarasabhojanaṃ  
      Evaṃ upanīte tasmiṃ pana kāsikarājā tesaṃ hatthato hatthena 
  
  
 page     
 Sampaṭiggahaṇatthaṃ sayaṃ suvaṇṇacāṭiṃ gahetvā upanāmesi  Te 
 tato madhulāje khāditvā madhurodakaṃ piviṃsu  Atha mahāsatto 
 rañño abhihārañca pasādañca disvā paṭisanthāramakāsi  
      Tamatthaṃ pakāsento satthā āha 
        disvā abhihataṃ annaṃ    kāsirājena pesitaṃ 
        kusalo khattadhammānaṃ    tato pucchi anantarā  
        Kacci nu bhoto kusalaṃ   kacci bhoto anāmayaṃ 
        kacci raṭṭhamidaṃ phītaṃ     dhammena anusāsati  
      Rāja āha 
        kusalañceva me haṃsa    atho haṃsa anāmayaṃ 
        atho raṭṭhamidaṃ phītaṃ     dhammena anusāsihaṃ  
      Mahāsatto āha 
        kacci bhoto amaccesu  doso koci na vijjati 
        kacci ca te tavatthesu  nāvakaṅkhanti jīvitaṃ  
      Rājā āha 
        athopi me amaccesu   doso koci na vijjati 
        athopi te mamatthesu   nāvakaṅkhanti jīvitaṃ  
      Mahāsatto āha 
        kacci te sādisī bhariyā assavā piyabhāṇinī 
        puttarūpayasūpetā      tava chandavasānugā  
  
  
 page     
 Rājā āha 
      atho me sādisī bhariyā   assavā piyabhāṇinī 
      puttarūpayasūpetā        mama chandavasānugā  
 Mahāsatto āha 
      kacci raṭṭhaṃ anuppīḷaṃ      akutociupaddavaṃ 
      asāhasena dhammena      samena anusāsasi  
 Rājā āha 
      atho raṭṭhaṃ anuppīḷaṃ      akutociupaddavaṃ 
      asāhasena dhammena      samena anusāsihaṃ  
 Mahāsatto āha 
      kacci santo apacitā     asanto parivajjitā 
      no ca dhammaṃ niraṅkatvā   adhammamanuvattasi  
 Rājā āha 
      santo ca me apacitā    asanto parivajjitā 
      dhammamevānuvattāmi      adhammo me niraṅkato  
 Mahāsatto āha 
      kacci anāgataṃ dīghaṃ       samavekkhasi khattiya 
      kacci matto madanīye     paralokaṃ na santasi  
 Rājā āha 
      nāhaṃ anāgataṃ dīghaṃ       samavekkhāmi pakkhima 
      ṭhito dasasu dhammesu      paralokaṃ na santasiṃ  
  
  
 page     
      Dānaṃ sīlaṃ pariccāgaṃ      ājjavaṃ maddavaṃ tapaṃ 
      akkodhaṃ avihiṃsañca       khantiṃ ca avirodhanaṃ  
      Iccete kusale dhamme   ṭhite passāmi attani 
      tato me jāyate pīti    somanassañcanappakaṃ  
      Sumukho ca acintetvā    visajji pharusaṃ giraṃ 
      bhāvadosamanaññāya       asmākāyaṃ vihaṅgamo  
      So kuddho pharusaṃ vācaṃ    nicchāresi ayoniso 
      yānasmāsu na vijjanti    nayidaṃ paññavatāmivāti  
      Tattha disvāti taṃ bahuṃ aggapānabhojanaṃ disvā  Pesitanti 
 āharāpetvā upanītaṃ  Khattadhammānanti paṭhamakārakesu paṭisanthāradhammānaṃ  
 Tato pucchi anantarāti tasmiṃ kāle  Kacci nu bhototi anupaṭipāṭiyā 
 pucchitā pana cha gāthā heṭṭhā vuttatthāyeva  Anuppīḷanti 
 kacci raṭṭhavāsino yantena ucchuṃ viya anuppīḷesīti pucchi  
 Akutociupaddavanti kutoci anupaddavaṃ  Samena anusāsasīti 
 kacci tvaṃ idaṃ raṭṭhaṃ dhammena samena anusāseyyāsi  Santoti 
 sīlādiguṇayuttā sappurisā  Niraṅkatvāti chaḍḍetvā  Anāgataṃ 
 dīghanti anāgataṃ attano jīvitaṃ pavattitaṃ kacci dīghaṃ  Samavekkhasīti 
 āyusaṅkhārānaṃ parittabhāvaṃ jānāsīti pucchati  Madanīyeti madāvahe 
 rūpādiārammaṇe  Na santasīti na bhāyasi  Idaṃ vuttaṃ hoti 
 kacci rūpādīsu kāmaguṇesu appamatto hutvā dānādīnaṃ kusalānaṃ 
 katattā paralokaṃ na bhāyasīti  Dasasūti dasasu rājadhammesu  
  
  
 page     
 Dānādīsu pavattitacetanā dānaṃ pañcasīladasasīlādīni sīlaṃ deyyadhammacāgo 
 pariccāgo ujubhāvo ājjavaṃ mudubhāvo maddavaṃ uposathakammaṃ tapo 
 mettāpubbabhāgo akkodho karuṇāpubbabhāgo avihiṃsā 
 adhivāsanaṃ khanti avirodho avirodhanaṃ  Acintetvāti 
 mama imaṃ guṇasampattiṃ acintetvā  Bhāvadosanti cittadosaṃ  
 Anaññāyāti ajānitvā  Asmākanti amhākaṃ cittadoso nāma 
 natthi yamesa jāneyya taṃ ajānitvāva pharusaṃ kakkhalaṃ visajjesi  
 Ayonisoti anupāyena  Yānasmāsūti yāni vajjāni amhesu na 
 santi tāni vadati  Nayidanti na idaṃ  Tasmā mama idaṃ 
 vacanaṃ paññavatāmiva na hoti tenesa mama na paṇḍito viya 
 upaṭṭhāti  
      Taṃ sutvā sumukho mahāguṇasampannova rājā apasādito 
 so me kuddho khamāpessāmi nanti cintetvā āha 
        atthi me taṃ atisāraṃ    vegena manujādhipa 
        dhataraṭṭhe ca bandhasmiṃ    dukkhaṃ me vipulaṃ ahu  
        Tvaṃ no pitāva puttānaṃ  bhūtānaṃ dharaṇīriva 
        asmākamadhipannānaṃ      khamassu rājakuñjarāti  
      Tattha atisāranti pakkhalitaṃ  Vegenāti ahaṃ etaṃ kathaṃ kathento 
 vegena sahasā kathemi  Dukkhanti cetasikaṃ dukkhaṃ mama vipulaṃ ahosi 
 tasmā kodhavasena taṃ mayā vuttaṃ tameva khama mahārājāti  
 Puttānanti tvaṃ puttānaṃ pitā viya  Dharaṇīrivāti pāṇabhūtānaṃ 
  
  
 page     
 Patiṭṭhā paṭhavī viya tvaṃ pana amhākaṃ avassayo  Adhipannānanti 
 dosena aparādhena ajjhotthatānaṃ  Khamassūti idaṃ so sumukho āsanā 
 oruyha pakkhehi añjaliṃ katvā āha  
      Atha naṃ rājā āliṅgitvā ādāya suvaṇṇapīṭhe nisīdāpetvā 
 accayadesanaṃ paṭiggaṇhanto āha 
        evante anumodāma   yaṃ bhāvaṃ na niguyhasi 
        khīlaṃ paṭibhindasi pakkhi    ujukosi vihaṅgamoti  
      Tattha anumodāmāti tante dosaṃ khamāma  Yanti yasmā tvaṃ 
 attano cittapaṭicchannabhāvaṃ na niguyhasi  Khīlanti cittakhīlaṃ cittakhāṇukaṃ  
      Evañca pana vatvā rājā mahāsattassa dhammakathāya sumukhassa 
 ca ujubhāvena pasīditvā pasannena nāma pasannākāro kātabboti 
 ubhinnaṃpi tesaṃ attano rajjasiriṃ niyyādento gāthā āha 
        yaṃkiñci ratanaṃ atthi     kāsirājanivesane 
        rajaṭaṃ jātarūpañca      muttā veḷuriyā bahū  
        Maṇayo saṅkhamuttañca    vatthikaṃ haricandanaṃ 
        ajinaṃ dantabhaṇḍañca     lohaṃ kāḷāyasaṃ bahuṃ 
        etaṃ dadāmi vo vittaṃ  issariyaṃ vissajāmi voti  
      Tattha atthīti nidahitaṃ  Muttāti viddhāviddhamuttā  Maṇayoti 
 maṇibhaṇḍakāni  Saṅkhamuttañcāti dakkhiṇāvaṭṭasaṅkharatanañca 
 āmalakavaṭṭamuttaratanañca  Vatthikanti sukhumakāsikavatthāni  Ajinanti 
 ajinamigacammaṃ  Lohaṃ kāḷāyasanti tambalohañca kāḷalohañca  Issariyanti 
  
  
 page     
 Kāñcanamālena setacchattena saddhiṃ dvādasayojanike bārāṇasinagare 
 rajjaṃ  
      Evañca pana vatvā ubhopi setacchattena pūjetvā rajjaṃ 
 paṭicchāpesi  Atha mahāsatto raññā saddhiṃ sallapanto āha 
          addhā apacitā tyamhā     sakkatā ca rathesabha 
          dhammesu vattamānānaṃ       tvaṃ no ācariyo bhava  
          Ācariya samanuññātā       tayā anumatā mayaṃ 
          taṃ padakkhiṇato katvā       ñātī passemurindamāti  
      Tattha dhammesūti dasasu kusalakammapathadhammesu  Ācariyoti tvaṃ 
 amhesu byattataro tasmā no tattha ācariyo hohi  Apica dasannaṃ 
 rājadhammānaṃ kathitattāpi sumukhassa dosaṃ dassetvā accayaṃ pariggahaṇassa 
 katattāpi tvaṃ pana amhākaṃ ācariyo bhava tasmā idānipi no 
 ācārasikkhāpanena ācariyo bhavāti āha  Passemurindamāti passemu 
 arindama  
      So tesaṃ gamanaṃ anujānāti  Bodhisattassāpi dhammaṃ kathentasseva 
 aruṇaṃ uṭṭhahi  
      Tamatthaṃ pakāsento satthā āha 
          sabbarattiṃ cintayitvāna     mantayitvā yathākathaṃ 
          kāsirājā anuññāsi      haṃsānaṃ pavaruttamanti  
      Tattha yathākathanti yaṃkiñci atthaṃ tehi saddhiṃ cintetabbañca 
  
  
 page     
 Mantetabbañca cintetvā mantetvā cāti attho  Anuññāsīti 
 gacchathāti anuññāsi  
      Evaṃ tena anuññāto bodhisatto rājānaṃ appamatto dhammena 
 rajjaṃ kārehīti ovaditvā pañcasu sīlesu patiṭṭhāpesi  Rājā tesaṃ 
 kāñcanabhājanehi madhulājañca madhurodakañca upanetvā niṭṭhitāhārakicce 
 gandhamālādīhi pūjetvā bodhisattaṃ suvaṇṇacaṅkoṭakena sayaṃ ukkhipi  
 Khemā devī sumukhaṃ ukkhipi  Atha ne sīhapañjaraṃ ugghāṭāpetvā 
 suriyuggamanavelāya gacchatha sāminoti visajjesuṃ  
      Tamatthaṃ pakāsento satthā āha 
         tato ratyā vivasane      suriyassuggamanaṃ pati 
         pekkhato kāsirājassa     bhavanato vigāhisunti  
      Tattha vigāhisunti ākāsaṃ pakkhandiṃsu  
      Mahāsatto suvaṇṇacaṅkoṭakato uppatitvā mā cintayittha 
 mahārāja appamatto amhākaṃ ovāde vatteyyāsīti rājānaṃ 
 assāsetvā sumukhaṃ ādāya cittakūṭameva gato  Tānipi kho 
 channavutihaṃsasahassāni kāñcanaguhāto nikkhamitvā pabbatatale nisinnā te 
 āgacchante disvā paccuggantvā parivāresuṃ  Te ñātigaṇaparivutā 
 cittakūṭaṃ pavisiṃsu  
      Tamatthaṃ pakāsento satthā āha 
         te aroge anuppatte    disvāna parame dije 
         keketimakaruṃ haṃsā        puthusaddo ajāyatha  
  
  
 page     
         Te patītā pamuttena      bhattunā bhattugāravā 
         samantā parikariṃsu         aṇḍajā laddhapaccayāti  
      Tattha akarunti mahāsaddaṃ nicchāriṃsu  Parameti uttame  
 Keketi attano sabhāvaravena keketi saddamakaṃsu  Bhattugāravāti 
 bhattari sagāravā  Parikariṃsūti bhattuno muttabhāvena tuṭṭhā taṃ bhattāraṃ 
 samantā parivārayiṃsu  Laddhapaccayāti laddhapatiṭṭhā  
      Evaṃ parivāretvā ca pana te haṃsā kathaṃ muttosi mahārājāti 
 pucchiṃsu  Mahāsatto sumukhaṃ nissāya muttabhāvaṃ rājakulakatakammaṃ 
 luddaputtakatakammaṃ ca kathesi  Taṃ sutvā haṃsagaṇā sumukhasenāpati 
 ca luddo ca sukhitā niddukkhā ciraṃ jīvantūti āhaṃsu  
      Tamatthaṃ pakāsento satthā osānagāthamāha 
         evaṃ mittavataṃ atthā      sabbe honti padakkhiṇā 
         haṃsā yathā dhataraṭṭhā      ñātisaṅghamupāgamunti  
      Tattha mittavatanti kalyāṇamittasampannānaṃ  Padakkhiṇāti 
 sukhanipphattino vuḍḍhiyuttā  Dhataraṭṭhāti haṃsarājā sumukho raññā 
 ceva luddaputtena cāti dvīhi evaṃ ubhopi te dhataraṭṭhā 
 kalyāṇamittasampannā yathā  Ñātisaṅghamupāgamunti ñātisaṅghūpagamanasaṅkhāto 
 tesaṃ attho padakkhiṇo jāto  Evaṃ aññesaṃpi mittavataṃ atthā 
 padakkhiṇā hontīti  
      Satthā imaṃ dhammadesanaṃ āharitvā na bhikkhave idāneva 
 pubbepi ānando mamatthāya jīvitaṃ pariccajīvi vatvā jātakaṃ 
  
  
 page     
 Samodhānesi tadā luddo ānando ahosi khemā devī khemā bhikkhunī 
 ahosi rājā sārīputto ahosi sumukho ānando ahosi sesaparisā 
 buddhaparisā ahesuṃ dhataraṭṭho pana ahameva sammāsambuddhoti  
                    Mahāhaṃsajātakaṃ niṭṭhitaṃ  
                          Dutiyaṃ  
                      
                       Sudhābhojanajātakaṃ 
      naguttame girivare gandhamādaneti idaṃ satthā jetavane viharanto 
 ekaṃ dānajjhāsayaṃ bhikkhuṃ ārabbha kathesi  
      So kira sāvatthiyaṃ eko kulaputto satthu dhammadesanaṃ sutvā 
 pasannacitto pabbajitvā sīlesu paripūrikārī dhutaṅgaguṇena samannāgato 
 sabrahmacārīsu pavattamettacitto divasassa tikkhattuṃ buddhadhammasaṅghūpaṭṭhānesu 
 appamatto ācārasampanno dānajjhāsayo sārāṇīyadhammapūrako 
 ahosi  So attanā laddhaṃ paṭiggāhakesu vijjamānesu 
 chinnabhatto hutvāpi detiyeva tasmā so dānajjhāsayo dānābhirato 
 bhikkhusaṅghe pākaṭo ahosi  Athekadivasaṃ bhikkhū dhammasabhāyaṃ kathaṃ 
 samuṭṭhāpesuṃ āvuso asuko nāma bhikkhu dānajjhāsayo dānābhirato 
 attanā laddhaṃ pasatamattaṃ pānīyaṃpi lobhaṃ chinditvā sabrahmacārīnaṃ 
 deti bodhisattasseva ajjhāsayoti  Satthā taṃ kathaṃ dibbāya 
  
  
 page     
 Sotadhātuyā sutvā gandhakuṭito nikkhamitvā āgantvā kāyanuttha bhikkhave 
 etarahi kathāya sannisinnāti pucchitvā imāya nāmāti vutte ayaṃ 
 bhikkhave bhikkhu pubbe adānasīlo maccharī tiṇaggena telabindussāpi 
 adātā ahosi atha naṃ ahaṃ dametvā nibbisevanaṃ katvā 
 dānaphalaṃ vaṇṇetvā dāne patiṭṭhapesiṃ so pasatamattaṃpi khuddakaṃ 
 labhitvā adatvā na pivissāmīti mama santike varaṃ aggahesi tassa 
 phalena dānajjhāsayo dānābhirato jātoti vatvā tuṇhī ahosi 
 tehi bhikkhūhi desanānusandhikusalehi yācito atītaṃ āhari  
      Atīte bārāṇasiyaṃ brahmadatte rajjaṃ kārente eko gahapati 
 addho ahosi mahaddhano asītikoṭivibhavo bodhisatto hutvā nibbatti  
 Athassa rājā seṭṭhiṭṭhānaṃ adāsi  So rājapūjito nāgarajanapadapūjito 
 ahosi  So ekadivasaṃ attano sampattiṃ oloketvā cintesi ayaṃ 
 yaso mayā atītabhave neva niddāyantena na kāyaduccaritādīni 
 karontena laddho kāyasucaritādīni pūretvā laddho 
 anāgatepi mayā mama patiṭṭhānaṃ kātuṃ vaṭṭatīti  So rañño 
 santikaṃ gantvā deva mama ghare asītikoṭidhanaṃ atthi taṃ gaṇhāhīti 
 vatvā na mayhaṃ tava dhanena attho bahu me dhanaṃ itopi 
 yadicchasi taṃ gaṇhāhīti vutte kiṃ nu deva mama dhanaṃ dātuṃ 
 labhāmīti āha  Atha raññā yathāruciṃ karohīti vutte catūsu 
 nagaradvāresu nagaramajjhe nivesanadvāre cāti cha dānasālāyo 
 kārāpetvā devasikaṃ devasikaṃ chasatasahassapariccāgaṃ karonto 
  
  
 page     
 Mahādānaṃ pavattesi  So yāvajīvaṃ dānaṃ datvā imaṃ mana dānavaṃsaṃ 
 mā upacchindathāti putte anusāsetvā jīvitapariyosāne sakko 
 hutvā nibbatti  Puttopissa tatheva dānaṃ datvā cando hutvā 
 nibbatti  Tassa putto suriyo hutvā nibbatti  Tassa putto 
 mātali hutvā nibbatti  Tassa putto pañcasikho hutvā nibbatti  
 Tassa pana putto chaṭṭho seṭṭhiṭṭhānaṃ laddhā macchariyakosiyo 
 nāma ahosi asītikoṭivibhavoyeva  So mama pitupitāmahā bālā 
 ahesuṃ dukkhena sambhataṃ dhanaṃ chaḍḍesuṃ ahaṃ pana dhanaṃ rakkhissāmi 
 kassaci kiñci na dassāmīti cintetvā dānasālā viddhaṃsetvā 
 agginā jhāpetvā thaddhamaccharī ahosi  Athassa gehadvāre 
 yācakā sannipatitvā bāhā paggayha mahāseṭṭhi mā attano 
 pitupitāmahānaṃ dānavaṃsaṃ nāsayi dānameva dehīti mahāsaddena 
 parideviṃsu  Sutvā mahājano macchariyakosiyena attano dānavaṃso 
 upacchinnoti taṃ garahi  So lajjito nivesanadvāre yācakānaṃ 
 āgatānaṃ nivāretuṃ ārakkhaṃ ṭhapesi  Te nippaccayā hutvā puna 
 tassa gehadvāraṃ na olokesuṃ  So tato paṭṭhāya dhanameva saṃharati 
 neva attanā paribhuñjati na puttadārādīnaṃ deti kañjikabilaṅgadutiyaṃ 
 sakuṇḍakabhattaṃ paribhuñjati mūlaphalamattatantāni thūlavatthāni 
 nivāsesi paṇṇachattakaṃ matthake dhāretvā jajjaragoṇayuttena 
 jajjararathakena yāti  Iti tassa asappurisassa santakaṃ dhanaṃ sunakhena 
 laddhaṃ nāḷikeraṃ viya ahosi  
  
  
 page     
      So ekadivasaṃ rājūpaṭṭhānaṃ gacchanto anuseṭṭhiṃ ādāya 
 gamissāmīti tassa gehaṃ agamāsi  Tasmiṃ khaṇe anuseṭṭhī 
 puttadhītāhi parivuto navasappipakkamadhusakkharapuṇṇehi abhisaṅkhataṃ pāyāsaṃ 
 bhuñjamāno hoti  So macchariyakosiyaṃ disvā āsanā vuṭṭhāya 
 ehi mahāseṭṭhi imasmiṃ pallaṅke nisīda pāyāsaṃ bhuñjissāmāti 
 āha  Tassa taṃ pāyāsaṃ disvā mukhe kheḷo uppajji bhuñjitukāmo 
 ahosi evaṃ pana cintesi sacāhaṃ bhuñjissāmi anuseṭṭhino 
 mama gehaṃ gatakāle paṭisakkāro kātabbo bhavissati evaṃ me 
 dhanaṃ nassissati na bhuñjissāmīti  Atha naṃ punappunaṃ yāciyamānopi 
 idāni me bhuttaṃ suhitosmīti na icchi  Anuseṭṭhimhi bhuñjante 
 pana olokento mukhe sañjāyamānena kheḷena nisīditvā tassa 
 bhattakiccāvasāne tena saddhiṃ rājanivesanaṃ gantvā rājanivesanā 
 otaritvā attano gehaṃ anuppatto pāyāsataṇhāya pīḷiyamāno 
 cintesi sacāhaṃ pāyāsaṃ bhuñjitukāmomhīti vakkhāmi mahājano 
 bhuñjitukāmo bhavissati bahū taṇḍulādayo nassissanti na kassaci 
 kathessāmīti  So rattindivaṃ pāyāsameva cintento vītināmetvāpi 
 dhananāsabhayena kassaci akathetvāva pipāsaṃ adhivāsetvā anukkamena 
 adhivāsetuṃ asakkonto upaṇḍūpaṇḍukajāto ahosi  Evaṃ santepi 
 dhananāsabhayena akathento aparabhāge dubbalo hutvā sayanaṃ 
 upaguyhitvā nipajji  Atha naṃ bhariyā upagantvā hatthena piṭṭhiṃ 
 parimajjantā kinte sāmi aphāsukanti pucchi  Natthi bhaddeti  
  
  
 page     
 Taveva sarīre aphāsukaṃ atthīti  Mama sarīre aphāsukaṃ natthīti  
 Sāmi upaṇḍūpaṇḍukajātosi kiṃ nu te kāci cintā atthi udāhu 
 rājā te kupito ādū puttehi avamāno kato athavā pana 
 kāci taṇhā uppannāti  Āma taṇhā me uppannāti  
 Tenahi kathehīti  Sakkhissasi naṃ rakkhitunti  Rakkhitabbayuttakā ce 
 rakkhissāmīti  Evaṃ santepi dhananāsabhayena kathetuṃ na ussahi  Tāya 
 punappunaṃ pīḷiyamāno kathesi  Bhadde ahaṃ ekadivasaṃ anuseṭṭhiṃ 
 navasappimadhusakkharapuṇṇābhisaṅkhataṃ pāyāsaṃ bhuñjantaṃ disvā tato 
 paṭṭhāya tādisaṃ pāyāsaṃ bhuñjitukāmo jātoti  Asappurisa kiṃ 
 tvaṃ duggatosi sakalanagaravāsīnaṃ pahonakaṃ pāyāsaṃ pacissāmīti  
 Athassa sīse daṇḍena paharaṇakālo viya ahosi  So tassā 
 kujjhitvā jānāmihaṃ tava mahaddhanabhāvaṃ sace te kulagharā ābhataṃ 
 atthi pāyāsaṃ pacitvā nāgarānaṃ dehīti āha  Tenahi 
 ekavīthivāsīnaṃ pahonakaṃ katvā pacāmīti  Kiṃ te etehi attano 
 santakaṃ khādantūti  Tenahi itocītoca sattasattagharavāsīnaṃ pahonakaṃ 
 katvā pacāmīti  Kiṃ te etehīti  Tenahi imasmiṃ gehe 
 parijanassāti  Kiṃ te etenāti  Tenahi bandhujanasseva pahonakaṃ 
 katvā pacāmīti  Kiṃ te etenāti  Tenahi tuyhañca mayhañca 
 pacissāmīti  Kāsi tvaṃ na tuyhaṃ vaṭṭatīti  Tenahi ekasseva 
 te pacāmīti vutte tvaṃ pana mayhaṃ idha gehe mā paci mayhaṃ 
 pana gehe pacite bahū janā paccāsiṃsanti mayhaṃ pana 
  
  
 page     
 Piṭṭhataṇḍulānaṃ catubhāgaṃ katvā khīrassa accharaṃ sakkharāya karaṇḍakaṃ sappissa 
 karaṇḍakaṃ madhussa ekañca pacanabhājanaṃ dehi araññaṃ pavisitvā 
 tattha pacitvā bhuñjissāmīti  Sā tathā akāsi  So taṃ sabbaṃ 
 ceṭakena gāhāpetvā gaccha asukaṭṭhāne tiṭṭhāti taṃ purato 
 pesetvā ekakova oguṇṭhikaṃ katvā aññātakavesena tattha gantvā 
 nadītīre ekasmiṃ gacchamūle uddhanaṃ kāretvā dārūdakaṃ āharāpetvā 
 tvaṃ gantvā ekasmiṃ magge ṭhatvā kiñcideva disvā mama saññaṃ 
 dadeyyāsi mayā pakkositakāle ca āgaccheyyāsīti taṃ pesetvā 
 aggiṃ katvā pāyāsaṃ paci  
      Tasmiṃ khaṇe sakko devarājā dasasahassayojanaṃ alaṅkatadevanagaraṃ 
 saṭṭhiyojanaṃ suvaṇṇavīthiṃ yojanasahassubbedhaṃ vejayantaṃ pañcayojanasatikaṃ 
 sudhammasabhaṃ saṭṭhiyojanaṃ paṇḍukambalasilāsanaṃ pañcayojanāvaṭṭaṃ 
 kañcanamālaṃ setacchattaṃ aḍḍhateyyakoṭisaṅkhātā devaccharā 
 alaṅkatapaṭiyattaṃ attabhāvanti imaṃ attano siriṃ oloketvā kiṃ 
 nukho katvā mayā ayaṃ yaso laddhoti cintetvā bārāṇasiyaṃ 
 seṭṭhibhūtena pavattitaṃ dānaṃ addasa tato mama puttādayo kuhiṃ 
 nibbattāti olokento putto me cando devaputto hutvā 
 nibbatto tassa putto suriyo tassa putto mātali tassa 
 putto pañcasikho gandhabbadevaputto hutvā nibbattīti sabbesaṃ 
 nibbattaṭṭhānaṃ disvā pañcasikhassa putto kīdisoti olokento 
  
  
 page     
 Attano vaṃsassa upacchinnabhāvaṃ passi  Athassa etadahosi ayaṃ 
 asappuriso maccharī hutvā neva attanā paribhuñjati na paresaṃ 
 deti mama tena vaṃso upacchinno kālaṃ katvā niraye 
 nibbattissati ovādamassa datvā mama vaṃsaṃ patiṭṭhapetvā etassa 
 imasmiṃ devanagare nibbattanakāraṇaṃ karissāmīti  So candādayo 
 pakkosāpetvā etha manussalokaṃ gamissāma macchariyakosiyena 
 amhākaṃ vaṃso upacchinno dānasālā jhāpitā neva attanā 
 paribhuñjati na paresaṃ deti idāni pana pāyāsaṃ bhuñjitukāmo 
 hutvā ghare pacite aññassāpi pāyāso dātabbo bhavissatīti 
 araññaṃ pavisitvā ekakova pacati etaṃ dametvā dānaphalaṃ 
 jānāpetvā āgamissāma apica kho pana amhehi sabbehi 
 ekato yāciyamāno tattheva mareyya mama paṭhamaṃ gantvā pāyāsaṃ 
 yācitvā nisinnakāle tumhe brāhmaṇavaṇṇena paṭipāṭiyā gantvā 
 yāceyyāthāti vatvā sayaṃ tāva brāhmaṇavaṇṇena taṃ upasaṅkamitvā 
 bho kataro bārāṇasigamanamaggoti pucchi  
      Atha naṃ macchariyakosiyo kiṃ ummattakosi bārāṇasimaggaṃpi 
 na jānāsi kiṃ ito esi eto yāhīti āha  Sakko 
 tassa vacanaṃ sutvā asuṇanto viya kiṃ kathesīti taṃ upagacchateva  
 Sopi are badhirabrāhmaṇa kiṃ ito esi purato yāhīti viravi  
 Atha naṃ sakko bho kasmā viravasi dhūmo paññāyati aggi 
 paññāyati pāyāso pacito brāhmaṇānaṃ nimantanaṭṭhānena 
  
  
 page     
 Bhavitabbaṃ ahaṃpi brāhmaṇānaṃ bhojanakāle thokaṃ labhissāmi kiṃ maṃ na 
 nimantesīti vatvā natthettha brāhmaṇānaṃ nimantanaṃ purato 
 yāhīti vutte tenahi kasmā kujjhasi tava bhojanakāle thokaṃ 
 labhissāmīti āha  Atha naṃ so ahaṃ te ekasitthaṃpi na dassāmi 
 thokaṃ idaṃ mama yāpanamattameva mayāpi cetaṃ yācitvāva laddhaṃ tvaṃ 
 aññato tavāhāraṃ pariyesāhīti bhariyaṃ yācitvā laddhabhāvaṃ sandhāyeva 
 vatvā gāthamāha 
                 neva kīṇāmi na vikkiṇāmi 
                 na cāpi me sannicayo idhatthi 
                 sukiccharūpaṃ vatidaṃ parittaṃ 
                 patthodano nālamayaṃ duvinnanti  
      Taṃ sutvā sakko ahaṃpi te madhurasaddena ekaṃ silokaṃ 
 kathessāmi taṃ suṇohīti vatvā na me tava silokena atthoti 
 tassa vārentassa vārentasseva gāthādvayamāha 
          appamhā appakaṃ dajjā      anumajjhato majjhakaṃ 
          bahumhā bahukaṃ dajjā        adānaṃ nūpapajjati  
          Taṃ taṃ vadāmi kosiya         dehi dānāni bhuñja ca 
          ariyamaggaṃ samāruha          nekāsī labhate sukhanti  
      Tattha anumajjhato majjhakanti appamattakampi majjhe bhetvā 
 dve koṭṭhāse karitvā ekakoṭṭhāsaṃ datvā tato avasesakoṭṭhāsatopi 
 anumajjhatopi puna majjhe bhetvā eko koṭṭhāso dātabboyeva  
  
  
 page     
 Adānaṃ nūpapajjatīti appaṃ vā bahuṃ vā dinnaṃ hotu adānaṃ nāma 
 na yujjati taṃpi dānameva mahapphalamevāti  
      So tassa vacanaṃ sutvā manāpante brāhmaṇa kathitaṃ pāyāse 
 pakke thokaṃ labhissasi nisīdāhīti āha  Sakko ekamante nisīdi  
 Tasmiṃ nisinne cando teneva niyāmena upasaṅkamitvā tatheva kathaṃ 
 pavattetvā tassa vārentassa vārentasseva gāthādvayamāha 
          moghañcassa hutaṃ hoti        moghañcāpi samīhitaṃ 
          atithismiṃ yo nisinnasmiṃ       eko bhuñjati bhojanaṃ  
          Taṃ taṃ vadāmi kosiya         dehi dānāni bhuñja ca 
          ariyamaggaṃ samāruha          nekāsī labhate sukhanti  
      Tattha samīhitanti dhanuppādaviriyaṃ  
      So tassa vacanaṃ sutvā tatheva kathaṃ pavattetvā kicchena 
 kasirena tenahi nisīda thokaṃ labhissasīti āha  So gantvā 
 sakkassa santike nisīdi  Tato suriyo tenevūpāyena taṃ upasaṅkamitvā 
 tatheva kathaṃ pavattetvā tassa vārentassa vārentasseva gāthādvayamāha 
           saccantassa hutaṃ hoti       saccañcāpi samīhitaṃ 
           atithismiṃ yo nisinnasmiṃ      neko bhuñjati bhojanaṃ  
           Taṃ taṃ vadāmi kosiya        dehi dānāni bhuñja ca 
           ariyamaggaṃ samāruha         nekāsī labhate sukhanti  
      Tassāpi vacanaṃ sutvā kicchena kasirena tenahi nisīda thokaṃ 
  
  
 page     
 Labhissasīti āha  So gantvā candassa santike nisīdi  Atha 
 naṃ mātali tenevūpāyena upasaṅkamitvā tatheva kathaṃ pavattetvā tassa 
 vārentassa vārentasseva imā gāthā abhāsi 
           sarañca juhati poso       bahukāya gayāya ca 
           doṇe timbarutitthasmiṃ      sīghasote mahāvahe  
           Atra cassa hutaṃ hoti      atra cassa samīhitaṃ 
           atithismiṃ yo nisinnasmiṃ     neko bhuñjati bhojanaṃ  
           Taṃ taṃ vadāmi kosiya       dehi dānāni bhuñja ca 
           ariyamaggaṃ samāruha        nekāsī labhate sukhanti  
     Tāsaṃ attho yo puriso nāgayakkhādīnaṃ balikammaṃ karissāmīti 
 samuddasoṇḍipokkharaṇiādīsu yaṃ kiñci saraṃ upagantvā juhati tattha 
 balikammaṃ karoti tathā bahukāya nadiyā gayāya pokkharaṇiyā 
 doṇanāmake ca timbarunāmake ca titthe sīghasote mahanteva 
 vārivahe  Atra cassāti yadi atrāpi etesu sarādīsu assa 
 purisassa hutañceva samīhitañca hoti saphalaṃ sukhudrayaṃ sampajjati  Atithismiṃ 
 yo nisinnasmiṃ neko bhuñjati bhojananti ettha vattabbameva natthi  
 Tena taṃ vadāmi kosiya dānāni ceva dehi sayaṃ bhuñja ca ariyānaṃ 
 dānābhiratānaṃ buddhādīnaṃ maggaṃ abhiruha na hi ekāsī ekova 
 bhuñjamāno sukhaṃ nāma na labhatīti  
      So tassa vacanaṃ sutvā pabbatakūṭena ottharanto viya kicchena 
 kasirena tenahi nisīda thokaṃ labhissasīti āha  Mātali gantvā 
  
  
 page     
 Suriyassa santike nisīdi  Tato pañcasikho teneva nayena upasaṅkamitvā 
 tatheva kathaṃ pavattetvā tassa vārentassa vārentasseva gāthādvayamāha 
           balisaṃ hi so nigilati       dīghasuttaṃ sabandhanaṃ 
           atithismiṃ yo nisinnasmiṃ     eko bhuñjati bhojanaṃ  
           Taṃ taṃ vadāmi kosiya       dehi dānāni bhuñja ca 
           ariyamaggaṃ samāruha        nekāsī labhate sukhanti 
      macchariyakosiyo taṃ sutvā dukkhavegeneva nitthunanto tenahi 
 nisīda thokaṃ labhissasīti āha  Pañcasikho gantvā mātalissa 
 santike nisīdi  Iti tesu pañcasu brāhmaṇesu nisinnamattesveva 
 pāyāso pacci  Atha naṃ kosiyo uddhanā otāretvā amhākaṃ 
 pattāni āharathāti āha  Te anuṭṭhāya yathānisinnāva hatthe 
 pasāretvā himavantato māluvapaṇṇāni āhariṃsu  Kosiyo tāni 
 disvā tumhākaṃ etesu pattesu dātabbapāyāso natthi khadirādīnaṃ 
 pattāni āharathāti  Te tāni āhariṃsu  Ekekaṃ pattaṃ 
 yodhaphalakappamāṇaṃ ahosi  So sabbesaṃ dabbiyā pāyāsaṃ adāsi  
 Sabbantimassa dinnakālepi ukkhaliyā talaṃ na paññāyati  Pañcannaṃpi 
 datvā sayaṃ ukkhaliṃ gahetvā nisīdi  Tasmiṃ khaṇe pañcasikho 
 uṭṭhāya attabhāvaṃ vijahitvā sunakho hutvā tesaṃ purato ṭhatvā 
 passāvaṃ karonto agamāsi  Brāhmaṇā attano pāyāsaṃ hatthena 
 pidahiṃsu  Kosiyassa hatthapiṭṭhe passāvabindu pati  Brāhmaṇā 
 kuṇḍikāhi udakaṃ gahetvā pāyāsaṃ abbhukkiritvā bhuñjamānā viya 
  
  
 page     
 Ahesuṃ  Kosiyo mayhaṃpi udakaṃ detha hatthaṃ dhovitvā bhuñjissāmīti 
 āha  Tava udakaṃ āharitvā hatthaṃ dhovitvā bhuñjāhīti  
 Mayā tumhākaṃ pāyāso dinno mayhaṃ thokaṃ udakaṃ dethāti  
 Mayaṃ piṇḍapaṭipiṇḍakammaṃ nāma na karomāti  Tenahi imaṃ ukkhaliṃ 
 oloketha hatthaṃ dhovitvā āgamissāmīti nadiṃ otari  Tasmiṃ 
 khaṇe sunakho ukkhaliṃ passāvassa pūresi  So taṃ passāvaṃ karontaṃ 
 disvā mahantaṃ daṇḍaṃ ādāya taṃ tajjento āgacchati  So 
 assājānīyamatto hutvā taṃ anubandhantova nānāvaṇṇo hutvā 
 kāḷopi hoti setopi suvaṇṇavaṇṇopi kabaropi nīcopi uccopi 
 evaṃ nānāvaṇṇo hutvā macchariyakosiyaṃ anubandhi  So maraṇabhayabhīto 
 brāhmaṇe upasaṅkami  Tepi uppatitvā ākāse ṭhitā  
 So tesaṃ taṃ iddhiṃ disvā gāthamāha 
                 uḷāravaṇṇā vata brāhmaṇā ime 
                 ayañca vo sunakho kissa hetu 
                 uccāvacaṃ vaṇṇanibhaṃ pakubbati 
                 akkhātha no brāhmaṇā ke nu tumheti  
        Taṃ sutvā sakko devarājā gāthamāha 
                 cando ca suriyo ca idhāgatā 
                 ayaṃ pana mātali devasārathī 
                 sakkohamasmi tidasānamindo 
                 eso ca kho pañcasikhoti vuccatīti  
  
  
 page     
 Gāthaṃ vatvā tassa yasaṃ vaṇṇento gāthamāha 
         pāṇissarā mudiṅgā ca        murajālambarāni ca 
         suttamenaṃ pabodhenti         paṭibuddho ca nandatīti  
      So taṃ tassa vacanaṃ sutvā sakka evarūpaṃ dibbasampattiṃ 
 kiṃ katvā labhatīti pucchi  Sakko adānasīlā tāva pāpakammā 
 maccharino devalokaṃ na gacchanti niraye nibbattantīti dassento 
 gāthamāha 
                 ye kecime maccharino kadariyā 
                 paribhāsakā samaṇabrāhmaṇānaṃ 
                 idheva nikkhippa sarīradehaṃ 
                 kāyassa bhedā nirayaṃ vajanti teti  
 Imaṃ gāthaṃ vatvā dhamme ṭhitānaṃ devalokaṃ paṭilābhaṃ dassetuṃ gāthamāha 
                 ye kecime sugatiṃ āsiṃsamānā 
                 dhamme ṭhitā saṃyame saṃvibhāge 
                 idheva nikkhippa sarīradehaṃ 
                 kāyassa bhedā sugatiṃ vajanti teti  
      Tattha āsiṃsamānāti āsiṃsantā ye keci sugatiṃ āsiṃsanti 
 sabbe te saṃyamasaṅkhāte dasasīladhamme saṃvibhāgasaṅkhāte dānadhamme ca 
 ṭhitā hutvā idheva sarīrasaṅkhātaṃ dehaṃ nikkhipitvā tassa kāyassa 
 bhedā sugatiṃ vajantīti attho  
  
  
 page     
      Evaṃ vatvā ca pana kosiya na mayaṃ tava santikaṃ pāyāsatthāya 
 āgatā kāruññena pana taṃ anukampamānā āgatamhāti tassa 
 pakāsetuṃ āha 
                 tvaṃ no ñāti purimāya jātiyā 
                 so maccharī kosiyo pāpadhammo 
                 taveva atthāya idhāgatamhā 
                 mā pāpadhammo nirayaṃ apatthāti  
      Tattha soti so tvaṃ  Mā pāpadhammoti ayaṃ amhākaṃ 
 ñāti pāpadhammo nirayaṃ mā agamāti etadatthaṃ āgatamhāti attho  
      Taṃ sutvā kosiyo atthakāmā kira me ete maṃ nirayā 
 uddharitvā sagge patiṭṭhāpetukāmāti tuṭṭhacitto āha 
         addhā hi me te hitakāmā     yaṃ maṃ samanusāsatha 
         sohaṃ tathā karissāmi          sabbaṃ vuttaṃ hitesibhi  
                 Esohamajjeva uparamāmi 
                 na cāpihaṃ kiñci kareyya pāpaṃ 
                 na cāpi me kiñci adeyyamatthi 
                 na cāpidatvā udakaṃ pivāmi  
                 Evañca me dadato sabbakālaṃ 
                 bhogāpi me vāsava khīyissanti 
                 tato ahaṃ pabbajissāmi sakka 
                 hitvāna kāmāni yathāṭhitānīti  
  
  
 page     
      Tattha meti mama  Teti tumhe  Yaṃ manti yena maṃ samanusāsatha tena 
 me tumhe hitakāmā  Tathāti yathā vadatha tatheva karissasāmi  Uparamāmīti 
 macchariyabhāvato uparamāmi  Adeyyamatthīti ito paṭṭhāya ca mama ālopato 
 upaḍḍhaṃpi adeyyaṃ nāma natthi  Na cāpidatvāti udakaṃ pasatamattaṃpi cāhaṃ 
 labhitvā adatvā na pivissāmi  Khīyissantīti kheyissanti  Yathāṭhitānīti 
 vatthukāmakilesakāmavasena yathāṭhitakoṭṭhāsāniyeva  
      Sakko macchariyakosiyaṃ dametvā nibbisevanaṃ katvā dānaphalaṃ 
 jānāpetvā dhammadesanāya pañcasīlesu patiṭṭhapetvā saddhiṃ tehi 
 sakadevanagarameva gato  Macchariyakosiyopi nagaraṃ pavisitvā rājānaṃ 
 anujānāpetvā gahitagahitāni bhājanāni pūretvā gaṇhathāti yācakānaṃ 
 dhanaṃ datvā tasmiṃ khaṇe gehā nikkhamitvā himavantato dakkhiṇapasse 
 gaṅgāya ceva ekassa ca jātasarassa antare paṇṇasālaṃ katvā 
 pabbajitvā vanamūlaphalāhāro tattha ciraṃ vihāsi jaraṃ pāpuṇi  
      Tadā sakkassa āsā saddhā sirī hirīti catasso dhītaro 
 honti  Tā bahuṃ dibbagandhamālaṃ ādāya udakakīḷanatthāya anotattadahaṃ 
 gantvā tattha kīḷitvā manosilātale nisīdiṃsu  Tasmiṃ khaṇe nārado 
 nāma brāhmaṇatāpaso tāvatiṃsabhavanaṃ divāvihāratthāya gantvā 
 nandanacittalatāvanesu divāvihāraṃ katvā pārichattakapupphaṃ chattaṃ viya 
 chāyatthāya dhārayamāno manosilātalamatthakena attano vasanaṭṭhānaṃ 
 kāñcanaguhaṃ gacchati  Atha tā tassa hatthe taṃ pupphaṃ disvā yāciṃsu  
  
  
 page     
      Tamatthaṃ pakāsento satthā āha 
                 naguttame girivare gandhamādane 
                 modanti tā devavarābhipālitā 
                 athāgamā isivaro sabbalokagū 
                 supupphitaṃ dumavarasākhamādiya  
                 Suciṃ sugandhaṃ tidasehi sakkataṃ 
                 pupphuttamaṃ amaravarebhi sevitaṃ 
                 aladdhamaññehi vā dānavehi 
                 aññatra devehi tadārahaṃ hitaṃ  
                 Tato catasso kanakattacūpamā 
                 uṭṭhāya nāriyo pamudādhipā muniṃ 
                 āsā ca saddhā ca sirī tato hirī 
                 iccabravuṃ nāradaṃ devabrāhmaṇaṃ  
                 Sace anuddiṭṭhaṃ tayā mahāmuni 
                 pupphaṃ idaṃ pārichattassa brahme 
                 dadāhi no sabbā gati te ijjhatu 
                 tvaṃpi no hohi yatheva vāsavo  
                 Taṃ yācamānābhisamekkha nārado 
                 iccabravi sakalahaṃ udīrayi 
                 na mayhamatthi imehi koci naṃ 
                 yāyeva vo seyyasi sā pilandhatūti  
  
  
 page     
      Tattha girivareti purimassa vevacanaṃ  Devavarābhipālitāti sakkena 
 rakkhitā  Sabbalokagūti devaloke ca manussaloke ca sabbattha 
 gamanasamattho  Dumavarasākhamādiyāti sākhāya jātattā dumavarasākhanti 
 laddhanāmaṃ pupphaṃ gahetvā  Sakkatanti katasakkāraṃ  Amaravarebhīti 
 sakkaṃ sandhāya vuttaṃ  Aññatra devehīti ṭhapetvā deve ca 
 iddhimante ca aññehi manussehi vā yakkhādīhi vā aladdhaṃ  
 Tadārahaṃ hitanti tesaṃyeva hitaṃ arahaṃ anucchavikaṃ  Kanakattacūpamāti 
 kanakūpamatacā  Uṭṭhāyāti ayyo mālāgandhavilepanādipaṭivirato pupphaṃ 
 na pilandhissati ekasmiṃ padese chaḍḍessati etaṃ yācitvā pupphaṃ 
 pilandhissāmāti hatthe pasāretvā yācamānā ekappahāreneva 
 uṭṭhahitvā  Pamudādhipāti pamudānaṃ uttamā  Muninti isiṃ  Anuddiṭṭhanti 
 asukassa nāma dassāmīti na uddiṭṭhaṃ  Sabbā gati te ijjhatūti 
 sabbā te cittagati ijjhatu patthitassa patthitassa lābhī hohīti 
 tassa maṅgalaṃ vadanti  Yatheva vāsavoti yathā amhākaṃ pitā 
 vāsavo icchiticchitaṃ deti tatheva no tvaṃpi hohīti  Tanti 
 taṃ pupphaṃ  Abhisamekkhāti disvā  Sakalahanti nānāgāhaṃ 
 kalahavaḍḍhanaṃ kathaṃ udīresi  Imehīti imehi pupphehi nāma mayhaṃ attho 
 natthi  Paṭivirato ahaṃ mālādhāraṇatoti dīpeti  Yāyeva vo 
 seyyasīti yā tumhākaṃ antare jeṭṭhikā  Sā pilandhatūti sā 
 etaṃ pilandhatūti attho  
      Tā catassopi tassa vacanaṃ sutvā gāthamāhaṃsu 
  
   Page         
  
 page     
                 Tvaṃ nottamevābhisamekkha nārada 
                 yassicchasi tassamanuppavecchasu 
                 yassā hi no nārada tvaṃ padassasi 
                 sāyeva no hoti paseṭṭhasammatāti  
      Tattha tvaṃ nottamevāti uttama mahāmuni tvameva no upadhārehīti  
      Tāsaṃ vacanaṃ sutvā nārado tā ālapanto gāthamāha 
                 akallametaṃ vacanaṃ sugatte 
                 ko brāhmaṇo ko kalahaṃ udīraye 
                 gantvāna bhūtādhipameva pucchatha 
                 sace na jānātha idhuttamadhammanti  
      Tassattho bhadde sugatte idaṃ tumhehi vuttavacanaṃ mama 
 ayuttaṃ evaṃ hi sati mayā tumhesu ekaṃ seṭṭhaṃ sesā hīnāti 
 karontena kalaho vaḍḍhito bhavissati ko vāhitapāpo brāhmaṇo 
 ko kalahaṃ udīreyya vaḍḍheyya evarūpassa hi kalahaṃ vaḍḍhanaṃ 
 nāma ayuttaṃ tasmā ito gantvā attano pitaraṃ bhūtādhipaṃ 
 sakkameva pucchatha sace attano uttamaṃ vā dhammaṃ vā na jānāthāti  
      Tato satthā gāthamāha 
                 tā nāradena paramappakopitā 
                 udīritā vaṇṇamadena mattā 
                 saṃkāsaṃ gantvāna sahassacakkhūno 
                 pucchiṃsu bhūtādhipaṃ kā nu seyyasīti  
  
  
 page     
      Tattha paramappakopitāti pupphaṃ adadantena ativiya kopitā 
 hutvā  Udīritāti bhūtādhipameva pucchathāti vuttā  Sahassacakkhunoti 
 sakkassa santikaṃ gantvā  Kā nūti amhākaṃ antare katarā 
 uttamāti pucchiṃsu  
      Evaṃ pucchitvā ṭhitā 
                 tā disvā āyattamanā purindado 
                 iccabravī devavaro katañjalī 
                 sabbāva vo hotha subhagge sādisī 
                 konedha bhadde kalahaṃ udīrayeti  
      Tattha tā disvāti bhikkhave catassopi attano santikaṃ āgatā 
 disvā  Āyattamanāti ussukkamanā byāvaṭṭacittā  Katañjalīti 
 namassamānāhi devatāhi paggahitañjalī  Sādisīti sabbāva tumhe 
 sādisiyo  Konedhāti ko nu idha eva  Kalahaṃ udīrayeti imaṃ 
 nānāgāhaṃ viggahaṃ kathesi vaḍḍhesi  
      Athassa tā kathayamānā gāthamāhaṃsu 
                 yo sabbalokañcarako mahāmuni 
                 dhamme ṭhito nārado saccanikkamo 
                 so no bravī girivare gandhamādane 
                 gantvāna bhūtādhipameva pucchatha 
                 sace na jānātha idhuttamadhammanti  
      Tattha saccanikkamoti tathaparakkamo  
  
  
 page     
      Taṃ sutvā sakko imā catassopi mayhaṃ dhītarova sacāhaṃ 
 etāsu ekaṃ guṇasampannā uttamāti vakkhāmi sesā kujjhissanti na 
 sakkā ayaṃ aṭṭo vinicchituṃ imā himavante kosiyatāpasassa santikaṃ 
 pesessāmi etāsaṃ aṭṭaṃ vinicchinissatīti cintetvā ahaṃ tumhākaṃ 
 aṭṭaṃ na vinicchināmi himavante kosiyatāpaso nāma atthi tassāhaṃ 
 sudhābhojanaṃ pesessāmi so parassa adatvā na bhuñjati dadanto 
 ca vinicchinitvā guṇavantānaṃ deti yā tumhesu tassa hatthato bhattaṃ 
 labhissati sā uttamā bhavissatīti ācikkhanto gāthamāha 
                 asu brahāraññacaro mahāmuni 
                 nādatvā bhattaṃ varagatte bhuñjati 
                 dadanto vicinitvā dadāti kosiyo 
                 yassā hi so dassati sāva seyyasīti  
      Tattha brahāraññacaroti mahāaraññavāsī  
      Iti so tāpasassa santikaṃ pesetvā mātaliṃ pakkosāpetvā 
 tassa santikaṃ pesento anantaraṃ gāthamāha 
                 asu hi so sammati dakkhiṇaṃ disaṃ 
                 gaṅgāya tīre himavantapassini 
                 sa kosiyo dullabhapānabhojano 
                 tassa sudhaṃ pāpaya devasārathīti  
      Tattha sammatīti vasati  Dakkhiṇanti himavantassa dakkhiṇadisāya  
 Passinīti passe  
  
  
 page     
      Tato satthā āha 
                 so mātali devavarena pesito 
                 sahassayuttaṃ abhiruyha sandanaṃ 
                 sukhippamevaṃ upagamma assamaṃ 
                 adissamāno munino sudhaṃ adāti  
      Tattha adissamānoti bhikkhave so mātali devarājassa vacanaṃ 
 sampaṭicchitvā taṃ assamaṃ gantvā adissamānakāyo hutvā tassa 
 sudhaṃ adāsi  Dadamānova rattiṃ padhānamanuyuñjitvā paccūsasamaye 
 aggiṃ paricaritvā pabhātāya rattiyā udentaṃ suriyaṃ namassamānassa 
 ṭhitassa tassa hatthe sudhābhojanacāṭiṃ ṭhapesi  
      Kosiyo taṃ gahetvā ṭhitakova gāthādvayamāha 
                 udaggihuttaṃ upatiṭṭhato hi me 
                 pabhaṅkaraṃ lokatamonuduttamaṃ 
                 sabbāni bhūtāni adhicca vāsavo 
                 ko neva me pāṇisu kiṃ sudhodahi  
                 Saṅkhūpamaṃ setamatulyadassanaṃ 
                 suciṃ sugandhaṃ piyarūpamabbhutaṃ 
                 adiṭṭhapubbaṃ mama jātacakkhubhi 
                 kā devatā pāṇisu kiṃ sudhodahīti  
      Tattha udaggihuttanti aggihuttaṃ paricaritvā aggisālato 
 nikkhamitvā paṇṇasāladvāre ṭhatvā pabhaṅkaraṃ lokatamonudaṃ uttamaṃ 
  
  
 page     
 Ādiccaṃ upatiṭṭhato mama sabbāni bhūtāni adhicca atikkamitvā 
 vattamāno vāsavo nukho evaṃ mama pāṇīsu kiṃ sudhaṃ kinnāmetaṃ 
 odahi  Saṅkhūpamanti ādīhi ṭhitakova visesaṃ sudhaṃ vaṇṇeti  
      Tato mātali āha 
                 ahaṃ mahindena mahesi pesito 
                 sudhābhihāsiṃ turito mahāmuni 
                 jānāsi maṃ mātali devasārathī 
                 bhuñjassu bhattuttamaṃ mābhivārayi  
                 Bhuttā ca sā dvādasa hanti pāpake 
                 khuddaṃ pipāsaṃ aratiṃ darathaṃ kilaṃ 
                 kodhūpanāhañca vivādapesuṇaṃ 
                  sītuṇhatandiñca rasuttamaṃ idanti  
      Tattha sudhābhihāsinti imaṃ sudhābhojanaṃ tuyhaṃ abhihariṃ  Jānāsi 
 manti jānāsi maṃ tvaṃ ayaṃ mātali nāma devasārathīti attho  
 Mābhivārayīti na bhuñjāmīti apaṭikkhipitvā bhuñja mā papañcaṃ kari  
 Pāpaketi ayaṃ hi sudhā bhuttā dvādasa pāpadhamme hanati  Khuddanti  
 Paṭhamaṃ tāva khuddaṃ chātakabhāvaṃ hanati dutiyaṃ pānīyapipāsaṃ tatiyaṃ 
 ukkaṇṭhitaṃ catutthaṃ kāyadarathaṃ pañcamaṃ kilantabhāvaṃ chaṭṭhaṃ 
 kodhaṃ sattamaṃ upanāhaṃ aṭṭhamaṃ vivādaṃ navamaṃ pesuṇaṃ dasamaṃ 
 sītaṃ ekādasamaṃ uṇhaṃ dvādasamaṃ tandiṃ ālasiyabhāvaṃ idaṃ 
  
  
 page     
 Rasuttamaṃ uttamarasaṃ sudhābhojanaṃ ime dvādasa pāpadhamme hanati  
      Taṃ sutvā kosiyo attano vatasamādānaṃ āvikaronto 
 gāthamāha 
                 na kappati mātali mayha bhuñjituṃ 
                 pubbe adatvā iti me vatuttamaṃ 
                 na cāpi ekāsanamariyapūjitaṃ 
                 asaṃvibhāgī ca sukhaṃ na vindatīti 
 gāthaṃ vatvā bhante tumhehi parassa adatvā bhojane kaṃ dosaṃ 
 disvā idaṃ vataṃ samādinnanti mātalinā puṭṭho āha 
                 thīghāṭakā ye kecime paradārikā 
                 mittadduno ye ca sapanti subbate 
                 sabbeva te maccharipañcamādhamā 
                 tasmā adatvā udakaṃpi nāsmiye  
                 Sohitthiyā vā purisassa vā pana 
                 dassāmi dānaṃ vidusaṃpavaṇṇitaṃ 
                 saddhā vadaññū idha vītamaccharā 
                 bhavanti hete sucisaccasammatāti  
      Tattha pubbeti paṭhamaṃ adatvā  Athavā  Iti me pubbe 
 vatuttamaṃ idaṃ pubbeva mayā vataṃ samādinnanti dasseti  Ekāsananti 
 ekakassa asanaṃ na ariyehi buddhādīhi pūjitaṃ  Sukhanti dibbamānusikaṃ 
 sukhaṃ na labhati  Thīghāṭakāti itthīghāṭakā  Ye kecimeti ye keci 
  
  
 page     
 Ime  Sapantīti akkosanti  Subbateti dhammikasamaṇabrāhmaṇe  
 Maccharipañcamāti macchari pañcamo etesanti maccharipañcamā  Adhamāti ime 
 pañca adhammā nāma  Tasmāti tasmā ahaṃ pañcamaadhammabhāvabhayena 
 adatvā udakampi nāsmiye na paribhuñjissāmīti imaṃ vataṃ samādayiṃ  
 Sohitthiyā vāti so ahaṃ itthiyā vā  Vidusaṃpavaṇṇitanti vidūhi 
 paṇḍitehi buddhādīhi vaṇṇitaṃ  Sucisaccasammatāti ete 
 okappanīyasaddhāya samannāgatā vadañña vītamaccharā purisā sucī 
 ceva uttamasammatā ca hontīti attho  
      Taṃ sutvā mātali dissamānakāyo aṭṭhāsi  Tasmiṃ khaṇe 
 tā catasso devakaññāyo catuddisaṃ aṭṭhaṃsu  Sirī pācīnadisāyaṃ 
 aṭṭhāsi  Āsā dakkhiṇadisāyaṃ  Saddhā pacchimadisāyaṃ  Hirī 
 uttaradisāyaṃ  
      Tamatthaṃ pakāsento satthā āha 
                 ato matā devavarena pesitā 
                 kaññā catasso kanakattacūpamā 
                 āsā ca saddhā ca sirī tato hirī 
                 taṃ assamaṃ agamu yattha kosiyo  
                 Tā disvā sabbā paramappamoditā 
                 subhena vaṇṇena sikhārivaggino 
                 kaññā catasso caturo catuddisā 
                 iccabravī mātalinova sammukhā  
  
  
 page     
                 Purimadisaṃ kā tvaṃ bhāsasi devate 
                 alaṅkatā tāravarāva osadhī 
                 pucchāmi taṃ kañcanavelliviggahe 
                 ācikkha me tvaṃ katamāsi devatāti  
      Taṃ sutvā sirī attānaṃ āvikarontī āha 
                 sirāha devī manujesu pūjitā 
                 apāpasattūpanisevinī sadā 
                 sudhāvivādena tavantimāgatā 
                 taṃ maṃ sudhāya varapañña bhājaya  
                 Yassāhamicchāmi sukhaṃ mahāmuni 
                 so sabbakāmehi naro pamodati 
                 sirītimaṃ jānāhi jūhatuttama 
                 taṃ maṃ sudhāya varapañña bhājayāti  
      Tattha atoti tato  Matāti anumatā  Atha devavarena 
 anumatā ceva pesitā cāti attho  Sabbā paramappamoditāti 
 anavasesā hutvā atipamoditā  Sāmantipi pāṭho  Tā ca 
 devatā sāmaṃ disvāti attho  Caturoti caturā  Ayameva vā 
 pāṭho  Cāturiyena samannāgatāti attho  Tāravarāti tārakānaṃ 
 varā  Kañcanavellaviggaheti kañcanarūpakasadisasarīre  Sirāhanti 
 sirī ahaṃ  Tavantimāgatāti tava santikaṃ āgatā  Bhājayāti yathā 
 maṃ sudhā bhajati tathā karohi sudhaṃ me dehīti attho  Jānāhīti 
  
  
 page     
 Jānātu  Jūhatuttamāti aggiṃ jūhantānaṃ uttama  
      Taṃ sutvā kosiyo āha 
                 sippena vijjācaraṇena buddhiyā 
                 narā upetā paguṇā sakammunā 
                 tayā vihīnā na labhanti kiñci naṃ 
                 tayidaṃ na sādhu yadidaṃ tayā kataṃ  
                 Passāmi posaṃ alasaṃ mahagghasaṃ 
                 sudukkulīnaṃpi arūpimaṃ naraṃ 
                 tayānugutto siri jātimāmapi 
                 peseti dāsaṃ viya bhogavā sukhī  
                 Taṃ taṃ asaccaṃ avibhajja seviniṃ 
                 jānāmi muḷhaṃ vidurānupātiniṃ 
                 na tādisī arahati āsanūdakaṃ 
                 kuto sudhā gaccha na mayha ruccasīti  
      Tattha sippenāti hatthiassarathadhanusippādinā  Vijjācaraṇenāti 
 vedattayasaṅkhātāya vijjāya ceva sīlena ca  Paguṇā sakammunāti 
 attano purisakārena padhānaguṇasamannāgatā  Kiñci nanti appamattakaṃpi 
 yasaṃ vā sukhaṃ vā na labhanti  Tayidanti yaṃ etaṃ issariyatthāya 
 sippāni uggahetvā carantānaṃ tayā vekallaṃ kataṃ taṃ na sādhu  
 Arūpimanti virūpaṃ  Tayānuguttoti tayā anurakkhito  Jātimāmapīti 
 jātisampannaṃpi sippavijjācaraṇabuddhikammehi sampannaṃpi  Pesetīti 
  
  
 page     
 Pesikārakaṃ karoti  Taṃ tanti tasmā taṃ  Asaccanti sabhāvasaṅkhāte 
 sacce avattanatāya asaccaṃ uttamabhāvarahitaṃ  Avibhajja sevininti 
 avibhajitvā yuttāyuttaṃ ajānitvā sippādisampannepi itarepi 
 sevamānaṃ  Vidurānupātininti paṇḍitānupātiniṃ paṇḍite pātetvā 
 viheṭhetvā caramānaṃ  Kuto sudhāti tādisāya hīnaguṇāya kuto 
 sudhābhojanaṃ na me ruccasi gaccha mā idha tiṭṭhāti  
      Sā tena paṭikkhittā tattheva antaradhāyi  Tato so āsāya 
 saddhiṃ sallapento āha 
                 kā sukkadāṭhā paṭimuttakuṇḍalā 
                 cittaṅgadā kambuvimaṭṭhadhārinī 
                 osittavaṇṇaṃ paridayha sobhati 
                 kusaggirattaṃva apiḷayha mañjariṃ  
                 Migīva bhantā saracāpadhārinā 
                 virāgitā mandamiva udikkhasi 
                 ko te dutiyo idha mandalocane 
                 na bhāyasi ekikā kānane vaneti  
      Tattha cittaṅgadāti vicittehi aṅgadehi samannāgatā  
 Kambuvimaṭṭhadhārinīti karaṇapariniṭṭhitena vimaṭṭhasuvaṇṇālaṅkāradhārinī  
 Osittavaṇṇanti avasittaudakadhāravaṇṇaṃ dibbadukkulaṃ  Paridayhāti 
 nivāsetvā ceva pārupitvā ca  Kusaggirattanti kusatiṇaaggisikhāvaṇṇaṃ  
 Apiḷayha mañjarinti sapallavaṃ asokakaṇṇikaṃ kaṇṇesu 
  
  
 page     
 Pilandhitvāti vuttaṃ hoti  Saracāpadhārināti luddena  Virāgitāti 
 viraddhapahārā  Mandamivāti yathā sā migī bhītā vanantare ṭhatvā 
 taṃ mandamandaṃ oloketi evaṃ olokesi  
      Tato āsā āha 
                 na me dutiyo idhamatthi kosiya 
                 masakkasārappabhavamhi devatā 
                 āsā sudhāya tavantimāgatā 
                 taṃ maṃ sudhāya varapañña bhājayāti  
      Tattha masakkasārappabhavamhīti tāvatiṃsabhavane sambhavā  
      Taṃ sutvā kosiyo tvaṃ kira yo te ruccati tassa 
 āsāphalanipphādanena āsaṃ desi yo te na ruccati tassa na 
 desi natthi tayā samā patthitavināsikāti dīpento āha 
                 āsā yanti vaṇijā dhanesino 
                 nāvaṃ samāruyha parenti aṇṇave 
                 te tattha sīdanti athopi ekadā 
                 jinādhanā enti vinaṭṭhapābhatā  
                 Āsāya khettāni kasanti kassakā 
                 vapanti bījāni karontupāyaso 
                 ītīnipātena avuṭṭhitāya vā 
                 na kiñci vindanti tato phalāgamaṃ  
  
  
 page     
                 Athattakārāni karonti bhattusu 
                 āsaṃ purakkhatva narā sukhesino 
                 te bhatturatthāya atitaḷitā puna 
                 disā panassanti aladdha kiñci naṃ  
                 Jahitvā dhaññañca dhanañca ñātake 
                 āsāya saggādhimanā sukhesino 
                 tapanti lūkhaṃpi tapaṃ cirattaraṃ 
                 kummaggamāruyha parenti duggatiṃ  
                 Āsā visaṃvādikasammatāsime 
                 āse sudhāsaṃ vinayassu attani 
                 na tādisī arahasi āsanūdakaṃ 
                 kuto sudhā gaccha na mayha ruccasīti  
      Tattha parentīti pakkhandanti  Jinādhanāti jinadhanā  Iti 
 tava vasena eke sampajjanti eke vipajjantīti natthi tayā sadisā 
 pāpadhammāti vadati  Karontupāyasoti taṃ taṃ kiccaṃ upāyena karonti  
 Ītīnipātenāti visamadhātumūsikasalabhasūkarapāṇakasetaṭṭhikarogādīnaṃ 
 sassūpaddavānaṃ aññataranipātena vā  Tatoti tato sassato te 
 kiñci phalaṃ na vindanti tesaṃpi āsacchedanakammaṃ tvameva karosīti 
 vadati  Athattakārānīti yuddhabhūmīsu purisakāre  Āsaṃ purakkhatvāti 
 issariyāsaṃ purato katvā  Bhatturatthāyāti sāmino atthāya  
 Atitaḷitāti paccatthikehi atipīḷitā viluttasāpateyyā 
  
  
 page     
 Viddhaṃsitasenāvāhanā hutvā  Panassantīti palāyanti  Aladdha kiñci 
 nanti issariyaṃ alabhitvā  Iti etesaṃpi issariyālābhaṃ tvameva 
 karosīti vadati  Saggādhimanāti saggaṃ gantukāmā  Lūkhanti nirojaṃ 
 pañcatapādikaṃ kāyakilamathaṃ  Cirattaranti ciratarakālaṃ  Āsā 
 visaṃvādikasammatāsimeti evaṃ ime sattā āsāya duggatiṃ gacchanti 
 tasmā tvaṃ āsā nāma visaṃvādikasammatā visaṃvādikāti saṅkhaṃ gatā  
 Āseti taṃ ālapati  
      Sāpi tena paṭikkhittā antaradhāyi  
      Tato saddhāya saddhiṃ sallapento gāthamāha 
                 daddallamānā yasasā yasassinī 
                 jighaññanāmavhayanaṃ disaṃpati 
                 pucchāmi taṃ kañcanavelliviggahe 
                 ācikkha me tvaṃ katamāsi devatāti  
      Tattha daddallamānāti jalamānā  Jighaññanāmavhayananti aparāti 
 ca pacchimāti ca evaṃ jighaññena lāmakena nāmena vuccamānaṃ  
 Disaṃpatīti daddallamānā tiṭṭhasi  
      Tato sā gāthamāha 
                 saddhāha devī manujesu pūjitā 
                 apāpasattūpanisevinī sadā 
                 sudhāvivādena tavantimāgatā 
                 taṃ maṃ sudhāya varapañña bhājayāti  
  
  
 page     
      Tattha saddhāti yassa kassaci vacanapaṭiyāyanā sāvajjāpi hoti 
 anavajjāpi  Pūjitāti anavajjakoṭṭhāsavasena pūjitā  Apāpasattū 
 panisevinī sadāti anavajjasaddhā ca ekantapaṭiyāyanasabhāvāya paresupi 
 paṭiyāyanasaṃvidahanasamatthāya devatāyetaṃ nāmaṃ  
      Atha naṃ kosiyo āha 
                 dānaṃ damaṃ cāgamathopi saṃyamaṃ 
                 ādāya saddhāya karonti hekadā 
                 theyyaṃ musā kūṭamathopi pesuṇaṃ 
                 karonti heke puna viccutā tayā  
                 Bhariyāsu poso sadisīsu pekkhavā 
                 sīlūpapannāsu patibbatāsupi 
                 vineti chandaṃ kuladhītuyāsupi 
                 karoti saddhaṃ puna kumbhadāsiyā  
                 Tvameva saddhe paradārasevinī 
                 pāpaṃ karosī kusalaṃ niriñcasi 
                 na tādisī arahasi āsanūdakaṃ 
                 kuto sudhā gaccha na mayha ruccasīti  
      So hi taṃ tāpaso ime sattā yassa kassaci vacana 
 saddahitvā taṃ taṃ karonti kattabbato akattabbameva bahutaraṃ 
 karonti taṃ sabbaṃ tayā kāritaṃ nāma hotīti vatvā evamāha  
      Tattha dānanti dasavatthukaṃ pana cetanādānaṃ  Damanti 
  
  
 page     
 Indriyadamanaṃ  Cāganti deyyadhammapariccāgaṃ  Saṃyamanti sīlaṃ  
 Ādāya saddhāyāti etāni dānādīni mahānisaṃsāni kattabbānīti vadataṃ 
 vacanaṃ saddhāya ādiyitvāpi karonti  Kūṭanti tulākūṭādikammaṃ vā 
 gāmakūṭādikammaṃ vā karonti  Heketi eke manussā evarūpesu nāma 
 kālesu imesañca imesañca atthāya theyyādīni kattabbānīti kesañci 
 vacanaṃ saddahitvā etānipi karonti  Puna viccutā tayāti puna 
 tayā viyuttā sāvajjadukkhavipākāni tāni na kattabbānīti vadataṃ 
 vacanaṃ appaṭiyāyitvāpi karonti iti tava vasena sāvajjaṃpi anavajjaṃpi 
 kariyyateva  Sadisīsūti jātigottasīlādīhi sadisīsū  Pekkhavāti 
 pekkhā vuccati taṇhā pekkhavā sataṇhāti attho  Chandanti 
 chandarāgaṃ karoti paṭibaddhacitto  Saddhanti kumbhadāsiyāpi vacanena 
 saddhaṃ karoti tassā ahaṃ tumhākaṃ idaṃ nāma upakāraṃ karissāmīti 
 vadantiyā paṭiyāyitvā kulitthiyopi ca chaḍḍetvā tameva paṭisevati 
 asukā nāma tumhesu paṭibaddhacittāti kumbhadāsiyā vacanena saddhaṃ 
 katvāva paradāraṃ paṭisevati  Tvameva saddhe paradārasevinīti yasmā 
 taṃ taṃ paṭiyāyitvā tava vasena paradāraṃ sevanti pāpaṃ karonti kusalaṃ 
 jahanti tasmā tvameva paradārasevinī tvaṃ pāpāni karosi 
 kusalaṃ niriñcasi natthi tayā samā lokavināsanā pāpadhammā 
 gaccha na me ruccasīti  
      Sā tattheva antaradhāyi  
  
  
 page     
      Kosiyopi uttarato ṭhitāya hiriyā saddhiṃ sallapanto gāthādvayamāha 
                 jighaññarattiṃ aruṇasmi ūhate 
                 yā dissati uttamarūpadhārinī 
                 tathūpamā maṃ paṭibhāsi devate 
                 ācikkha me tvaṃ katamāsi accharā  
                 Kāḷā nidāgheriva aggijāriva 
                 anileritā lohitapattamālinī 
                 kā tiṭṭhasī mandamigāva lokayaṃ 
                 bhāsesamānāva giraṃ na muñcasīti  
      Tattha jighaññarattinti pacchimarattiṃ rattipariyosānanti attho  
 Ūhateti aruṇe uggate  Yāti yā puratthimadisā rattiṃ suvaṇṇavaṇṇatāya 
 uttamarūpadharā hutvā dissati  Kāḷā nidāgherivāti nidāghasamaye 
 kāḷavallī viya  Aggijārivāti aggijālā iva  Sāpi navajhāmakkhette 
 surattataruṇauṭṭhitakāḷavallī viya  Lohitapattamālinīti lohitavaṇṇehi 
 pattehi parivutā  Kā tiṭṭhasīti yathā sā taruṇakāḷavallī vāteritā 
 vilāsamānā sobhamānā tiṭṭhati evaṃ kā nāma tvaṃ tiṭṭhasi  
 Bhāsesamānāvāti mayā saddhiṃ bhāsitukāmā viya ahosi na giraṃ muñcasīti  
      Tato sā gāthamāha 
  
  
 page     
                 Hirāha devī manujesu pūjitā 
                 apāpasattūpanisevinī sadā 
                 sudhāvivādena tavantimāgatā 
                 sā taṃ na sakkomi sudhaṃpi yācituṃ 
                 kopinarūpā viya yācanitthiyāti  
      Tattha hirāhāti hirī ahaṃ  Sudhaṃpīti sāhaṃ sudhābhojanaṃ taṃ 
 yācituṃpi na sakkomi  Kiṃkāraṇā  Kopinarūpā viya yācanitthiyāti 
 yasmā itthiyā yācanā nāma kopinarūpā viya rahassaṅgavivaraṇasadisā 
 hoti nillajjatā viya hotīti attho  
      Taṃ sutvā kosiyo dve gāthā abhāsi 
                 dhammena ñāyena sugatte lacchasi 
                 eso hi dhammo na hi yācanā sudhā 
                 taṃ taṃ ayācantimahaṃ nimantaye 
                 sudhaṃ yaṃ yamicchasi taṃpi dammi te  
                 Sā tvaṃ mayā ajja sakamhi assame 
                 nimantitā kañcanavelliviggahe 
                 tvaṃ hi me sabbarasehi pūjitā 
                 taṃ pūjayitvā sudhaṃ asmiyeti  
      Tattha dhammenāti sabhāvena  Ñāyenāti kāraṇena  Na hi 
 yācanā sudhāti na hi yācanāya sudhā labbhati teneva kāraṇena 
 itarā tisso na labhiṃsu  Taṃ tanti tasmā taṃ  Yaṃ yamicchasīti 
  
  
 page     
 Na kevalaṃ nimantemiyeva yañca sudhaṃ icchasi taṃpi dammi te  
 Kañcanavellaviggaheti kañcanarāsisassirīkasarīre  Pūjitāti na kevalaṃ 
 sudhāya aññehipi sabbarasehi tvaṃ mayā pūjitabbayuttakāva  Asmiyeti 
 taṃ pūjitvā sudhāyapi avasesaṃ bhavissati ahaṃ bhuñjissāmīti  
      Tamatthaṃ pakāsento satthā āha 
                 sā kosiyenānumatā jutīmatā 
                 athā hirī rammaṃ pāvisiyassamaṃ 
                 udakavantaṃ phalamariyapūjitaṃ 
                 apāpasattūpanisevinī sadā  
                 Rukkhaggahanā bahukettha pupphitā 
                 ambā piyālā panasā ca kiṃsukā 
                 sobhañjanā loddamathopi padmakā 
                 ketakā ca bhaṅgā tilakā ca pupphitā  
                 Sālā karerī bahukettha jambuyo 
                 assatthanigrodhamadhukā ca vedisā 
                 uddālakā pātali sinduvāritā 
                 manuññagandhā muccalindaketakā  
                 Hareṇukā velukā veṇutiṇḍukā 
                 sāmākanivāramathopi cīnakā 
                 mocā kadalī bahukettha sāliyo 
                 pavīhayo ābhujinopi taṇḍulā  
  
  
 page     
            Tassa ca uttarapubbena     jātā pokkharaṇī sivā 
            akakkasā apabbhārā      sādu appaṭigandhikā  
            Tattha macchā sanniratā     khemino bahubhojanā 
            siṅgusavaṅkā sakulā       satavaṅkā ca rohitā 
            āligaggarakākiṇṇā       pāṭinā kākamacchakā  
            Tattha pakkhī sanniratā      khemino bahubhojanā 
            haṃsā koñcā mayūrā ca    cākavākā ca kukkuhā 
            kuṇālakā bahū citrā      sikhiṇḍā jīvajīvakā  
            Tattha pāṇā samāyanti     nānāmigagaṇā bahū 
            sīhā byagghā varāhā ca   acchakokataracchayo  
            Palasadā ca gavajā        mahisā rohitā rurū 
            eṇeyyā ca varāhā ca   gaṇino nīkasūkarā  
            Kadalimigā bahū citrā      viḷārā sasakaṇṇikā 
                 chamāgirī pupphacitrasanthatā 
               dijābhighuṭṭhā dijasaṅghasevitāti  
      Tattha jutīmatāti ānubhāvasampannena  Pāvisiyassamanti pāvisi 
 assamaṃ  Yakāro byañjanasandhikāro  Udakavantanti tesu tesu 
 ṭhānesu udakasampannaṃ  Phalanti anekaphalasampannaṃ  Ariyapūjitanti 
 nīvaraṇadosarahitehi jhānalābhīhi ariyehi pūjitaṃ pasaṭṭhaṃ  Rukkhaggahanāti 
 pupphūpagaphalūpagarukkhagahanāni  Sobhañjanāti siggurukkhā  Loddamathopi 
 padmakāti loddarukkhā ca padmakā ca  Ketakā ca bhaṅgā cāti 
  
  
 page     
 Evaṃnāmakā rukkhā eva  Karerīti karerirukkhā  Uddālakāti 
 vātaghāṭakā  Muccalindaketakāti muccalindā ca pañcavidhaketakā 
 ca  Hareṇukāti aparaṇṇajāti  Velukāti vaṃsaporakā  Veṇūti 
 araññamāsā  Tiṇḍukāti timbarurukkhā  Cīnakāti khuddakarājamāsā  
 Mocāti aṭṭhikadaliyo  Sāliyoti nānappakārā jātasaraṃ 
 upanissāya jātā nānāsāliyo ca  Pavīhayoti nānappakārā 
 vīhayo  Ābhujinoti bhujapattā  Taṇḍulāti nikkuṇḍakathusā sayaṃ 
 jātataṇḍulasīsāni  Tassa cāti bhikkhave tassa ca assamassa 
 uttaradisābhāge  Pokkharaṇīti pañcavidhapadumasañchannā jātasarapokkharaṇī  
 Akakkasāti macchapittasevālādikakkasarahitā  Apabbhārāti acchinnataṭā 
 samatitthā  Appaṭigandhikāti appaṭikkūlagandhena sugandhena udakena 
 samannāgatā  Tatthāti tassā pokkharaṇiyā  Kheminoti abhayā  
 Siṅgūti tesaṃ macchānaṃ nāmāni  Kuṇālakāti kokilā  Citrāti 
 citrapattā  Sikhiṇḍāti uṭṭhitasikhā morā aññepi vā matthake 
 jātasikhā pakkhino  Pāṇā samāyantīti pāṇā āyanti  
 Palasadāti khaggā  Gavajāti gavayā  Gaṇinoti gokaṇṇā  
 Kaṇṇikāti kaṇṇakamigā  Chamāgirīti bhūmisamamatthakā piṭṭhipāsāṇā 
 pupphavicitrasanthatā  Dijābhighuṭṭhāti madhurassarehi dijehi abhighuṭṭhā 
 evarūpā tattha bhūmipabbatā  
      Evaṃ bhagavā kosiyassa assamaṃ vaṇṇesi  
      Idāni hiriyā tattha pavisanādīni dassetuṃ āha 
  
  
 page     
                  Sā suttacā nīladumābhilambitā 
                  vijjumahāmegharivānupajjatha 
                  tassā susambandhasiraṃ kusāmayaṃ 
                  suciṃ sugandhaṃ ajinūpasevitaṃ 
                  atricchakocchaṃ hirimetadabravi 
                  nisīda kalyāṇi sukhayidamāsanaṃ  
                  Tassā tadā kocchagatāya kosiyo 
                  yadicchamānāya jaṭājutindharo 
                  navehi pattehi sayaṃ sahūdakaṃ 
                  sudhābhihāsī turito mahāmuni  
                  Sā taṃ paṭiggayha ubhohi pāṇibhi 
                  iccabravī attamanā jaṭādharaṃ 
                  handāha etarahi pūjitā tayā 
                  gaccheyyaṃ brahme tidivaṃ jitāvinī  
                  Sā kosiyenānumatā jutīmatā 
                  udīritā vaṇṇamadena mattā 
                  saṃkāse gantvāna sahassacakkhuno 
                  ayaṃ sudhā vāsava deti me jayaṃ  
                  Tamenaṃ sakkopi tadā apūjayi 
                  sahindā devā surakaññamuttamaṃ 
  
  
 page     
                  Sā pañjalī devamanussapūjitā 
                  navamhi kocchamhi tadā upāvisīti  
      Tattha suttacāti succhavī  Nīladumābhilambitāti nīlesu dumesu 
 abhilambitā hutvā taṃ taṃ nīladumasākhaṃ parāmasantīti attho  
 Mahāmegharivāti tena nimantitā mahāmeghavijju viya tassa assamaṃ 
 pāvisi  Tassāti tassā hiriyā  Susambandhasiranti suṭṭhu sambandhasiraṃ  
 Kusāmayanti usīrādimissakaṃ kusatiṇamayaṃ  Sugandhanti usīrena ceva 
 aññena ca sugandhatiṇena missakattā sugandhaṃ  Ajinūpasevitanti 
 upari atthatena ajinacammena upasevitaṃ  Atricchakocchanti evarūpaṃ 
 kocchāsanaṃ paṇṇasāladvāre attharitvā  Sukhayidamāsananti sukhaṃ nisīda 
 idamāsanaṃ  Yadicchamānāyāti yāvadatthaṃ sudhaṃ icchantiyā  Navehi 
 pattehīti taṃ khaṇaññeva pokkharaṇito ābhatehi allapaduminipattehi  
 Sayanti sahatthena  Sahūdakanti dakkhiṇodakasahitaṃ  Sudhābhihāsīti 
 sudhaṃ abhihari  Turitoti somanassavegena turito  Handāti 
 upasaggatthe nipāto  Jitāvinīti jayappattā hutvā  
 Anumatāti idāni yathāruciṃ gacchāhīti anuññātā  Udīritāti 
 tidasapuraṃ gantvā sakkassa santike ayaṃ sudhāti udīrisi  Surakaññanti 
 devadhītaraṃ  Uttamanti pavaraṃ  Sā pañjalī devamanussapūjitāti 
 pañjalīhi devehi manussehi ca pūjitā  Tadāti yadā nisīdanatthāya 
 sakkena dāpite navakañcanapīṭhasaṅkhāte kocche sā upāvisi  Tadā taṃ 
 tattha nisinnaṃ sakko ca sesadevatā ca pārichattakapupphādīhi pūjayiṃsu  
  
  
 page     
      Evaṃ sakko taṃ pūjayitvā cintesi kena nukho kāraṇena 
 kosiyo sesānaṃ adatvā imissāva sudhaṃ adāsīti  Tassa kāraṇassa 
 jānanatthāya puna mātaliṃ pesesi  
      Tamatthaṃ pakāsento satthā āha 
                  tameva asaṃsī punadeva mātaliṃ 
                  sahassanetto tidasānamindo 
                  gantvāna vākyaṃ mama brūhi kosiyaṃ 
                  āsāya saddhāya siriyā ca kosiya 
                  hirīyeva sudhaṃ kenamalattha hetunāti  
      Tattha asaṃsīti abhāsi  Vākyaṃ mamāti mama vākyaṃ kosiyaṃ 
 brūhi  Āsāya saddhāya siriyā cāti āsāto saddhāto sirito 
 ca hiriyeva kena hetunā sudhaṃ alatthāti  
      So tassa vacanaṃ sampaṭicchitvā vejayantarathamāruyha agamāsi  
      Tamatthaṃ pakāsento satthā āha 
                  taṃ suplavatthaṃ udatārayī rathaṃ 
                  daddallamānaṃ upakrīyasādisaṃ 
                  jambonadīsaṃ tapaneyyasannibhaṃ 
                  alaṅkataṃ kañcanacittasanthataṃ  
                  Suvaṇṇacandettha bahū nipātitā 
                  hatthī gavassā kiṃpurisabyagghadīpiyo 
  
  
 page     
                  Eṇeyyakā laṅghamayettha pakkhino 
                  migettha veḷuriyamayā yūthāyutā  
                  Tatthassarājahariyo ayojayuṃ 
                  dasasatāni susunāgasādise 
                  alaṅkate kañcanajāluracchade 
                  āveline saddagame asaṅgite  
                  Taṃ yānaseṭṭhaṃ abhiruyha mātali 
                  dasa disā imā abhinādayittha 
                  nabhañca selañca vanappatiniṃ ca 
                  sasāgaraṃ pabyatayittha medaniṃ  
                  Sa khippamevaṃ upagamma assamaṃ 
                  pāvāramekaṃsakato katañjalī 
                  bahussutaṃ vuḍḍhaṃ vinītavattaṃ 
                  iccabravī mātali devabrāhmaṇaṃ  
                  Indassa vākyaṃ nisāmehi kosiya 
                  dūto ahaṃ pucchati taṃ purindado 
                  āsāya saddhāya siriyā ca kosiya 
                  hirī sudhaṃ kenamalattha hetunāti  
      Tattha taṃ suplavatthanti taṃ vejayantarathaṃ sukhena plavanatthaṃ  
 Udatārayīti uttāresi ukkhipitvā gamanasajjamakāsi  Upakrīyasādisanti 
 upakaraṇabhaṇḍehi sadisaṃ  Yathā tassa aggisikhāya samānavaṇṇāni 
  
  
 page     
 Upakaraṇāni jalanti tatheva jalitanti attho  Jambonadīsanti 
 jambonadasaṅkhātarattasuvaṇṇamayaṃ īsaṃ  Kañcanacittasanthatanti 
 kañcanamayena sattaratanavicittena attharaṇamaṅgalena samannāgataṃ  
 Suvaṇṇacandetthāti suvaṇṇamayacandakā ettha rathe  Hatthīti 
 suvaṇṇamayarajaṭamayamaṇimayā hatthī  Gavādīsupi eseva nayo  
 Laṅghamayettha pakkhinoti ettha rathe laṅghamayā nānāratanamayā pakkhigaṇāpi 
 paṭipāṭiyāva ṭhitā  Yūthāyutāti attano attano yūthena saddhiṃ yuttā 
 hutvā dassitā  Assarājahariyoti harivaṇṇā manomayaassarājāno  
 Susunāgasādiseti balasampattiyā taruṇanāgasādise  Kañcanajāluracchadeti 
 kañcanajālamayena uracchadālaṅkārena samannāgate  Āvelineti 
 āvelasaṅkhātehi kaṇṇālaṅkārehi yutte  Saddagameti patodappahāraṃ 
 vinā saddamatteneva gamanasīle  Asaṅgiteti nissaṅge sīghajave 
 evarūpe assarāje tattha yojesunti attho  Abhinādayitthāti 
 yānasaddena ekaninnādaṃ akāsi  Vanappatiniṃ cāti vanappatinī 
 ca vanasaṇḍo cāti attho  Pabyatayitthāti kampayittha tattha 
 ākāsaṭṭhakavimānakampanena kampanaṃ veditabbaṃ  Pāvāramekaṃsakatoti 
 ekaṃsakatapāvāradibbavattho  Vuḍḍhanti guṇavuḍḍhaṃ   Vinītavattanti 
   vinītena ācāravattena samannāgataṃ  Iccabravīti taṃ rathaṃ ākāse 
 ṭhapetvā otaritvā evaṃ abravi  Devabrāhmaṇanti devaseṭṭhabrāhmaṇaṃ  
      So tassa vacanaṃ sutvā gāthamāha 
  
  
 page     
                  Addhā sirī maṃ paṭibhāti mātali 
                  saddhā aniccā pana devasārathi 
                  āsā visaṃvādikasammatā hi me 
                  hirī ca ariyamhi guṇe patiṭṭhitāti  
      Tattha addhāti sippādisampannepi asampannepi bhajanato addhāti 
 maṃ paṭibhāti  Saddhā aniccāti saddhā pana taṃ taṃ vatthuṃ pahāya 
 aññasmiṃ uppajjanato hutvā abhāvākārena aniccāti maṃ paṭibhāti  
 Āsā visaṃvādikasammatāti āsā pana yasmā dhanatthikā nāvāya 
 samuddaṃ pakkhanditvā vinaṭṭhapābhatā enti tasmā visaṃvādikāti 
 maṃ paṭibhāti  Ariyamhi guṇeti hirī pana hirottappasabhāvasaṅkhāte 
 parisuddhe ariyaguṇe ca patiṭṭhitāti  
      Idāni tassā guṇaṃ vaṇṇento āha 
                  kumāriyo yācimā gottarakkhitā 
                  jiṇṇā ca yā ca sabhattuitthiyo 
                  tā chandarāgaṃ purisesu uggataṃ 
                  hiriyā nivārenti sacittamattano  
                  Saṅgāmasīse sarasattisaṃyute 
                  parājitānaṃ patataṃ palāyinaṃ 
                  hiriyā nivattanti jahitva jīvitaṃ 
                  te sampaṭicchanti puna hirīmanā  
  
  
 page     
                  Velā yathā sāgaravegavāriṇī 
                  ayaṃ hirī pāpajanaṃ nivāriṇī 
                  taṃ sabbaloke hirimariyapūjitaṃ 
                  indassa taṃ vedaya devasārathīti  
      Tattha jiṇṇāti vidhavā  Sabhattūti sasāmikā taruṇitthiyo  
 Attanoti tā sabbāpi parapurisesu attano chandarāgaṃ uggataṃ 
 viditvā ayuttametaṃ amhākanti hiriyā sacittaṃ nivārenti pāpakammaṃ 
 na karonti  Patataṃ palāyinti patantānañca palāyantānañca 
 antare  Jahitva jīvitanti ye hirimanā honti attano jīvitaṃ 
 cajitvā hiriyā nivattanti evaṃ nivattā ca pana te hirimanā 
 puna attano sāmikaṃ sampaṭicchanti amittahatthato mocetvā gaṇhanti  
 Pāpajanaṃ nivāriṇīti pāpato janaṃ nivāriṇī  Ayameva vā pāṭho  
 Tanti taṃ hiriṃ  Ariyapūjitanti ariyehi buddhādīhi pūjitaṃ  Indassa 
 taṃ vedayāti yasmā evaṃ mahāguṇā ariyapūjitāvesā tasmā taṃ 
 evaṃ uttamāvesāti indassa kathehīti  
      Taṃ sutvā mātali imaṃ gāthamāha 
                  ko te imaṃ kosiya diṭṭhimodahi 
                  brahmā mahindo athavā pajāpati 
                  hirāya devesupi seṭṭhasammatā 
                  dhītā mahindassa mahesi jāyathāti  
  
  
 page     
      Tattha diṭṭhinti hirī nāma mahāguṇā ariyapūjitāti diṭṭhiṃ  
 Odahīti hadaye pavesesi  Seṭṭhasammatāti tava santike sudhāya 
 laddhakālato paṭṭhāya indassa santike kañcanasenāsanaṃ labhitvā 
 sabbadevatāhi pūjiyamānā uttamasammatā jāyathāti  
      Evaṃ tasmiṃ kathenteyeva kosiyassa taṃ khaṇaññeva nassanadhammo 
 jāto  Atha naṃ mātali kosiya āyusaṅkhāro te ossaṭṭho 
 cavanadhammopi te sampatto kiṃ te manussalokena devalokaṃ 
 gacchāmāti tattha netukāmo hutvā gāthamāha 
                  handehi dāni tidivaṃ apakkama 
                  rathaṃ samāruyha mamāyitaṃ idaṃ 
                  indo ca taṃ indasagotta kaṅkhati 
                  ajjeva tvaṃ indasahabyataṃ vajāti  
      Tattha mamāyitanti piyamanāpaṃ  Indasagottanti purimabhave 
 indena saddhiṃ samānagottaṃ  Kaṅkhatīti tavāgamanaṃ icchanto kaṅkhati  
      Iti tasmiṃ kosiyena saddhiṃ kathenteyeva kosiyo cavitvā 
 upapātiko devaputto hutvā āruyha dibbarathe aṭṭhāsi  Atha 
 naṃ mātali sakkassa santikaṃ nesi  Sakko taṃ disvāva tuṭṭhamānaso 
 hutvā attano dhītaraṃ hirideviṃ tassa aggamahesiṃ katvā adāsi  
 Aparimāṇamassa issariyaṃ ahosi  
      Tamatthaṃ viditvā anomasattānaṃ kammaṃ nāma evaṃ visujjhatīti 
 satthā osānagāthamāha 
  
  
 page     
                  Evaṃ visujjhanti apāpakammino 
                  atho suciṇṇassa phalaṃ na nassati 
                  ye keci addakkhuṃ sudhābhojanaṃ 
                  sabbeva te indasahabyataṃ gatāti  
      Tattha apāpakamminoti apāpakammā sattā evaṃ visujjhanti  
 Ye keci addakkhunti ye keci sattā tasmiṃ himavantappadese tadā 
 kosiyena hiriyā diyyamānaṃ sudhābhojanaṃ addasaṃsu  Sabbeva teti 
 sabbepi taṃ dānaṃ anumoditvā cittaṃ pasādetvā indassa sahabyataṃ 
 gatāti  
      Satthā imaṃ dhammadesanaṃ āharitvā na bhikkhave idāneva 
 pubbepetaṃ adānābhirataṃ thaddhamacchariyaṃ samānaṃ  ahaṃ damesiṃyevāti vatvā 
 jātakaṃ samodhānesi tadā hiridevadhītā uppalavaṇṇā ahosi 
 kosiyo dānapatibhikkhu pañcasikho anuruddho mātali ānando 
 suriyo kassapo cando moggallāno nārado sārīputto 
 sakko pana ahamevāti  
                   Sudhābhojanajātakaṃ niṭṭhitaṃ  
                          Tatiyaṃ  
                         
  
  
 page     
                        Kuṇālajātakaṃ 
      evamakkhāyatīti idaṃ satthā kuṇāladahe viharanto anabhiratipīḷite 
 pañcasate bhikkhū ārabbha kathesi  
      Tatrāyaṃ anupubbikathā  
      Sākiyakoliyā kira kapilavatthunagarassa ca koliyanagarassa ca 
 antare rohinī nāma nadī pavattati  Ekeneva āvaraṇena taṃ 
 bandhāpetvā sassāni karonti  Atha jeṭṭhamūlamāse sassesu 
 milāyantesu ubhayanagaravāsikānaṃpi kammakarā sannipatiṃsu  Tattha 
 koliyanagaravāsino vadiṃsu idaṃ udakaṃ ubhato hariyamānaṃ neva amhākaṃ 
 na tumhākaṃ pahossati amhākaṃ pana sassaṃ ekaudakeneva nipphajjissati 
 idaṃ udakaṃ amhākaṃ dethāti  Kapilavatthuvāsinopi vadiṃsu tumhesu 
 koṭṭhe pūretvā ṭhitesu mayaṃ rattasuvaṇṇarajaṭanīlamaṇikāḷakahāpaṇe 
 gahetvā na sakkhissāma pacchipasibbakādihatthā tumhākaṃ gharadvāre 
 vicarituṃ amhākaṃpi sassaṃ ekeneva udakena nipphajjissati idaṃ 
 udkaṃ amhākaṃ dethāti  Na mayaṃ dassāmāti mayaṃpi na dassāmāti 
 evaṃ kathaṃ vaḍḍhetvā eko uṭṭhāya ekassa pahāraṃ adāsi 
 sopi aññassāti evaṃ aññamaññaṃ paharitvā rājakulānaṃ jātiṃ 
 ghaṭṭetvā kalahaṃ vaḍḍhesuṃ  Koliyakammakarā vadiṃsu tumhe 
 kapilavatthuvāsino sākiyadārake gahetvā gacchatha ye 
  
  
 page     
 Soṇasiṅgālādayo viya attano bhaginīhi saddhiṃ saṃvasiṃsu etesaṃ hatthiassādayo 
 vā phalakāvudhāni vā amhākaṃ kiṃ karissantīti  Sākiyakammakarāpi 
 vadiṃsu tumhedāni kuṭṭhino dārake gahetvā gacchatha ye 
 anāthā niggatikā tiracchānā viya kolarukkhe vasiṃsu etesaṃ 
 hatthiassādayo vā phalakāvudhāni vā amhākaṃ kiṃ karissantīti  Te 
 gantvā tasmiṃ kamme niyuttaamaccānaṃ kathesuṃ  Amaccā rājakulānaṃ 
 kathesuṃ  Tato sākiyā bhaginīhi saddhiṃ saṃvasītānaṃ thāmañca balañca 
 dassissāmāti yuddhasajjā nikkhamiṃsu  Koliyāpi koliyarukkhavāsīnaṃ 
 thāmañca balañca dassissāmāti yuddhasajjā nikkhamiṃsu  Apare 
 panācariyā sākiyakoliyānaṃ dāsīsu udakatthāya nadiṃ gantvā cumbaṭāni 
 bhūmiyaṃ nikkhipitvāna sukhakathāya sannisinnāsu ekissā cumbaṭaṃ ekā 
 sakasaññāya gaṇhi taṃ nissāya mama cumbaṭaṃ tava cumbaṭanti 
 kalahe pavatte anukkamena ubhayanagaravāsino dāsakammakarā ceva 
 sevakagāmabhojakā ca amaccauparājarājāno ca sabbe yuddhasajjā 
 nikkhamiṃsūti vadanti  Imamhā pana nayā purimanayo bahūsu aṭṭhakathāsu 
 āgato yuttarūpo cāti sveva gahetabbo  Te pana sāyaṇhe 
 yuddhasajjā nikkhamissantīti  
      Tasmiṃ samaye bhagavā sāvatthiyaṃ viharanto paccūsasamayeva lokaṃ 
 volokento ime evaṃ yuddhasajje nikkhante addasa disvāna 
 mayi gate esa kalaho vūpasamissati nukho noti upadhārento 
 ahamettha gantvā kalahaṃ vūpasamanatthaṃ tīṇi jātakāni kathessāmi 
  
  
 page     
 Tato kalaho vūpasamissati atha sāmaggidīpanatthāya dve jātakāni 
 kathetvā attadaṇḍasuttaṃ kathessāmi desanaṃ me sutvā 
 ubhayanagaravāsino aḍḍhateyyāni aḍḍhateyyāni rājakumārasatāni dassanti 
 ahaṃ te pabbājessāmi mahanto samāgamo bhavissatīti sanniṭṭhānaṃ 
 katvā pātova sarīrapaṭijagganaṃ katvā sāvatthiyaṃ piṇḍāya caritvā 
 piṇḍapātapaṭikkanto sāyaṇhasamaye gandhakuṭito nikkhamitvā kassaci 
 anārocetvā sayameva pattacīvaramādāya dvinnaṃ senānaṃ antare 
 ākāse pallaṅkaṃ ābhujitvā tesaṃ saṃvegajananatthaṃ divā andhakāraṃ 
 kātuṃ kesato raṃsiyo visajjento nisīdi  Atha nesaṃ saṃviggamānasānaṃ 
 attānaṃ dassento chabbaṇṇā buddharaṃsiyo visajjesi  
 Kapilavatthuvāsinopi bhagavantaṃ disvā amhākaṃ ñātiseṭṭho āgato 
 diṭṭho nukho tena amhākaṃ kalahakaraṇabhāvoti cintetvā na kho 
 pana sakkā satthari āgate amhehi parassa sarīre satthaṃ pātetuṃ 
 koliyanagaravāsino amhe hanantu vā pacantu vāti āvudhāni 
 chaḍḍesuṃ  Koliyanagaravāsinopi tatheva akaṃsu  Atha bhagavā otaritvā 
 ramaṇīye padese vālukāpuline paññattapavarabuddhāsane nisīdi anopamāya 
 buddhasiriyā virocamāno  Tepi rājāno bhagavantaṃ vanditvā nisīdiṃsu  
      Atha ne satthā jānantopi kasmā idhāgamittha mahārājāti 
 pucchi  Neva bhante nadīdassanatthāya na kīḷanatthāya na araññe 
 ramaṇīyabhāvadassanatthāya apica kho imasmiṃ pana ṭhāne saṅgāmaṃ 
 paccupaṭṭhapetvā āgatamhāti  Kiṃ nissāya vo kalaho mahārājāti  
  
  
 page     
 Udakaṃ nissāya bhanteti  Udakaṃ kiṃ agghati mahārājāti  Appagghaṃ 
 bhanteti  Paṭhavī nāma kiṃ agghati mahārājāti  Anagghā bhanteti  
 Khattiyā kiṃ agghanti mahārājāti  Khattiyā nāma anagghāva 
 bhanteti  Appagghaṃ udakaṃ nissāya kasmā anagghe khattiye nāsetha 
 mahārājāti kalahasmiṃ hi assādo nāma natthi kalahavasena hi 
 mahārājā ekāya rukkhadevatāya kāḷasīhena saddhiṃ bandhāghāṭo sakalaṃpi 
 imaṃ kappaṃ anuppattoyevāti vatvā phandanajātakaṃ kathesi  Tato 
 parapattiyena nāma mahārājā na bhavitabbaṃ parapattiyā hutvā hi 
 ekassa sasakassa kathāya tiyojanasahassavitthate himavante catuppadagaṇā 
 mahāsamuddaṃ pakkhandiṃsu tasmā parapattiyena na bhavitabbanti 
 vatvā duddabhajātakaṃ kathesi  Tato kadāci mahārājā dubbalopi 
 mahābalassa randhaṃ passati kadāci mahabbalopi dubbalassa randhaṃ 
 passati laṭukikāpi hi sakuṇikā hatthināgaṃ ghāṭesīti vatvā laṭukikajātakaṃ 
 kathesi  Evaṃ kalahavūpasamanatthāya tīṇi jātakāni kathetvā 
 tathā sāmaggiparidīpanatthāya dve jātakāni kathesi  Samaggānañhi 
 mahārājā koci otāraṃ nāma passituṃ na sakkotīti vatvā 
 rukkhadhammajātakaṃ kathesi  Tathā samaggānaṃ mahārājā koci vivaraṃ 
 passituṃ nāsakkhi yadā pana aññamaññaṃ vivādamakaṃsu atha ne eko 
 nesādaputto jīvitakkhayaṃ pāpetvā ādāya gato vivāde assādo 
 nāma natthīti vatvā vaṭṭakajātakaṃ kathesi  Evaṃ imāni pañca 
 jātakāni kathetvā avasāne attadaṇḍasuttaṃ kathesi  
  
  
 page     
      Taṃ sutvā sabbepi rājāno pasannā sace satthā nāgamissa 
 mayaṃ aññamaññaṃ vadhitvā lohitanadiṃ pavattayissāma satthāraṃ 
 nissāya no jīvitaṃ laddhaṃ sace pana satthā agāraṃ ajjhāvasissa 
 dīpasahassadvayaparivāraṃ catumahādīparajjamassa hatthagataṃ abhavissa 
 atirekasahassaṃ kho panassa puttā abhavissaṃsu tato khattiyaparivārova 
 acarissa taṃ kho panesa sampattiṃ pahāya nikkhamitvā sambodhiṃ 
 patto idānipi khattiyaparivārova vicaratūti ubhayanagaravāsino 
 aḍḍhateyyāni aḍḍhateyyāni rājakumārasatāni adaṃsu  Bhagavā te 
 pabbājetvā mahāvanaṃ agamāsi  Punadivasato paṭṭhāya tehi parivuto 
 ekadā kapilavatthupure ekadā koliyanagareti dvīsu nagaresu piṇḍāya 
 cari  Ubhayanagaravāsinopissa mahāsakkāraṃ kariṃsu  Tesaṃ garugāravena 
 na attano ruciyā pabbajitānaṃ anabhirati uppajji  Purāṇadutiyikāyopi 
 tesaṃ anabhiratijananatthāya taṃ taṃ vacanaṃ vatvā sāsanaṃ pesesuṃ  
 Te atirekataraṃ ukkaṇṭhiṃsu  Bhagavā āvajjento tesaṃ anabhiratibhāvaṃ 
 ñatvā ime bhikkhū mādisena buddhena saddhiṃ ekato vasantā 
 ukkaṇṭhanti kathānurūpā nukho nesaṃ dhammakathā sappāyāti upadhārento 
 kuṇāladhammadesanaṃ passi  Athassa etadahosi ahaṃ ime bhikkhū 
 himavantaṃ netvā kuṇālakathāya nesaṃ mātugāmassa dosaṃ pakāsetvā 
 anabhiratiṃ haritvā sotāpattimaggaṃ dassāmīti  So pubbaṇhasamayaṃ 
 nivāsetvā pattacīvaramādāya kapilavatthuṃ piṇḍāya caritvā 
 pacchābhattaṃ piṇḍapātapaṭikkanto bhattakiccavelāyameva te pañcasate 
  
  
 page     
 Bhikkhū āmantetvā diṭṭhapubbo vo bhikkhave ramaṇīyo himavantappadesoti 
 pucchi  No hetaṃ bhanteti  Gacchissatha pana himavantacārikanti vutte 
 bhante aniddimanto mayaṃ kathaṃ gamissāmāti  Sace pana vo koci 
 gahetvā gaccheyya gaccheyyāthāti  Āma bhante gacchāmāti  
      Satthā sabbepi te attano iddhiyā gahetvā ākāse uppatitvā 
 himavantaṃ gantvā gaganatale ṭhitova ramaṇīye himavantappadese 
 kañcanapabbataṃ rajaṭapabbataṃ maṇipabbataṃ hiṅgulapabbataṃ añjanapabbataṃ 
 sānupabbataṃ phalikapabbatanti nānāvidhe satta pabbate pañca mahānadiyo 
 gaṅgā yamunā aciravatī sarabhū mahī kaṇṇamuṇḍadahaṃ rathakāradahaṃ 
 maṇḍākiṇīsīhappapātachaddantaanotattakuṇāladahanti ime satta dahe 
 dassesi  Himavanto nāma pabbato pañcayojanasatubbedho 
 tiyojanasahassavitthato  Tassa imaṃ ramaṇīyaṃ ekadesaṃ attano ānubhāvena 
 dassesi  Tattha katanivāsāni sīhabyagghahatthikulādīni catuppadāni 
 dvipade kuṇālādayo sakuṇe ca ekadesato dassesi  Tattha 
 ārāmaramaṇīyakādīni pupphūpagaphalūpage rukkhe nānāvidhe ca sakuṇasaṅghe 
 jalajathalajapupphāni himavantassa puratthimapasse suvaṇṇatalaṃ pacchimapasse 
 hiṅgulatalaṃ dassesi  Imesaṃ ramaṇīyakānaṃ diṭṭhakālato paṭṭhāya tesaṃ 
 bhikkhūnaṃ purāṇadutiyikāsu chandarāgo pahīno  Atha satthā te bhikkhū 
 gahetvā ākāsato otaritvā himavantassa pacchimapasse saṭṭhiyojanike 
 manosilātale sattayojanikassa kappaṭṭhitasālarukkhassa heṭṭhā tiyojanikāya 
  
  
 page     
 Manosilāya upari tehi bhikkhūhi parivuto chabbaṇṇabuddharaṃsiyo visajjento 
 aṇṇavakucchiṃ khobhetvā jajjalamāno suriyo viya nisīditvā madhurasaraṃ 
 nicchārento te bhikkhū āmantesi bhikkhave imasmiṃ himavante 
 tumhe adiṭṭhapubbaṃ maṃ pucchathāti  Tasmiṃ khaṇe dve citrakokilā 
 ubhosu koṭīsu daṇḍakaṃ mukhena gahetvā majjhe attano sāmikaṃ 
 nisīdāpetvā aṭṭha citrakokilā purato aṭṭha pacchato aṭṭha 
 vāmato aṭṭha dakkhiṇato aṭṭha heṭṭhā aṭṭha uparicchāyaṃ 
 katvā evaṃ taṃ citrakokilaṃ parivāretvā ākāsenāgacchanti  
 Te bhikkhū sabbaṃ sakuṇasaṅghaṃ disvā satthāraṃ pucchiṃsu ke nāmete 
 bhante sakuṇasaṅghāti  Bhikkhave esa mama porāṇako vaṃso mayā 
 ṭhapitā paveṇi maṃ tāva pubbe evaṃ paricariṃsu tadā panesa 
 sakuṇagaṇo mahā ahosi aḍḍhuḍḍhāni dijakaññāsahassāni maṃ 
 parivāretvā anuvicariṃsu anupubbena pana parihāyitvā idāni ettako 
 jātoti  Kathaṃ pana evarūpe bhante vanasaṇḍe etā dijakaññāyo 
 tumhe paricariṃsūti  Atha nesaṃ satthā tenahi bhikkhave mama vacanaṃ 
 sādhukaṃ suṇāthāti satiṃ upaṭṭhāpetvā atītaṃ āharitvā dassento āha  
      Evamakkhāyati evamanusuyyati sabbosadhadharaṇidhare nekapupphamālyavigate 
 gajagavayamahisarurucāmaripasadakhaggagokaṇṇasīhabyagghadīpiacchakoka 
 taracchauddārakadalimigaviḷārasasakaṇṇikānucarite ākiṇṇanelamaṇḍala 
 mahāvarāhanāgakulakareṇusaṅghādhivutthe issamigasākhamigasarabhamigaeṇimiga 
 citramigavātamigapasadamigapurisālūkiṃpurisayakkharakkhasanisevite 
  
  
 page     
 Amajjamañjaridharapahaṭṭhapupphaphussitaggānekapādapagaṇavitate kururacaṅkoravāraṇamayūra 
 parābhūtajīvajīvakacelāvakabalākabhiṅkārakaravīkamattavihaṅgasatasaṅghuṭṭhe añjana 
 manosilāharitālahiṃgulakahemarajaṭakanakānekadhātusatavinaddhapaṭimaṇḍitappadese 
 evarūpe khalu bho ramme vanasaṇḍe kuṇālo nāma sakuṇo paṭivasati 
 ativiya citto ativiya cittapattachadano  Tasseva khalu bho kuṇālassa 
 sakuṇassa aḍḍhuḍḍhāni itthīsahassāni paricārikā dijakaññāyo  
 Atha khalu bho dve dijakaññāyo daṇḍaṃ mukhena ḍaṃsitvā taṃ kuṇālaṃ 
 sakuṇaṃ majjhe nisīdāpetvā uḍḍenti mā naṃ kuṇālaṃ sakuṇaṃ 
 addhānapariyāyapathe kilamatho ubbādhetthāti  Pañcasatā dijakaññāyo 
 heṭṭhato heṭṭhato uḍḍenti sacāyaṃ kuṇālo sakuṇo āsanā 
 paripatissati mayaṃ taṃ pakkhehi paṭiggahessāmāti  Pañcasatā 
 dijakaññāyo uparūpari uḍḍenti mā naṃ kuṇālaṃ sakuṇaṃ ātāpo 
 paritāpesīti  Pañcasatā pañcasatā dijakaññāyo ubhato passena 
 uḍḍenti mā naṃ kuṇālaṃ sakuṇaṃ sītaṃ vā uṇhaṃ vā tiṇaṃ vā 
 rajo vā vāto vā ussāvo vā upapphusīti  Pañcasatā 
 dijakaññāyo purato purato uḍḍenti mā naṃ kuṇālaṃ sakuṇaṃ gopālakā 
 vā pasupālakā vā tiṇahārakā vā kaṭṭhahārakā vā vanakammikā 
 vā kaṭṭhena vā kathalāya vā pāṇinā vā pāsāṇena vā leḍḍunā 
 vā daṇḍena vā satthena vā sakkharāhi vā pahāraṃ adaṃsūti  
 Pañcasatā dijakaññāyo pacchato pacchato uḍḍenti māyaṃ kuṇālo 
  
  
 page     
 Sakuṇo gacchehi vā latāhi vā rukkhehi vā sākhāhi vā thambhehi 
 vā pāsāṇehi vā balavantehi vā pakkhīhi saṅgāmesīti  Pañcasatā 
 dijakaññāyo pacchato pacchato uḍḍenti saṇhāhi sakhilāhi mañjūhi 
 madhurāhi vācāhi samudācarantiyo māyaṃ kuṇālo sakuṇo āsane 
 pariyukkaṇṭhīti  Pañcasatā dijakaññāyo disodisaṃ uḍḍenti 
 nekarukkhavividhavikatiphalamāharantiyo māyaṃ kuṇālo sakuṇo khuddāya 
 parikilamitthāti  Atha khalu tā dijakaññāyo taṃ kuṇālaṃ sakuṇaṃ ārāmeneva 
 ārāmaṃ uyyāneneva uyyānaṃ nadītittheneva nadītitthaṃ pabbatasikhareneva 
 pabbatasikharaṃ ambavaneneva ambavanaṃ jambūvaneneva jambūvanaṃ labujavaneneva 
 labujavanaṃ nāḷikerasañjāditavaneneva nāḷikerasañjāditavanaṃ khippameva 
 abhisambhonti ratitthāya  Atha khalu bho kuṇālo sakuṇo tāhi 
 dijakaññāhi divasaṃ paribyuḷho evaṃ tā apasādeti nassatha tumhe 
 vasaliyo vinassatha vasaliyo coriyo dhuttiyo asatiyo lahucittāyo 
 katassa appaṭikārikāyo anilo viya yena kāmaṅgamāyoti  
      Tatrāyaṃ atthavaṇṇanā  
      Bhikkhave so vanasaṇḍo evamakkhāyati evañca anusuyyati  Kinti  
 Sabbosadhadharaṇīdhareti  Vitthāro  Tattha sabbosadhadharaṇīdhareti 
 mūlatacapattapupphādisabbosadhadharāya dharaṇiyā samannāgateti 
 attho  Sabbosadhayutto vā dharaṇīdharo  So hi padeso 
 sabbosadhadharaṇīdharoti evamakkhāyati evañca anusuyyati  Tasmiṃ 
 vanasaṇḍeti vatataṃ hoti  Sesapadayojanāyapi eseva nayo  
  
  
 page     
 Nekapupphamālyavitateti anekehi phalatthāya uppannapupphehi ceva 
 pilandhanamālehi ca vitate  Rurūti suvaṇṇavaṇṇā migā  Uddārāti 
 uddā  Viḷārāti mahāviḷārā  Nelamaṇḍalaṃ vuccati 
 taruṇabhiṅkacchāpakareṇumaṇḍalaṃ  Mahāvarāhāti mahāhatthino  
 Ākiṇṇanelamaṇḍalamahāvarāhena gocarikādibhedena dasavidhena nāgakulena 
 ceva kareṇusaṅghena ca adhivuttheti attho  Issamigāti kāḷasīhā  
 Vātamigāti mahāvātamigā  Pasadamigāti vicitramigā  Purisālūti 
 assamukhayakkhiniyo  Kiṃpurisāti devakinnaracandakinnaradumakinnaradandamānavaka 
 kontisakuṇakaṇṇipāvuraṇādibhedā kinnarā  Amajjamañjaridharapahaṭṭha 
 pupphaphussitaggānekapādapagaṇavitateti makuladharehi ceva mañjaridharehi ca 
 supupphitehi aggamattapupphitehi ca anekehi pādapagaṇehi vitate  
 Vāraṇā nāma hatthiliṅgasakuṇā  Celāvakātipi ete sakuṇāyeva  
 Hemakanakāti dve suvaṇṇajātiyo  Etehi añjanādīhi nekadhātusatehi 
 anekehi vaṇṇadhāturāsīhi vinaddhapaṭimaṇḍitappadese  Bhoti 
 dhammālapanamattametaṃ  Cittoti mukhatuṇḍakehi heṭṭhā udarabhāgehi 
 vicitto  Aḍḍhuḍḍhānīti aḍḍhacatutthāni tīṇi sahassāni pañcasatānīti 
 attho  Addhānapariyāyapatheti addhānasaṅkhāte gamanamagge  
 Ubbādhetthāti bādhettha ajjhottharittha  Upapphusīti upagantvā phusi  
 Pahāraṃ adaṃsūti ettha mā nanti padassa sāmivasena attho veditabbo  
 Saṅgāmesīti samāgacchi  Saṇhāhīti maṭṭhāhi  Sakhilāhīti piyāhi  
 Mañjūhīti sakhilāhi  Madhurāhīti madhurassarāhi vācāhi  Samudācarantiyoti 
  
  
 page     
 Gandhabbakaraṇavasena paricarantiyo  Nekarukkhavividhavikatiphalanti nekehi 
 rukkhehi vividhavikatiphalaṃ  Ārāmeneva ārāmanti pupphārāmādīsu 
 aññatarena ārāmeneva aññataraṃ ārāmaṃ nentīti attho  
 Uyyānādīsupi eseva nayo  Nāḷikerasañjāditavanenevāti 
 nāḷikeravaneneva aññaṃ nāḷikeravanaṃ  Abhisambhontīti evaṃ netvā 
 tattha naṃ khippameva ratitthāya pāpuṇanti  Divasaṃ paribyuḷhoti sakaladivasaṃ 
 paribyuḷho  Apasādetīti tā kira taṃ evaṃ divasaṃ paricaritvā 
 nivāsarukkhe otāretvā rukkhasākhādīsu nisīditvā appeva nāma 
 madhuravacanaṃ labheyyāmāti patthayantiyo iminā uyyojitakāle attano 
 vasanaṭṭhānaṃ gamissāmāti vasanti  Kuṇālarājā pana tā uyyojento 
 nassathāti ādivacanehi apasādesi  Tattha nassathāti gacchatha  
 Vinassathāti sabbato bhāgena nassatha  Gehe dhanadhaññādīnaṃ nāsanena 
 coriyo bahumāyatāya dhuttiyo naṭṭhasatitāya asatiyo anavatthitacittatāya 
 lahucittāyo katavināsanena mittadubbhitāya ca katassa appaṭikārikāyoti  
      Evañca pana vatvā iti kho bhikkhave ahaṃ tiracchānagatopi 
 itthīnaṃ akataññutaṃ bahumāyataṃ anācārataṃ dussīlatañca jānāmi 
 tadāpāhaṃ tāsaṃ vase avattitvā tā eva attano vase vattemīti 
 imāya kathāya tesaṃ bhikkhūnaṃ anabhiratiṃ haritvā satthā tuṇhī ahosi  
 Tasmiṃ khaṇe dve kāḷakokilā sāmikaṃ daṇḍakena ukkhipitvā 
 heṭṭhābhāgādīs catasso catasso hutvā taṃ padesaṃ āgamiṃsu  Te bhikkhū 
  
  
 page     
 Tāpi disvā satthāraṃ pucchiṃsu  Satthā pubbe bhikkhave mama 
 sahāyo puṇṇamukho nāma pussakokilo ahosi tassāyaṃ vaṃsoti 
 vatvā purimanayeneva tehi bhikkhūhi pucchito āha 
      tasseva khalu bho himavato pabbatarājassa puratthime disābhāge 
 susukhumasunipuṇagiripabhavā haritūpayantiyoti  
      Tattha susukhumāti suṭṭhu sukhumasaṇhasalilatāya susukhumā sunipuṇā 
 giri etesaṃ pabhavāti susukhumanipuṇagiripabhavā  Himavantato sandamānā 
 haritatiṇamissaoghatāya haritā kuṇāladahaṃ upagamanena upayantiyoti 
 susukhumasunipuṇagiripabhavā haritūpayantiyo evarūpā nadiyo yasmiṃ sandantīti  
      Idāni yaṃ kuṇāladahaṃ tā upayanti tattha pupphāni 
 vaṇṇento āha 
      uppalapadumakumudanalinasatapattasogandhikamandālakasampativiruḷhasucigandha 
 manuññamanāpakappadeseti  
      Tattha uppalanti nīluppalaṃ  Nalinanti setapadumaṃ  Satapattanti 
 paripuṇṇasatapattapadumaṃ  Sampatīti etehi sampativiruḷhehi 
 abhinavajātehi  Sucigandhena ceva manuññagandhena ca hadayabandhanasamatthatāya 
 manāpakena ca padesena samannāgateti attho  
      Idāni tasmiṃ dahe rukkhādayo vaṇṇento āha  
      Kuruvamucalindaketakavedisamañjulapunnāgabakulatilakapiyaṅgukāhasanasāla 
 salaḷacampakaasokanāgarukkhatiriṭibhujapattaloddacandanoghavane kālāgarupaduma 
 piyaṅgudevadārukacocagahane 
  
  
 page     
 Kakudhakuṭajaaṅkolakaccikārakaṇikārakaṇṇavirakoraṇḍakoviḷārakiṃsukayodhikavanamallika 
 manaṅgaṇamanavajjabhaṇḍisurucirabhaginimālamālyadhare jātisumanamadhugandhikadhanutakkāri 
 tālisatagarausīrakoṭṭhagacchavitate adhimuttakasumanakusumitalatāvitatapaṭimaṇḍitap 
 padese haṃsapilavakādambakāraṇḍakābhinādite vijjādharasiddhasamaṇatāpasagaṇādhivutthe 
 naradevayakkharakkhasadānavagandhabbakinnaramahoragānuciṇṇappadese evarūpe 
 khalu bho ramme vanasaṇḍe puṇṇamukho nāma pussakokilo paṭivasati ativiya 
 madhuragiro vilāsitanayanamattakkho  Tasseva khalu bho puṇṇamukhassa 
 pussakokilassa aḍḍhuḍḍhāni itthīsatāni paricārikāni dijakaññāyo  
 Atha khalu bho dve dijakaññāyo kaṭṭhaṃ mukhena ḍaṃsitvā taṃ puṇṇamukhaṃ 
 pussakokilaṃ majjhe nisīdāpetvā uḍḍenti mā naṃ puṇṇamukhaṃ pussakokilaṃ 
 addhānapariyāyapathe kilamatho ubbādhetthāti  Paññāsa dijakaññāyo 
 heṭṭhato heṭṭhato uḍḍenti sacāyaṃ puṇṇamukho pussakokilo 
 āsanā paripatissati mayaṃ taṃ pakkhehi paṭiggahessāmāti  Paññāsa 
 dijakaññāyo uparūpari uḍḍenti mā naṃ puṇṇamukhaṃ  pussakokilaṃ 
 ātāpo paritāpesīti  Paññāsa paññāsa dijakaññāyo ubhato 
 passena uḍḍenti mā naṃ puṇṇamukhaṃ pussakokilaṃ sītaṃ vā uṇhaṃ 
 vā tiṇaṃ vā rajo vā vāto vā ussāvo vā upapphusīti  
 Paññāsa dijakaññāyo purato purato uḍḍenti mā naṃ puṇṇamukhaṃ 
 pussakokilaṃ gopālakā vā pasupālakā vā tiṇahārakā vā kaṭṭhahārakā 
 vā vanakammikā vā kaṭṭhena vā kathalāya vā pāṇinā vā pāsāṇena 
 vā leḍḍunā vā daṇḍena vā satthena vā sakkharāhi vā pahāraṃ 
  
  
 page     
 Adaṃsūti  Paññāsa dijakaññāyo pacchato pacchato uḍḍenti māyaṃ 
 puṇṇamukho pussakokilo gacchehi vā latāhi vā rukkhehi vā 
 sākhāhi vā thambhehi vā pāsāṇehi vā balavantehi vā pakkhīhi 
 saṅgāmesīti  Paññāsa dijakaññāyo pacchato pacchato uḍḍenti 
 saṇhāhi sakhilāhi mañjūhi madhurāhi vācāhi samudācarantiyo māyaṃ 
 puṇṇamukho pussakokilo āsane pariyukkaṇṭhīti  Paññāsa 
 dijakaññāyo disodisaṃ uḍḍenti nekarukkhavividhavikatiphalamāharantiyo 
 māyaṃ puṇṇamukho pussakokilo khuddāya parikilamitthāti  Atha khalu bho 
 tā dijakaññāyo taṃ puṇṇamukhaṃ pussakokilaṃ ārāmeneva ārāmaṃ 
 uyyāneneva uyyānaṃ nadītittheneva nadītitthaṃ pabbatasikhareneva pabbatasikharaṃ 
 ambavaneneva ambavanaṃ jambūvaneneva jambūvanaṃ labujavaneneva labujavanaṃ 
 nāḷikerasañjāditavaneneva nāḷikerasañjāditavanaṃ khippameva anusambhonti 
 ratitthāya  Atha khalu bho puṇṇamukho pussakokilo tāhi dijakaññāhi divasaṃ 
 paribyuḷho evaṃ pasaṃsati sādhu sādhu bhaginiyo etaṃkho bhaginiyo tumhākaṃ 
 paṭirūpaṃ kuladhītānaṃ yaṃ tumhe bhattāraṃ paricareyyāthāti  
      Atha khalu bho puṇṇamukho pussakokilo yena kuṇālo sakuṇo 
 tenūpasaṅkami  Addasaṃsu kho kuṇālassa sakuṇassa paricārikā 
 dijakaññāyo taṃ puṇṇamukhaṃ pussakokilaṃ dūratova āgacchantaṃ 
 disvāna yena puṇṇamukho pussakokilo tenūpasaṅkamiṃsu 
 upasaṅkamitvā taṃ puṇṇamukhaṃ pussakokilaṃ etadavocuṃ ayaṃ samama 
  
  
 page     
 Puṇṇamukha kuṇālo sakuṇo ativiya pharuso ativiya pharusavāco 
 appeva nāma tuvaṃpi āgamma piyavācaṃ labheyyāmāti  Appeva 
 nāma bhaginiyoti vatvā yena kuṇālo sakuṇo tenūpasaṅkami 
 upasaṅkamitvā kuṇālena sakuṇena saddhiṃ paṭisammoditvā ekamantaṃ 
 nisīdi ekamantaṃ nisinno kho puṇṇamukho pussakokilo taṃ kuṇālaṃ 
 sakuṇaṃ etadavoca kissa tvaṃ samma kuṇāla itthīnaṃ sajātānaṃ 
 kuladhītānaṃ sammāpaṭipannānaṃ micchāpaṭipannosi amanāpabhāṇīnaṃpi 
 kira samma kuṇāla itthīnaṃ ācārasampannānaṃ tayā manāpabhāṇinā 
 bhavitabbaṃ kimaṅgaṃ pana manāpabhāṇinanti  Evaṃ vutte kuṇālo 
 sakuṇo taṃ puṇṇamukhaṃ pussakokilaṃ evaṃ apasādesi nassa tvaṃ 
 samma jamma vasala vinassa tvaṃ samma jamma vasala ko nu tayā 
 viyatto jāyājinenāti  Evaṃ apasādito pana puṇṇamukho 
 pussakokilo tatoyeva paṭinivattati  Atha khalu bho puṇṇamukhassa 
 pussakokilassa aparena samayena nacirasseva kharo ābādho uppajji 
 lohitapakkhandikā bāḷhā vedanā vattanti maraṇantikā  Atha 
 khalu bho puṇṇamukhassa pussakokilassa paricārikānaṃ dijāññānaṃ 
 etadahosi ābādhiko kho ayaṃ puṇṇamukho pussakokilo appeva 
 nāma imamhā ābādhā vuṭṭhaheyya vā na vā vuṭṭhaheyyāti  
 Taṃ ekakaṃ adutiyaṃ ohāya yena kuṇālo sakuṇo tenūpasaṅkamiṃsu  
 Addasā kho kuṇālo sakuṇo tā dijakaññāyo dūratova āgacchantiyo 
 disvāna tā dijakaññāyo etadavoca kahaṃ pana tumhaṃ 
  
  
 page     
 Vasaliyo bhattāti  Ābādhiko kho samma kuṇāla puṇṇamukho 
 pussakokilo appeva nāma tamhā ābādhā vuṭṭhaheyya vā na 
 vā vuṭṭhaheyyāti  Evaṃ vutte kuṇālo sakuṇo tā 
 dijakaññāyo evaṃ apasādeti nassatha tumhe vasaliyo vinassatha 
 tumhe vasaliyo coriyo dhuttiyo asatiyo lahucittāyo katassa 
 appaṭikārikāyo anilo viya yena kāmaṅgamāyoti vatvā yena 
 puṇṇamukho pussakokilo tenūpasaṅkami upasaṅkamitvā taṃ puṇṇamukhaṃ 
 pussakokilaṃ etadavoca haṃ samma puṇṇamukhāti  Haṃ samma kuṇālāti  
 Atha khalu bho kuṇālo sakuṇo taṃ puṇṇamukhaṃ pussakokilaṃ pakkhehi ca 
 mukhatuṇḍena ca pariggahetvā vuṭṭhāpetvā nānābhesajjāni pāyāpesi  
 Atha khalu bho puṇṇamukhassa pussakokilassa so ābādho paṭipassambhīti  
      Tattha piyaṅgukāti setapupphā  Hasanāti hakāro padasandhikaro 
 asanāyeva  Tiriṭīti ekā rukkhajāti  Candanāti rattacandanā  
 Oghavaneti etesaṃ oghena ghaṭāya samannāgatavane  Devadārukacoca 
 gahaneti devadārurukkhehi ceva kadalīhi ca gahane  Kaccikārāti 
 ekā rukkhajāti  Kaṇikārāti mahāpupphā kaṇikārā  Kaṇṇavirāti 
 khuddakapupphā  Kiṃsukāti vātaghāṭakā  Yodhikāti yūdhikā  
 Mallikamanaṅgaṇamanavajjabhaṇḍisurucirabhaginimālamālyadhareti mallikānañca 
 anaṅgaṇānañca anavajjānañca bhaṇḍīnañca surucirānañca bhaginīnañca pupphehi 
  
  
 page     
 Mālyadhārayamāne  Dhanutakkārīti dhanupātali  Tālisāti tālisapattarukkhā  
 Gacchavitateti etehi sumanādīhi vitate nadīgacche pabbatagacchepi  
 Kusumitalatāti tesu tesu ṭhānesu suṭṭhu kusumite adhimuttakādīhi 
 ceva nānāvividhalatāhi ca vitatapaṭimaṇḍitappadese  Gaṇādhivuttheti 
 etesu hi vijjādharādīnaṃ gaṇehi adhivutthe  Puṇṇamukhoti 
 mukhaparipuṇṇatāya puṇṇamukho parehi phuṭṭhatāya pussakokilo  
 Vilāsitanayanoti vilāsitanetto  Mattakkhoti yathā mattānaṃ akkhīni 
 rattāni honti evaṃ rattakkho pamāṇayuttanetto vā  Bhaginiyoti 
 ariyavohārenālapanaṃ  Paricareyyāthāti sakalaṃ divasaṃ gahetvā 
 vicareyyātha  Iti so piyakathaṃ kathetvā uyyojesi  Kadāci 
 pana kuṇālo sakuṇo saparivāro puṇṇamukhaṃ dassanāya gacchati  
 Kadāci puṇṇamukho kuṇālassa santikaṃ āgacchati  Tenāha atha 
 khalu bhoti  Sammāti vayassa  Āgammāti paṭicca upanissāya 
 sandhāya  Labheyyāmāti kuṇālassa santikā piyavacanaṃ labheyyāma  
 Appeva nāmāti api nāma labheyyāma vakkhāmi nanti  Sajātānanti 
 samānajātikānaṃ  Nassāti palāya  Jammāti lāmaka  Viyattoti 
 konu tayā sadiso añño byatto nāma atthi  Jāyājinenāti 
 jāyājitena ayameva vā pāṭho  Evaṃ itthīparājitena tayā 
 sadiso ko nāma byatto atthīti taṃ puna evarūpassa vacanassa 
 abhaṇanatthāya apasādeti  Tatoyevāti kuddho me kuṇāloti 
 cintetvā tatoyeva paṭinivattitvā saparivāro attano vasanaṭṭhānameva 
  
  
 page     
 Agamāsi  Appeva nāmāti saṃsayaparivitakko  Imamhā ābādhā 
 vuṭṭhaheyya vā na vāti evaṃ cintetvā taṃ ohāya pakkamiṃsu  
 Tumhanti tumhākaṃ  Appeva nāmāti tamhā ābādhā vuṭṭhaheyya 
 vā no vā amhākaṃ gatakāle mato bhavissati mayañhi idāni 
 eso marissatīti ñatvā tumhākaṃ pādaparicārikā bhavitumāgatamhāti  
 Tenūpasaṅkamīti kuṇālo imā itthiyo sāmikassa matakāle āgatā 
 paṭikkūlā bhavissāmāti taṃ pahāya āgatā ahaṃ gantvā mama 
 sahāyakaṃ pupphaphalādīni nānābhesajjāni saṃharitvā arogaṃ 
 karissāmīti cintetvā nāgabalo mahāsatto ākāse 
 uppatitvā yena so tenūpasaṅkami  Hanti nipāto  Jīvasi 
 sammāti pucchanto evamāha  Itaropissa jīvāmi sammāti 
 vadanto  Pāyāpesīti pāyesi  Paṭipassambhīti vūpasanto  
      Tāpi dijakaññāyo tasmiṃ aroge jāte āgatā  Kuṇālopi 
 puṇṇamukhaṃ katipāhaṃ phalāphalāni khādāpetvā tassa balappattakāle 
 samma idāni tvaṃ arogo attano paricārikāhi saddhiṃ vasa ahaṃpi 
 attano vasanaṭṭhānaṃ gamissāmīti āha  Atha naṃ so imā 
 samma maṃ bāḷhagilānaṃ pahāya palāyanti na me etāhi dhuttīhi 
 atthoti āha  Taṃ sutvā mahāsatto tenahi te samma itthīnaṃ 
 pāpabhāvaṃ ācikkhissāmīti puṇṇamukhaṃ gahetvā himavantapasse 
 manosilātalaṃ netvā sattayojanike sālarukkhamūle manosilātale nisīdi  
 Ekasmiṃ passe puṇṇamukho saparivāro nisīdi  Sakalahimavante 
  
  
 page     
 Devatā ghosanaṃ cari ajja kuṇālarājā himavante manosilātale 
 nisīditvā buddhalīlāya dhammaṃ desessati taṃ suṇāthāti  Paramparaghosena 
 cha kāmāvacaradevā ñatvā yebhuyyena tattha sannipatiṃsu  Bahū 
 ca nāgayakkharakkhasasupaṇṇavijjādharagijjhā aṭaviyaṃ sannisitadevatā 
 tamatthaṃ ugghosesuṃ  Tadā ānando nāma gijjharājā 
 dasasahassagijjhaparivāro gijjhakūṭapabbate paṭivasati  Sopi taṃ kolāhalaṃ 
 sutvā dhammaṃ suṇissāmīti saparivāro āgantvā ekamantaṃ nisīdi  
 Nāradopi pañcābhiñño tāpaso dasasahassatāpasaparivuto himavantappadese 
 viharanto taṃ devaghosanaṃ sutvā sahāyo me kira kuṇālo itthīnaṃ 
 aguṇaṃ kathessati mahāsamāgamo bhavissati mayāpi tamassa desanaṃ 
 sotuṃ vaṭṭatīti tāpasadasasahassena saddhiṃ iddhiyā tattha gantvā 
 ekamantaṃ nisīdi  Buddhādīnaṃ desanā sannipātasadiso mahāsamāgamo 
 ahosi  Atha mahāsatto jātisarañāṇena itthīdosapaṭisaṃyuttaṃ 
 atītabhave diṭṭhakāraṇaṃ puṇṇamukhaṃ kāyasakkhiṃ katvā kathesi  
      Tamatthaṃ pakāsento satthā āha  
      Atha khalu bho kuṇālo sakuṇo taṃ puṇṇamukhaṃ pussakokilaṃ 
 gilānā vuṭṭhitaṃ aciravuṭṭhitaṃ gelaññā taṃ etadavoca diṭṭhā 
 mayā samma puṇṇamukha kaṇhā dvepītikā pañcapatikāya chaṭṭhe 
 purise cittaṃ paṭibaddhantiyā yadidaṃ kabandhe pīṭhasappimhi bhavati ca 
 panuttarettha vākyaṃ  
  
  
 page     
                 Athajjuno nakulo bhīmaseno 
                 yudhiṭṭhilo sahadevo ca rājā 
                 ete patī pañcamaticca nārī 
                 akāsi khujjavāmanakena pāpaṃ  
 Puna diṭṭhā mayā samma puṇṇamukha pañcatapāvī nāma samaṇī 
 susānamajjhe vasantī catutthabhattaṃ parināmayamānā surādhuttakena 
 pāpamakāsi diṭṭhā mayā samma puṇṇamukha kākavantī nāma devī 
 samuddamajjhe vasantī bhariyā venateyyassa naṭakuverena pāpamakāsi 
 diṭṭhā mayā samma puṇṇamukha kuruṅgadevī nāma lomasundarī 
 eḷakakumāraṃ kāmayamānā chaḷaṅgakumāradhanantevāsinā pāpamakāsi 
 evañhetamaññātaṃ brahmadattassa mātukā ohāya kosalarājaṃ 
 pañcālacaṇḍena pāpamakāsi  
                 Etā ca aññā ca akaṃsu pāpaṃ 
                 tasmāhaṃ itthīnaṃ na vissase nappasaṃse 
                 mahī yathā jagatisamānarattā 
                 vasundharā itarītarānaṃ patiṭṭhā 
                 sabbasahā aphandanā akuppā 
                 tathitthiyo tāyo na vissase naro  
                 Sīho yathā lohitamaṃsabhojano 
                 bāḷamigo pañcāvudho suruddho 
  
  
 page     
                 Pasayha khādi parahiṃsane rato 
                 tathitthiyo tāyo na vissase naro  
 Na khalu bho samma puṇṇamukha vesiyo nāriyo gamanīyo nahetā 
 bandhakiyo nāma bandhiyo vadhikāyo nāma etāyo yadidaṃ vesiyo 
 nāriyo gamanīyoti  Corā viya veṇikatā madirā viya visaduṭṭhā 
 vāṇijova vācāsandhitiyo issasiṅgamiva viparivattāyo uragamiva 
 dujjivhāyo  Sobbhamiva paṭicchannāyo pātālamiva duppūrāyo rakkhasī 
 viya duttosāyo yamovekantahāriyo  Sikhīriva sabbabhakkhā nadīriva 
 sabbavāhinī anilo viya yena kāmaṃcarā neru viya avisesakarā visarukkho 
 viya niccaphalitāyo  Bhavati ca panuttarettha vākyaṃ 
          yathā coro yathā duṭṭho   vāṇijova vikatthanī 
          issasiṅgamiva parivattā     dujjivhā urago yathā  
          Sobbhamiva paṭicchannā      pātālamiva duppurā 
          rakkhasī viya duttosā      yamovekantahāriyo  
          Yathā sikhī nadī vāho      anilo kāmapāravā 
          nerūva avisesā ca       visarukkhova niccaphalī 
          nāsayanti ghare bhogaṃ      ratanānantakaritthiyoti  
      Tattha gilānā vuṭṭhitanti paṭhamagilānaṃ pacchā vuṭṭhitaṃ  Diṭṭhā 
 mayāti atīte kira brahmadatto kāsikarājā sampannabalabāhanatāya 
 kosalarajjaṃ gahetvā kosalarājānaṃ māretvā tassa aggamahesiṃ 
 sannisinnagabbhaṃ gahetvā bārāṇasiṃ gantvā taṃ attano aggamahesiṃ 
  
  
 page     
 Akāsi  Sā aparabhāge dhītaraṃ vijāyi  Rañño pakatiyā dhītā 
 vā putto vā natthi  So tussitvā bhadde varaṃ gaṇhāhīti āha  
 Sā gahitakaṃ katvā ṭhapesi  Tassā pana kumārikāya kaṇhāti nāmaṃ 
 kariṃsu  Athassā vayappattāya mātā amma pitarā te varo 
 dinno tamahaṃ gahetvā ṭhapesiṃ tava ruccanakaṃ varaṃ gaṇhāhīti  
 Sā mayhaṃ avijjamānaṃ dhanaṃ natthi paṭiggahaṇatthāya me sayaṃvaraṃ 
 kārehīti  Sā kilesabahalatāya hirottappaṃ bhinditvā mātaraṃ 
 āha  Sā rañño ārocesi  Rājā yathārucitaṃ patiṃ gaṇhatūti 
 vatvā sayaṃvaraṃ ghosāpesi  Rājaṅgaṇe sabbālaṅkārapaṭimaṇḍitā bahū 
 purisā sannipatiṃsu  Kaṇhā pupphasamuggaṃ ādāya uttarasīhapañjare 
 ṭhitā olokentī ekaṃpi na rocesi  Tadā paṇḍurājagottato 
 ajjuno nakulo bhīmaseno yudhiṭṭhilo sahadevoti ime pañca 
 paṇḍurājaputtā takkasilāyaṃ disāpāmokkhassa ācariyassa santike sippaṃ 
 uggahetvā desacārittaṃ jānissāmāti vicarantā bārāṇasiṃ patvā 
 antonagare kolāhalaṃ sutvā pucchitvā tamatthaṃ ñatvā mayaṃpi 
 gamissāmāti kāñcanarūpakasamānarūpā pañcapi tattha gantvā paṭipāṭiyā 
 aṭṭhaṃsu  Sā kaṇhā te disvā pañcasupi tesu paṭibaddhacittā 
 hutvā pañcannaṃpi sīsesu mālācumbaṭakāni khipitvā amma ime 
 pañca jane varemīti āha  Sā rañño ārocesi  Rājā 
 varassa dinnattā na labhissasīti avatvā anattamanova kiṃjātikā 
 kassa puttāti pucchitvā te paṇḍurājaputtā devāti 
  
  
 page     
 Paṇḍurājaputtabhāvaṃ ñatvā tesaṃ sakkāraṃ katvā taṃ pādaparicārikaṃ adāsi  
 Sā sattabhūmikapāsāde te kilesavasena saṅgaṇhi  
      Eko panassā paricārako khujjo pīṭhasappi atthi  Sā 
 pañca rājaputte kilesavasena saṅgaṇhitvā tesaṃ bahi nikkhantakāle 
 okāsaṃ labhitvā kilesena anudayhamānā khujjena saddhiṃ pāpaṃ karoti  
 Tena ca saddhiṃ kathentī mayhaṃ tayā sadiso piyo natthi rājaputte 
 mārāpetvā tesaṃ galalohitena tava pāde dhovissāmīti vadati  
 Itaresupi jeṭṭhabhātikena saddhiṃ missībhūtakāle imehi catūhi janehi 
 tvameva mayhaṃ piyataro mayā jīvitaṃpi tavatthāya pariccattaṃ mama 
 pitu accayena tuyhaññeva rajjaṃ dāpessāmīti vadati  Itarehi 
 saddhiṃ missībhūtakālepi eseva nayo  Te ayaṃ amhe piyāyati 
 issariyañca no etaṃ nissāya jātanti tassā ativiya tussanti  
 Sā ekadivasaṃ ābādhikā ahosi  Atha naṃ te parivāretvā eko 
 sīsaṃ sambāhanto nisīdi  Sesā ekekaṃ hatthañca pādañca 
 parimajjiṃsu  Khujjo panassā pādamūle nisīdi  Sā pana sīsaṃ 
 sambāhamānassa jeṭṭhakabhātikassa ajjujanakumārassa mayhaṃ tayā 
 piyataro natthi jīvamānā tayā saddhiṃ jīvissāmi pitu accayena 
 tuyhaṃ rajjaṃ dāpessāmīti sīsena saññaṃ dadamānā taṃ saṅgaṇhi  
 Itaresaṃpi hatthapādehi tatheva saññaṃ adāsi  Khujjassa pana 
 tvaññeva mama piyataro tavatthāya ahaṃ jīvissāmīti jivhāya 
 saññaṃ adāsi  Te sabbepi pubbe abhiṇhakathitabhāvena tāya 
  
  
 page     
 Saññāya tamatthaṃ jāniṃsu  Ajjunakumāro pana tassā hatthapādajivhāvikāre 
 disvā yathā mayhaṃ evaṃ sesānaṃpi imāya saññā dinnā bhavissati nissaṃsayaṃ 
 khujjenāti saddhiṃ etissā santhavena bhavitabbanti cintetvā bhātaro 
 gahetvā bahi nikkhamitvā pucchi diṭṭhā te pañcapatikā mama sīsavikāraṃ 
 dassetīti  Āma diṭṭhāti  Kāraṇaṃ jānathāti  Na jānāmāti  
 Idaṃ nāmettha kāraṇaṃ tumhākaṃ pana hatthapādehi dinnasaññāya kāraṇaṃ 
 jānathāti  Āma jānāmāti  Amhākaṃpi teneva kāraṇena 
 adāsīti  Khujjassa jivhāvikārena saññādānassa kāraṇaṃ jānathāti  
 Na jānāmāti  
      Atha nesaṃ ācikkhitvā imināpi saddhiṃ etāya pāpakammaṃ katanti 
 vatvā tesu asaddahantesu khujjaṃ pakkosāpetvā pucchi  So sabbaṃ 
 pavuttiṃ kathesi  Te tassa vacanaṃ sutvā tassā vigatachandarāgā 
 hutvā aho mātugāmo nāma pāpo dussīlo amhādise nāma 
 jātisampanne sobhaggappatte pahāya evarūpena jegucchapaṭikkūlena 
 khujjena saddhiṃ pāpakammaṃ karoti ko nāma paṇḍitajātiko evaṃ 
 nillajjāhi pāpadhammāhi itthīhi saddhiṃ ramissatīti anekehi pariyāyehi 
 mātugāmaṃ garahitvā alaṃ no gharāvāsenāti te pañcajanā himavantaṃ 
 pavisitvā pabbajitvā kasiṇaparikammaṃ katvā āyūhapariyosāne yathākammaṃ 
 gatā  Kuṇālo pana sakuṇarājā tadā ajjunakumāro ahosi  
 Tasmā attanā diṭṭhakāraṇaṃ dassento diṭṭhā mayāti ādimāha  
  
  
 page     
      Tattha dvepitikāti kosalarañño ca kāsikarañño ca vasenevetaṃ 
 vuttaṃ  Pañcapatikāyāti pañcapatikā  Yakāro nipātamatto  
 Paṭibaddhantiyāti paṭibaddhamānā  Kabandheti tassa kira gīvā onamitvā 
 uraṃ allinā tasmā chinnasīso viya khāyati  Patī pañcamaticcāti 
 ete pañca atikkamitvā  Khujjavāmanakenāti khujjena vāmanakena 
 saddhiṃ  
      Idaṃ vatvā aparānipi diṭṭhapubbāni dassento puna diṭṭhā 
 ādimāha  Tattha paṭhamavatthusmiṃ tāva ayaṃ vibhāvanā  
      Atīte kira bārāṇasiṃ nissāya pañcatapāvī nāma setasamaṇī 
 susāne paṇṇasālaṃ kāretvā tattha vasamānā cattāri bhattāni 
 atikkamitvā bhuñjati sakalanagare cando viya suriyo viya ca pākaṭā 
 ahosi  Bārāṇasivāsino khipitvāpi pakkhalitvāpi namo pañcatapāviyāti 
 vadanti  Athekasmiṃ chaṇakāle paṭhamadivase tāva suvaṇṇakārā gaṇabandhena 
 ekasmiṃ padese maṇḍapaṃ katvā macchamaṃsasurāgandhamālādīni tattha netvā 
 surāpātuṃ ārabhiṃsu  Atheko suvaṇṇakāro surāpiṭṭhakaṃ chaḍḍetvā 
 namo pañcatapāviyāti vatvā ekena paṇḍitapurisena ambho andhabāla 
 calacittāya itthiyā namo karosi aho bālosīti vutte samma mā 
 evaṃ avaca mā tvaṃ nirayasaṃvattanikaṃ kammaṃ karīti āha  Atha naṃ so 
 dubbuddhi tuṇhī hohi sahassena me abbhudaṃ karohi ahaṃ te pañcatapāviṃ 
 ito sattame divase alaṅkatapaṭiyattaṃ imasmiṃyeva ṭhāne nisinnaṃ 
  
  
 page     
 Surāpiṭṭhakaṃ gāhāpetvā suraṃ pivissāmi mātugāmo dhuvasīlo nāma 
 natthīti āha  So na sakkhissasīti vatvā tena saddhiṃ sahassena 
 abbhudamakāsi  So taṃ aññesaṃ suvaṇṇakārānaṃ ārocetvā 
 punadivase pātova tāpasavesena susānaṃ pavisitvā tassa vasanaṭṭhānassa 
 avidūre suriyaṃ namassamāno aṭṭhāsi  Sā nagaraṃ bhikkhatthāya gacchamānā 
 taṃ disvā mahiddhiko khvāyaṃ tāpaso bhavissati ahaṃ tāva susānapasse 
 vasāmi ayaṃ  majjhe susānassa vasati bhavitabbamassabbhantare santadhammena 
 vandissāmi nanti upasaṅkamitvā vandi  So neva olokesi na 
 ālapati  Dutiyadivasepi tatheva akāsi  Tatiyadivase panassā 
 vanditakāle adhomukhova gacchāhīti āha  Catutthadivase kacci 
 bhikkhāya na kilamasīti paṭisanthāramakāsi  Sā paṭisanthāro 
 me laddhoti tuṭṭhā pakkāmi  Pañcamadivase bahutaraṃ paṭisanthāraṃ 
 labhitvā thokaṃ nisīditvā gatā  Chaṭṭhe divase pana naṃ 
 āgantvā vanditvā nisinnaṃ bhagini kiṃ nukho ajja bārāṇasiyaṃ 
 mahāgītavāditasaddoti vatvā ayya tumheva na jānātha nagare 
 chaṇo saṅghuṭṭho tattha kīḷantānaṃ esa saddoti vutte ettha 
 ko nāmesa saddoti ajānanto viya hutvā bhagini katī bhattāni 
 atikkamesīti pucchi  Cattāri ayyāti  Tumhe pana katī 
 atikkamethāti  Satta bhaginīti idaṃ pana so musā abhāsi  
 Devasikaṃ so sadā rattiṃ bhuñjati  So taṃ katī te bhagini vassāni 
 pabbajitāyāti pucchitvā tāya dvādasa vassānīti vatvā tumhākaṃ katī 
  
  
 page     
 Vassānīti vutte idaṃ me chaṭṭhaṃ vassanti āha  Atha naṃ atthi 
 pana te bhagini santadhammo adhigatoti pucchitvā natthi ayyāti 
 tumhākaṃ pana atthīti vutte mayhaṃpi natthīti vatvā bhagini mayaṃ 
 neva kāmasukhaṃ labhāma na nekkhammasukhaṃ kiṃ amhākaññeva uṇho 
 nirayo mahājanassa kiriyaṃ karoma ahaṃpi gihī bhavissāmi atthi 
 me mātusantakaṃ dhanaṃ na sakkomi dukkhaṃ anubhavitunti āha  Sā 
 tassa vacanaṃ sutvā attano calacittatāya tasmiṃ paṭibaddhacittā hutvā 
 ayya ahaṃpi ukkaṇṭhitā sace maṃ na chaḍḍessatha tumhe ahaṃpi 
 te bhaginī bhavissāmīti    atha naṃ so ehi na taṃ chaḍḍessāmi 
 bhariyā me bhavissasīti taṃ nagaraṃ pavesetvā saṃvasitvā surāpānamaṇḍapaṃ 
 gantvā tāya surāpiṭṭhakaṃ gāhāpetvā suraṃ pivi  Itaro sahassena 
 jito  Sā taṃ paṭicca puttadhītāhi vaḍḍhi  Tadā kuṇālo 
 surādhuttako ahosi  So taṃ kāraṇaṃ āharitvā dassento 
 diṭṭhā mayāti ādimāha  
      Dutiyavatthusmiṃ atītakathā catukkanipāte kākavantījātakavaṇṇanāya 
 vitthāritā  Tadā pana kuṇālo garuḷo ahosi  Tasmā attano 
 diṭṭhakāraṇaṃ pakāsento diṭṭhā mayāti ādimāha  
      Tatiyavatthusmiṃ atīte brahmadatto kosalarājānaṃ vadhitvā rajjaṃ 
 gahetvā tassa aggamahesiṃ gabbhiniṃ ādāya bārāṇasiṃ paccāgantvā 
 tassā gabbhinibhāvaṃ jānantopi aggamahesiṃ akāsi  Sā paripakkagabbhā 
 suvaṇṇarūpakasadisaṃ puttaṃ vijāyitvā vuḍḍhippattaṃpi naṃ bārāṇasirājā 
  
  
 page     
 Esa me paccāmittassa putto kiṃ imināti mārāpessati mā 
 me putto parahatthe maratūti cintetvā dhātiṃ āha amma 
 idaṃ dārakaṃ pilotikāya attharitvā āmakasusāne nipajjāpetvā 
 ehīti  Dhātī tathā katvā nahātvā paccāgami  Kosalarājāpi 
 maritvā puttassa ārakkhadevatā hutvā nibbatti  Tassānubhāvena 
 ekassa eḷakapālakassa tasmiṃ padese eḷikā cārentassa ekā 
 eḷikā taṃ kumāraṃ disvā sinehaṃ uppādetvā khīraṃ pāyetvā thokaṃ 
 vicaritvā puna āgantvā tayo cattāro vāre pāyesi  
 Eḷakapālako tassā kiriyaṃ disvā taṃ ṭhānaṃ gantvā taṃ dārakaṃ disvā 
 puttasinehaṃ paccupaṭṭhapetvā netvā attano bhariyāya adāsi  
 Sā pana aputtakā ahosi  Tenassā thaññaṃ natthi  Atha naṃ 
 eḷikāya khīrameva pāyesi  Tato paṭṭhāya pana devasikaṃ devasikaṃ 
 dve tisso eḷikā maranti  Eḷakapālako imasmiṃ paṭijaggiyamāne 
 sabbā eḷikā marissanti kiṃ no imināti taṃ ekasmiṃ 
 mattikabhājane nipajjāpetvā aparena pidahitvā māsacuṇṇena mukhaṃ 
 nibbivaraṃ limpitvā nadiyaṃ visajjāpesi  Tamenaṃ vuyhamānaṃ heṭṭhā 
 titthe rājanivesane jiṇṇapaṭisaṅkhārako eko caṇḍālo sapajāpatiko 
 makaciṃ dhovanto taṃ disvā vegena gantvā udakā āharitvā tīre 
 ṭhapetvā kimetthāti vivaritvā olokento abhirūpaṃ dārakaṃ passi  
 Bhariyāpissa aputtakā  Tassā tasmiṃ puttasineho nibbatti  
 Atha naṃ gehaṃ netvā paṭijaggi  Taṃ sattaṭṭhavassakālato paṭṭhāya 
  
  
 page     
 Mātāpitaro rājakulaṃ gacchantā ādāya gacchanti  Soḷasavassakālato 
 paṭṭhāya rājakulaṃ gantvā jiṇṇapaṭisaṅkharaṇaṃ karoti  Rañño 
 aggamahesiyā ca kuruṅgadevī nāma dhītā ahosi uttamarūpadharā  
 Sā tassa diṭṭhakālato paṭṭhāya tasmiṃ paṭibaddhacittā hutvā 
 aññattha anabhiratā tasseva kammakaraṇaṭṭhānameva āgacchati  Tesaṃ 
 abhiṇhadassaneneva aññamaññaṃ paṭibaddhacittānaṃ antorājakuleyeva 
 paṭicchannokāse ajjhācāro pavattati  Gacchante kāle paricārikāyo 
 ñatvā rañño ārocesuṃ  
      Rājā kujjhitvā amacce sannipātetvā iminā caṇḍālaputtena 
 idaṃ nāma kataṃ imassa kattabbaṃ jānāthāti āha  Amaccā mahāparādho 
 esa nānāvidhāni kammakaraṇāni kāretvā pacchā naṃ māretuṃ 
 vaṭṭatīti vadiṃsu  Tasmiṃ khaṇe kumārassa pitā ārakkhadevatā 
 tasseva kumārassa mātu sarīre adhimucci  Sā devatānubhāvena 
 rājānaṃ upasaṅkamitvā mahārāja nāyaṃ kumāro caṇḍālo 
 esa mama kucchismiṃ nibbatto kosalarañño putto ahaṃ deva 
 me putto matoti tumhākaṃ musāvādaṃ avacaṃ ahamevetaṃ tumhākaṃ 
 paccāmittassa puttoti dhātiyā datvā āmakasusāne chaḍḍāpesiṃ 
 atha naṃ eko eḷakapālako paṭijaggi so attano eḷikāsu 
 marantīsu nadiyā pavāhesi atha naṃ vuyhamānaṃ tumhākaṃ gehe 
 jiṇṇapaṭisaṅkhārako caṇḍālo disvā taṃ posesi sace na saddahatha 
 te sabbe pakkosāpetvā pucchathāti  Rājā dhātiṃ ādiṃ katvā 
  
  
 page     
 Te sabbe pakkosāpetvā pucchi  Te tatheva taṃ pavuttiṃ rañño 
 ārocesuṃ  Taṃ pavuttiṃ sutvā rājā jātisampanno kumāroti 
 tuṭṭho taṃ nahāpetvā alaṅkārāpetvā tasseva dhītaraṃ adāsi  
 Tassa pana eḷikānaṃ māritattā eḷakakumāroti nāmaṃ kariṃsu  
 Athassa rājā senābāhanaṃ datvā gaccha attano pitusantakaṃ rajjaṃ 
 gaṇhāti taṃ uyyojesi  So kuruṅgadeviṃ ādāya gantvā rajje 
 patiṭṭhāsi  Athassa bārāṇasirājā anuggahitasippo ayanti sippaṃ 
 sikkhāpanatthaṃ chaḷaṅgakumāraṃ nāmācariyaṃ katvā pesesi  So tassa 
 ācariyo meti senāpatiṭṭhānaṃ adāsi  Aparabhāge kuruṅgadevī tena 
 saddhiṃ anācāramakāsi  Senāpatinopi paricārako dhanantevāsī nāma 
 atthi  So tassa hatthe kuruṅgadeviyā vatthālaṅkārādīni pesesi  
 Sā tenāpi saddhiṃ pāpamakāsi  
      Kuṇālo taṃ kāraṇaṃ āharitvā dassento diṭṭhā mayāti 
 ādimāha  Tattha lomasundarīti lomarājiyā maṇḍitaudarā  
 Chaḷaṅgakumāradhanantevāsināti eḷakakumāraṃ patthayamānāpi 
 chaḷaṅgakumārasenāpatinā ca tasseva paricārakena dhanantevāsinā ca 
 saddhiṃ pāpamakāsi  Evaṃanācārā itthiyo dussīlā pāpadhammā 
 tenāhaṃ tā nappasaṃsāmīti  Idaṃ mahāsatto atītaṃ āharitvā dassesi  
 So hi tadā chaḷaṅgakumāro ahosi  Tasmā attanā diṭṭhakāraṇaṃ āhari  
      Catutthavatthusmiṃpi atīte kosalarājā bārāṇasirajjaṃ gahetvā 
  
  
 page     
 Bārāṇasirañño aggamahesiṃ gabbhiniṃpi attano aggamahesiṃ katvā 
 sakanagarameva gato  Sā aparabhāge puttaṃ vijāyi  Rājā pana 
 aputtakattā taṃ puttasinehena posetvā sabbasippāni sikkhāpetvā 
 vayappattaṃ attano pitusantakaṃ rajjaṃ gaṇhāti pesesi  So tattha 
 gantvā rajjaṃ kāresi  Athassa mātā puttaṃ me passitukāmamhīti 
 kosalarājānaṃ āpucchitvā mahāparivārā bārāṇasiṃ agamāsi  Dvinnaṃ 
 raṭṭhānaṃ antare ekasmiṃ nigame nivāsaṃ gaṇhi  Tattha eko 
 pañcālacaṇḍo nāma brāhmaṇakumāro atthi abhirūpo  So tassā 
 paṇṇākāraṃ upanāmesi  Sā taṃ disvā paṭibaddhacittā hutvā tena saddhiṃ 
 pāpakammaṃ katvā katipāhaṃ tattheva vītināmetvā bārāṇasiṃ gantvā 
 puttaṃ disvā khippaṃ paṭinivattitvā puna tasmiññeva nigame nivāsaṃ 
 gahetvā katipāhaṃ tena saddhiṃ anācāraṃ caritvā kosalanagaraṃ gatā  
 Sā tato paṭṭhāya na cirasseva taṃ taṃ kāraṇaṃ vatvā puttassa 
 santikaṃ gamissāmīti rājānaṃ āpucchitvā gacchantī ca āgacchantī ca 
 tasmiṃ nigame aḍḍhamāsamattaṃ tena saddhiṃ anācāraṃ cari  
      Samma puṇṇamukha itthiyo nāmetā dussīlā musāvādiniyoti  Idaṃpi 
 atītaṃ dassento mahāsatto evañhetanti ādimāha  Tattha brahmadattassa 
 mātukāti bārāṇasiyaṃ rajjaṃ kārentassa brahmadattakumārassa mātā  Tadā 
 kira kuṇālo pañcālacaṇḍo ahosi tasmā taṃ attanā ñātakāraṇaṃ dassento 
 evamāha  
      Etā cāti samma puṇṇamukha etā ca pañca itthiyo pāpakammaṃ 
  
  
 page     
 Akaṃsu na aññāti saññaṃ mā kari  Atha kho etā ca aññā ca 
 bahū pāpakammamakaṃsu  Imasmiṃ ṭhāne ṭhatvā loke aticārinīnaṃ vatthūni 
 kathetabbāni  Jagatīti yathā jagatisaṅkhātā mahī medanī basundharā 
 paṭhavī  Samānarattāti patiṭṭhābhāvena sabbesu samānarattā nāma 
 hutvā  Sā ca basundharā itarītarānaṃ patiṭṭhāti uttamānañca 
 adhamānañca patiṭṭhā hoti  Tathā itthiyopi kilesavasena sabbesaṃpi 
 uttamānañca adhamānañca patiṭṭhā honti  Itthiyo hi okāsaṃ 
 labhamānā na kenaci saddhiṃ pāpakammaṃ karontī nāma na santi  
 Sabbasahāti yathā paṭhavī sabbameva sahati na phandati na kuppati na 
 calati tathā itthiyopi sabbesu purisesu lokassādavasena sahanti  
 Sace tāsaṃ koci puriso citte patiṭṭhito hoti tassa rakkhanatthaṃ 
 na phandanti na kolāhalaṃ karonti  Yathā ca sā na kuppati na 
 calati evaṃ itthiyopi methunadhammena na kuppanti na calanti na 
 sakkā tena pūretuṃ  Bāḷamigoti duṭṭhamigo  Pañcāvudhoti mukhassa 
 ceva catunnañca caraṇānaṃ vasena etaṃ vuttaṃ  Suruddhoti suluddho 
 supharuso sudāruṇo  Tathitthiyoti yathā sīhassa mukhañceva cattāro 
 hatthapādāti pañcāvudhāni tathā itthīnaṃ rūpasaddagandharasaphoṭṭhabbāni 
 pañcāvudhāni  Yathā so attano bhakkhaṃ gaṇhanto tehi pañcahi 
 gaṇhati tathā tāpi kilesabhakkhaṃ gaṇhamānā rūpādīhi āvudhehi 
 paharitvā gaṇhanti  Yathā so kakkhalo pasayha khādati evaṃ 
  
  
 page     
 Etāpi kakkhalā pasayha khādanti tathā hetā thirasīlepi purise 
 attano balena pasayhākāraṃ katvā sīlavināsaṃ pāpenti  Yathā 
 so parahiṃsane rato evaṃ tāpi kilesavasena parahiṃsane ratā  
 Tāyoti tā evaṃ aguṇasamannāgatāyo na vissase naro  Gamanīyoti 
 gaṇikāyo  Idaṃ vuttaṃ hoti samma puṇṇamukha yānetāni itthīnaṃ 
 vesiyoti ādīni nāmāni na etāni tāsaṃ sabhāvanāmāni  Na 
 hetā vesiyo nāma na nāriyo nāma na gamanīyo nāma na bandhakiyo 
 nāma sabhāvanāmato pana vadhikāyo nāmetāyo  Yā etāyo vesiyo 
 nāriyo gamanīyoti vuccanti  Vadhikāyoti sāmike ghāṭikāyo  
 Svāyamattho mahāhaṃsajātakena dīpetabbo  
      Vuttañhetaṃ 
          māyā cesā marīcīva      sokā rogā cupaddavā 
          kharāva bandhanā cetā     maccupāsā guhāsayā 
          tāsu yo vissase poso   so naresu narādhamoti  
      Tattha veṇikatāti kataveṇiyo  Yathā hi moliṃ bandhitvā 
 aṭaviyaṃ ṭhitacorā dhanaṃ vilumpanti evametāpi kilesavasaṃ netvā 
 dhanaṃ vilumpanti  Madirā viya visaduṭṭhāti visamissakā surā viya  
 Yathā sā vikāraṃ dasseti evametāpi aññesu purisesu sā rattā 
 kiccākiccaṃ ajānantiyo aññasmiṃ kattabbe aññameva karontiyo 
 vikāraṃ dassenti  Vācāsandhitiyoti yathā vāṇijo attano bhaṇḍassa 
 vaṇṇameva bhaṇati evametāpi attano aguṇaṃ paṭicchādetvā 
  
  
 page     
 Guṇameva pakāsenti  Viparivattāyoti yathā issamigassa siṅgaṃ 
 parivattetvā ṭhitaṃ evaṃ lahucittatāya viparivattāyo honti  
 Uragamivāti urago viya musāvāditāya dujjivhā nāma  Sobbhamivāti 
 yathā padarapaṭicchanno gūthakūpo evaṃ vatthālaṅkārapaṭicchannā hutvā 
 vicaranti  Yathā vā kacavarādipaṭicchanno āvāto akkanto pādadukkhaṃ 
 janeti evameva tāpi vissāsena upaseviyamānā dukkhaṃ janenti  
 Pātālamivāti yathā mahāsamudde pātālaṃ duppūraṃ evametāpi methunena 
 vijāyanena alaṅkatenāti tīhi duppūrā  Tenevāha tiṇṇaṃ bhikkhave 
 dhammānaṃ atitto mātugāmo kālaṃ karoti methunadhammena vijāyanena 
 alaṅkārenāti ādi  Rakkhasī viyāti yathā rakkhasī nāma maṃsagiddhatāya 
 dhanena na sakkā tosetuṃ bahuṃpi dhanaṃ paṭikkhipitvā maṃsameva pattheti 
 evametāpi methunagiddhatāya bahunāpi dhanena na tussanti dhanaṃ agahetvā 
 methunameva patthenti  Yamovāti yathā yamo ekantaharo na kañci 
 pariharati evametāpi jātisampannādīsu na kañci pariharanti sabbaṃ 
 kilesavasena sīlavināsaṃ pāpetvā dutiyacittavāre nirayaṃ upanenti  
 Sikhīrivāti yathā sikhī suciṃpi asuciṃpi sabbaṃ bhakkhayati tatheva tāpi hīnuttame 
 sabbe sevanti  Nadīupamāyapi eseva nayo  Yena kāmaṃcarāti 
 bhummatthe karaṇavacanaṃ  Yattha etāsaṃ kāmo hoti tattheva dhāvanti  
 Nerūti himavati eko suvaṇṇapabbato taṃ upagatā kākāpi suvaṇṇavaṇṇāva 
 honti  Yathāpi so evametāpi nibbisesakarā attānaṃ 
 upagataṃ ekasadisaṃ katvā passanti  Visarukkhoti ambasadiso 
  
  
 page     
 Kimpakkarukkho so niccameva phalati vaṇṇādisampanno ca hoti tena taṃ 
 nirāsaṅkā paribhuñjitvā maranti  Evametāpi rūpādivasena niccaphalitāya 
 ramaṇīyā viya khāyanti  Seviyamānā pana pamādaṃ uppādetvā 
 apāyesu pātenti  
      Tena vuttaṃ 
         āyatiṃ dosa naññāya  yo kāme paṭisevati 
         vipākante hanantī naṃ  kimpakkamiva bhakkhitanti  
 Yathā vā visarukkho niccaphalattā sadā anatthāvaho hoti 
 evametāpi sīlādivināsavasena  Yathā vā visarukkhassa mūlaṃpi tacopi 
 pattaṃpi pupphaṃpi phalaṃpi visamevāti niccaphalo tatheva tāsaṃ rūpaṃpi 
 saddopi gandhopi rasopi phoṭṭhabbaṃpi pañcavidhaṃpi visamevāti visarukkho 
 viya niccaphalitāyoti  
      Panuttaretthāti gāthābandhena tamatthaṃ pākaṭataraṃ kātuṃ evamāha  
 Tattha ratanānantakaritthiyoti sāmikehi dukkhasambhatānaṃ ratanānaṃ antarāyakarā 
 itthiyo etānipi paresaṃ datvā anācāraṃ caranti  
      Ito paraṃ nānappakārena attano kathāvilāsaṃ dassento āha 
 cattārīmāni samma puṇṇamukha yāni parakule na vāsetabbāni goṇaṃ 
 dhenu yānaṃ bhariyā cattāri dhanāni paṇḍito yāni gharā na vippavāsaye 
                 goṇaṃ dhenuñca yānañca 
                 bhariyaṃ ñātikule na vāsaye 
  
  
 page     
                 Bhuñjanti rathaṃ ayānakā 
                 ativāhena hananti puṅgavaṃ 
                 dohena hananti vacchakaṃ 
                 bhariyā ñātikule padussatīti 
 cha imāni samma puṇṇamukha yāni vatthūni kicce jāte anatthacārīni bhavanti 
                 aguṇaṃ dhanu ñātikule ca bhariyā 
                 pāraṃ nāvā akkhabhaggañca yānaṃ 
                 dūre mitto pāpasahāyako ca 
                 kicce jāte anatthacārīni bhavantīti 
 aṭṭhahi samma puṇṇamukha ṭhānehi itthī sāmikaṃ avajānāti daliddatā 
 āturatā jiṇṇakatā surāsoṇḍatā muddhatā pamattatā sabbakiccesu 
 anuvattanatā sabbadhanamanuppādanena imehi samma puṇṇamukha aṭṭhahi 
 ṭhānehi itthī sāmikaṃ avajānātīti  Bhavati ca panuttarettha vākyaṃ 
            daliddaṃ āturañcāpi  jiṇṇakaṃ surāsoṇḍakaṃ 
            pamattaṃ muddhapattañca  dattaṃ kiccesu hāpanaṃ 
            sabbakāmapaṇidhānena  avajānanti sāmikanti  
      Navahi samma puṇṇamukha ṭhānehi itthiyo padosamāharanti 
 ārāmagamanasīlā ca honti uyyānagamanasīlā ca honti nadītitthagamanasīlā 
 ca honti ñātikulagamanasīlā ca honti parakulagamanasīlā ca honti 
 ādāsadussamaṇḍanānuyogamanuyuttasīlā ca honti majjapāyinī ca 
 honti nillokanasīlā ca honti padvāraṭṭhāyinī ca honti imehi 
  
  
 page     
 Khalu samma puṇṇamukha navahi ṭhānehi itthiyo padosamāharantīti  
 Bhavati ca panuttarettha vākyaṃ 
                 ārāmagamanasīlā 
                 uyyānaṃ nadiṃ ñātiparakulaṃ 
                 dussamaṇḍanamanuyuttā 
                 yācitthī majjapāyinī 
                 yā ca nillokanasīlā 
                 yā ca padvāraṭṭhāyinī 
                 navahetehi ṭhānehi 
                 padosamāharanti itthiyoti  
      Cattālīsāya khalu samma puṇṇamukha ṭhānehi itthī purisaṃ accāvadati 
 vijambhati vinamati vilasati vilajjati nakhena nakhaṃ ghaṭṭeti pādena pādaṃ 
 akkamati kaṭṭhena paṭhaviṃ vilekhati dārakaṃ ullaṅghati ullaṅghāpeti 
 sīghati sīghāpeti kīḷati kīḷāpeti cumbati cumbāpeti bhuñjati 
 bhuñjāpeti dadāti yācati āyācati katamanukaroti uccaṃ 
 bhāsati nīcaṃ bhāsati āviccaṃ bhāsati viviccaṃ bhāsati naccena 
 gītena vāditena roditena vilapitena vilāsitena vibhūsitena 
 jagghati pekkhati kaṭiṃ cāleti guyhabhaṇḍakaṃ sañcāleti ūruṃ 
 vivarati ūruṃ padahati thanaṃ dasseti kacchaṃ dasseti nābhiṃ 
 dasseti akkhiṃ nikkhanati bhamukaṃ ukkhipati oṭṭhaṃ palikkhati 
 jivhaṃ nillāleti dussaṃ muñcati dussaṃ paṭibandhati sīsaṃ muñcati 
  
  
 page     
 Sīsaṃ bandhati imehi khalu samma puṇṇamukha cattālīsāya ṭhānehi 
 itthī purisaṃ accāvadati  
      Pañcavīsāya khalu samma puṇṇamukha ṭhānehi itthī paduṭṭhā 
 veditabbā bhavati sāmikassa pavāsaṃ vaṇṇeti pavutthaṃ na sarati 
 āgataṃ nābhinandati avaṇṇaṃ tassa bhaṇati vaṇṇaṃ tassa na 
 bhaṇati anatthaṃ tassa carati atthaṃ tassa na carati akiccaṃ 
 tassa karoti kiccaṃ tassa na karoti paridahitvā sayati parammukhī 
 nipajjati parivattakajātā kho pana hoti kuṅkumiyajātā dīghaṃ 
 assāsati dukkhaṃ vediyati uccārapassāvaṃ abhiṇhaṃ gacchati 
 vilomamācarati parapurisasaddaṃ sutvā kaṇṇasotaṃ vidahati nīhatabhogā 
 pana hoti paṭivissakehi santhavaṃ karoti nikkhantapādā kho pana 
 hoti visikhānucārinī pana hoti aticārinī kho pana hoti 
 sāmike agāravā paduṭṭhamanasaṅkappā abhiṇhaṃ dvāre tiṭṭhati kacchāni 
 aṅgāni dasseti thanāni dasseti disodisaṃ gantvā pekkhati 
 imehi khalu samma puṇṇamukha pañcavīsāya ṭhānehi itthī paduṭṭhā 
 veditabbā bhavatīti  Bhavati ca panuttarettha vākyaṃ 
                 pavāsaṃ tassa vaṇṇeti 
                 gataṃ tassa na socati 
                 disvā patiṃ āgataṃ nābhinandati 
                 bhattu vaṇṇaṃ na kadāci bhāsati 
                 ete paduṭṭhāya bhavanti lakkhaṇā  
  
  
 page     
                 Anatthaṃ tassa carati asaññatā 
                 atthañca hāpeti akiccakārinī 
                 paridahitvā sayati parammukhī 
                 ete paduṭṭhāya bhavanti lakkhaṇā  
                 Parivattakajātā kuṅkumiyajātā 
                 dīghañca assāsati dukkhavedanañca vediyati 
                 uccārapassāvaṃ abhiṇhaṃ gacchati 
                 ete paduṭṭhāya bhavanti lakkhaṇā  
                 Vilomamācarati akiccakārinī 
                 saddaṃ nisāmeti parassa bhāsato 
                 nīhatabhogā ca karoti santhavaṃ 
                 ete paduṭṭhāya bhavanti lakkhaṇā  
                 Kicchena laddhaṃ kasirābhataṃ dhanaṃ 
                 vittaṃ vināseti dukkhena sambhataṃ 
                 paṭivissakehi ca karoti santhavaṃ 
                 ete paduṭṭhāya bhavanti lakkhaṇā  
                 Nikkhantapādā visikhānucārinī 
                 niccañca sāmimhi paduṭṭhamānasā 
                 aticārinī hoti apetagāravā 
                 ete paduṭṭhāya bhavanti lakkhaṇā  
  
  
 page     
                 Abhikkhaṇaṃ tiṭṭhati dvāramūle 
                 thanāni kacchāni ca dassayantī 
                 disodisaṃ pekkhati bhantacittā 
                 ete paduṭṭhāya bhavanti lakkhaṇā  
      Sabbā nadī vaṅkagati   sabbe kaṭṭhamayā vanā 
      sabbitthiyo kare pāpaṃ labbhamāne nivātake  
                 Sace labhetha khaṇaṃ vā raho vā 
                 nivātakaṃ vāpi labhetha tādisaṃ 
                 sabbāva itthī na kareyyu no pāpaṃ 
                 aññaṃ alattha pīṭhasappinā saddhiṃ  
                 Narānamārāmakarāsu nārīsu 
                 anekacittāsu aniggahāsu ca 
                 sabbatthatā pītikarāpi ce siyuṃ 
                 na vissase titthasamā hi nāriyoti  
      Tattha goṇaṃ dhenūti liṅgavipallāsavasena vuttaṃ  Ñātikule 
 padussatīti tattha sā nibbhayā hutvā taruṇakālato paṭṭhāya vissāsikehi 
 dāsādīhipi saddhiṃ anācāraṃ carati  Ñātakā ñatvāpi niggahaṃ na karonti 
 attano akittiṃ pariharamānā ajānantā viya honti  Anatthacārīnīti 
 anāsiṃsitabbaatthā acaritabbāni atthāni akiccakārīnīti 
 attho  Aguṇanti jiyarahitaṃ  Pāpasahāyakoti dummitto  
  
  
 page     
 Daliddatāti daliddatāya  Sesapadesupi eseva nayo  Tattha daliddo 
 alaṅkārādīnaṃ abhāvato kilesena saṅgaṇhituṃ na sakkotīti taṃ 
 avajānāti  Gilānopi vatthukāmakilesakāmehi saṅgaṇhituṃ na sakkoti  
 Jarājiṇṇo kāyikacetasikakhiḍḍāratisamattho na hoti  Surāsoṇḍo 
 tassā hatthapilandhanādīnipi surāgharaññeva paveseti  Muddhoti andhabālo 
 ratikusalo na hoti  Pamattoti soṇḍo hutvā gharadāsīhi saddhiṃ 
 saṃvasati bhariyaṃ pana akkosati paribhāsati teneva taṃ avajānāti  
 Sabbakiccesu anuvattantaṃ ayaṃ nittejo mameva anuvattatīti taṃ 
 akkosati paribhāsati  Yo pana sabbaṃ dhanaṃ anuppādeti kuṭumbaṃ 
 paṭicchādeti tassa bhariyā sabbaṃ dhanasāraṃ hatthe katvā taṃ dāsaṃ 
 viya avajānāti icchamānā ko tayā atthoti gharatopi naṃ 
 nikkaḍḍhati  Muddhapattanti muddhabhāvappattaṃ  Dattanti pamattaṃ  
      Padosamāharantīti sāmike padosaṃ āharanti padussanti 
 pāpakammaṃ karontīti attho  Ārāmagamanasīlāti sāmikaṃ āpucchitvā 
 vā anāpucchitvā vā abhiṇhaṃ pupphārāmādīsu aññataraṃ gantvā 
 tattha anācāraṃ caritvā ajja mayā ārāme rukkhadevatāya balikammaṃ 
 katanti ādīni vatvā bālasāmikaṃ saññāpesi  Paṇḍito pana 
 addhā esā tattha anācāraṃ caratīti puna tassā gantuṃ na deti  
 Evaṃ sabbattha attho veditabbo  Parakulanti sandiṭṭhasambhattādīnaṃ 
 gehaṃ  Taṃ sā asukakule me vaḍḍhi payojitā atthi tāvakālikaṃ 
 dinnakaṃ atthi taṃ sādhemīti ādīni vatvā gacchati  Nillokanasīlāti 
  
  
 page     
 Vātapānantarādīhi chiddehi olokanasīlā  Padvāraṭṭhāyinīti attano 
 aṅgapaccaṅgāni dassentī padvāre tiṭṭhati  
      Accāvadatīti sāmikaṃ atikkamma vadati  Sāmikassa santike 
 ṭhitāva aññassa nimittaṃ dassetīti attho  Vijambhatīti ahaṃ taṃ 
 disvā vijambhissāmīti tāya saññāya okāsassa atthibhāvaṃ vā 
 natthibhāvaṃ vā jāneyyāsīti paṭhamameva katasaṅketā hutvā akatasaṅketā 
 vāpi evaṃ esa mayi bajjhissatīti sāmikassa passe ṭhitāva vijambhati 
 vijambhanaṃ dasseti  Vinamatīti kiñcideva bhūmiyaṃ pātetvā taṃ ukkhipantī 
 viya onamitvā piṭṭhiṃ dasseti  Vilasatīti gamanādīhi vā iriyāpathehi 
 alaṅkārehi vā vilāsaṃ dasseti  Vilajjatīti lajjantī viya vatthena 
 sarīraṃ chādeti kavāte vā bhittiyaṃ vā alliyati  Nakhenāti 
 pādanakhena pādanakhaṃ hatthanakhena hatthanakhaṃ ghaṭṭeti  Kaṭṭhenāti 
 daṇḍakena  Dārakanti attano vā puttaṃ aññassa vā puttaṃ 
 gahetvā ukkhipati vā ukkhipāpeti vā  Kīḷatīti sayaṃ kīḷati 
 dārakaṃ kīḷāpeti  Cumbādīsupi eseva nayo  Dadātīti tassa 
 kiñcideva phalaṃ vā pattaṃ vā pupphaṃ vā deti  Yācatīti tameva 
 paṭiyācati  Anukarotīti dārakena kataṃ kammaṃ anukaroti  Uccanti 
 mahāsaddavasena vā thomanavasena vā uccaṃ  Nīcanti mandasaddavasena 
 vā amanāpavacanavasena vā paribhavavacanavasena vā nīcaṃ  Āviccanti 
 bahujanamajjhe appaṭicchannaṃ  Viviccanti raho paṭicchannaṃ  Naccenāti 
 etehi naccādīhi nimittaṃ karoti  Roditenāti rodanakāraṇena 
  
  
 page     
 Nimittaṃ karoti  Rattiṃ deve vassante vātapānena hatthiṃ āropetvā 
 seṭṭhiputtena nītāya purohitabrāhmaṇiyā vatthu kathetabbaṃ  Jagghatīti 
 mahāhasitaṃ hasati  Evaṃpi nimittaṃ karoti  Kacchanti upakacchaṃ  
 Oṭṭhanti upari oṭṭhakaṃ  Palikkhatīti dantehi palikkhati  Sīsanti 
 kesavaṭṭiṃ  Evaṃ kesānaṃ mocanabandhanehipi parapurisānaṃ nimittaṃ karoti 
 niyāmetvā vā aniyāmetvā vā kocideva sārajjissatītipi karotiyeva  
      Paduṭṭhā veditabbā bhavatīti ayaṃ mayi paduṭṭhā kuddhā kujjhitvā 
 ca pana anācāraṃ caratīti paṇḍitena veditabbā bhavati  Pavāsanti 
 asukagāme payuttadhanaṃ nassati gaccha taṃ sādhehi vohāraṃ karohīti 
 ādīni vatvā tasmiṃ gate anācāraṃ caritukāmā pavāsaṃ vaṇṇeti  
 Anatthanti avuḍḍhiṃ  Akiccanti akattabbayuttakaṃ  Paridahitvāti 
 gāḷhaṃ nivāsetvā  Parivattakajātāti itocītoca parivattamānā  
 Kuṅkumiyajātāti kolāhalajātā pādamūle nipannā paricārikā 
 uṭṭhāpeti dīpaṃ jālāpeti nānappakāraṃ kolāhalaṃ karoti tassa 
 kilesaratiṃ nāseti  Dukkhaṃ vediyatīti sīsaṃ me rujjatīti ādīni vadati  
 Vilomamācaratīti āhāraṃ sītalaṃ icchantassa uṇhaṃ detīti ādīnaṃ 
 vasena paccanīkavutti hoti  Nīhatabhogāti sāmikena dukkhasaṃbhatānaṃ 
 bhogānaṃ surālolatādīhi vināsikā  Santhavanti kilesavasena santhavaṃ 
 karoti  Nikkhantapādāti jārassa upadhāraṇatthāya nikkhantapādā  
 Sāmiketi patimhi agāraveneva paduṭṭhamanatāya ca aticārinī hoti  
 Sabbitthiyoti ṭhapetvā vipassanāya tanukatakilesā sesā sabbā itthiyo 
  
  
 page     
 Pāpaṃ kareyyuṃ  Labbhamāneti saṃvijjamāne  Nivātaketi raho mantanake 
 paribhedake  Khaṇaṃ vā raho  vāti pāpakaraṇatthāya okāsaṃ vā 
 paṭicchannaṭṭhānaṃ vā kareyyuṃ  Noti nipātamattaṃ  Alatthāti 
 aladdhā  Ayameva vā pāṭho  Aññaṃ sampannaṃ purisaṃ alabhitvā 
 pīṭhasappināpi tato paṭikkūlatarenāpi pāpaṃ kareyyuṃ  Ārāmakarāsūti 
 abhiratikārikāsu  Aniggahāsūti niggahena vinetuṃ asakkuṇeyyāsu  
 Titthasamāti yathā titthaṃ uttamādhamesu na kañci nahāyantaṃ nivāreti 
 tathā etāpi raho vā khaṇe vā nivātake vā sati na kañci 
 paṭikkhipanti  
      Tathāhi atīte bārāṇasiyaṃ kinnaro nāma rājā ahosi 
 uttamarūpadharo  Tassa devasikaṃ amaccasahassāni gandhakaraṇḍasahassaṃ 
 āharanti  Tenassa nivesane paribhaṇḍaṃ katvā gandhakaraṇḍake 
 phāletvā gandhadārūni katvā āhāraṃ pacanti  Bhariyāpissa abhirūpā 
 ahosi nāmena kinnarī nāma  Purohitopissa samavayo pañcālacaṇḍo 
 nāma buddhisampanno ahosi  Rañño pana pāsādaṃ nissāya 
 antopākāre eko jambūrakkho nibbatti  Tassa sākhā 
 pākāramatthakena olambati  Tassa chāyāya jiguccho dussaṇṭhāno eko 
 pīṭhasappi vasati  Athekadivasaṃ kinnarī devī vātapānena olokentī taṃ 
 disvā paṭibaddhacittā hutvā rattiṃ rājānaṃ ratiyā saṅgaṇhitvā tasmiṃ 
 raññe niddaṃ okkante sanikaṃ uṭṭhāya nānaggarasabhojanaṃ paṇītaṃ 
 suvaṇṇasarake pakkhipitvā uccaṅke katavā sāḷakarajajayā vātapānena 
  
  
 page     
 Otaritvā jambuṃ āruyha sākhāya otaritvā pīṭhasappiṃ bhojetvā 
 tena saddhiṃ pāpaṃ katvā āgatamaggeneva pāsādaṃ āruyha gandhehi 
 sarīraṃ ubbaṭṭetvā raññā saddhiṃ nipajji  Etenevūpāyena nivaddhaṃ 
 pāpaṃ karoti  Rājā pana na jānāti  So ekadivasaṃ nagaraṃ padakkhiṇaṃ 
 katvā nivesanaṃ pavisanto jambūchāyāya taṃ paramakāruññappattaṃ 
 pīṭhasappiṃ disvā purohitaṃ āha passetaṃ manussapetanti  Āma 
 devāti  Api nukho samma evarūpaṃ paṭikkūlaṃ kāci itthī 
 chandarāgavasena upagaccheyyāti  Taṃ kathaṃ sutvā pīṭhasappi mānaṃ janetvā 
 ayaṃ rājā kiṃ kathesi attano deviyā mama santikaṃ āgamanabhāvaṃ 
 na jānāti maññeti jambūrukkhassa añjaliṃ paggahetvā suṇa sāmi 
 jambūrukkhe nibbattadevate ṭhapetvā taṃ añño koci etaṃ kāraṇaṃ 
 na jānātīti āha  Purohito tassa kiriyaṃ disvā cintesi addhā 
 rañño aggamahesī jambūrukkhena āgantvā iminā saddhiṃ pāpamakāsīti  
 So rājānaṃ pucchi mahārāja deviyā te rattibhāge sarīrasamphasso 
 kīdiso hotīti  Samma aññaṃ na passāmi majjhimayāme panassā 
 sarīraṃ sītalaṃ hotīti  Tenahi deva tiṭṭhatu tāva aññā itthī 
 aggamahesī te kinnarī devī iminā saddhiṃ pāpaṃ karotīti  Samma kiṃ 
 vadasi evarūpā paramavilāsasampannā kiṃ iminā paramajegucchena 
 saddhiṃ abhiramissatīti  Tenahi naṃ deva pariggaṇhāhīti  
      So sādhūti sampaṭicchi rattiṃ bhuttasāyamāso tāya saddhiṃ 
 nipajjitvā pariggaṇhissāmi nanti pakatiyā niddopagamanavelāya 
  
  
 page     
 Niddūpagato viya ahosi  Sāpi vuṭṭhāya tatheva akāsi  Rājā 
 tassā anupadaññeva gantvā jambūchāyaṃ nissāya aṭṭhāsi  
 Pīṭhasappi deviyā kujjhitvā tvaṃ kasmā ajja aticirāyantī āgatāsīti 
 hatthena kaṇṇasaṅkhaliṃ pahari  Atha naṃ mā maṃ kujjhittha sāmi 
 ahaṃ rañño niddokkamanaṃ olokesinti vatvā tassa gehe 
 pādaparicārikā viya ahosi  Tena panassa pahārena sīhamukhakuṇḍalaṃ 
 kaṇṇato galitvā rañño pādamūle pati  Rājā vaṭṭissati 
 etanti taṃ gahetvā gato  Sāpi teneva saddhiṃ aticāraṃ caritvā 
 purimaniyāmenevāgantvā raññā saddhiṃ nipajjituṃ ārabhi  Rājā 
 paṭikkhipitvā punadivase kinnarī devī mayā dinnaṃ sabbālaṅkāraṃ 
 alaṅkaritvā etūti sāsanaṃ pesesi  Sā sīhamukhakuṇḍalaṃ mayā 
 suvaṇṇakārassa santike pahitanti vatvā nāgami  Puna pesite 
 sā ekakuṇḍalāva agamāsi  Rājā kahante kuṇḍalanti pucchi  
 Suvaṇṇakārassa santiketi  Suvaṇṇakāraṃ pakkosāpetvā kiṃkāraṇā 
 imissā kuṇḍalaṃ na desīti āha  Nāhaṃ gaṇhāmi devāti  
 Rājā kujjhitvā he pāpacaṇḍāle mādisena te suvaṇṇakārena 
 bhavitabbanti vatvā taṃ kuṇḍalaṃ tassā purato khipitvā purohitaṃ 
 āha samma  saccaṃ tayā vuttaṃ gaccha sīsamassā chedāpehīti  
 So taṃ rājageheyeva ekasmiṃ ṭhāne ṭhapetvā rājānaṃ upasaṅkamitvā 
 deva mā kinnarīdeviyā kujjha sabbā itthiyo evarūpāyeva sace 
 na saddahi sace itthīnaṃ dussīlabhāvaṃ ñātukāmosi dassessāmi 
  
  
 page     
 Te etāsaṃ pāpakammañceva bahumāyābhāvañca ehi aññātakavesena 
 janapadaṃ carāmāti  Rājā sādhūti mātaraṃ rajjaṃ paṭicchāpetvā 
 tena saddhiṃ cārikaṃ pakkāmi  Tesaṃ yojanamaggaṃ gantvā 
 mahāmagge nisinnānaṃ eko kuṭumbiko puttassatthāya maṅgalaṃ katvā 
 ekaṃ kumārikaṃ paṭicchannayāne nisīdāpetvā purato mahantena 
 parivārena āgacchati  Taṃ disvā purohito rājānamāha sace 
 icchasi imaṃ kumārikaṃ tayā saddhiṃ pāpaṃ kāretuṃ sakkomi 
 devāti  Kiṃ kathesi mahāparivārā esā na sakkā sammāti  
 Purohito tenahi passa devāti purato gantvā maggato avidūre 
 sāṇiṃ parikkhipitvā rājānaṃ antosāṇiyaṃ katvā sayaṃ maggapasse 
 rodanto nisīdi  Atha naṃ so kuṭumbiko disvā tāta kasmā 
 rodasīti pucchi  Bhariyā me sāmi garugabbhā taṃ kulagharaṃ netuṃ 
 maggaṃ paṭipannosmi tassā antarāmaggeyeva gabbho cali esā 
 antosāṇiyaṃ kilamati kācipissā itthī santike natthi mayāpi 
 tattha gantuṃ na sakkā na jānāmi kiṃ bhavissatīti ekaṃ itthiṃ 
 laddhuṃ vaṭṭatīti  Yadi evaṃ mā rodi amhākaṃ āgacchamānā 
 bahū itthiyo ekāpi gamissatīti  Tenahi ayameva kumārikā 
 gacchatu etissā maṅgalaṃ bhavissatīti  So cintesi saccaṃ 
 vadasi  Suṇisāyapi me maṅgalameva iminā hi nimittena sā 
 puttadhītāhi vaḍḍhissatīti tameva pesesi  Sā tattha pavisitvā 
 rājānaṃ disvāva paṭibaddhacittā hutvā pāpamakāsi  Rājāpissā 
  
  
 page     
 Aṅgulimuddikaṃ adāsi  Atha naṃ katakiccaṃ nikkhamitvā āgataṃ pucchiṃsu 
 kiṃ vijātāti  Suvaṇṇavaṇṇaṃ puttanti  Kuṭumbiko taṃ ādāya 
 gacchati  Purohitopi rañño santikaṃ gantvā diṭṭhā te deva 
 kumārikā evaṃpāpā kimaṅgaṃ pana aññāpi apica pana te 
 kiñci dinnanti  Āma aṅgulimuddikā me dinnāti  Kasmā te 
 dinnā nassā taṃ dassāmīti vegena gantvā yānakaṃ gaṇhitvā 
 kimetanti vutte ayaṃ hi me brāhmaṇiyā ussīsake ṭhapitaṃ 
 muddikaṃ gahetvā āgatā dehi amma muddikanti  Sā taṃ 
 dadamānā brāhmaṇahatthaṃ nakhena vijjhitvā gaṇha corāti 
 adāsi  Evaṃ brāhmaṇo nānāvidhehi upāyehi aññehi bahū 
 aticāriniyo rañño dassetvā idha tāva ettakaṃ hotu 
 aññattha gamissāma devāti āha  Rājā sakalajambūdīpe caritepi 
 sabbā itthiyo evarūpā bhavissanti kinno etāhi nivattāma 
 itoti bārāṇasimeva paccāgantvā mahārāja itthiyo nāma 
 evaṃpāpadhammā pakati esā etāsaṃ etissā khamatha deva 
 kinnarīdeviyāti purohitena yācito khamitvā rājanivesanato naṃ 
 nikkaḍḍhāpesi ṭhānato pana taṃ apanetvā aññaṃ aggamahesiṃ akāsi  
 Tañca pīṭhasappiṃ tato nikkaḍḍhāpetvā jambūsākhaṃ chedāpeti  
      Tadā kuṇālo pañcālacaṇḍo ahosi  Iti attanā 
 diṭṭhakameva āharitvā dassento āha 
  
  
 page     
                 Yañca disvā kinnarakinnarīnaṃ 
                 sabbitthiyo na ramanti agāre 
                 taṃ tādisaṃ sāmikaṃ cajitvāna bhariyā 
                 aññaṃ disvā parapurisaṃ pīṭhasappinti  
      Tassattho yañca kinnarassa ca rañño kinnariyā ca deviyāti 
 imesaṃ kinnarakinnarīnaṃ virāgakāraṇaṃ ahosi taṃ disvā jānitabbaṃ  
 Sabbitthiyo attano sāmikānaṃ na ramanti agāre  Tathāhi aññaṃ 
 pīṭhasappipurisaṃ disvā taṃ rājānaṃ tādisaṃ ratikusalaṃ cajitvā bhariyā 
 tena manussapetena saddhiṃ pāpamakāsīti  
      Aparā atīte bako nāma bārāṇasirājā dhammena rajjaṃ 
 kāresi  Tassā  bārāṇasiyā pācīnadvāragāmavāsino ekassa 
 daliddassa dhītā pañcapāpī nāma ahosi  Sā kira pubbepi ekassa 
 daliddassa dhītā mattikaṃ madditvā gehe bhittiṃ limpati  Atheko 
 paccekabuddho attano pabbhāraparibhaṇḍakaraṇatthaṃ kahaṃ mattikaṃ sukhumaṃ 
 labhissāmīti cintetvā bārāṇasiṃ gantvā laddhuṃ sakkāti pārupitvā 
 pattahattho nagaraṃ pavisitvā tassa avidūre aṭṭhāsi  Sā taṃ 
 disvā kujjhitvā paduṭṭhena manasā mattikampi bhikkhatīti avoca  
 Paccekabuddho niccalova ahosi  Atha sā paccekabuddhaṃ niccalaṃ 
 ṭhitaṃ disvā puna cittaṃ pasādetvā olokentī samaṇa mattikaṃpi 
 labhissasīti vatvā mahantaṃ mattikapiṇḍaṃ āharitvā patte ṭhapesi  
 So tāya mattikāya pabbhāre paribhaṇḍamakāsi  Sā na cirasseva 
  
  
 page     
 Tato cavitvā tasmiṃyeva nagare bahiddhā dvāragāmavāsiyā duggatitthiyā 
 kucchimhi paṭisandhiṃ gaṇhi  Sā dasamāsaccayena mātukucchito 
 nikkhami  Tassā mattikapiṇḍaphalena sarīraṃ samphassasampannaṃ ahosi  
 Kujjhitvā olokitattā pana hatthapādamukhaakkhināsāni pāpāni ahesuṃ  
 Tena naṃ pañcapāpītveva sañjāniṃsu  Athekadivasaṃ bārāṇasirājā 
 rattiṃ aññātakavesena nagaraṃ pariggaṇhanto taṃ padesaṃ gato  
 Sāpi gāmadārikāhi saddhiṃ kīḷantī ajānitvāva rājānaṃ hatthe gaṇhi  
 So tassā hatthasamphassena sakabhāvena saṇṭhāretuṃ nāsakkhi 
 dibbasamphassena phuṭṭho viya ahosi  So samphassarāgaratto tathāvirūpaṃpi 
 taṃ hatthena gahetvā kassa dhītāsīti pucchi  Dvāragāmavāsinoti 
 vutte asāmikabhāvaṃ pucchitvā ahante sāmiko bhavissāmi gaccha 
 mātāpitaro anujānāpehīti āha  Sā mātāpitaro upasaṅkamitvā 
 eko puriso maṃ icchatīti vatvā sopi na duggato bhavissatīti  
 Sacepi tādisaṃ icchati sādhūti vutte gantvā mātāpitūhi anuññātabhāvaṃ 
 ārocesi  So tasmiṃyeva gehe tāya saddhiṃ vasitvā pātova 
 rājanivesanaṃ pāvisi  Tato paṭṭhāyeva aññātakavesena nivaddhaṃ 
 tattha gacchati aññaṃ itthiṃ oloketuṃpi na icchati  Athekadivasaṃ tassā 
 pitu lohitapakkhandikā uppajji  Asambhinnakhīrasappimadhusakkharādiyutto 
 pāyāsova tassa bhesajjaṃ  Te daliddatāya taṃ uppādetuṃ 
 na sakkonti  Tato pañcapāpāya mātā dhītaraṃ āha kiṃ amma 
 tava sāmiko pāyāsaṃ uppādetuṃ sakkhissatīti  Amma mama sāmikena 
  
  
 page     
 Amhehipi duggatatarena bhavitabbaṃ evaṃ santepi pucchissāmi naṃ 
 mā cintayīti vatvā tassāgamanavelāya sā dummanā hutvā nisīdi  
 Atha rājā āgantvā kiṃ dummanāsīti pucchitvā tamatthaṃ sutvā 
 bhadde idaṃ atiissarassa bhesajjaṃ kuto labhissāmāti vatvā puna 
 cintesi na sakkā mayā niccakālaṃ evaṃ carituṃ antarāmagge 
 parissayopi daṭṭhabbo ahaṃ kho pana sace etaṃ antepuraṃ nessāmi 
 etissā samphassasampadaṃ ajānantā janā aho amhākaṃ rājā 
 yakkhiniṃ gahetvā āgatoti keḷiṃ karissanti sakalanagaravāsino 
 etissā samphassaṃ jānāpetvā garahaṃ mocessāmīti  
      Atha naṃ rājā bhadde mā cintayi āharissāmi te pitu 
 pāyāsanti vatvā tāya saddhiṃ abhiramitvā rājanivesanaṃ gantvā 
 punadivase tādisaṃ pāyāsaṃ pacāpetvā paṇṇāni āharāpetvā dve 
 pūṭe katvā pāyāsaṃ pakkhipitvā ekasmiṃ cūḷāmaṇiṃ ṭhapetvā 
 bandhitvā rattibhāge gantvā bhadde mayaṃ daliddā kicchena 
 sampāditaṃ tava pitaraṃ ajja imamhā pūṭā pāyāsaṃ bhuñjatu 
 sve imamhāti vadeyyāsīti āha  Sā tathā akāsi  Athassā 
 pitā evaṃ ojasampannattā pāyāsassa thokameva bhuñjitvā titto 
 suhito sukhito jāto  Sesaṃ mātu datvā sayaṃ paribhuñji  
 Tayopi suhitā ahesuṃ  Cūḷāmaṇipūṭaṃ pana punadivasatthāya ṭhapesuṃ  
 Rājā nivesanaṃ gantvā mukhaṃ dhovitvāva cūḷāmaṇiṃ me āharathāti 
 vatvā na passāma devāti vutte sakalanagaraṃ vicinathāti āha  
  
  
 page     
 Te vicinitvāpi na passiṃsu  Tenahi bahinagare daliddagehesu antamaso 
 bhattapūṭe upādāya vicinathāti  Vicinantā tasmiṃ ghare cūḷāmaṇiṃ 
 disvā tassā mātāpitaro corāti bandhitvā nayiṃsu  Athassā 
 pitā sāmi na mayaṃ corā aññenāyaṃ maṇi ābhatoti vatvā 
 kenāti vutte jāmātarā meti ācikkhitvā kahaṃ soti pucchito 
 dhītā me jānātīti āha  Tato dhītāya saddhiṃ pitā kathesi 
 amma sāmikante jānāsīti  Sā na jānāmīti āha  Evaṃ 
 sante amhākaṃ jīvitaṃ natthīti  Sā tāta me sāmiko andhakāre 
 āgantvā andhakāre eva yāti tenassa rūpaṃ na jānāmi 
 hatthasamphassena pana taṃ jānituṃ sakkomīti  Sā rājapurisānaṃ 
 ārocesi  Tepi rañño ārocesuṃ  Rājā ajānanto viya hutvā 
 tenahi itthiṃ rājaṅgaṇe antosāṇiyaṃ ṭhapetvā sāṇiyā hatthappamāṇaṃ 
 chiddaṃ katvā nagaravāsino sannipātāpetvā hatthasamphassena coraṃ 
 gaṇhathāti āha  Rājapurisā tathā kātuṃ tassā santikaṃ gantvā 
 rūpaṃ disvā vippaṭisārino hutvā dhi dhi pisācīti jigucchitvā 
 samphusituṃ na ussahiṃsu  Ānetvā pana naṃ rājaṅgaṇe antosāṇiyaṃ 
 ṭhapetvā sakalanagaravāsino sannipātāpesuṃ  Sā āgatāgatassa 
 sāṇiyā chiddena pasāritahatthaṃ gahetvā nesoti vadati  Purisā 
 tassā dibbasamphassasadise phasse bajjhitvā apagantuṃ na sakkhiṃsu 
 sacāyaṃ daṇḍārahā daṇḍaṃ datvāpi dāsakammakarabhāvaṃ upagantvāpi 
 etaṃ ghare karissāmīti cintayiṃsu  Atha te rājapurisā daṇḍehi 
  
  
 page     
 Koṭṭetvā palāyiṃsu  Uparājaṃ ādiṃ katvā sabbe ummattakā 
 viya ahesuṃ  Atha rājā kacci ahaṃpi bhaveyyanti hatthaṃ pasāresi  
 Sā taṃ hatthe gahetvāva coro me gahitoti mahāsaddaṃ akāsi  
 Atha rājā te rājapurise pucchi tumhe etāya hatthe gahitā 
 kiṃ cintayitthāti  Te yathābhūtaṃ ārocesuṃ  
       Atha ne rājā āha ahametaṃ attano gehaṃ ānetuṃ evaṃ 
 kāresiṃ etissā samphassaṃ ajānantā hi maṃ paribhaveyyunti cintesiṃ 
 tasmā mayā sabbe tumhe jānāpitā vadatha dāni kassesā 
 gehe bhavituṃ yuttāti  Tumhākaṃ devāti  Atha naṃ rājā 
 abhisiñcitvā aggamahesiṃ akāsi mātāpitūnaṃpissā issariyaṃ dāpesi  
 Tato paṭṭhāya ca pana tāya sammatto neva vinicchayaṃ paṭṭhapesi 
 na aññaṃ itthiṃ olokesi  Tā tassā antaraṃ pariyesiṃsu  
 Sā ekadivasaṃ dvinnaṃ rājūnaṃ aggamahesibhāvāya supine nimittaṃ 
 disvā rañño ārocesi  Rājā supinapāṭhake pakkosāpetvā 
 evarūpe supine diṭṭhe kiṃ bhavissatīti pucchi  Te itarāsaṃ itthīnaṃ 
 santikā lañcaṃ gahetvā mahārāja deviyā sabbasetassa hatthino 
 khandhe nisinnabhāvo tumhākaṃ maraṇassa pubbanimittaṃ hatthikkhandhe 
 ṭhitāya candaparāmasanaṃ tumhākaṃ paccāmittarājānayanassa pubbanimittanti 
 vatvā idāni kiṃ kātabbanti vutte deva imaṃ māretuṃ na 
 sakkā nāvāya pana naṃ ṭhapetvā nadiyaṃ visajjetuṃ vaṭṭatīti 
 vadiṃsu  Rājā āhāravatthālaṅkārehi saddhiṃ rattibhāge taṃ nāvāyaṃ 
  
  
 page     
 Ṭhapetvā nadiyaṃ visajjāpesi  Sā nadiyā vuyhamānā heṭṭhā nadiyā 
 nāvāya udakakīḷaṃ kīḷantassa bāvariyarañño abhimukhaṭṭhānaṃ pāpuṇi  
 Tassa senāpati nāvaṃ disvā ayaṃ nāvā mayhanti āha  Rājā 
 nāvāya bhaṇḍaṃ mayhanti vatvā āgatāya nāvāya taṃ disvā 
 kā nāma tvaṃ pisācīsadisāti pucchi  Sā hasitaṃ katvā bakassa 
 rañño aggamahesibhāvañca sabbaṃ pavuttiñca tassa kathesi  Sā 
 pana pañcapāpāti sakalajambūdīpe pākaṭā  Atha naṃ rājā hatthe 
 gahetvā ukkhipi  Saha gahaṇeneva phassarāgaratto aññāsu itthīsu 
 saññaṃ akatvā taṃ aggamahesiṭṭhāne ṭhapesi  Sā tassa pāṇasamā 
 ahosi  Bako rājā taṃ pavuttiṃ sutvā nāhantassa taṃ 
 aggamahesiṃ kātuṃ dassāmīti senaṃ saṅkaḍḍhitvā senāya gacchamāno 
 nadītitthe nivāsaṃ patvā paṇṇaṃ pesesi bhariyaṃ vā me detu 
 yuddhaṃ vāti  So yuddhaṃ dassāmi na bhariyanti vatvā yuddhasajjo 
 ahosi  Ubhinnaṃ amaccā mātugāmaṃ nissāya maraṇakiccaṃ ayuttaṃ 
 purimasāmikattā esā bakassa pāpuṇāti nāvāya laddhattā 
 bāvariyassāti tasmā ekekassa rañño gehe satta satta divasāni 
 hotūti mantetvā dvepi rājāno saññāpesuṃ  Te ubhopi attamanā 
 hutvā titthapaṭititthe nagarāni māpetvā vasiṃsu  Sā dvinnaṃpi 
 tesaṃ aggamahesitaṃ akāsi  Dvepi tassā sammattā ahesuṃ  
 Sā pana ekekassa ghare sattāhaṃ vasitvā nāvāya itarassetarassa 
 gharaṃ gacchantī nāvaṃ pājetvā nentena ekena mahallakakhujjakevaṭṭena 
  
  
 page     
 Saddhiṃ nadīmajjhe pāpamakāsi  
       Tadā kuṇālo sakuṇarājā bako rājā ahosi tasmā 
 idaṃ attanā diṭṭhaṃ āharitvā dassento āha 
                 bakassa ca bāvariyassa rañño 
                 accantakāmānugatassa bhariyā 
                 accācarī baddhavasānugassa 
                 kiṃ vā itthī nāticare tadaññanti  
       Tattha accantakāmānugatassāti accantakāmaṃ anugatassa  
 Accācarīti anācāraṃ cari  Baddhavasānugassāti baddhassa attano 
 vasānugatassa attano pesanakārakassa santiketi attho  Karaṇatthe 
 vā sāmivacanaṃ  Tena saddhiṃ pāpamakāsīti vuttaṃ hoti  Tadaññanti 
 kataraṃ taṃ aññaṃ purisaṃ nāticareyyāti attho  
       Aparāpi atīte brahmadattassa bhariyā piṅgiyānī nāma 
 aggamahesī sīhapañjaraṃ vivaritvā olokentī maṅgalaassagopakaṃ disvā 
 paṭibaddhacittā hutvā rañño niddokkamanakāle vātapānena oruyha 
 tena saddhiṃ aticaritvā puna pāsādaṃ abhiruhitvā gandhehi sarīraṃ 
 ubbaṭṭetvā raññā saddhiṃ nipajji  Athekadivasaṃ rājā kiṃ nukho 
 deviyā aḍḍharattasamaye niccaṃ sarīraṃ sītalaṃ ahosi pariggaṇhissāmi 
 nanti ekadivasaṃ niddūpagato viya hutvā taṃ uṭṭhāya gacchantiṃ 
 anubandhitvā assabandhena saddhiṃ aticarantiṃ disvā nivattitvā sayanaṃ 
 abhiruhi  Sāpi aticaritvā āgantvā cullasayane nipajji  
  
  
 page     
 Punadivase rājā amaccagaṇamajjheyeva taṃ pakkosāpetvā taṃ kiccaṃ āvikatvā 
 sabbāva itthiyo pāpadhammāti tassā vadhabandhachejjabhejjārahaṃ dosaṃ 
 khamitvā ṭhānā cāvetvā aññaṃ aggamahesiṃ akāsi  
       Tadā kuṇālo sakuṇarājā brahmadatto ahosi tena taṃ 
 attanā diṭṭhakaṃ dassento āha 
                 piṅgiyānī sabbalokissarassa 
                 rañño piyā brahmadattassa bhariyā 
                 accācari baddhavasānugassa 
                 taṃ vāpi sā nājjhagā kāmakāminīti  
       Tattha taṃ vāpīti evaṃ aticāraṃ carantī taṃ vā assabandhaṃ 
 taṃ vā aggamahesiṭṭhānanti ubhayaṃpi na ajjhagamā ubhato bhaṭṭhā 
 ahosi  Kāmakāminīti kāmaṃ abhipatthayamānā  
       Evaṃpāpadhammā itthiyoti atītavatthusmiṃ itthīnaṃ dosaṃ kathetvā 
 aparenapi pariyāyena tāsaṃ dosameva kathento āha 
            khuddānaṃ lahucittānaṃ     akataññūna dubbhinaṃ 
            nādevasatto puriso    thīnaṃ saddhātumarahati  
                 Na tā pajānanti kataṃ na kiccaṃ 
                 na mātaraṃ pitaraṃ bhātaraṃ vā 
                 anariyā samatikkantadhammā 
                 sasseva cittassa vasaṃ vajanti  
  
  
 page     
                 Cirānuvutthaṃpi piyaṃ manāpaṃ 
                 anukampanaṃ pāṇasamaṃpi santaṃ 
                 āvāsu kiccesu ca naṃ jahanti 
                 tasmāhaṃ itthīnaṃ na vissasāmi  
                 Thīnaṃ hi cittaṃ yathā vānarassa 
                 kannappakannaṃ yathā rukkhachāyā 
                 calācalaṃ hadayaṃ itthiyānaṃ 
                 cakkassa nemi viya parivattamānā  
                 Yadā tā passanti pekkhamānā 
                 ādeyyarūpaṃ purisassa vittaṃ 
                 saṇhāhi vācāhi nayanti etaṃ 
                 kambojaraṭṭhā jalajeneva assaṃ  
                 Yadā na passanti sapekkhamānā 
                 ādeyyarūpaṃ purisassa vittaṃ 
                 samantato taṃ parivajjayanti 
                 tiṇṇo nadīpāragatova kullaṃ  
                 Silesūpamā sikhīriva sabbabhakkhā 
                 tikkhamāyā nadīriva sīghasotā 
                 sevanti hetā piyamappiyañca 
                 nāvā yathā orakūlaṃ parañca  
  
  
 page     
          Na tā ekassa na dvinnaṃ      āpaṇova pasārito 
          yo tā mayhanti maññeyya     vātaṃ jālena bandhaye  
          Yathā nadī ca pantho ca        pānāgāraṃ sabhā pathā 
          evaṃ lokitthiyo nāma        velā tāsaṃ na vijjati  
          Ghatāsanasamā etā          kaṇhasappasirūpamā 
          gāvo bahi tiṇasseva         omasanti varaṃ varaṃ  
                 Ghatāsanaṃ kuñjaraṃ kaṇhasappaṃ 
                 muddhābhisittaṃ pamudā ca sabbā 
                 ete naro niccayato bhajetha 
                 tesaṃ have dubbidu saccabhāvo  
                 Nāccantavaṇṇā na bahūna kantā 
                 na dakkhiṇā pamudā sevitabbā 
                 na parassa bhariyā na dhanassa hetu 
                 etitthiyo pañca na sevitabbāti  
       Tattha khuddānanti luddhānaṃ  Kaṇaverajātake viya bandhacorepi 
 sārajjanaṃ sandhāyetaṃ vuttaṃ  Lahucittānanti taṃ muhuttameva 
 parivattacittānaṃ  Culladhanuggahajātakenetaṃ dīpetabbaṃ  Akataññutā pana 
 etāsaṃ ekanipāte takkāriyajātakena dīpetabbā  Nādevasattoti 
 na adevasatto devena asatto anāsatto ayakkhagahitako 
 abhūtāvaṭṭito puriso thīnaṃ sīlavatavādaṃ saddhātuṃ arahati bhūtāvaṭṭo pana 
 saddaheyya  Katanti attano kataṃ upakāraṃ  Kiccanti attanā 
  
  
 page     
 Kattabbakiccaṃ  Na mātaranti sabbepi ñātake chaḍḍetvā yasmiṃ 
 paṭibaddhacittā honti taññeva anubandhanato ete mātādayopi 
 na jānanti nāma mahāpanthakamātā viya  Anariyāti nillajjā  
 Sassevāti sakassa  Āvāsūti āpadāsu  Kiccesūti tesu tesu 
 karaṇīyesu  Kannappakannanti otiṇṇotiṇṇaṃ  Yathā hi visame 
 padese rukkhachāyā ninnaṃpi orohati thalaṃpi orohati tatheva tāsaṃpi 
 cittaṃ na kañci uttamādhamaṃ vajjeti  Calācalanti ekasmiññeva 
 appatiṭṭhitaṃ  Nemīti sakaṭassa gacchato cakkanemi viya parivattamānā  
 Ādeyyarūpanti gahetabbajātikaṃ  Vittanti dhanaṃ  Nayantīti attano 
 vasaṃ nenti  Jalajenāti jalajātasevālena  Kambojaraṭṭhavāsino 
 kira yadā aṭavito asse gaṇhitukāmā honti tadā ekasmiṃ 
 ṭhāne vatiṃ parikkhipitvā dvāraṃ yojetvā assānaṃ udakapānapiṭṭhe 
 sevālaṃ madhunā makkhetvā sevālasaṃbandhāni tīre tiṇāni ādiṃ katvā 
 yāva parikkhepadvārā makkhenti assā pānīyaṃ pivitvā rasagiddhena 
 madhumakkhitāni tiṇāni khādituṃ carantā anukkamena taṃ ṭhānaṃ pavisanti  
 Iti yathā te jalajena palobhetvā assaṃ vasaṃ nenti tathā etāpi 
 dhanaṃ disvā etassa gahaṇatthāya saṇhāhi vācāhi purisaṃ vasaṃ 
 nentīti attho  Kullanti pārataraṇatthāya yaṃ kiñci gahitaṃ bandhaṃ  
 Silesūpamāti purisānaṃ cittabandhanena silesasadisā  Tikkhamāyāti 
 tikhiṇamāyā sīghamāyā  Nadīrivāti yathā pabbateyyā nadī sīghasotā 
 evaṃ sīghamāyāti attho  Āpaṇoti yathā ca pasāritāpaṇo yesaṃ 
  
  
 page     
 Dhanānaṃ mūlaṃ atthi tesaṃyeva upakāro tatheva tāpi  Yo tāti 
 yo puriso tā itthiyo  Bandhayeti so jālena vātaṃpi bandheyya  
 Velā tāsaṃ na vijjatīti yathā etesaṃ nadīādīnaṃ asukavelāyameva 
 ettha gantabbanti velā natthi rattiṃpi divāpi icchiticchitakkhaṇe 
 upagantabbā neva asukena vātipi mariyādā natthi atthikena 
 upagantabbā neva tathā etāsaṃpīti attho  Ghatāsanasamāti yathā 
 aggi indanena na tappati evaṃ etāpi kilesaratiyā na tappanti  
 Kaṇhasappasirūpamāti kodhanatāya ghoravisatāya upanāhatāya dujjivhatāya 
 mittadubbhitāyāti imehi pañcahi kāraṇehi kaṇhasappasirasadisā  Tattha 
 bahalarāgatāya ghoravisatā pisuṇatāya dujjivhatā aticāritāya 
 mittadubbhitā veditabbā  Bahi tiṇassāti yathā gāvo khāditabbaṭṭhānaṃ 
 chaḍḍetvā bahi manāpamanāpassa tiṇassa varaṃ varaṃ omasanti khādanti 
 evametāpi niddhanaṃ purisaṃ chaḍḍetvā aññaṃ sadhanameva bhajantīti 
 attho  Muddhābhisittanti rājānaṃ  Pamudā ca sabbāti sabbā 
 itthiyo  Eteti ete pañca jane  Niccayatoti niccasaṃyato 
 upaṭṭhitasati appamattova hutvāti attho  Dubbidūti dujjāno  
 Saccabhāvoti ajjhāsayo  Cirapariciṇṇopi hi aggi dahati  
 Ciravissāsikopi kuñjaro ghāṭeti  Ciracitopi ghoraviso sappo 
 ḍaṃsati  Ciravissāsikopi rājā anatthakaro hoti  Evaṃ 
 cirapariciṇṇāpi itthiyo vippakāraṃ dassenti  Nāccantavaṇṇāti na 
 ativaṇṇā  Na bahūna kantāti aḍḍhakāsikagaṇikā viya na bahūnaṃ 
  
  
 page     
 Piyā manāpā  Na dakkhiṇāti naccagītakusalā  Tathārūpāhi bahūhi 
 patthitā bahumittā honti tasmā na sevitabbā  Na dhanassa 
 hetūti yā dhanahetuyeva bhajati sā apariggahāpi na sevitabbā  
 Sā hi dhanaṃ alabhamānā kujjhati  
       Evaṃ vutte mahājano mahāsattassa madhuradhammakathaṃ sutvā aho 
 sukathitanti sādhukāramadāsi  Sopi ettakehi kāraṇehi itthīnaṃ 
 aguṇaṃ kathetvā tuṇhī ahosi  
       Taṃ sutvā ānando gijjharājā samma kuṇālarāja ahaṃpi 
 attano ñāṇabalena itthīnaṃ aguṇaṃ kathessāmīti vatvā aguṇakathaṃ 
 ārabhi  
       Taṃ dassento satthā āha atha khalu bho ānando gijjharājā 
 kuṇālassa sakuṇassa ādimajjhagāthāpariyosānaṃ viditvā tāyaṃ 
 velāyaṃ imā gāthā abhāsi 
                 puṇṇaṃpi cemaṃ paṭhaviṃ dhanena 
                 dajjitthiyā puriso sammatāya 
                 laddhā khaṇaṃ atimaññeyya taṃpi 
                 tāsaṃ vasaṃ asatīnaṃ na gacche  
                 Uṭṭhāyakaññeva alīnavuttiṃ 
                 komārabhattāraṃ piyaṃ manāpaṃ 
                 āvāsu kiccesu ca naṃ jahanti 
                 tasmāhaṃ itthīnaṃ na vissasāmi  
  
  
 page     
                 Na vissase icchati manti poso 
                 na vissase rodati me sakāse 
                 sevanti hetā piyamappiyañca 
                 nāvā yathā orakūlaṃ parañca  
                 Na vissase sākhapurāṇasanthataṃ 
                 na vissase mittapurāṇacoraṃ 
                 na vissase rājā sakhā mamanti 
                 na vissase itthi dasanna mātaraṃ  
                 Na vissase rāmakarāsu nārisu 
                 accantasīlāsu asaññatāsu 
                 accantapemānugatassa bhariyā 
                 na vissase titthasamā hi nāriyo  
                 Haneyyuṃpi chindeyyuṃpi ādāpeyyuṃpi 
                 kaṇṭhaṃpi chetvāna rudhiraṃ piveyyuṃ 
                 mā dīnakāmāsu asaññatāsu 
                 bhāvaṅkare gaṅgatitthūpamāsu  
          Musā tāsaṃ yathā saccaṃ     saccaṃ tāsaṃ yathā musā 
          gāvo bahi tiṇasseva      omasanti varaṃ varaṃ  
          Gatenetā palobhenti     pekkhitena hasitena ca 
          athopi dunnivatthena       mañjunā bhaṇitena ca  
  
  
 page     
          Coriyo kaṭhinā hetā     bāḷā ca lapanasakkharā 
          na tā kiñci na jānanti    yaṃ manussesu vañcanaṃ  
          Asā lokitthiyo nāma     velā tāsaṃ na vijjati 
          sārattā ca pagabbhā ca    sikhī sabbaghaso yathā  
          Natthitthīnaṃ piyo nāma      appiyopi na vijjati 
                 sevanti hetā piyamappiyañca 
                 nāvā yathā orakūlaṃ parañca  
          Natthitthīnaṃ piyo nāma      appiyopi na vijjati 
          dhanatthāya paliveṭhenti     latāva dumanissitā  
          Hatthibandhaṃ assabandhaṃ       gopurisañca caṇḍālaṃ 
          chavadāhakaṃ pupphachaḍḍakaṃ      sadhanaṃ anupatanti nāriyo  
          Kulaputtaṃpi jahanti         akiñcinaṃ chavakasamaṃ 
          sadisaṃ anupatanti          dhanahetu ca nāriyoti  
       Tattha ādimajjhagāthāpariyosānanti gāthāya ādimajjhapariyosānaṃ 
 viditvā  Laddhā khaṇanti okāsaṃ labhitvā  Icchati manti maṃ 
 esā icchatītipi puriso itthīnaṃ na vissaseyya  Sākhapurāṇasanthatanti 
 hiyyo vā pure vā santhataṃ purāṇasākhasanthataṃ na vissase apappoṭhetvā 
 apaccavekkhitvā na paribhuñjeyya  Tattha hi dīghajātiko 
 vā pavisitvā tiṭṭheyya paccāmitto vā satthaṃ nikkhipeyya  
 Mittapurāṇacoranti panthadubbhanaṭṭhāne ṭhitacoraṃ porāṇamitto meti na 
 vissase  Corā hi ye te sañjānanti teyeva mārenti  
  
  
 page     
 Sakhā mamanti so hi khippameva kujjhati tasmā rājānaṃ sakhā 
 meti na vissase  Dasanna mātaranti ayaṃ mahallikā idāni na 
 aticarissati attānaṃ rakkhissatīti na vissāsitabbā  Rāmakarāsūti 
 bālānaṃ ratikārāsu  Accantasīlāsūti atikkantasīlāsu  
 Accantapemānugatassāti sacepi accantaṃ anugatapemā assa tathāpi 
 taṃ na vissase kiṃkāraṇā titthasamā hi nāriyoti sambandho titthaṃ 
 viya sabbasādhāraṇāti attho  Haneyyunti kuddhā vā aññaṃ 
 purisaṃ sārattā vā hutvā sabbametaṃ hananādiṃ kareyyuṃ  Mā 
 dīnakāmāsūti hīnajjhāsayāsu  Bhāvanti evarūpāsu sinehaṃ mā kareyya  
 Gaṅgatitthūpamāsūti sabbasādhāraṇaṭṭhena gaṅgātitthasadisāsu  Musāti 
 musāvādo tāsaṃ saccasadisova  Gatenāti ādīsu pekkhitena palobhena 
 ummādantījātakaṃ dunnivatthena naḷinikājātakaṃ mañjunā bhaṇitena 
 tuvaṭṭaṃ kho ayyaputtaka āgaccheyyāsīti nandattherassa vatthu 
 kathetabbaṃ  Coriyoti sambhatassa dhanassa vināsanena coriyo  
 Kaṭhināti thaddhahadayā  Bāḷāti duṭṭhā appakeneva kujjhanasīlā  
 Lapanasakkharāti niratthakalapanena sakkharā viya madhurā  Asāti 
 asatiyo lāmakā  Sārattāti sabbadā sārattā  Pagabbhāti 
 kāyapāgabbhiyādīhi pagabbhā  Yathāti yathā sikhī sabbaghaso evaṃ tāpi 
 sabbaghasā  Paliveṭhentīti parisajjanti upagūhanti veṭhenti  Latāvāti 
 yathā latā rukkhaṃ veṭhenti evametā purisaṃ parisajjantiyopi dhanaṃ 
 parisajjanti nāma  Hatthibandhanti hatthibandhādīsu gopuriso vuccati 
  
  
 page     
 Gopālako  Chavadāhakanti chavānaṃ dāhakaṃ susānagopakanti vuttaṃ 
 hoti  Pupphachaḍḍakanti vaccaṭṭhānasodhakaṃ  Sadhananti etesupi 
 sadhanaṃ anugacchantiyeva  Akiñcinanti adhanaṃ  Chavakasamaṃ sadisanti 
 sunakhamaṃsakhādakacaṇḍālena sadisaṃ  Tena nibbisesaṃpi purisaṃ gacchanti 
 bhajanti tasmā anupatanti dhanahetu nāriyo  
       Evaṃ attano ñāṇe ṭhatvā ānando gijjharājā itthīnaṃ 
 aguṇaṃ kathetvā tuṇhī ahosi  Tassa vacanaṃ sutvā nārado isi 
 attano ñāṇe ṭhatvā tāsaṃ aguṇaṃ kathesi  
       Taṃ dassento satthā āha atha khalu bho nārado isi 
 brāhmaṇo ānandassa gijjharājassa ādimajjhagāthāpariyosānaṃ viditvā 
 tāyaṃ velāyaṃ imā gāthāyo abhāsi 
          cattārome na pūrenti      te me suṇātha bhāsato 
          samuddo brāhmaṇo rājā    itthī vāpi dijampati  
          Saritā sāgaraṃ yanti         yā kāci paṭhavissitā 
          tā samuddaṃ na pūrenti       onattā hi na pūrati  
          Brāhmaṇo ca adhiyāno      vedamakkhānapañcamaṃ 
          bhiyyopi sutamiccheyya        onattā hi na pūrati  
          Rājā ca paṭhaviṃ sabbaṃ        sasamuddaṃ sapabbataṃ 
          ajjhāvase vijinitvā        anantaṃ ratanocitaṃ 
          pāraṃ samuddaṃ pattheti        onattā hi na pūrati  
  
  
 page     
          Ekamekāya itthiyā        aṭṭhaṭṭha patino siyā 
          sūrā ca balavantā ca        sabbakāmarasāharā 
          kareyya navame chandaṃ        onattā hi na pūrati  
                 Sabbitthiyo sikhīriva sabbabhakkhā 
                 sabbitthiyo nadīriva sabbavāhinī 
                 sabbitthiyo kaṇṭakānaṃva sākhā 
                 sabbitthiyo dhanahetu vajanti  
                 Vātaṃ jālena naro parāmase 
                 osiñciyā sāgaraṃ ekapāṇinā 
                 sakena hatthena haneyya ghosaṃ 
                 yo sabbabhāvaṃ pamudāsu ossaje  
          Corīnaṃ bahubuddhīnaṃ           yāsaṃ saccaṃ sudullabhaṃ 
          thīnaṃpi bhāvo dujjāno       macchassevodakaṃ gataṃ  
          Analā mudu sambhāsā        duppūrā tā nadīsamā 
          sīdanti naṃ viditvāna         ārakā parivajjaye  
          Āvaṭṭanī mahāmāyā        brahmacariyavikopanā 
          sīdanti naṃ viditvāna         ārakā parivajjaye  
          Yañcetā upasevanti        chandasā vā dhanena vā 
          jātavedova saṇṭhānaṃ        khippaṃ anudahanti nanti  
       Tattha dijampatīti dijajeṭṭhakakuṇālaṃ ālapati  Saritāti ādi 
 ṭhapitamātikāya bhājanatthaṃ vuttaṃ  Onattāti udakapatiṭṭhānassa 
  
  
 page     
 Mahantatāya onāyeva  Adhiyānoti ajjhāyitvā  Vedamakkhānapañcamanti 
 itihāsapañcamaṃ vedacatukkaṃ  Onattāti so hi ajjhāsayamahantatāya 
 sikkhitabbassa na pūrati  Ratanocitanti nānāratanehi ocitaṃ paripuṇṇaṃ  
 Onattāti so hi taṇhāya mahantatāya na pūrati  Siyāti siyuṃ  
 Ayameva vā pāṭho  Sabbakāmarasāharāti sabbesaṃ kāmarasānaṃ 
 āharakā  Navameti aṭṭhahi atikkantabhāvadassanatthaṃ vuttaṃ  Sāpi 
 dasamepi vīsatimepi tato uttaritarepi chandaṃ karoteva  Onattāti 
 sāpi kāmataṇhāya mahantatāya na pūrati  Kaṇṭakānaṃva sākhāti 
 sambādhamagge kaṇṭakasākhasadisā  Yathā hi sā laggitvā ākaḍḍhati 
 evametāpi rūpādīhi kaḍḍhanti  Yathā ca sākhā hatthādīsu vijjhitvā 
 dukkhaṃ uppādeti evametāpi phuṭṭhamattā sarīrasamphassena vijjhitvā 
 mahāvināsaṃ pāpenti  Vajantīti parapurisaṃ vajanti anuvajanti  
 Parāmaseti gaṇheyya  Osiñciyāti nahāyituṃ otiṇṇo ekena 
 pāṇinā sakalaṃ samuddakaṃ osiñceyya gahetvā gahetvā chaḍḍeyya  
 Sakenāti ekena attano hatthena tameva hatthaṃ paharitvā ghosaṃ 
 uppādeyya  Sabbabhāvanti tvameva iṭṭho kanto manāpoti 
 vuccamāno yo puriso evamevetanti saddahanto sabbaṃ attano 
 ajjhāsayaṃ pamudāsu ussajeyya so jālādīhi vātaggahaṇādīni 
 kareyyāti attho  Gatanti gamanaṃ  Analāti gihidhammehi alanti 
 vacanavirahitā  Duppūrāti yathā mahānadī udakena evaṃ kilesaratiyā 
 duppūrā  Sīdanti naṃ viditvānāti ettha nanti nipātamattaṃ  
  
  
 page     
 Itthiyo allinā catūsu apāyesu osīdantīti viditvāna  Āvaṭṭanīti 
 yathā āvaṭṭanī māyā janassa hadayaṃ mohetvā attano vase 
 vatteti evametāpīti attho  Vikopanāti nāsanaṭṭhena ca gahanaṭṭhena 
 ca brahmacariyassa vikopanā  Chandasā vāti piyasaṃvāsena vā  
 Dhanena vāti dhanahetunā vā  Saṇṭhānanti yathā jātavedo attano 
 ṭhānaṃ yaṃ yaṃ padesaṃ alliyati taṃ taṃ dahati tathā etāpi yaṃ yaṃ 
 purisaṃ kilesavasena sevanti taṃ taṃ anudahanti mahāvināsaṃ pāpenti  
       Evaṃ nāradena itthīnaṃ aguṇe pakāsite punapi mahāsatto 
 visesetvā tāsaṃ aguṇaṃ pakāseti  
       Taṃ dassento satthā āha atha khalu bho kuṇālo sakuṇo 
 nāradassadeva brāhmaṇassa ādimajjhagāthāpariyosānaṃ viditvā tāyaṃ 
 velāyaṃ imā gāthā abhāsi 
                 sallape nisitakhaggapāṇinā 
                 paṇḍito api pisācadosinā 
                 uggatejaṃ uragaṃpi āside 
                 eko ekāya pamudāya nālape  
                 Lokacittamathanā hi nāriyo 
                 naccagītabhaṇitagahitāvudhā 
                 bādhayanti anupaṭṭhitasatiṃ 
                 dīpe rakkhasigaṇāva vāṇije  
  
  
 page     
                 Natthi tāsaṃ vinayo na saṃvaro 
                 majjamaṃsaniratā asaññatā 
                 tā gilanti purisassa pābhataṃ 
                 sāgareva makaraṃ timiṅgalo  
                 Pañcakāmaguṇasātagocarā 
                 uddhatā aniyatā asaññatā 
                 osaranti pamudā pamādinaṃ 
                 loṇatoyavatiyaṃva āpagā  
                 Yaṃ naraṃ upenti nāriyo 
                 chandasā vā ratiyā vā dhanena vā 
                 jātavedasadisaṃpi tādisaṃ 
                 rāgadosavadhiyo dahanti naṃ  
                 Addhaṃ ñatvā purisaṃ mahaddhanaṃ 
                 osaranti sadhanaṃ sahattanā 
                 rattacittaṃ ativeṭhayanti naṃ 
                 sāla māluvalatāva kānane  
                 Tā upenti vividhena chandasā 
                 citravimbamukhiyo alaṅkatā 
                 ohasanti pahasanti nāriyo 
                 saṃvarova sahassamāyakovidā  
  
  
 page     
                 Jātarūpamaṇimuttabhūsitā 
                 sakkatā patikulesu nāriyo 
                 rakkhitā aticaranti sāmikaṃ 
                 dānavaṃva hadayantaranissitā  
                 Tejavāpi hi naro vicakkhaṇo 
                 sakkato bahujanassa pūjito 
                 nārīnaṃ vasaṅgato na bhāsati 
                 rāhunā upahatova candimā  
                 Yaṃ kareyya kupito diso disaṃ 
                 duṭṭhacittova samāgataṃ ariṃ 
                 tena bhiyyo byasanaṃ nigacchati 
                 nārīnaṃ vasaṅgato apekkhavā  
                 Kesalūnanakhachinnatajjitā 
                 pādapāṇikasadaṇḍatāḷitā 
                 hīnamevūpagatā hi nāriyo 
                 tā ramanti kuṇapeva makkhikā  
                 Tā kulesu visikhantaresu vā 
                 rājadhānīsu nigamesu vā pana 
                 oḍḍitaṃ namucipāsavāguraṃ 
                 cakkhumā parivajjeyya sukhatthiko  
  
  
 page     
                 Ossajitvā kusalaṃ tapoguṇaṃ 
                 anariyacaritāni yo ācari 
                 devatāhi nirayaṃ nimissati 
                 chedagāmimaṇiyaṃva vāṇijo  
                 So idha garahito parattha ca 
                 dummatī upahato sakammunā 
                 gacchatī aniyato galāgalaṃ 
                 duṭṭhagadrabharathova uppathe  
                 So upeti nirayaṃ patāpanaṃ 
                 sattisimbalivanañca ayasaṃ 
                 āvasitvāna tiracchānayoniyaṃ 
                 petarājavisayaṃ na muñcati  
                 Dibyā khiḍḍā ratiyo ca nandane 
                 cakkavatticaritañca mānuse 
                 nāsayanti pamudā pamādinaṃ 
                 duggatiñca paṭipādayanti naṃ  
                 Dibyā khiḍḍā ratiyo na dullabhā 
                 cakkavatticaritañca mānuse 
                 sovaṇṇabyamhanilayāva accharā 
                 ye caranti pamudāhanatthikā  
      
     Page         
  
 page     
                 Kāmadhātusamatikkamā gati 
                 rūpadhātusambhavo na dullabho 
                 vītarāgavisayūpapatti yā 
                 ye caranti pamudāhanatthikā  
                 Sabbadukkhasamatikkamaṃ sivaṃ 
                 accantaṃ acalitaṃ asaṅkhataṃ 
                 nibbutebhi sucībhi na dullabhaṃ 
                 ye caranti pamudāhanatthikāti  
      Tattha sallapeti sace mayā saddhiṃ sallapissasi sīsante 
 pātessāmīti vatvā khaggaṃ ādāya ṭhitenāpi sallapeyya 
 sallapitamatteyeva taṃ khāditvā jīvitavināsaṃ pāpessāmīti dosinā 
 hutvā ṭhitena saddhiṃ sallapeyya  Upagataṃ taṃ ḍaṃsitvā nāsessāmīti 
 ṭhitaṃ uggatejaṃ uragaṃpi āsideyya  Eko pana hutvā raho ekāya 
 pamudāya na hi ālapeyya  Lokacittamathanāti lokassa cittassa 
 mathanā lokacittassābhighāṭikā  Rakkhasīgaṇāti yathā dīpe ṭhitā 
 rakkhasīgaṇā manussavesena vāṇije upalāpetvā attano vase gate 
 katvā khādanti evaṃ imāpi pañcahi rūpādīhi kāmaguṇehi attano 
 vase katvā satte mahāvināsaṃ pāpentīti attho  Vinayoti 
 ācāro  Saṃvaroti mariyādā  Pābhatanti dukkhasambhataṃ dhanaṃ 
 gilanti vināsenti  Aniyatāti aniyatacittā  Loṇatoyavatiyanti 
 loṇatoyavantaṃ samuddanti attho  Āpagāti nadiyo  Ayameva 
  
  
 page     
 Vā pāṭho  Yathā samuddaṃ nadiyo osaranti evaṃ pamādīnaṃ 
 pamādena pamudāti attho  Chandasāti pemena  Ratiyāti 
 pañcakāmaguṇaratiyā  Dhanena vāti dhanahetu vā  Jātavedasadisanti 
 aguṇasampattiyā aggimiva jalitaṃpi  Rāgadosavadhiyoti kāmarāgadosehi 
 vadhikā  Rāgadosagatiyoti vā pāṭho  Osarantīti madhuravacanena 
 taṃ bandhantiyo upagacchanti  Sadhananti sadhanā  Ayameva vā 
 pāṭho  Vatthālaṅkāratthāya yaṃ kiñci attano dhanaṃ datvāpi osarantīti 
 attho  Sahattanāti attabhāvena saddhiṃ attabhāvaṃpi tasseva 
 pariccajantiyo viya honti  Ativeṭhayantīti dhanagahaṇatthāya ativiya 
 veṭhayanti pīḷenti  Vividhena chandasāti nānāvidhena ākārena  
 Citravimbamukhiyoti alaṅkāravasena vicitrasarīrā vicitramukhiyo hutvā  
 Ohasantīti mahāhasitaṃ hasanti  Pahasantīti mandahasitaṃ hasanti  Saṃvarovāti 
 māyākārapuriso viya asurindo viya ca  Dānavaṃva hadayantaranissitāti 
 yathā kuto nu āgacchatha bho tayo janāti karaṇḍajātake hadayantaranissitā 
 antoudaragatāpi dānavaṃ chaḍḍetvā aññena vijjādharena saha aticari 
 evaṃ aticaranti arakkhitā hetāti dīpeti  Na bhāsatīti na 
 virocati hāritalomakassapakusarājāno viya  Tenāti 
 tamhā amittena katabyasanā atirekataraṃ byasananti attho  
 Apekkhavāti sataṇho  Kesalūnanakhachinnatajjitāti ākaḍḍhitvā 
 lūnakesā nakhehi chinnagattā tajjitā  Tāḷitāti pādādīhi ca 
 tāḷitāva hutvā yo kalivasena ete vippakāre karoti tādisaṃ 
  
  
 page     
 Hīnameva upagatā nāriyo ramanti na ete vippakāre pariharanti 
 madhurasamācāre kiṃkāraṇā na ramanti  Kuṇapeva makkhikāti yasmā 
 jegucche hatthikuṇapādimhi makkhikā viya tā hīneyeva ramantīti 
 attho  Oḍḍitanti na etā itthiyo nāma athakho imesu 
 ṭhānesu namucino kilesamārassa migapakkhī gahaṇatthaṃ luddakehi pāsaṃ 
 vāgurañcāpi taṃ maññamāno paññācakkhunā cakkhumā dibbamānusakena 
 sukhena atthiko parivajjeyya  Ossajitvāti devamanussesu 
 mahāsampattidāyakaṃ tapoguṇaṃ chaḍḍetvā  Yoti yo puriso anariyesu 
 aparisuddhesu pañcakāmaguṇesu kāmaguṇaraticaritāni ācari  Devatāhi 
 nirayaṃ nimissatīti so devalokato nivattitvā nirayaṃ gaṇhissati  
 Chedagāmimaṇiyaṃva vāṇijoti yathā bālavāṇijo mahagghabhaṇḍaṃ datvā 
 chedagāmiṃ maṇikaṃ gaṇhati tathārūpo ayaṃ hotīti attho  Soti 
 itthīnaṃ vasaṅgato  Aniyatoti ettakaṃ nāma kālaṃ apāyesu 
 paccissatīti aniyato  Galāgalanti devalokā vā manussalokā vā 
 galitvā apāyameva gacchatīti attho  Yathā kiṃ  Duṭṭhagadrabharathoti 
 yathā kūṭagadrabhayutto ratho maggā okkamitvā uppatheyeva gacchati 
 tathā  Sattisimbalivanañcāti sattisadisehi kaṇṭakehi yuttaṃ ayasaṃ 
 simbalivanaṃ  Petarāvisayanti petavisayañca kālakañjikaasuravisayañca  
 Pamādinanti pamattānaṃ  Te hi pamudāsu pamattā tāsaṃ sampattīnaṃ 
 mūlabhūtaṃ kusalaṃ na karonti  Iti tesaṃ pamādīnaṃ sabbā tā 
 nāsenti nāma  Paṭipādayanti nanti tathāvidhaṃ purisaṃ tā pamādavaseneva 
  
  
 page     
 Akusalaṃ kāretvā duggatiṃ paṭipādenti nāma  Sovaṇṇabyamhanilayāti 
 suvaṇṇamayavimānavāsiniyo  Pamudāhanatthikāti ye purisā pamudāhi 
 anatthikā hutvā brahmacariyaṃ caranti  Kāmadhātusamatikkamāti 
 kāmadhātusamatikkamena yā gati  Rūpadhātusambhavoti yo 
 kāmadhātusamatikkamagatisaṅkhāto rūpadhātusambhavo tesaṃ na dullabho  
 Vītarāgavisayūpapatti yāti yā vītarāgavisaye suddhāvāsaloke uppatti 
 sāpi tesaṃ na dullabhāti attho  Accantanti anatītaṃ avināsadhammataṃ  
 Acalitanti kilesehi akampitaṃ  Nibbutebhīti nibbutakilesehi  Sucībhīti 
 sucīhi parisuddhehi evarūpaṃ nibbānaṃ na dullabhaṃ  
      Evaṃ mahāsatto amataṃ mahānibbānaṃ pāpetvā desanaṃ niṭṭhapesi  
 Himavante kinnaramahoragādayo ākāse ṭhitā devatā ca aho 
 buddhalīlāya sukathitaṃ sādhu sādhūti sādhukāraṃ adaṃsu  Ānando 
 gijjharājā nārado brāhmaṇo puṇṇamukho ca pussakokilo 
 attano attano parisaṃ ādāya sakaṭṭhānameva agamaṃsu  Mahāsattopi 
 sakaṭṭhānameva gato  Itare pana antarantarā āgantvā mahāsattassa 
 santike ovāde ṭhatvā saggaparāyanā ahesuṃ  
      Satthā imaṃ dhammadesanaṃ āharitvā jātakaṃ samodhānento 
 osānagāthamāha 
         kuṇālohaṃ pure āsiṃ odāyī pussakokilo 
         ānando gijjharājāsi sārīputto ca nārado 
         parisā buddhaparisā evaṃ dhāretha jātakanti  
  
  
 page     
      Te pana bhikkhū gamanakāle satthu ānubhāvena gantvā āgamanakāle 
 attano ca ānubhāvena āgatāti  Tesaṃ satthā mahāvaneyeva 
 kammaṭṭhānaṃ kathesi  Te taṃ divasameva arahattaṃ pāpuṇiṃsu  
 Mahādevatāsamāgamo ahosi  Atha bhagavā mahāsamayasuttaṃ kathesi  
 Kathāpariyosāne bahū sotāpattiphalādīni pāpuṇiṃsūti  
                     Kuṇālajātakaṃ niṭṭhitaṃ  
                         Catutthaṃ  
                         
                      Mahāsutasomajātakaṃ 
      kasmā tuvaṃ rasaka īdisānīti idaṃ satthā jetavane viharanto 
 aṅgulimālattheraṃ ārabbha kathesi  
      Tassa uppatti ca pabbajjā ca aṅgulimālasuttavaṇṇanāyaṃ 
 vuttanayeneva vitthārato veditabbā  So pana saccakiriyāya 
 muḷhagabbhāya itthiyā sotthibhāvaṃ katvā tato paṭṭhāya sulabhapiṇḍo 
 hutvā vivekamanubrūhanto aparabhāge arahattaṃ patvā abhiññātova 
 asītiyā mahātherānaṃ abbhantaro ahosi  Tasmiṃ kāle dhammasabhāyaṃ 
 kathaṃ samuṭṭhāpesuṃ āvuso aho vata bhagavatā tathārūpaṃ luddaṃ 
 lohitapāṇiṃ mahācoraṃ aṅgulimālaṃ adaṇḍena asatthena dametvā 
 nibbisevanaṃ karontena dukkaraṃ kataṃ aho buddhā nāma 
 dukkarakārakāti  Satthā gandhakuṭiyaṃ ṭhitova dibbasotena tesaṃ bhikkhūnaṃ 
  
  
 page     
 Kathaṃ sutvā ajja mama gamanaṃ bahūpakāraṃ bhavissati mahādhammadesanā 
 pavattissatīti ñatvā gandhakuṭito nikkhamitvā anopamāya buddhalīlāya 
 dhammasabhaṃ gantvā pavarapaññattāsane nisīditvā kāyanuttha bhikkhave 
 etarahi kathāya sannisinnāti pucchitvā imāya nāmāti vutte 
 anacchariyaṃ bhikkhave idāneva paramābhisambodhippattena mayā 
 etassa aṅgulimālattherassa damanaṃ svāhaṃ pubbacariyaṃ caranto 
 padesañāṇe ṭhitopi etaṃ damesinti vatvā tuṇhī ahosi tehi 
 yācito atītaṃ āhari  
      Atīte kururaṭṭhe indapattanagare korabyo nāma rājā dhammena 
 rajjaṃ kāresi  Tadā amhākaṃ bodhisatto tassa aggamahesiyā 
 kucchimhi nibbatti  Sutavittatāya pana taṃ sutasomoti sañjāniṃsu  
 Tamenaṃ vayappattaṃ disvā rājā nikkhasahassaṃ datvā disāpāmokkhassa 
 ācariyassa santike sippuggahaṇatthāya takkasilaṃ pesesi  So 
 ācariyabhāgaṃ ādāya nikkhamitvā maggaṃ paṭipajji  Bārāṇasiyaṃ 
 kāsikarañño putto brahmadattakumāropi tatheva vatvā pitarā 
 pesito nikkhamitvā taṃ maggaṃ paṭipajji  Atha sutasomo maggaṃ 
 gantvā nagaradvāre sālāya phalake vissamatthāya nisīdi  
 Brahmadattakumāropi gantvā tena saddhiṃ ekaphalake nisīdi  Atha 
 naṃ sutasomo paṭisanthāraṃ karonto samma maggaṃ paṭipajjanto 
 kilantosi kuto āgacchasīti pucchitvā bārāṇasitoti vutte 
 kassa puttosīti kāsikarañño puttosmīti konāmosīti 
  
  
 page     
 Brahmadattakumāro nāmāhanti kena kāraṇena idhāgatosīti pucchi  
 So sippuggahaṇatthāyāti vatvā tvaṃpi maggaṃ paṭipajjanto kilantosi 
 kuto āgacchasīti teneva nayena itaraṃ pucchi  Sopi tassa sabbaṃ 
 ācikkhi  Te ubhopi mayaṃ khattiyā ekācariyasseva santike 
 sippuggahaṇatthāya gacchāmāti aññamaññaṃ mittabhāvaṃ katvā nagaraṃ 
 pavisitvā ācariyakulaṃ gantvā ācariyaṃ abhivādetvā attano jātiṃ 
 ācikkhitvā sippuggahaṇatthāya āgatabhāvaṃ kathesuṃ  So sādhūti 
 sampaṭicchi  Te ācariyabhāgaṃ datvā sippaṃ paṭṭhapesuṃ  Na 
 kevalañca te dve aññepi tadā jambūdīpe ekasatamattā 
 rājaputtā tassa santike sippaṃ uggaṇhanti  Sutasomo tesaṃ 
 jeṭṭhantevāsiko hutvā sippaṃ upadisanto na cirasseva 
 nipphattiṃ pāpuṇi  So aññesaṃ santikaṃ agantvā sahāyo meti 
 brahmadattakumārameva gantvā tassa piṭṭhācariyo hutvā khippaṃ 
 sikkhāpesi  Itaresaṃpi anukkameneva sippaṃ niṭṭhitaṃ  Te anuyogaṃ 
 datvā ācariyaṃ vanditvā sutasomaṃ parivāretvā nikkhamiṃsu  Atha 
 ne sutasomo maggantare ṭhatvā uyyojento tumhe attano 
 mātāpitūnaṃ sippaṃ dassetvā rajjesu patiṭṭhahissatha patiṭṭhitā ca pana 
 mamovādaṃ kareyyāthāti āha  Kiṃ ācariyāti  Pakkhadivasesu uposathikā 
 hutvā mā ghāṭaṃ kareyyāthāti  Te sādhūti sampaṭicchiṃsu  Bodhisattopi 
 aṅgavijjāpākaṭattā anāgate bārāṇasiyaṃ brahmadattakumāraṃ nissāya 
 mahābhayaṃ uppajjissatīti ñatvā tesaṃ ovaditvā uyyojesi  
  
  
 page     
      Te sabbepi attano attano janapadaṃ gantvā mātāpitūnaṃ 
 sippaṃ dassetvā rajjesu patiṭṭhāya patiṭṭhitabhāvañceva ovāde 
 vattamānabhāvañca rājāno jānāpetuṃ paṇṇākārena saddhiṃ paṇṇāni 
 pahiṇiṃsu  Mahāsatto taṃ pavuttiṃ sutvā appamattā hothāti 
 paṇṇāni paṭipesesi  Tesu bārāṇasirājā vinā maṃsena bhattaṃ na 
 bhuñji  Uposathadivasatthāyapissa maṃsaṃ gahetvā ṭhapenti  Athekadivasaṃ 
 evaṃ ṭhapitamaṃsaṃ bhattakārakassa pamādena rāgehe koleyyasunakhā 
 khādiṃsu  Bhattakārako maṃsaṃ adisvā kahāpaṇamuṭṭhiṃ ādāya caranto 
 maṃsaṃ uppādetuṃ asakkonto sace amaṃsakaṃ bhattaṃ upanāmessāmi 
 jīvitaṃ me natthi kiṃ nukho karissāmīti cintetvā attheso 
 upāyoti vikāle āmakasusānaṃ gantvā taṃmuhuttamatassa purisassa 
 ūrumaṃsaṃ āharitvā supakkaṃ pacitvā bhattaṃ pacitvā bhattamaṃsaṃ upanāmesi  
 Rañño maṃsakhaṇḍaṃ jivhagge ṭhapitamattameva satta rasaharaṇisahassāni 
 phari sakalasarīraṃ khobhesi  Kiṃkāraṇā  Pubbe sevanatāya  So 
 kira atītānantare attabhāve yakkho hutvā bahuṃ manussamaṃsaṃ khādi 
 tenassa taṃ piyaṃ ahosi  So sacāhaṃ tuṇhīyeva paribhuñjissāmi 
 na me ayaṃ imaṃ maṃsaṃ kathessatīti cintetvā saha kheḷena bhūmiyaṃ 
 pātesi  Niddosaṃ deva khādāhīti vutte manusse paṭikkamāpetvā 
 ahamevassa niddosabhāvaṃ jānāmi kinnāmetaṃ maṃsanti bhattakāraṃ 
 pucchi  Purimadivasesu tayā khāditamaṃsaṃ devāti  Nanu aññasmiṃ 
 kāle ayaṃ raso natthīti  Ajjeva suṭṭhu pakkaṃ devāti  Nanu 
  
  
 page     
 Pubbepi evarūpaṃ pacasīti  Atha naṃ tuṇhībhūtaṃ ñatvā sabhāvameva 
 kathehi no ce kathesi jīvitante natthīti āha  So abhayaṃ 
 yācitvā yathābhūtaṃ kathesi  Rājā mā saddamakāsi pakatipacanamaṃsaṃ 
 tvaṃ khāditvā mayhaṃ manussamaṃsameva pacāhīti āha  Nanu 
 dukkaraṃ devāti āha  Mā bhāyi na dukkaranti  Nivaddhaṃ 
 kuto labhissāmi devāti āha  Nanu bandhanāgāre bahū manussāti  
 So tato paṭṭhāya tathā akāsi  Aparabhāge bandhanāgāre manussesu 
 khīṇesu idāni kiṃ karomīti āha  Tvaṃ antarāmagge sahassabhaṇḍikaṃ 
 khipitvā yo taṃ gaṇhati taṃ coroti gahetvā mārehīti  
 So tathā akāsi  Aparabhāge bhayena sahassabhaṇḍikaṃ olokentaṃpi 
 adisvā idāni kiṃ karomīti āha  Yadā majjhimayāme bherīvelāya 
 nagaraṃ ākulaṃ hoti tvaṃ ekasmiṃ gharasandhimhi vā vīthiyaṃ vā 
 catukke vā ṭhatvā manusse māretvā maṃsaṃ gaṇhāhīti  So tato 
 paṭṭhāya thūlamaṃsaṃ ādāya gacchati  Tesu tesu ṭhānesu kaḷevarāni 
 dissanti  Nagaraṃ ākulaṃ hoti  Mama mātā na paññāyati 
 mama pitā na paññāyati mama bhātā bhaginī ca na paññāyatīti 
 manussānaṃ paridevanasaddo suyyati  
      Nāgarā bhītatasitā hutvā ime manusse sīho nukho khādati 
 byaggho nukho khādati yakkho nukho khādatīti olokentā 
 pahāramukhaṃ disvā eko manussacoro ime khādati maññeti  
 Mahājano rājaṅgaṇe sannipatitvā upakkosi  Rājā kiṃ tātāti 
  
  
 page     
 Pucchi  Deva imasmiṃ nagare manussakhādako coro atthi ta 
 gaṇhāpetha devāti  Ahaṃ kathaṃ jānissāmi kiṃ ahaṃ nagaraṃ 
 rakkhanto vicarāmīti  Mahājanā rājā nagarena anatthikoti 
 kāḷahatthisenāpatissa ācikkhissāmāti gantvā tassa kathetvā coraṃ 
 pariyesatuṃ vaṭṭatīti vadiṃsu  So sattāhaṃ āgametha pariyesitvā 
 coraṃ vo dassāmīti mahājanaṃ uyyojetvā purise āṇāpesi 
 tātā nagare kira manussakhādakacoro atthi tumhe tesu tesu 
 ṭhānesu nilīyitvā taṃ gaṇhathāti  Te sādhūti sampaṭicchitvā 
 tato paṭṭhāya nagaraṃ pariggaṇhanti  Bhattakārakopi ekasmiṃ 
 gharasandhimhi paṭicchanno hutvā ekaṃ itthiṃ māretvā ghanaṃ ghanaṃ maṃsaṃ 
 ādāya pacchiṃ pūretuṃ ārabhi  Atha naṃ te purisā gahetvā 
 pothetvā pacchābāhuṃ bandhitvā gahito manussakhādako coroti 
 mahāsaddaṃ kariṃsu  Mahājano taṃ parivāresi  Atha naṃ suṭṭhu 
 bandhitvā maṃsapacchiṃ gīvāyaṃ bandhitvā ādāya senāpatissa dassesuṃ  
 Atha naṃ senāpati disvā kinnu kho esa imaṃ maṃsaṃ khādati 
 udāhu aññena maṃsena missitvā vikkīṇāti udāhu rañño vacanena 
 māretīti cintetvā tamatthaṃ pucchanto paṭhamaṃ gāthamāha 
                 kasmā tuvaṃ rasaka īdisāni 
                 karosi kammāni sudāruṇāni 
                 hanāsi itthī purise ca muḷhe 
                 maṃsassa hetu ādū dhanassa kāraṇāti  
  
  
 page     
      Tattha rasakāti bhattakārakaṃ ālapati  Ito paraṃ uttānasambandhanāni 
 vacanapaṭivacanapālivaseneva veditabbānīti  
      Tato rasako naṃ āha 
                 na attahetu na dhanassa kāraṇā 
                 na puttadārassa sahāyañātinaṃ 
                 bhattā ca me bhagavā bhūmipālo 
                 so khādatī maṃsamidaṃ bhadanteti  
      Atha naṃ senāpati āha 
                 sace tuvaṃ bhatturatthe payutto 
                 karosi kammāni sudāruṇāni 
                 pātova antepuraṃ pāpuṇitvā 
                 lapeyyāsi me rājino sammukhe tanti  
      Atha naṃ rasako āha 
                 tathā karissāmi ahaṃ bhadante 
                 yathā tuvaṃ bhāsasi kāḷahatthi 
                 pātova antepuraṃ pāpuṇitvā 
                 vakkhāmi te rājino sammukhe tanti  
      Tattha bhagavāti gāravavacanaṃ  Sace tuvanti saccaṃ nukho bhaṇati 
 udāhu maraṇabhayena musā bhaṇatīti vīmaṃsanto evamāha  Tattha 
 sudāruṇānīti manussaghāṭakammāni  Sammukhe tanti sammukhe ṭhatvā 
 evaṃ vadeyyāsi  So sampaṭicchanto tathāpi gāthamāha  
  
  
 page     
      Atha naṃ senāpati gāḷhabandhanameva sayāpetvā vibhātāya rattiyā 
 amaccehi ca nāgarehi ca saddhiṃ mantetvā sabbesu ekacchandesu jātesu 
 sabbaṭṭhānesu ārakkhaṃ ṭhapetvā nagaraṃ hatthagataṃ katvā rasakassa gīvāyaṃ 
 maṃsapacchiṃ bandhitvā ādāya rājanivesanaṃ pāvisi  Sakalanagaraṃ viravi  
 Rājā hiyyo bhuttapātarāso sāyaṃ maṃsaṃpi alabhitvā rasako idāni 
 āgamissatīti nisinnova taṃ rattiṃ vītināmetvā ajjāpi rasako 
 nāgacchati nāgarānañca mahāsaddo suyyati kinnu kho etanti 
 vātapānena olokento taṃ tathā ānīyamānaṃ disvā pākaṭaṃ idaṃ 
 kāraṇaṃ jātanti cintetvā satiṃ paccupaṭṭhapetvā pallaṅkeva nisīdi  
 Kāḷahatthīpi naṃ upasaṅkamitvā anuyuñji  Sopissa kathesi  
      Tamatthaṃ pakāsento satthā āha 
         tato ratyā vivasane     suriyassuggamanaṃ pati 
         kāḷo rasakamādāya      rājānaṃ upasaṅkami 
         upasaṅkamitvā rājānaṃ    idaṃ vacanamabravi  
         Saccaṃ kira mahārāja      rasako pesito tayā 
         hanati itthīpurise        tuvaṃ maṃsāni khādasīti  
      Tato rājā āha 
         evamevaṃ tathā kāḷa     rasako pesito mayā 
         mama atthaṃ karontassa     kimetaṃ paribhāsasīti  
      Tattha kāḷāti kāḷahatthi  Evamevanti tejavantena senāpatinā 
 anuyuñjito rājā musā vattuṃ asakkonto evamāha  Tattha 
  
  
 page     
 Tathāti idaṃ purimasseva vevacanaṃ  Mama atthanti mama vuḍḍhiṃ  
 Karontassāti karontaṃ  Kimetanti kasmā etaṃ paribhāsasi  
      Atha rājā aho dukkaraṃ karosīti kāḷahatthi tvaṃ nāma 
 aññaṃ coraṃ agahetvā mama pesakāraṃ gaṇhāpesīti tassa bhayaṃ 
 janento kathesi  Taṃ sutvā senāpati ayaṃ sakeneva mukhena 
 paṭijānāti aho sāhasiko ettakaṃ kālaṃ manussamaṃsā etena 
 khāditā vāressāmi nanti cintetvā āha mahārāja mā evaṃ 
 kari mā manussamaṃsaṃ khādathāti  Rājā āha kāḷahatthi kiṃ kathesi 
 nāhaṃ ito viramituṃ sakkomīti  Deva sace tvaṃ na viramissasi attānaṃ 
 raṭṭhañca tvameva nassissasīti  Evaṃ nassantopi ahaṃ tato neva 
 viramituṃ sakkomīti  Tato senāpati tassa saññāpanatthāya vatthuṃ 
 āharitvā dassesi  
      Atītasmiṃ hi kāle mahāsamudde cha mahāmacchā ahesuṃ  
 Tesu ānando upanando ajjhohāroti ime tayo mahāmacchā 
 pañcayojanasatikā timiṅgalo timiramiṅgalo mahātimiramiṅgaloti ime 
 tayo mahāmacchā sahassayojanikā honti te sabbepi pāsāṇasevālabhakkhā 
 ahesuṃ  Tesu ānando mahāsamuddassa ekapasse vasati  Taṃ bahū 
 macchā dassanāya upasaṅkamanti  Ekadivasaṃ sabbesaṃ dvipadacatuppadānaṃ 
 rājā paññāyati amhākaṃ rājā natthi mayamekaṃ rājānaṃ karissāmāti 
 cintetvā sabbe ekacchandā hutvā ānandaṃ rājānaṃ kariṃsu  
 Te macchā tato paṭṭhāya tassa sāyaṃ 
  
  
 page     
 Pāto upaṭṭhānaṃ gacchanti  Athekadivasaṃ ānando ekasmiṃ pabbate 
 pāsāṇasevālaṃ khādanto macchaṃ ajānitvā sevāloti saññāya 
 ekaṃ macchaṃ khādi  Tassa taṃ maṃsaṃ sakalasarīraṃ chādeti  So kiṃ 
 nukho idaṃ ativiya madhuranti nīharitvā olokento macchakhaṇḍaṃ disvā 
 ettakaṃ kālaṃ ajānitvā khādāmīti cintetvā tato paṭṭhāya sāyaṃpi 
 pātopi macchānaṃ upaṭṭhānaṃ āgantvā gamanakāle ekaṃ dve macche 
 khādissāmi pākaṭaṃ katvā khādiyamānesu ca ekopi maṃ na 
 upasaṅkamissati sabbepi palāyissanti paṭicchanno hutvā pacchā 
 osakkitosakkitaṃ paharitvā khādissāmīti tathā akāsi  Te macchā 
 parikkhayaṃ gacchantā cintayiṃsu kuto nukho ñātīnaṃ bhayaṃ uppajjatīti  
 Atheko paṇḍitamaccho mayhaṃ ānandassa kiriyaṃ na ruccati 
 pariggaṇhissāmi nanti macchesu upaṭṭhānaṃ gatesu ānandassa kaṇṇapatte 
 paṭicchanno hutvā aṭṭhāsi  Ānando macche uyyojetvā 
 sabbapacchato gacchantaṃ khādi  So paṇḍitamaccho taṃ kiriyaṃ disvā 
 itaresaṃ ārocesi  Te sabbepi bhītatasitā palāyiṃsu  Ānando 
 tato paṭṭhāya macchamaṃsagiddhena aññaṃ gocaraṃ na gaṇhāti  So 
 jighacchāya pīḷito kilamanto kahaṃ nukho ime gatāti te macche 
 pariyesanto ekaṃ pabbataṃ disvā mama bhayena imaṃ pabbataṃ nissāya 
 vasanti maññeti pabbataṃ parikkhipitvā upadhāressāmīti naṅguṭṭhena 
 ca sīsena ca ubho passe parikkhipitvā gaṇhi  Tato sabbe 
 idha vasissanti kuto palāyissantīti pabbataṃ parikkhipitvā attano 
  
  
 page     
 Naṅguṭṭhaṃ disvā ayaṃ maccho maṃ vañcetvā pabbataṃ nissāya 
 vasatīti kuddho paññāsayojanamattaṃ sakanaṅguṭṭhaṃ daḷhaṃ aññaṃ macchanti 
 saññāya gahetvā murumurāyanto khādi  Dukkhā vedanā uppajjati  
 Lohitagandhena macchā sannipatitvā luñcitvā khādantā yāva sīsaṃ 
 agamaṃsu  Mahāsarīratāya parivattetuṃ asakkonto tattheva jīvitakkhayaṃ 
 pāpuṇi  Pabbatarāsi viya aṭṭhirāsi ahosi  Ākāsacārino 
 tāpasaparibbājakā manussānaṃ kathayiṃsu  Sakalajambūdīpe manussā jāniṃsu  
      Taṃ vatthuṃ āharitvā dassento kāḷahatthī āha 
           ānando sabbamacchānaṃ     khāditvā rasagiddhimā 
           parikkhīṇāya parisāya       attānaṃ khādiya mato  
                 Evaṃ pamatto rasagārave rato 
                 bālo yadi āyatiṃ nāvabujjhasi 
                 vidhamma putte ca caji ñātake ca 
                 parivattitvā attānameva khādati  
                 Idaṃ te sutvāna virajjatu chando 
                 mā bhakkhayi rāja manussamaṃsaṃ 
                 mā tvaṃ imaṃ kevalaṃ vārijova 
                 dvipādādhipa suññamakāsi raṭṭhanti  
      Tattha mahārāja atītasmiṃ kāle mahāsamudde pañcasatayojaniko 
 ānando nāma mahāmaccho sabbesaṃ macchānaṃ rājā samuddassa ekapasse 
 ṭhito  Khāditvāti sakajātikānaṃ macchānaṃ rasagiddhimā macche khāditvā  
  
  
 page     
 Parikkhīṇāyāti macchaparisāya khayaṃ pattāya  Attānanti aññaṃ 
 gocaraṃ agahetvā pabbataṃ parikkhipanto paṇṇāsayojanamattaṃ attano 
 naṅguṭṭhakhaṇḍaṃ macchasaññāya khāditvā mato maraṇappatto hutvā 
 idāni mahāsamudde pabbatamatto aṭṭhirāsi ahosīti  Evaṃ pamattoti 
 evaṃpi yathā mahāmaccho ānando evaṃ tathā tvaṃ taṇhāya giddhito 
 hutvā pamatto pamādabhāvamāpanno  Rasgārave ratoti manussamaṃsassa 
 rasagārave ratto atirattacitto ahosi  Bāloti yadi tvaṃ 
 bālo duppañño āyatiṃ anāgate uppajjanakadukkhaṃ nāvabujjhasi na 
 jānāsīti attho  Vidhamma putte cāti putte bhariyāyo ca ñātake 
 cāti ñātake sahāyake ca  Vidhammāti vidhamitvā aññaṃ āhāraṃ 
 alabhitvā jighacchāya pīḷito sakalanagaraṃ parivattiya manussamaṃsaṃ alabhitvā 
 attānaṃ khādanto ānando mahāmaccho viya attānaññeva khādati  
 Idante sutvānāti mahārāja te tuyhaṃ mayā ānītaṃ idaṃ udāharaṇaṃ 
 sutvāna  Chando virajjatūti vigacchatu viramatu  Mā bhakkhayīti 
 rāja manussamaṃsaṃ mā bhakkhaya mā khādi  Mā tvaṃ imaṃ kevalanti 
 mahāsamuddaṃ suññaṃ karonto vārijo ānando maccho iva  
 Dvipadādhipāti bho dvipadānaṃ manussānaṃ issara mahārāja tvaṃ kevalaṃ 
 saccato imaṃ tava kāsikāraṭṭhaṃ nagaraṃ suññaṃ mā akāsīti attho  
      Taṃ sutvā rājā bho kāḷahatthi tvameva upamaṃ jānāsi 
 ahaṃpi na jānāmīti manussamaṃsagiddhatāya porāṇakavatthuṃ āharitvā 
 dassento āha 
  
  
 page     
         Sujāto nāma nāmena     oraso tassa atrajo 
         jambūpesiṃ aladdhāna       mato so tassa saṅkhaye 
         evameva ahaṃ kāḷa       bhutvā bhakkhaṃ rasuttamaṃ 
         aladdhā manussamaṃsaṃ        maññe hessāmi jīvitanti  
      Tattha tassāti tassa sujātassa  
      Atīte bārāṇasiyaṃ sujāto nāma kuṭumbiko loṇambilasevanatthāya 
 himavntato āgatāni pañca isisatāni disvā te attano 
 uyyāne vasāpetvā upaṭṭhahi  Ghare cassa niccaṃ pañcasatamattā 
 bhikkhā ahesuṃ  Te pana tāpasā kadāci janapade bhikkhāya caranti 
 mahājambūpesiṃpi āharitvā khādanti  Tesaṃ jambūpesiṃ āharitvā 
 khādanakāle sujāto cintesi ajja bhadantā tayo cattāro divasā 
 anāgacchantā kahaṃ nukho gatāti  So puttaṃ attano aṅguliyaṃ 
 gāhāpetvā tesaṃ bhattakiccakāle tattha agamāsi  Tasmiṃ samaye 
 mahallakānaṃ mukhavikkhālanaudakaṃ datvā sabbanavako jambūpesiṃ khādati  
 Sujāto tāpase vanditvā nisinnova kiṃ bhante khādathāti pucchi  
 Navako mahājambūpesiṃ khādāmi āvusoti  Taṃ sutvā kumāro 
 pipāsaṃ uppādesi  Athassa gaṇajeṭṭhako thokaṃ dāpesi  So taṃ 
 khāditvā rase bajjhitvā jambūpesiṃ me detha jambūpesiṃ me 
 dethāti punappunaṃ yāci  Kuṭumbiko dhammaṃ suṇanto puttaka mā 
 viravi gehaṃ gantvā khādissasīti taṃ vañcetvā imaṃ nissāya 
  
  
 page     
 Bhadantā ukkaṇṭheyyunti taṃ samassāsento isigaṇaṃ anāpucchitvāva 
 gehaṃ gato  Gatakālato paṭṭhāya ca tassa putto jambūpesiṃ me 
 dethāti paridevi  Isayopi idha ciraṃ vasimhāti vatvā himavantameva 
 gatā  Ārāme isayo apassanto tassa ambajambūpanasamocādīnaṃ 
 pesiyo madhusakkharasaṃyuttā adāsi  Tāpissa jivhagge ṭhapitamattāva 
 halāhalavisasadisā honti  So sattāhaṃ nirāhāro hutvā jīvitakkhayaṃ 
 pāpuṇi  
      Rājā idaṃ kāraṇaṃ āharitvā dassento evamāha  Tassa 
 saṅkhayeti tassā jambūpesiyā khaye aññaṃ āhāraṃ anāharitvā mato  
 Bhakkhanti khādanīyaṃ  Rasuttamanti uttamarasaṃ  Hessāmīti jahessāmi  
 Hissāmītipi pāṭho  
      Tato kāḷahatthī ayaṃ rājā ativiya rasagiddho aparānipissa 
 udāharaṇāni āharissāmīti cintetvā mahārāja viramāhīti āha  
 So ahaṃ manussamaṃsā viramituṃ na sakkomīti  Deva sace na viramissasi 
 ñātimaṇḍalato ceva rajjasirito ca tvaṃ parihāyissasi  
      Atītasmiṃ hi mahārāja idha bārāṇasiyaṃ pañcasīlarakkhitaṃ seṭṭhikulaṃ 
 ahosi  Tassa kulassa ekaputtako ahosi mātāpitūnaṃ piyo manāpo 
 paṇḍito tiṇṇaṃ vedānaṃ pāragū  So samavayehi taruṇehi saddhiṃ 
 gaṇabandhehi vicari  Sesā gaṇabandhā macchamaṃsādīni khādantā suraṃ 
 pivanti  Māṇavo maṃsādīni na khādati suraṃ na pivati  Te 
 cintayiṃsu ayaṃ suraṃ apivanto amhākaṃ mūlaṃ na deti upāyena 
  
  
 page     
 Naṃ suraṃ pāyāpessāmāti  Te sannipatitvā samma uyyāne 
 chaṇakīḷaṃ kīḷissāmāti āhaṃsu  Samma tumhe suraṃ pivatha ahaṃ na 
 pivāmi tumheva gacchathāti  Samma tava pānatthāya khīraṃ 
 gaṇhāpessāmāti  So sādhūti sampaṭicchi  Dhuttā uyyānaṃ gantvā 
 paduminipattesu tikhiṇasuraṃ bandhitvā ṭhapayiṃsu  Atha nesaṃ pānakāle 
 māṇavassa khīraṃ upanayiṃsu  Eko dhutto pokkharamadhuṃ bho āharathāti 
 te āharāpetvā paduminipattapūṭaṃ gahetvā heṭṭhā chiddaṃ katvā 
 aṅguliṃ mukhe ṭhapetvā ākaḍḍhi  Evaṃ itarepi āharāpetvā 
 piviṃsu  Māṇavo kimetanti pucchi  Pokkharamadhu nāmāti  Ahaṃpi 
 thokaṃ labhissāmīti  Detha bhoti tassāpi dāpayiṃsu  So 
 pokkharamadhusaññāya suraṃ pivi  Atha tassa aṅgārapakkamaṃsaṃ adaṃsu  
 Taṃpi khādi  Evamassa punappunaṃ pivantassa mattakāle na etaṃ 
 pokkharamadhu surā esāti vadiṃsu  So ettakaṃ kālaṃ evaṃ madhurarasaṃ 
 na jānāmi āharatha bhonto suranti āha  Punapi adaṃsu  
 Pipāsā mahatī ahosi  Athassa punappunaṃ yācantassa khīṇāti 
 vadiṃsu  So handa taṃ bho suraṃ āharathāti aṅgulimuddikaṃ adāsi  
 So sakaladivasaṃ tehi saddhiṃ pivitvā matto rattakkho kampanto 
 vilapanto gehaṃ gantvā nipajji  Athassa pitā surāya pītabhāvaṃ 
 ñatvā vigatepissa made tāta ayuttante kataṃ seṭṭhikule jātena 
 suraṃ pivantena mā puna evamakāsīti āha  Tāta ko mayhaṃ 
 dosoti  Surāya pītabhāvenāti  Tāta kiṃ kathesi mayā evarūpaṃ 
  
  
 page     
 Madhurarasaṃ ettakaṃ kālaṃ aladdhapubbanti  Brāhmaṇo punappunaṃ 
 yāci  Sopi na sakkomi viramitunti āha  Atha brāhmaṇo evaṃ 
 sante amhākaṃ kulavaṃso upacchijjissati dhanañca vinassissatīti 
 cintetvā gāthamāha 
         māṇava abhirūposi       kule jātosi sotthiye 
         na tvaṃ arahasi tāta     abhakkhaṃ bhakkhayetaveti  
      Tattha abhakkhaṃ bhakkhayetaveti abhakkhitabbayuttakaṃ bhakkhayituṃ  
      Evañca pana vatvā tāta viramāhi sace na viramissasi 
 kāmā ca ito gehā ca nikkhama tava raṭṭhā pabbājanīyakammaṃ 
 kāressāmīti āha  Māṇavo evaṃ santepi nikkhamissāmi suraṃ 
 jahituṃ na sakkomīti vatvā gāthādvayamāha 
         rasānaññataraṃ etaṃ      kasmā maṃ tvaṃ nivāraye 
         sohaṃ tattha gamissāmi    yattha lacchāmi edisaṃ  
         Sovāhaṃ nippatissāmi    na te vacchāmi santike 
         yassa me dassanena tvaṃ  nābhinandasi brāhmaṇāti  
      Tattha rasānanti loṇambilatittakakaṭukakhārikamadhurakasāvasaṅkhātānaṃ 
 sattannaṃ rasānaṃ aññataraṃ uttamarasabhūtametaṃ majjannāma  Sovāhanti 
 so ahameva  Nippatissāmīti nikkhamissāmi  
      Evañca pana vatvā nāhaṃ surāpānā viramissāmi tāta 
 yante ruccati taṃ karohīti āha  Atha brāhmaṇo tayi 
 amhe pariccajante mayaṃpi taṃ pariccajissāmāti vatvā gāthamāha 
  
  
 page     
         Addhā aññepi dāyāde     putte lacchāma māṇava 
         tvañca jamma vinassassu       yattha pattaṃ na taṃ suṇeti  
      Tattha yattha pattanti yattha gataṃ asukaṭṭhāne nāma vasatīti na 
 suṇomi tattha gacchāhīti attho  
      Atha naṃ vinicchayaṭṭhānaṃ netvā aputtabhāvaṃ katvā nīharāpesi  
 So aparabhāge nippaccayo kapaṇo pilotikaṃ nivāsetvā kapālahattho 
 piṇḍāya caranto aññataraṃ kuḍḍaṃ nissāya kālamakāsi  
      Idaṃ kāraṇaṃ āharitvā kāḷahatthī rañño dassetvā mahārāja 
 sace amhākaṃ vacanaṃ na karissasi pabbājanīyakammante karissantīti 
 vatvā gāthamāha 
         evameva tuvaṃ rāja        dīpadinda suṇohi me 
         pabbājissanti taṃ raṭṭhā     soṇḍamāṇavakaṃ yathāti  
      Evaṃ kāḷahatthinā nānāupamāya ānītāyapi rājā tato 
 viramituṃ asakkonto aparaṃpi udāharaṇaṃ dassanatthaṃ āha 
         sujāto nāma nāmena      bhāvitattāna sāvako 
         accharaṃ kāmayantova        na so bhuñji na so pivi  
         Kusaggenūdakamādāya        samudde udakaṃ mine 
         evaṃ mānusikā kāmā      dibbakāmāna santike  
         Evameva ahaṃ kāḷa        bhutvā bhakkhaṃ rasuttamaṃ 
         aladdhā mānusaṃ maṃsaṃ        maññe hessāmi jīvitanti  
 Vatthu pana heṭṭhā vuttasadisamevāti  
  
  
 page     
      Tattha bhāvitattānanti bhāvitattānaṃ tesaṃ pañcannaṃ isisatānaṃ  
 Accharaṃ kāmayantovāti so kira tesaṃ isīnaṃ mahājambūpesiyā khādanakāle 
 anāgamanaṃ viditvā kena nukho kāraṇena nāgacchanti sace katthaci 
 gatā jānissāmi no ce atha tesaṃ isīnaṃ santike dhammaṃ 
 suṇissāmīti uyyānaṃ gantvā isīnaṃ pāde vanditvā gaṇajeṭṭhakassa 
 santike dhammaṃ suṇanto nisīdi  Suriye atthaṅgate uyyojiyamānopi 
 ajja idheva vasissāmīti vatvā isigaṇaṃ vanditvā paṇṇasālaṃ 
 pavisitvā nipajji  Rattibhāge sakko devarājā 
 devaccharāsaṅghaparavuto saddhiṃ attano paricārikāhi isigaṇaṃ vandituṃ 
 āgato  Sakalārāmo ekobhāso ahosi  Sujāto kinnu kho 
 etanti uṭṭhāya paṇṇasālachiddena olokento sakkaṃ isigaṇaṃ 
 vandituṃ āgataṃ devaccharāparivutaṃ disvā accharānaṃ saha dassanena 
 rāgaratto ahosi  Sakko nisīditvā dhammakathaṃ sutvā sakaṭṭhānameva 
 gato  Kuṭumbikopi punadivase isigaṇaṃ vanditvā pucchi bhante 
 ko nāmeso rattibhāge tumhākaṃ vandanatthāya āgatoti  
 Sakko āvusoti  Taṃ parivāretvā nisinnā kā nāmetāti  
 Devaccharā nāmetāti  So isigaṇaṃ vanditvā gehaṃ gantvā 
 gatakālato paṭṭhāya accharaṃ me detha accharaṃ me dethāti 
 vilapi  Atha naṃ ñātakā parivāretvā bhūtāviṭṭho nukhoti accharaṃ 
 pahariṃsu  So nāhaṃ etaṃ accharaṃ kathemi devaccharaṃ kathemīti 
 vatvā ayaṃ accharāti alaṅkaritvā ānītaṃ bhariyaṃpi gaṇikaṃpi 
  
  
 page     
 Olokento nāyaṃ accharā yakkhinī esāti devaccharaṃ me dethāti 
 vilapanto nirāhāro tattheva jīvitakkhayaṃ pāpuṇi  Tena vuttaṃ 
         accharaṃ kāmayantova     na so bhuñji na so pivi 
         kusaggenūdakamādāya     samudde udakaṃ mineti  
      Tattha samudde udakaṃ mineti samma kāḷahatthi yo kusaggena 
 udakaṃ gahetvā ettakaṃ siyā samudde udakanti tena saddhiṃ upamāya 
 mineyya so kevalaṃ mineyya kusagge udakaṃ pana atiparittameva yathā 
 taṃ evaṃ mānusikā kāmā dibbakāmānaṃ santike tasmā so sujāto 
 aññaṃ itthiṃ na olokesi accharameva patthento mato  
 Evamevāti yathā so dibbakāmaṃ alabhanto jīvitaṃ jahi evaṃ ahaṃpi 
 uttamarasaṃ manussamaṃsaṃ alabhanto jīvitaṃ jahissāmīti āha  
      Taṃ sutvā kāḷahatthī ayaṃ rājā ativiya rasagiddho saññāpessāmi 
 nanti sakajātikānaṃ maṃsaṃ khāditvā ākāsacārino suvaṇṇahaṃsāpi 
 tāvadeva naṭṭhāti dassetuṃ gāthādvayamāha 
         yathāpi te dhataraṭṭhā    haṃsā vehāsayaṅgamā 
         ayuttaparibhogena       sabbe abbhatthataṃ gatā  
         Evameva tuvaṃ rāja     dīpadinda suṇohi me 
         abhakkhaṃ rāja bhakkhasi     tasmā pabbājissanti tanti  
      Tattha ayuttaparibhogenāti attano anājīvabhūtena paribhogena  
 Abbhatthataṃ gatāti sabbe maraṇameva pattā  
      Atīte kira cittakūṭe suvaṇṇaguhāyaṃ navutihaṃsasahassāni sāliṃ 
  
  
 page     
 Khādantā vasanti  Te vassike cattāro māse na nikkhamanti 
 sace nikkhameyyuṃ udakapuṇṇehi pakkhehi uppatituṃ asakkontā 
 samuddeyeva pateyyuṃ tasmā na nikkhamanti  Upakaṭṭhe pana 
 vassakāle jātassarato sayañjātasāliyo āharitvā guhaṃ pūretvā 
 sāliṃ khādantā vasanti  Tesaṃ pana guhaṃ paviṭaṭhakāle guhadvāre eko 
 rathacakkappamāṇo uṇṇānābhimakkaṭako ekekasmiṃ māse ekekaṃ jālaṃ 
 vitthanati  Tassa ekekaṃ suttaṃ gorajjuppamāṇaṃ hoti  Haṃsā taṃ 
 jālaṃ bhindissāmāti ekassa taruṇahaṃsassa dve koṭṭhāse denti  
 Te vigate deve purato gantvā taṃ jālaṃ bhindanti  Tena maggena 
 sesā gacchanti  Athekasmiṃ kāle pañcamāse atikkante vasso 
 vuṭṭho ahosi  Te haṃsā khīṇagocarā kinnu kho kattabbanti 
 mantetvā jīvantā aṇḍāni labhissāmāti paṭhamaṃ aṇḍāni 
 khādiṃsu  Tato potake tato jiṇṇahaṃse pañcamāsaccayena 
 vasse upagate makkaṭako pañca jālāni vitthanati  Haṃsā 
 sakajātikānaṃ maṃsaṃ khāditvā appathāmā jātā  Dviguṇakoṭṭhāsalābhī 
 haṃsataruṇo jāle paharitvā cattāri chinditvā pañcamaṃ chindituṃ 
 nāsakkhi tattheva laggi  Athassa sīsaṃ vijjhitvā makkaṭako 
 lohitaṃ pivi  Aññopi āgantvā jālaṃ pahari sopi tattheva 
 laggīti evaṃ sabbesaṃpi makkaṭako lohitaṃ pivi  Tadā dhataraṭṭhakulaṃ 
 ucchinnanti vadanti  Tena vuttaṃ sabbe abbhatthataṃ gatāti  
      Evameva tuvanti yathā te haṃsā abhakkhitabbaṃ sakajātikānaṃ 
  
  
 page     
 Maṃsaṃ khādiṃsu tathā tvaṃpi khādasi  Tasmiṃ khaṇe sakalanagaraṃ 
 bhayappattaṃ  Tasmā pabbājissanti tanti viramatha mahārāja yasmā 
 abhakkhaṃ sakajātimaṃsaṃ bhakkhasi tasmā ime nagaravāsino taṃ raṭṭhā 
 pabbājessanti  
      Rājāpi aññaṃ upamaṃ vattukāmo ahosi  Nāgarā pana 
 uṭṭhāya senāpati kiṃ karosi kiṃ manussamaṃsakhādakacoraṃ gahetvā 
 vicarasi sace na viramissati tvaṃ raṭṭhato taṃ pabbājehīti 
 nāssa kathetuṃ adaṃsu  Rājā bahūnaṃ kathaṃ sutvā bhīto punapi vattuṃ 
 nāsakkhi  Punapi taṃ senāpati kiṃ mahārāja viramituṃ sakkhissi 
 noti vatvā na sakkomīti vutte sabbaṃ orodhagaṇañca puttadhītaro 
 ca sabbālaṅkārapaṭimaṇḍite ekapasse ṭhapetvā mahārāja 
 imaṃ ñātimaṇḍalañca amaccagaṇañca rajjasiriñca olokehi mā 
 evaṃ nassissasi viramatha mahārāja manussamaṃsakhādanatoti āha  
 Rājā na mayhaṃ ete manussamaṃsato piyataranti vatvā tenahi 
 tumhe mahārāja imamhā nagarā ca raṭṭhā ca nikkhamathāti vutte 
 kāḷahatthi na me rajjenattho nagarā nikkhamāmi ekaṃ pana me 
 khaggañca rasakañca bhājanañca dehīti āha  Athassa khaggañca 
 manussamaṃsapacanabhājanañca pacchiñca ukkhipāpetvā rasakañca datvā 
 raṭṭhā pabbājanīyakammaṃ kariṃsu  So khaggañca rasakañca ādāya nagarā 
 nikkhamitvā araññaṃ pavisitvā ekasmiṃ nigrodhamūle vasanaṭṭhānaṃ katvā 
  
  
 page     
 Tattheva vasanto aṭavimagge ṭhatvā manusse gatāgate māretvā 
 āharitvā rasakassa deti  Sopissa maṃsaṃ pacitvā rañño upanāmesi  
 Evaṃ ubhopi jīvanti  Ahaṃ manussacoro porisādoti vatvā tasmiṃ 
 pakkhante koci sakabhāvena saṇṭhāretuṃ na sakkoti sabbe bhūmiyaṃ 
 patiṃsu  Tesu yaṃ yaṃ icchati taṃ taṃ uddhaṃpādaṃ adhosiraṃ katvā 
 āharitvā rasakassa deti  So ekadivasaṃ araññe kiñci manussaṃ 
 alabhitvā āgato rasakena kiṃ devāti vutte rasaka uddhane 
 ukkhaliṃ āropehīti āha  Maṃsaṃ kahaṃ devāti  Labhissāmi ahaṃ maṃsanti 
 āha  So natthi me jīvitanti kampamāno rājānaṃ vanditvā 
 rodamāno uddhane aggiṃ katvā ukkhaliṃ āropesi  Atha naṃ 
 porisādo asinā paharitvā māretvā sayamevassa maṃsaṃ pacitvā 
 khādi tato paṭṭhāya ekakova jāto yaṃ yaṃ labhitvā sayameva 
 pacitvā khādati  Porisādo manussānaṃ maggaṃ paṭihanatīti sakalajambūdīpe 
 pākaṭo ahosi  Pabbājanīyakaṇḍaṃ niṭṭhitaṃ  
      Tadā eko sampannavibhavo brāhmaṇo pañcahi sakaṭasatehi 
 vohāraṃ karonto pubbantato aparantaṃ sañcarati  So cintesi 
 porisādo nāma kira coro magge manusse māreti dhanaṃ datvā 
 taṃ aṭaviṃ atikkamissāmīti  So aṭavimukhavāsīnaṃ manussānaṃ maṃ 
 aṭaviṃ atikkamethāti sahassaṃ datvā tehi saddhiṃ maggaṃ paṭipajji  
 Gacchanto ca sabbasatthaṃ purato katvā sunahātānulitto 
 sabbālaṅkārapaṭimaṇḍito setagoṇayutte sukhayānake nisinno tehi 
  
  
 page     
 Ativāhikapurisehi parivuto sabbapacchato agamāsi  Tasmiṃ khaṇe porisādo 
 rukkhaṃ āruyha purise upadhārento sesamanussesu kiṃ imesu 
 khāditabbaṃ atthīti vigatacchando hutvā brāhmaṇaṃ diṭṭhakālato paṭṭhāya 
 taṃ khāditukāmatāya paggharitakheḷo ahosi  So tasmiṃ attano 
 santikaṃ āgate rukkhā oruyha ahaṃ hare coro porisādoti 
 tikkhattuṃ nāmaṃ sāvetvā khaggaṃ parivattento vālukāya tesaṃ 
 manussānaṃ akkhīni pūrento viya pakkhandi  Ekopi saṇṭhāretuṃ 
 samattho nāma nāhosi  Sabbe bhūmiyaṃ urena nipajjiṃsu  So 
 sukhayānake nisinnaṃ brāhmaṇaṃ pāde gahetvā piṭṭhiyaṃ adhosīsakaṃ 
 olambetvā sīsaṃ gopphakehi paharanto ukkhipitvā pāyāsi  
 Purisā uṭṭhāya bho tassa mayaṃ brāhmaṇassa hatthato kahāpaṇasahassaṃ 
 gaṇhimhā ko nāma amhākaṃ purisakāro sakkonto vā 
 asakkonto vā thokaṃ anubandhāmāti taṃ anubandhiṃsu  Porisādopi 
 nivattitvā olokento kañci adisvā sanikaṃ pāyāsi  
 Tasmiṃ khaṇe eko thāmasampanno sūrapuriso vegena anubandhitvā 
 taṃ sampāpuṇi  So taṃ disvā ekaṃ vatiṃ laṅghanto khadirakhāṇukaṃ 
 atikkami  Khāṇuko piṭṭhipādena nikkhami  So lohitena 
 paggharantena khañjiyamāno pāyāsi  Atha naṃ so puriso disvā bho 
 mayā esa viddho kevalaṃ tumhe pacchato etha gaṇhissāma 
 nanti āha  Te dubbalabhāvaṃ ñatvā taṃ anubandhiṃsu  So tehi 
 anubandhabhāvaṃ ñatvā brāhmaṇaṃ visajjetvā attānaṃ sotthimakāsi  
  
  
 page     
 Ativāhikapurisā brāhmaṇassa laddhakālato paṭṭhāya kiṃ amhākaṃ 
 corenāti tatova nivattiṃsu  Porisādopi attano nigrodhamūlaṃ 
 gantvā pārohabbhantaraṃ pavisitvā nipanno ayye rukkhadevate 
 sace me sattāhabbhantareyeva vaṇaṃ phāsukaṃ kātuṃ sakkhissasi 
 sakalajambūdīpe ekasatakhattiyānaṃ galalohitena tava khandhaṃ dhovitvā 
 antehi parikkhipāpetvā pañcamadhuramaṃsena balikammaṃ karissāmīti 
 āyācanaṃ akāsi  Tassa pana maṃsañca annapānañca alabhantassa 
 sarīraṃ sussi  Antosattāheyeva vaṇo phāsuko ahosi  So 
 devatānubhāvena tassa phāsukabhāvaṃ sallakkhesi  So katipāhaṃ 
 manussamaṃsaṃ khāditvā balaṃ labhitvā evaṃ cintesi bahūpakārā me 
 devatā āyācanamassā muñcissāmīti  So khaggaṃ ādāya 
 rukkhamūlato nikkhamitvā rājāno ānessāmīti pāyāsi  
      Atha naṃ purimabhave yakkhakāle ekato manussamaṃsakhādako sahāyako 
 yakkho anuvicaranto disvā ayaṃ mama atītabhave sahāyoti ñatvā 
 samma maṃ sañjānāsīti pucchi  Na sañjānāmi sammāti  Athassa 
 purimabhave yakkhakāle katakāraṇaṃ kathesi  So taṃ sañjānitvā 
 paṭisanthāramakāsi  Kahaṃ nibbattosīti yakkhena puṭṭho nibbattaṭṭhānañca 
 raṭṭhā pabbājanīyakāraṇañca idāni vasanaṭṭhānañca khāṇunā 
 viddhakāraṇañca devatāya āyācanā mocanatthaṃ gamanakāraṇañca sabbaṃ 
 ārocetvā samma tayāpi mametaṃ kiccaṃ nittharitabbaṃ ubhopi 
 mayaṃ gacchāma sammāti āha  Samma na gacchāmi ekaṃ pana me 
  
  
 page     
 Kammaṃ atthi ahaṃ kho pana anagghaṃ padalakkhaṇaṃ nāma mantaṃ jānāmi 
 so balañca javañca tejussadañca karoti taṃ mantaṃ gaṇhāhīti  
 So sādhūti sampaṭicchi  Yakkhopissa taṃ datvā pakkāmi  
 Porisādo mantaṃ uggahetvā tato paṭṭhāya vātajavo atisūro 
 mahābalaparakkamo ahosi  So sattāhabbhantareyeva ekasatarājāno 
 uyyānādīni gacchante disvā vātavegena pakkhanditvā nāmaṃ sāvetvā 
 vagganto nadanto bhayappatte katvā pāde gahetvā adhosire 
 katvā paṇhiyā sīsaṃ paharanto vātavegena netvā hatthatalesu 
 chiddāni katvā rajjuyā nigrodharukkhe olambesi  Aggapādaṅgulīhi 
 bhūmiyaṃ phusamānāhi atha te sabbe rājāno vāte paharante 
 milātakoraṇḍakadāmāni viya parivattentā olambiṃsu  Sutasomo 
 mama piṭṭhācariyo hoti sace gaṇhissāmi sakalajambūdīpo tuccho 
 bhavissatīti taṃ na nesi  Sohaṃ balikammaṃ karissāmīti aggiṃ katvā 
 sūle tacchento nisīdi  Rukkhadevatā taṃ kiriyaṃ disvā mayhaṃ 
 kiresa balikammaṃ karoti vaṇepissa mayā kiñci phāsukaṃ kataṃ natthi 
 idāni taṃ imesaṃ mahāvināsaṃ karissati kinnu kho kattabbanti 
 cintetvā ahametaṃ nivāretuṃ na sakkhissāmīti catunnaṃ mahārājānaṃ 
 santikaṃ gantvā tamatthaṃ kathetvā nivāretha nanti āha  Tehipi 
 na mayaṃ porisādaṃ nivāretuṃ sakkhissāmāti vutte sakkaṃ upasaṅkamitvā 
 tamatthaṃ kathetvā nivāretha nanti āha  Sopi nāhaṃ sakkomi 
 nivāretuṃ ekamatthaṃ pana ācikkhissāmīti vatvā ko nāmāti vutte 
  
  
 page     
 Sadevake loke sadiso añño natthi kururaṭṭhe pana indapattanagare 
 korabyarājaputto sutasomo nāma taṃ nibbisevanaṃ katvā damessati 
 rājūnañca jīvitaṃ dassati tañca manussamaṃsaṃ khādanato oramāpessati 
 sakalajambūdīpe amataṃ viya abhisiñcissati sacepi rājūnaṃ jīvitaṃ 
 dātukāmo sutasomaṃ ānetvā balikammaṃ kātuṃ vaṭṭatīti vadehīti  
 Sā sādhūti sampaṭicchitvā khippaṃ āgantvā pabbajitavesena 
 tassa avidūre pāyāsi  So pana padasaddena rājā nukho 
 koci palāto bhavissatīti olokento taṃ disvā pabbajitā 
 nāma khattiyāva imaṃ gahetvā ekasataṃ pūretvā balikammaṃ karissāmīti 
 uṭṭhāya asihattho anubandhi tiyojanaṃ anubandhitvāpi pāpuṇituṃ 
 nāsakkhi  Gatte hi sedā muñciṃsu  So cintesi ahaṃ pubbe 
 hatthiṃpi assaṃpi rathaṃpi dhāvantaṃ anubandhitvā gaṇhāmi ajja imaṃ 
 pabbajitaṃ sakāya pakatiyā gacchantaṃ sabbathāmeneva dhāvantopi gaṇhituṃ 
 na sakkomi kinnu kho kāraṇanti  Tato so pabbajito nāma 
 vacanakaro hoti tiṭṭhāti naṃ vatvā ṭhitaṃ gaṇhissāmīti cintetvā 
 tiṭṭha samaṇāti āha  Ahaṃ tāva ṭhito tvaṃ pana ṭhātuṃ vāyāmaṃ 
 karosīti  Atha naṃ bho pabbajitā nāma jīvitahetupi alikaṃ na 
 bhaṇanti tvaṃ pana musā kathesīti vatvā gāthamāha 
         tiṭṭhāhīti mayā vutto    so tvaṃ gacchasi pammukho 
         aṭṭhito tvaṃ ṭhitomhīti    lapasi brahmacārini 
         idaṃ kho samaṇayuttaṃ       asiñca me maññasi kaṅkhapattanti  
  
  
 page     
      Tattha tiṭṭhāhīti samaṇa tiṭṭhāhi iti vacanaṃ mayā vutto so 
 tvaṃ gacchasi brahmacārini aṭṭhito tvaṃ ṭhito amhi iti lapasi 
 me asiñca kaṅkhapattaṃ maññasi  Pammukhoti parammukho  
      Tato devatā gāthādvayamāha 
                 ṭhitohamasmi sadhammesu rāja 
                 na nāmagottaṃ parivattayāmi 
                 corañca loke aṭhitaṃ vadanti 
                 āpāyikaṃ nerayikaṃ ito cutaṃ  
         Sace me saddhasi rāja     sutaṃ gaṇhāhi khattiyaṃ 
         tena yaññaṃ yajitvāna      evaṃ saggaṃ gamissasīti  
      Tattha sadhammesūti mahārāja ahaṃ sakesu dasakusalakammapathadhammesu 
 ṭhito asmi bhavāmi  Na nāmagottanti yathā tvaṃ pubbe brahmadatto 
 hutvā taṃ nāmaṃ jahitvā purisādo hutvā idāni kammāsapādo 
 jāto khattiyakule jātopi abhakkhaṃ manussamaṃsaṃ bhakkhesi attano 
 nāmagottaṃ yathā parivattesi nāhaṃ tathā nāmagottaṃ parivattayāmi 
 loke corañca dasakusalakammapathesu aṭṭhitaṃ nāma vadanti  Ito 
 cutanti ito cutaṃ hutvā apāye niraye nibbattamānaṃ  So hi 
 niraye patamāno attano patiṭṭhaṃ na labhati  Sutanti sutasomaṃ  
 Bho purisāda musāvādīsi tvaṃ tayā mayhaṃ sakalajambūdīpe rājāno 
 ānetvā balikammaṃ karissāmīti vuttaṃ paṭissutaṃ  Idāni ye vā 
 te vā dubbalarājāno ānesi jambūdīpatale jeṭṭhakaṃ 
  
  
 page     
 Sutasomamahārājānaṃ na ānesi vacanante musā nāma ahosi tasmā sutasomaṃ 
 gaṇhāhīti  
      Evañca pana vatvā devatā pabbajitavesaṃ antaradhāpetvā 
 sakeneva vaṇṇena ākāse suriyo viya jajjalamānā aṭṭhāsi  
 So tassa kathaṃ sutvā rūpañca oloketvā kāsi tvanti āha  
 Ahaṃ imasmiṃ rukkhe nibbattadevatāti  So diṭṭhā me attanā 
 devatāti tussitvā sāmi devarāja mā sutasomassa kāraṇā cintayi 
 attano rukkhaṃ pavisāhīti  Atha devatā tassa passantasseva rukkhaṃ 
 pāvisi  Tasmiṃ khaṇe suriyo atthaṅgato cando uggato  
 Porisādo vedaṅgakusalo nakkhattacāraṃ jānāti  So nabhaṃ 
 oloketvā sve phussanakkhattaṃ bhavissati sutasomo nahāyituṃ uyyānaṃ 
 gamissati tattha naṃ gaṇhissāmi ārakkho panassa mahā bhavissati 
 samantā tiyojanaṃ sakalanagaravāsino rakkhantā vicarissanti asaṃvidahite 
 ārakkhe paṭhamayāmeyeva migāciravanuyyānaṃ gantvā maṅgalapokkharaṇiṃ 
 otaritvā vasissāmīti cintetvā tattha gantvā pokkharaṇiṃ oruyha 
 paduminipattena sīsaṃ paṭicchādetvā aṭṭhāsi  Tassa tejena 
 macchakacchapādayo osakkitvā udakapariyante vaggavaggā hutvā 
 vicariṃsu  Kuto pana laddhāyaṃ tejoti  Pubbayogavasena  So hi 
 kassapadasabalassa kāle khīrasalākabhattaṃ paṭṭhapesi  Tena mahāthāmo 
 ahosi  Aggisālaṃ kāretvā bhikkhusaṅghassa sītavinodanatthaṃ aggiñca 
 dārūni ca dārucchedanavāsiñca pharasuñca adāsi  Tena tejavā ahosi  
  
  
 page     
 Evaṃ tasmiṃ antouyyānaṃ gateyeva balavapaccūsakāle samantā tiyojane 
 ārakkhaṃ gaṇhiṃsu  Rājāpi pātova bhuttapātarāso alaṅkatahatthikhandhavaragato 
 caturaṅginiyā senāya parivuto nagarato nikkhami  
      Tadā takkasilato nando nāma brāhmaṇo catasso satārahā 
 gāthāyo ādāya vīsatiyojanasatikaṃ maggaṃ atikkamma taṃ nagaraṃ patvā 
 dvāragāme vasitvā suriye uggate nagaraṃ pavisanto rājānaṃ 
 pācīnadvāre nikkhamantaṃ disvā hatthaṃ pasāretvā jayāpesi  Rājā 
 disācakkhuko hutvā gacchanto unnatappadese ṭhitassa brāhmaṇassa 
 pasāritahatthaṃ disvā hatthināgaṃ pesetvā brāhmaṇaṃ upasaṅkamitvā 
 pucchanto gāthamāha 
                 kismiṃ nu raṭṭhe vata jātibhūmi 
                 atha kena atthena idhānupatto 
                 akkhāhi me brāhmaṇa etamatthaṃ 
                 kimicchasi demi tayajja patthitanti  
       Atha naṃ so gāthamāha 
                 gāthā catasso dharaṇīmahissara 
                 sugambhīratthavarā sāgarūpamā 
                 taveva atthāya idhāgatosmi 
                 suṇohi gāthā paramatthasañhitāti  
      Tattha dharaṇīmahissarāti bhūmissara bhūmipāla catasso gāthā 
  
  
 page     
 Kiṃbhūtā sugambhīraatthavarā sāgarūpamā tava eva atthāya idaṃ 
 ṭhānaṃ anuppatto asmi bhavāmi  Suṇohīti kassapadasabalena desitā 
 paramatthasañhitā imā satārahā gāthāyo suṇohīti attho  
      Brāhmaṇo taṃ vacanaṃ vatvā mahārāja imā kassapadasabalena 
 desitā catasso satārahā gāthāyo tumhe sutavittakāti sutvā 
 tumhākaṃ desituṃ āgatomhīti āha  Rājā tuṭṭhamānaso hutvā 
 ācariya suṭṭhu te āgataṃ mayā pana ito nivattituṃ na sakkā 
 ajja phussanakkhattayogena sīsaṃ nahāyituṃ āgatomhīti ahaṃ punadivase 
 āgantvā sossāmi tvaṃ mā ukkaṇṭhīti vatvā gacchatha tumhe 
 brāhmaṇassa asukagehe sayanaṃ paññapetvā detha ghāsacchādanaṃ 
 saṃvidahathāti amacce āṇāpetvā gantvā uyyānaṃ pāvisi  Taṃ 
 aṭṭhārasahatthena pākārena parikkhittaṃ ahosi  Taṃ aññamaññaṃ 
 saṃghaṭṭayantā hatthino parikkhipiṃsu  Tato assā parikkhipiṃsu tato 
 rathā tato dhanuggahā tato pattikāti  Saṅkhubhitamahāsamuddo 
 viya unnādento balanikāyoyeva ahosi  Rājā oḷārikāni 
 ābharaṇāni omuñcitvā massukammaṃ kārāpetvā nahānacuṇṇena 
 ubbaṭṭitasarīro pokkharaṇiyā anto rājavibhavena nahātvā 
 paccuttaritvā udakagahaṇasāṭakena nivāsetvā aṭṭhāsi  Athassa 
 dussagandhamālālaṅkārāni upanayiṃsu  Atha porisādo cintesi ayaṃ 
 rājā alaṅkatakāle bhāriko bhavissati sallahukakāleyeva naṃ 
 gaṇhissāmīti  So nadanto vagganto maccu viya matthake khaggaṃ 
  
  
 page     
 Paribhamanto ahaṃ hare coro porisādoti nāmaṃ sāvetvā aṅguliṃ 
 nalāte ṭhapetvā udakā uttari  Tassa saddaṃ sutvā hatthārohā 
 saha hatthīhi assārohā saha assehi bhassiṃsu rathārohā saha 
 rathehi bhassiṃsu balanikāyā gahitagahitāni āvudhāni chaḍḍetvā 
 urena bhūmiyaṃ nipajjiṃsu  Porisādo sutasomaṃ ukkhipitvā gaṇhi  
 Sesarājāno gahaṇakāle pāde gahetvā adhosīsakaṃ katvā paṇhiyā 
 sīsaṃ paharanto gacchati  Bodhisattaṃ pana upagantvā onato 
 ukkhipitvā khandhe nisīdāpesi  So porisādo dvārena gamanaṃ 
 papañco bhavissatīti cintetvā gamanaṃ apassanto sammukhaṭṭhāneyeva 
 aṭṭhārasahatthubbedhaṃ pākāraṃ ullaṅghitvā purato ca paggalitapādena 
 mattavaravāraṇakumbhe akkamitvā pabbatakūṭāni pātento viya vātajavena 
 assarathapiṭṭhe akkamanto pātetvā rathadhure rathasīse akkamitvā 
 bhamaracakkaṃ bhamanto viya nīlaphalakāni nigrodhapattāni maddanto viya 
 ekavegeneva tiyojanamaggaṃ gantvā atthi nukho koci sutasomassatthāya 
 pacchato āgacchantoti oloketvā kiñci adisvā sanikaṃ gacchanto 
 sutasomassa kesaggato udakabindūni attano ure patitāni disvā 
 maraṇassa abhāyanakasatto nāma natthi sutasomopi maraṇabhayena 
 rodati maññeti cintetvā āha 
                 na ve rudanti matimanto sapaññā 
                 bahussutā ye bahuṭhānacintino 
  
  
 page     
                 Dīpaṃ hi etaṃ paramaṃ narānaṃ 
                 yaṃ paṇḍitā sokanudā bhavanti  
                 Attāna ñātī udāhu puttadāraṃ 
                 dhaññaṃ dhanaṃ rajataṃ jātarūpaṃ 
                 kimeva tvaṃ sutasomānutappe 
                 korabya seṭṭha vacanaṃ suṇoma teti  
      Tattha yaṃ paṇḍitāti yaṃ tumhādisā paṇḍitā aññesaṃ sokanudā 
 bhavanti etaṃ sokavinodanaṃ aññesaṃ dīpaṃ mahāsamudde bhinnanāvānaṃ 
 dīpo viya patiṭṭhā hoti tasmā tumhādisā matimanto na 
 rudantīti attho  Kimeva tvanti samma sutasoma tumhādise 
 maraṇabhayena rodante aññe andhabālā kiṃ karissanti api ca 
 taṃ pucchāmi imesu attādīsu kimeva tvaṃ sutasomānutappeti 
 kimeva socasi kiṃ cintesīti attho  
      Sutasomo āha 
                 na cāhamattānamanutthunāmi 
                 na puttadāraṃ na dhanaṃ na raṭṭhaṃ 
                 satañca dhammo carito purāṇo 
                 taṃ saṅgaraṃ brāhmaṇassānutappe  
                 Kato mayā saṅgaro brāhmaṇena 
                 raṭṭhe sake issariye ṭhitena 
  
  
 page     
                 Taṃ saṅgaraṃ brāhmaṇasampadāya 
                 saccānurakkhaṃ punarāvajissanti  
      Tattha anutthunāmīti ahaṃ tāva neva rodāmi na socāmi 
 imesaṃpi attādīnaṃ atthāya na anutthunāmi na socāmi api ca 
 kho sataṃ paṇḍitānaṃ carito purāṇo dhammo atthi yaṃ saṅgaraṃ 
 katvā saccaṃ nāma taṃ saṅgaraṃ brāhmaṇassa anusocāmīti attho  
 Saccānurakkhanti saccaṃ anurakkhanto  So hi vata brāhmaṇo 
 takkasilato kassapadasabalassa desitā catasso gāthāyo ādāya 
 āgato tassāhaṃ āgantukavattaṃ kāretvā nahātvā āgato 
 suṇissāmi yāva mamāgamanā āgamehīti saṅgaraṃ katvā āgato 
 tvaṃ pana gāthā sotuṃ adatvāva maṃ gaṇhi sace maṃ visajjesi 
 taṃ dhammaṃ sutvā saccānurakkhaṃ punarāvajissanti vadati  
      Atha naṃ porisādo āha 
                 na vāhametaṃ abhisaddahāmi 
                 sukhī naro maccumukhā pamutto 
                 amittahatthaṃ punarāvajeyya 
                 korabya seṭṭha na hi maṃ upeti  
                 Mutto tuvaṃ porisādassa hatthā 
                 gantvā sakaṃ mandiraṃ kāmakāmī 
                 madhuraṃ piyaṃ jīvitaṃ laddha rāja 
                 kuto tvaṃ ehisi me sakāsanti  
  
  
 page     
      Tattha sukhīti sukhappatto hutvā  Maccumukhā pamuttoti 
 mādisassa corassa hatthato muttatāya maraṇamukhā mutto nāma 
 hutvā puna āvajeyya āgaccheyya ahaṃ etaṃ vacanaṃ na abhisaddahāmi 
 korabya seṭṭha maṃ santike na hi upeti  Tattha sutasoma tuvaṃ 
 porisādassa hatthato mutto  Sakaṃ mandiranti rājadhānigehaṃ  
 Kāmakāmīti kāmaṃ kāmayamānoti attho  Tuvaṃ me mama santike 
 kuto ehisi  
      Taṃ sutvā mahāsatto kesarasīho viya asambhīto āha 
                 mataṃ vareyya parisuddhasīlo 
                 na jīvitaṃ garahito pāpadhammo 
                 na hi  taṃ naraṃ tāyate duggatībhi 
                 yassāpi hetu alikaṃ bhaṇeyya  
                 Sacepi vāto girimāvaheyya 
                 cando ca suriyo ca chamā pateyya 
                 sabbāva najjo paṭisotaṃ vaheyyuṃ 
                 na tvevāhaṃ rāja musā bhaṇeyyanti  
      Tattha mataṃ vareyyāti porisāda yo naro parisuddhasīlo maraṇaṃ 
 iccheyya icchatu patthetūti attho  Na jīvitanti pāpadhammo 
 pana garahito jīvitaṃ na vareyya mā icchatu  Jīvitaṃ hi tassa 
 āyatiṃ abhaddakattā dujjīvitaṃ nāma  Yassāti yassa attano 
 atthāya dussīlo alikaṃ bhaṇeyya etamattādivatthuṃ taṃ purisaṃ 
  
  
 page     
 Duggatībhi na tāyate na rakkhati  Girimāvaheyyāti samma porisāda 
 mayā saddhiṃ  ekācariyakule sikkhito evarūpo sahāyako hutvā ahaṃ 
 jīvitahetu musā na kathemi sace puratthimādibhedo vāto uṭṭhāya 
 mahantaṃ pabbataṃ tūlapicu viya ākāse āvaheyya taṃpi saddahātabbaṃ 
 ahaṃ musā na bhaṇeyyanti idaṃ vacanaṃ tveva saddahātabbaṃ cando 
 ca suriyo ca attano vimānena saddhiṃ paṭhaviyaṃ pateyya sabbāpi 
 najjo paṭisotaṃ vaṭṭeyyuṃ bho porisāda evarūpaṃ vacanaṃ sace 
 bhaṇe saddahitabbaṃ ahaṃ musā bhaṇeyyaṃ iti vacanaṃ tuyhaṃ 
 janehi vuttaṃ nāma taṃ na saddahitabbaṃ 
                 nabhaṃ phaleyya udadhi visusse 
                 saṃvatteyya bhūtadharā vasundharā 
                 siluccayo meru samuṭṭhaheyya pabbato 
                 na tvevāhaṃ rāja musā bhaṇeyyanti  
 Evaṃ vuttepi so na saddahatiyeva  
      Atha bodhisatto ayaṃ mayhaṃ na saddahati sapathenapi naṃ 
 saddahāpessāmīti cintetvā samma porisāda khandhato tāva maṃ 
 otārehi sapathaṃ katvā taṃ saddahāpessāmīti vatvā tena 
 otāretvā bhūmiyaṃ ṭhapito sapathaṃ karonto gāthamāha 
                 asiñca sattiñca parāmasāmi 
                 sapathaṃpi te samma ahaṃ karomi 
  
  
 page     
                 Tayā pamutto anaṇo bhavitvā 
                 saccānurakkhaṃ punarāvajissanti  
      Tassattho samma porisāda sace icchasi evarūpehi āvudhehi 
 saṃvidahitārakkhe khattiyakule me nibbatti nāma mā hotūti asiñca 
 sattiñca parāmasāmi aññaṃ vā yaṃ icchasi taṃ sapathaṃpi te 
 samma ahaṃ karomi yathāhaṃ tayā pamutto gantvā brāhmaṇassa 
 anaṇo hutvā saccamanurakkhanto punāgamissāmīti  
      Tato porisādo ayaṃ sutasomo khattiyehi akattabbaṃ sapathaṃ 
 karoti kiṃ me iminā etu vā mā vā ahaṃpi khattiyarājā 
 mameva bāhulohitaṃ gahetvā devatāya balikammaṃ karissāmi ayaṃ 
 ativiya kilamatīti cintetvā gāthamāha 
                 yo te kato saṅgaro brāhmaṇena 
                 raṭṭhe sake issariye ṭhitena 
                 taṃ saṅgaraṃ brāhmaṇasampadāya 
                 saccānurakkhaṃ punarāvajassūti  
      Tattha punarāvajassūti puna āgaccheyyāsi  
      Atha naṃ mahāsatto samma porisāda mā cintayi catasso 
 satārahā gāthāyo sutvā dhammakathikassa pūjaṃ datvā pātova 
 āgamissāmīti vatvā gāthamāha 
                 yo me kato saṅgaro brāhmaṇena 
                 raṭṭhe sake issariye ṭhitena 
  
  
 page     
                 Taṃ saṅgaraṃ brāhmaṇasampadāya 
                 saccānurakkhaṃ punarāvajissanti  
      Tattha punarāvajissanti puna āgacchāmi  
      Atha naṃ porisādo mahārāja tumhe khattiyehi akattabbaṃ 
 sapathaṃ karittha taṃ anussareyyāthāti vatvā samma porisāda tvaṃ 
 maṃ daharakālato paṭṭhāya jānāsi hassenāpi me musā na 
 kathitapubbā kiṃ musā kathessāmi svāhaṃ idāni rajje patiṭṭhito 
 dhammādhammaṃ jānanto kiṃ musā kathessāmi saddahasi mayhaṃ ahante 
 sve balikammaṃ pāpuṇissāmīti saddahāpito tenahi gaccha mahārāja 
 tumhesu anāgatesu balikammaṃ na bhavissati devatāpi tumhehi vinā 
 na sampaṭicchi mā me balikammassa antarāyaṃ karitthāti mahāsattaṃ 
 uyyojesi  So rāhumukhā muttacando viya nāgabalo thāmasampanno 
 khippameva nagaraṃ pāpuṇi  
      Atha senāpissa sutasomamahārājā paṇḍito madhuradhammakathiko 
 ekaṃ dve kathā kathetuṃ labhanto porisādaṃ dametvā sīhamukhā 
 muttamattavaravāraṇo viya āgamissati ime rājānaṃ porisādassa 
 datvā āgatāti amhe nagaravāsino janā garahissantīti cintetvā 
 bahinagareyeva ṭhitā taṃ dūrato āgacchantaṃ disvā paccuggantvā vanditvā 
 kathaṃ mahārāja porisādena kilamitoti paṭisanthāraṃ katvā porisādena 
 mayhaṃ mātāpitūhi dukkaraṃ kataṃ tathārūpo nāma caṇḍo sāhasiko 
  
  
 page     
 Mama dhammakathaṃ sutvā maṃ visajjesīti vutte rājānaṃ alaṅkaritvā 
 hatthikkhandhaṃ āropetvā parivāretvā nagaraṃ pāvisi  Taṃ disvā 
 sabbe nāgarā tussiṃsu  Sopi dhammagarutāya dhammasoṇḍatāya 
 mātāpitaro adisvāva pacchāpi te passissāmīti rājanivesanaṃ pavisitvā 
 rājāsane nisīditvā brāhmaṇaṃ pakkosāpetvā massukammādīni cassa 
 āṇāpetvā kappitamassuṃ nahātānulittaṃ vatthālaṅkārapaṭimaṇḍitaṃ 
 katvā ānetvā dassitakāle sayaṃ pacchā nahātvā tassa attano 
 bhojanaṃ dāpesi  Tasmiṃ bhutte sayaṃ bhuñjitvā taṃ mahārahe pallaṅke 
 nisīdāpetvā dhammagarukatāya assa gandhamālādīhi pūjaṃ katvā sayaṃ 
 nīcāsane nisīditvā tumhehi mayhaṃ ānītā satārahā gāthā suṇomi 
 ācariyāti yāci  
      Tamatthaṃ pakāsento satthā āha 
                 mutto ca so porisādassa hatthā 
                 gantvāna taṃ brāhmaṇa etadavoca 
                 suṇomi gāthāyo satārahāyo 
                 yā me sutā assu hitāya brahmeti  
      Tattha etadavocāti etaṃ avoca  
      Atha brāhmaṇo bodhisattena yācitakāle gandhehi hatthe 
 ubbaṭṭetvā pasibbakā manoramaṃ potthakaṃ nīharitvā ubhohi hatthehi 
 gahetvā tenahi mahārāja kassapadasabalena desitā rāgamadanādinimmadanā 
 amatamahānibbānasampāpikā catasso satārahā gāthāyo suṇohīti vatvā 
  
  
 page     
 Potthakaṃ olokento āha 
         sakideva sutasoma          sabbhi hoti samāgamo 
         sā naṃ saṅgati pāleti      nāsabbhi bahusaṅgamo  
         Sabbhireva samāsetha        sabbhi kubbhetha santhavaṃ 
         sataṃ saddhammamaññāya        seyyo hoti na pāpiyo  
                 Jiranti ve rājarathā sucittā 
                 atho sarīrampi jaraṃ upeti 
                 satañca dhammo na jaraṃ upeti 
                 santo have sabbhi pavedayanti  
                 Nabhañca dūre paṭhavī ca dūre 
                 pāraṃ samuddassa tadāhu dūre 
                 tato have dūrataraṃ vadanti 
                 satañca dhammo asatañca rājāti  
      Tattha sakidevāti ekavārameva  Sabbhīti sappurisehi  Sā 
 nanti sā sabbhi saha saṅgati samāgamo ekavāraṃ pavattopi taṃ 
 puggalaṃ pāleti rakkhati gopeti  Nāsabbhīti asappurisehi pana bahu 
 suciraṃpi kato saṅgamo ekaṭṭhāne nivāso na pāleti anatthāvaho 
 hotīti attho  Samāsethāti saddhiṃ nisīdeyya sabbairiyāpathe 
 paṇḍiteheva saddhiṃ pavatteyyāti attho  Santhavanti mittasanthavaṃ  
 Sataṃ saddhammanti paṇḍitānaṃ buddhādīnaṃ sattatiṃsabodhipakkhiyadhammasaṅkhātaṃ 
 saddhammaṃ  Seyyoti etaṃ dhammaṃ ñatvā vuḍḍhiyeva hoti hāni 
  
  
 page     
 Nāma natthīti attho  Rājarathāti rājūnaṃ ārohaṇīyarathā  Sucittāti 
 suparikammakatā  Sabbhi pavedayantīti buddhādayo santo sabbhīti 
 saṃkhyaṃ gataṃ sobhanaṃ uttamaṃ nibbānaṃ pavedayanti so nibbānasaṅkhāto 
 sataṃ dhammo jaraṃ na upeti na jirati  Nabhanti ākāso  Dūreti 
 paṭhavī hi patiṭṭhā saṅgahaṇā ākāso nirālambo appatiṭṭho 
 iti ubho ete ekābaddhāpi visaṃyogaṭṭhena anupalittaṭṭhena dūre 
 nāma honti  Pāranti orimatīrato paratīraṃ   Tadāhūti taṃ āhu  
      Iti brāhmaṇo catasso satārahā gāthāyo kassapadasabalena 
 desitaniyāmena kathetvā tuṇhī ahosi  
      Taṃ sutvā mahāsatto saphalaṃ vata me āgamananti tuṭṭhacitto 
 hutvā imā gāthā neva sāvakabhāsitā na isibhāsitā na 
 kavibhāsitā sabbaññubhāsitā kiṃ nukho agghantīti cintetvā imāsaṃ 
 sakalaṃpi cakkavāḷaṃ yāva brahmalokā sattaratanaparipuṇṇaṃ katvā 
 dadamāno neva anucchavikaṃ kātuṃ sakkoti ahaṃ panassa tiyojanasate 
 kururaṭṭhe sattayojanike indapattanagare rajjaṃ dātuṃ pahomi atthi 
 nukhvassa rajjaṃ kātuṃ bhāgyanti aṅgavijjānubhāvena olokento nāddasa 
 tato senāpatiṭṭhānādīni olokento ekagāmabhojakassāpi bhāgyaṃ 
 adisvā dhanalābhassa olokento koṭidhanato paṭṭhāya oloketvā 
 catunnaṃyeva kahāpaṇasahassānaṃ bhāgyaṃ disvā ettakena naṃ pūjessāmīti 
 catasso sahassatthavikā dāpetvā ācariya tumhe aññesaṃ khattiyānaṃ 
 imā gāthā desetvā kittakaṃ dhanaṃ labhitthāti pucchi  Ekekāya 
  
  
 page     
 Sataṃ sataṃ mahārājāti teneva satārahā gāthā nāma jātāti  Atha 
 naṃ mahāsatto ācariya tvaṃ attano gahetvā vicaraṇabhaṇḍassa 
 agghaṃ na jānāsi ito paṭṭhāya etā gāthā sahassārahā nāma 
 hontūti vatvā gāthamāha 
         sahassiyo imā gāthā     nayimā gāthā satārahā 
         cattāri tvaṃ sahassāni     khippaṃ gaṇhāhi brāhmaṇāti  
      Athassa ekaṃ sukhayānakaṃ datvā brāhmaṇaṃ sotthinā gehaṃ 
 sampāpethāti purise āṇāpetvā taṃ uyyojesi  Tasmiṃ khaṇe 
 sutasomaraññā satārahā gāthā sahassārahā katvā pūjitā sādhu sādhūti 
 mahāsādhukārasaddo ahosi  Tassa mātāpitaro taṃ saddaṃ sutvā 
 kiṃsaddo nāmesoti pucchitvā yathābhūtaṃ sutvā dhanalobhatāya 
 mahāsattassa kujjhiṃsu  Sopi brāhmaṇaṃ uyyojetvā tesaṃ santikaṃ 
 gantvā vanditvā aṭṭhāsi  Athassa pitā kathaṃ tāta evarūpassa 
 sāhasikassa corassa hatthato muttosīti paṭisanthāramattaṃpi akatvā 
 attano dhanalobhatāya saccaṃ kira tāta tayā catasso gāthā sutvā 
 cattāri sahassāni dinnānīti pucchitvā saccanti vutte āha 
                 asītiyā navutiyā ca gāthā 
                 satārahā cāpi bhaveyyu gāthā 
                 accantameva sutasoma vijānāhi 
                 sahassiyo nāma kā atthi gāthāti  
  
  
 page     
      Tattha accantamevāti attanāva jānāhi  Kā atthīti kuhiṃ 
 atthi  
      Atha naṃ mahāsatto nāhaṃ tāva dhanena vuḍḍhiṃ icchāmi sutena 
 icchāmīti saññāpento āha 
                 icchāmi vohaṃ sutavuḍḍhimattano 
                 santova maṃ sappurisā bhajeyyuṃ 
                 ahaṃ savantīhi mahodadhīva 
                 na hi tāta tappāmi subhāsitena  
                 Aggi yathā tiṇakaṭṭhaṃ dahanto 
                 na tappati sāgarova nadīhi 
                 evaṃpi me paṇḍitā rājaseṭṭha 
                 sutvā na tappanti subhāsitena  
                 Sakassa dāsassa yathā suṇomi 
                 gāthaṃ ahaṃ atthavatiṃ janinda 
                 tameva sakacca nisāmayāmi 
                 na hi tāta dhammesu mamatthi tittīti  
      Tattha voti nipātamattaṃ  Santoti eteva maṃ bhajeyyunti 
 icchāmi  Savantīhīti nadīhi  Sakassāti tiṭṭhatu nandabrāhmaṇo 
 yadā ahaṃ attano dāsassāpi suṇomi  
      Evañca pana vatvā mā maṃ tāta dhanassa hetu paribhāsasi 
 ahaṃ dhammaṃ sutvā āgamissāmīti sapathaṃ katvā āgato idānāhaṃ 
  
  
 page     
 Porisādassa santikaṃ gamissāmi idaṃ vo rajjaṃ gaṇhathāti rajjaṃ 
 niyyādento gāthamāha 
                 idante raṭṭhaṃ sadhanaṃ sayoggaṃ 
                 sakāyuraṃ sabbakāmūpapannaṃ 
                 kiṃ kāmahetu paribhāsase maṃ 
                 gacchāmahaṃ porisādassa ñanteti  
      Tattha ñanteti santike  
      Tasmiṃ samaye piturañño hadayaṃ uṇhaṃ ahosi  So tāta 
 sutasoma kinnāmetaṃ kathesi caturaṅginiyā senāya coraṃ gaṇhissāmīti 
 vatvā gāthamāha 
                 attānurakkhāya bhavanti heke 
                 hatthārohā rathikā pattikā ca 
                 assārohāyeva dhanuggahāse 
                 senaṃ payuñjāma hanāma sattunti  
      Tattha hanāmāti sace evaṃ payojitā senā taṃ gahetuṃ 
 sakkonti atha naṃ sakalaraṭṭhavāsino gahetvā gantvā hanāma 
 sattuṃ mārema taṃ amhākaṃ paccāmittanti  
      Atha naṃ mātāpitaro assupuṇṇamukhā rodamānā vilapantā 
 tāta mā gaccha gantuṃ na labbhāti yāciṃsu  Soḷasasahassanāṭakitthiyopi 
 sesaparijanāpi amhe anāthe katvā kuhiṃ gacchasi devāti 
 parideviṃsu  Sakalanagare ca koci sakabhāvena saṇṭhāretuṃ na sakkoti  
  
  
 page     
 Porisādassa kira paṭiññaṃ gahetvā āgato idāni catasso 
 satārahā gāthā sutvā dhammakathikassa sakkāraṃ katvā mātāpitaro 
 vanditvā puna kira corassa santikaṃ gamissatīti sakalanagaraṃ ekakolāhalaṃ 
 ahosi  Sopi mātāpitūnaṃ vacanaṃ sutvā mahāsatto imaṃ gāthamāha 
                 sudukkaraṃ purisādo akāsi 
                 jīvaṃ gahetvāna visajjayī maṃ 
                 taṃ tādisaṃ pubbakiccaṃ saranto 
                 dubbhe ahaṃ tassa kathaṃ janindāti  
      Tattha jīvaṃ gahetvānāti jīvamānaṃ gahetvāna  Taṃ tādisanti 
 taṃ tena kataṃ tathārūpaṃ  Pubbakiccanti purimaupakāraṃ  Janindāti 
 pitaraṃ ālapati  
      So mātāpitaro anusāsetvā ammatātā tumhe mayhaṃ 
 mā cintayittha katakalyāṇo ahaṃ mama chakāmāvacaraissariyaṃ na 
 dullabhanti mātāpitaro vanditvā āpucchitvā sesajane anusāsetvā 
 pakkāmi  
      Tamatthaṃ pakāsento satthā āha 
                 vanditvā so pitaraṃ mātarañca 
                 anusāsetvā nigamañca balañca 
                 saccavādī saccānurakkhamāno 
                 agamāsi so yattha porisādoti  
  
  
 page     
      Tattha saccānurakkhamānoti saccaṃ anurakkhamāno agamāsīti  
      Bodhisatto taṃ rattiṃ nivesaneyeva vasitvā punadivase pātova 
 aruṇuggamanavelāya mātāpitaro vanditvā āpucchitvā sesajanaṃ 
 anusāsetvā assumukhena nānappakāraṃ paridevantena itthāgārādi 
 mahājanena anugato nagarā nikkhamitvā taṃ janaṃ parivattetuṃ asakkonto 
 mahāmagge daṇḍakena tiriyaṃ lekhaṃ katvā sace mayi sineho atthi 
 imaṃ mā atikkamathāti āha  Mahājano sīlavato tejavantassa 
 āṇaṃ atikkamituṃ asakkonto mahāsaddena paridevamāno taṃ 
 sīhavijambhitena gacchantaṃ oloketvā tasmiṃ mahāsatte dassanūpacāraṃ 
 atikkante ekaravaṃ ravanto nagaraṃ pāvisi  Sopi āgatamaggeneva 
 tassa santikaṃ gato  Tena vuttaṃ agamāsi so yattha porisādoti  
 Dhammassavanakaṇḍaṃ niṭṭhitaṃ  
      Bodhisattassa gatakālato paṭṭhāya porisādo cintesi sace 
 mama sahāyo sutasomo āgantukāmo āgacchatu anāgantukāmo 
 mā āgacchatu rukkhadevatā yaṃ mayhaṃ icchati taṃ karotu ime 
 rājāno māretvā pañcamadhuramaṃsena balikammaṃ karissāmīti  Citakaṃ 
 katvā aggiṃ jāletvā aṅgārā tāva hontūti tassa sūle 
 tacchantassa nisinnakāle bodhisatto tassa santikaṃ gato  Atha naṃ 
 porisādo disvā tuṭṭhacitto samma gantvā kattabbakiccante 
 katanti pucchi  Mahāsatto āma mahārāja kassapadasabalena 
  
  
 page     
 Desitā me gāthā sutā dhammakathikasakkāro ca kato tasmā 
 gantvā kattabbakiccaṃ kataṃ nāma hotīti dassento gāthamāha 
                 kato mayā saṅgaro brāhmaṇena 
                 raṭṭhe sake issariye ṭhitena 
                 taṃ saṅgaraṃ brāhmaṇasampadāya 
                 saccānurakkhaṃ punarāgatosmi 
                 yajassu yaññaṃ khāda maṃ porisādāti  
      Tattha yajassūti maṃ māretvā devatāya vā yaññaṃ yajassu 
 maṃsaṃ vā me khādāhīti  
      Taṃ sutvā porisādo ayaṃ rājā na bhāyati vigatamaraṇabhayo 
 hutvā kathesi kissa nukho eso ānubhāvoti cintetvā aññaṃ 
 natthi ayaṃ sutasomo kassapadasabalena desitā gāthā me sutāti 
 vadati tāsaṃ etenānubhāvena bhavitabbaṃ ahametaṃ rājānaṃ kathāpetvā 
 gāthā sossāmi evaṃ ahaṃ nibbhayo bhavissāmīti sanniṭaṭhānaṃ katvā 
 gāthamāha 
                 na hāyate khādituṃ mayhaṃ pacchā 
                 citakā ayaṃ tāva sadhūmakā ca 
                 niddhūmake pacitaṃ sādhu pakkaṃ 
                 suṇoma gāthāyo satārahāyoti  
      Tattha khāditunti khādanaṃ tava khādanaṃ mayhaṃ pacchā vā pure 
 vā na parihāyati pacchāpi hi tvaṃ khāditabbova  Pacitanti 
  
  
 page     
 Niddhūme nijjāle aggimhi pakkamaṃsaṃ sādhu pakkaṃ nāma hoti  
      Taṃ sutvā mahāsatto ayaṃ porisādo pāpadhammo ahaṃ 
 imaṃ thokaṃ niggahetvā lajjāpetvā kathessāmīti cintetvā āha 
                 adhammiko tvaṃ purisādakāsi 
                 raṭṭhato bhaṭṭho udarassa hetu 
                 dhammañcimā abhivadanti gāthā 
                 dhammo adhammo ca kuhiṃ sameti  
         Adhammikassa luddassa        niccaṃ lohitapāṇino 
         natthi saccaṃ kuto dhammo     kiṃ sutena karissasīti  
      Tattha dhammañcimāti imā ca gāthā navalokuttaradhammaṃ 
 abhivadanti  Kuhiṃ sametīti kattha samāgacchati dhammo hi sugatiṃ vā 
 pāpeti nibbānaṃ vā adhammo duggatiṃ  Saccanti vacīsaccamattaṃpi 
 natthi kuto dhammo  Kiṃ sutenāti tvaṃ etena sutena kiṃ karissasi 
 mattikabhājanaṃ viya hi sīhavasāya abhājanaṃ tvaṃ dhammassa  
      So evaṃ kathitepi nevassa kujjhi kasmā mahāsattassa 
 mettābhāvanāya mahantatāya  Atha naṃ kiṃ pana samma sutasoma 
 ahameva adhammikosmīti vatvā gāthamāha 
                 yo maṃsahetu migavaṃ haneyya 
                 yo vā haneyya purisaṃ attahetu 
                 ubhopi te pecca samā bhavanti 
                 kasmā no adhammikaṃ brūsi maṃ tvanti  
  
  
 page     
      Tattha kasmā noti ye jambūdīpatale rājāno alaṅkatapaṭiyattā 
 mahābalaparivārā rathavaragatā migavaṃ carantā tikhiṇehi sarehi mige 
 vijjhitvā mārenti te avatvā kasmā tvaṃ maññeva adhammikaṃ 
 vadasi yadi te niddosā ahaṃpi niddoso evāti dīpeti  
      Taṃ sutvā mahāsatto tassa laddhiṃ bhindanto āha 
         pañca pañca na khā bhakkhā    khattiyena pajānatā 
         abhakkhaṃ rāja bhakkhesi       tasmā adhammiko tuvanti  
      Tassattho samma porisāda khattiyena nāma khattiyadhammaṃ 
 jānantena pañca pañcāpi hatthiādayo daseva sattā maṃsavasena 
 abhakkhā na khāditabbayuttakā  Na khotveva vā pāṭho  Aparo 
 nayo khattiyena khattiyadhammaṃ jānantena pañcanakhesu sattesu sasako 
 sallako godho sāvī kummoti ime pañceva sattā bhakkhā 
 bhakkhitabbayuttakā na aññe tvaṃ pana abhakkhaṃ manussamaṃsaṃ bhakkhesi 
 tasmā tuvaṃ adhammikoti  
      Iti so tena niggahito aññaṃ paṭisaraṇaṃ adisvā attano 
 pāpaṃ sampaṭicchādento gāthamāha 
                 mutto tuvaṃ porisādassa hatthā 
                 gantvā sakaṃ mandiraṃ kāmakāmī 
                 amittahatthaṃ punarāgatosi 
                 na khattiyadhamme kusalosi rājāti  
      Tattha na khattiyadhammeti tvaṃ khattiyadhammasaṅkhāte nitisatthe 
  
  
 page     
 Na kusalo yo attano atthānatthaṃ na jānāsi akāraṇeneva 
 te loke paṇḍitoti kitti patthaṭā ahaṃ pana te paṇḍitabhāvaṃ 
 na passāmi na jānāmi atibālosīti vadati  
      Taṃ sutvā mahāsatto samma khattiyadhamme kusalena nāma 
 mayā sadiseneva bhavitabbaṃ ahaṃ hi taṃ jānāmi na pana tathattāya 
 paṭipajjāmīti vatvā gāthamāha 
                 ye khattiyadhamme kusalā bhavanti 
                 pāyena te nerayikā bhavanti 
                 tasmā ahaṃ khattiyadhammaṃ pahāya 
                 saccānurakkhaṃ punarāgatosmi 
                 yajassu yaññaṃ khāda maṃ porisādāti  
      Tattha kusalāti tathattāya paṭipajjanakusalā  Pāyenāti yebhuyyena 
 nerayikā ye pana tattha na nibbattanti te sesāpāyesu 
 nibbattanti  
      Porisādo āha 
                 pāsādavāsā paṭhavīgavassā 
                 kāmitthiyo kāsikacandanañca 
                 sabbaṃ tahiṃ labhasi sāmitāya 
                 saccena kiṃ passati ānisaṃsanti  
      Tattha pāsādavāsāti samma sutasoma tava tiṇṇaṃ utūnaṃ anucchavikā 
 dibbavimānakappā tayo nivāsapāsādā  Paṭhavīgavassāti paṭhavī ca 
  
  
 page     
 Gāvo ca assā ca  Kāmitthiyoti kāmavatthubhūtā itthiyo  
 Kāsikacandanañcāti kāsikavatthañca lohitacandanañca  Sabbaṃ tahinti 
 etañca aññañca upabhogaparibhogaṃ sabbaṃ tvaṃ tahiṃ attano nagare 
 sāmitāya labhasi sāmī hutvā yathā icchasi tathā paribhuñjituṃ 
 labhasi so tvaṃ sabbametaṃ pahāya saccānurakkhī idhāgacchanto 
 saccena kimānisaṃsaṃ passasīti  
      Tato bodhisatto āha 
                 ye kecime atthi rasā paṭhabyā 
                 saccaṃ tesaṃ sādhutaraṃ rasānaṃ 
                 sacce ṭhitā samaṇabrāhmaṇā ca 
                 taranti jātimaraṇassa pāranti  
      Tattha sādhutaranti yasmā sabbepi rasā sattānaṃ sabbakāleyeva 
 paṇītā honti tasmā saccaṃ tesaṃ sādhutaraṃ yasmā vā viratisaccavacīsacce 
 ṭhitā jātimaraṇasaṅkhātassa tebhūmikavaṭṭassa pāraṃ amatamahānibbānaṃ 
 taranti pāpuṇanti tasmā sādhutaranti  
      Evamassa mahāsatto sacce ānisaṃsaṃ kathesi  Tato porisādo 
 vikasitapadumapuṇṇacandasassirīkamivassa mukhaṃ oloketvā ayaṃ sutasomo 
 aṅgāracitakaṃ passatipi maṃ sūlaṃ tacchentaṃ passatipi cittutrāsamattaṃpissa 
 natthi kiṃ nukho esa satārahānaṃ gāthānaṃ ānubhāvo udāhu saccassa 
 aññasseva vā kassacīti cintetvā pucchāmi tāva nanti pucchanto 
 gāthamāha 
  
  
 page     
                 Mutto tuvaṃ porisādassa hatthā 
                 gantvā sakaṃ mandiraṃ kāmakāmī 
                 amittahatthaṃ punarāgatosi 
                 nahi nūna te maraṇabhayaṃ janinda 
                 alīnacitto casi saccavādīti  
      Atha mahāsattopissa ācikkhanto āha 
                 katā me kalyāṇā anekarūpā 
                 yaññā yiṭṭhā ye vipulā pasatthā 
                 visodhito paralokassa maggo 
                 dhamme ṭhito ko maraṇassa bhāye  
                 Katā me kalyāṇā anekarūpā 
                 yaññā yiṭṭhā ye vipulā pasatthā 
                 anānutappaṃ paralokaṃ gamissaṃ 
                 yajassu yaññaṃ khāda maṃ porisāda  
                 Pitā ca mātā ca upaṭṭhitā me 
                 dhammena me issariyaṃ pasatthaṃ 
                 visodhito paralokassa maggo 
                 dhamme ṭhito ko maraṇassa bhāye  
                 Pitā ca mātā ca upaṭṭhitā me 
                 dhammena me issariyaṃ pasatthaṃ 
  
  
 page     
                 Anānutappaṃ paralokaṃ gamissaṃ 
                 yajassu yaññaṃ khāda maṃ porisāda  
                 Ñātīsu mittesa katūpakārā 
                 dhammena me issariyaṃ pasatthaṃ 
                 visodhito paralokassa maggo 
                 dhamme ṭhito ko maraṇassa bhāye  
                 Ñātīsu mittesu katūpakārā 
                 dhammena me issariyaṃ pasatthaṃ 
                 anānutappaṃ paralokaṃ gamissaṃ 
                 yajassu yaññaṃ khāda maṃ porisāda  
                 Dinnaṃ me dānaṃ bahudhā bahūnaṃ 
                 santappitā samaṇabrāhmaṇā ca 
                 visodhito paralokassa maggo 
                 dhamme ṭhito ko maraṇassa bhāye  
                 Dinnaṃ me dānaṃ bahudhā bahūnaṃ 
                 santappitā samaṇabrāhmaṇā ca 
                 anānutappaṃ paralokaṃ gamissaṃ 
                 yajassu yaññaṃ khāda maṃ porisādāti  
      Tattha kalyāṇā anekarūpāti annādivasena anekadhā  Yaññāti 
 dasavidhadānavatthupariccāgavasena ativipulā paṇḍitapasatthā yaññā ca 
 yiṭṭhā pavattitā  Dhamme ṭhitoti evaṃ dhamme ṭhito mādiso ko 
  
  
 page     
 Nāma maraṇassa bhāyeyya  Anānutappanti anānutappamāno  
 Dhammena me issariyaṃ pasatthanti dasavidhaṃ rājadhammaṃ akopetvā 
 dhammeneva mayā rajjaṃ pasāsitaṃ  Katūpakārāti ñātīsu ñātikiccāni 
 mittesu ca mittakiccāni  Dānanti savatthukacetanā  Bahudhāti bahūhi 
 ākārehi  Bahūnanti na pañcannaṃ na dasannaṃ satassapi sahassassapi 
 dinnameva  Santappitāti gahitabhājanāni pūretvā suṭṭhu tappitā  
      Taṃ sutvā porisādo ayaṃ sutasomo mahārājā sappuriso 
 ñāṇasampanno madhuradhammakathiko sacāhaṃ etaṃ khādeyyaṃ muddhāpi 
 me sattadhā phaleyya paṭhavī vā pana me vivaraṃ dadeyyāti bhītatasito 
 hutvā samma sutasoma na tvaṃ mayā khāditabbayuttarūpoti vatvā 
 gāthamāha 
                 visaṃ pajānaṃ puriso adeyya 
                 āsīvisaṃ jalitaṃ uggatejaṃ 
                 muddhāpi tassa viphaleyya sattadhā 
                 yo tādisaṃ saccavādiṃ adeyyāti  
      Tattha visanti tattheva maraṇasamatthaṃ halāhalavisaṃ  Jalitanti 
 attano visatejena jalitaṃ teneva uggatejaṃ aggikkhandhaṃ viya carantaṃ 
 āsīvisaṃ vā pana so gīvāyaṃ gaṇheyya  
      Iti so mahāsattaṃ halāhalavisasadiso tvaṃ samma ko taṃ 
 khādissatīti vatvā gāthā sotukāmo taṃ yācitvā tena 
  
  
 page     
 Dhammagāravajananatthaṃ evarūpānaṃ anavajjagāthānaṃ tvaṃ abhājananti 
 paṭikkhittopi sakalajambūdīpe iminā sadiso paṇḍito nāma natthi ayaṃ 
 mama hatthā muñcitvā gantvā tā gāthā sutvā dhammakathikassa 
 sakkāraṃ katvā nalātena maccuṃ ādāya punāgato ativiya sādhurūpā 
 gāthā bhavissantīti suṭṭhutaraṃ sañjātasavanādaro hutvā taṃ yācanto 
 gāthamāha 
         sutvā dhammaṃ vijānanti     narā kalyāṇapāpakaṃ 
         api gāthā suṇitvāna      dhamme me ramati manoti   
      Tassattho samma sutasoma narā nāma dhammaṃ sutvā kalyāṇaṃpi pāpakaṃpi 
 jānanti appeva nāma tā gāthā sutvā mamapi dasakusalakammapathadhamme 
 mano rameyyāti  
      Atha mahāsatto sotukāmodāni porisādo kathessāmīti cintetvā 
 tenahi samma sādhukaṃ suṇohīti taṃ ohitasotaṃ katvā nandabrāhmaṇena 
 kathitaniyāmeneva gāthānaṃ thutiṃ kathetvā chakāmāvacaradevesu 
 ekakolāhalaṃ katvā devatāsu sādhukāraṃ dadamānāsu mahāsatto 
 purisādassa dhammaṃ desento āha 
         sakideva mahārāja        sabbhi hoti samāgamo 
         sā naṃ saṅgati pāleti     nāsabbhi bahusaṅgamo  
         Sabbhireva samāsetha       sabbhi kubbhetha santhavaṃ 
         sataṃ saddhammamaññāya       seyyo hoti na pāpiyo  
  
  
 page     
                 Jiranti ve rājarathā sucittā 
                 atho sarīraṃpi jaraṃ upeti 
                 satañca dhammo na jaraṃ upeti 
                 santo have sabbhi pavedayanti  
                 Nabhañca dūre paṭhavī ca dūre 
                 pāraṃ samuddassa tadāhu dūre 
                 tato have dūrataraṃ vadanti 
                 satañca dhammo asatañca rājāti  
      Tassa tena sukathitattā ceva attano paṇḍitabhāvena ca tā gāthā 
 sabbaññubuddhakathitā viyāti cintentasseva sakalasarīraṃ pañcavaṇṇāya 
 pītiyā paripūri  Bodhisatte muducittaṃ ahosi  Setacchattassa 
 dāyakaṃ sakapitaraṃ viya taṃ amaññi  So ahaṃ sutasomassa dātabbaṃ 
 kiñci hiraññasuvaṇṇaṃ na passāmi ekekāya pana gāthāya ekekaṃ 
 varaṃ dassāmīti cintetvā gāthamāha 
                 gāthā imā atthavatī subyañjanā 
                 subhāsitā tuyha janinda sutvā 
                 ānandi vitto sumano patīto 
                 cattāri te samma vare dadāmīti  
      Tattha ānandīti ānandajāto  Sesāni tasseva vevacanāni  
 Cattāropi hete tuṭṭhākārā eva  
  
  
 page     
      Atha naṃ mahāsatto kiṃ nāmetaṃ varaṃ dassasīti apasādento 
 gāthamāha 
                 yo nattano maraṇaṃ bujjhase tuvaṃ 
                 hitāhitaṃ vinipātañca saggaṃ 
                 giddho rase duccarite niviṭṭho 
                 kiṃ tvaṃ varaṃ dassasi pāpadhammaṃ  
                 Ahañca taṃ dehi varanti vajjaṃ 
                 tvañcāpi datvāna avākareyya 
                 sandiṭṭhikaṃ kalahamimaṃ vivādaṃ 
                 ko paṇḍito jānamupabbajeyyāti  
      Tattha yoti yo tvaṃ maraṇadhammohamasmīti attanopi maraṇaṃ na 
 bujjhasi na jānāsi pāpadhammameva karosi  Hitāhitanti idaṃ me 
 kammaṃ hitaṃ idaṃ ahitaṃ idaṃ vinipātaṃ nessati idaṃ sagganti na 
 jānāsi  Raseti manussamaṃsarase  Vajjanti vadeyyaṃ  Avākareyyāti 
 vācāya datvā dehi me naṃ varanti vuccamāno na avākareyyāsi  
 Upabbajeyyāti ko imaṃ kalahaṃ paṇḍito upagaccheyya  
      Tato porisādo nāyaṃ mayhaṃ saddahati saddahāpessāmi 
      nanti cintetvā gāthamāha 
                 na taṃ varaṃ arahati jantu dātuṃ 
                 yaṃ vāpi datvāna avākareyya 
  
  
 page     
                 Varassu samma avikampamāno 
                 pāṇaṃ cajitvānapi dassamevāti  
      Tattha avikampamānoti anolīnamānaso  
      Atha naṃ mahāsatto ativiya sūro hutvā katheti karissati 
 me vacanaṃ varaṃ gaṇhissāmīti sace pana manussamaṃsaṃ na khāditabbanti 
 paṭhamameva varaṃ yācissaṃ so ativiya kilamissati paṭhamaṃ aññe 
 tayo vare gahetvā pacchā etaṃ varaṃ gaṇhissāmīti cintetvā gāthamāha 
                 ariyassa ariyena sameti sakkhi 
                 paññassa paññāṇavatā sameti 
                 passeyya taṃ vassasataṃ arogaṃ 
                 etaṃ varānaṃ paṭhamaṃ varāmīti  
      Tattha ariyassāti ācāraariyassa  Sakkhīti sakkhidhammo 
 mittadhammo  Paññāṇavatāti ñāṇasampannena  Sametīti gaṅgodakaṃ 
 viya yamunodakena saṃsandati  Dhātuso hi sattā saṃsandanti  Passeyya 
 tanti  sutasomo porisādassa ciraṃ jīvitaṃ icchanto viya paṭhamaṃ jīvitavaraṃ 
 yācati paṇḍitassa hi mama jīvitaṃ dehīti vattuṃ ayuttaṃ api ca 
 so taṃ sutvā mayhameva esa ārogyaṃ icchatīti cintetvā 
 evamāha  
      Sopi taṃ sutvā ayaṃ issariyā dhaṃsitvā idāni maṃsaṃ khāditukāmassa 
 evaṃ mahāanatthakārakassa mahācorassa mayhameva jīvitaṃ icchati 
 aho mama hitakāmoti tuṭṭhamānaso hutvā vañcetvā varassa 
  
  
 page     
 Gahitabhāvaṃ anujānitvā taṃ varaṃ dadamāno gāthamāha 
                 ariyassa ariyena sameti sakkhi 
                 paññassa paññāṇavatā sameti 
                 passeyya maṃ vassasataṃ arogaṃ 
                 evaṃ varānaṃ paṭhamaṃ dadāmīti  
      Tattha varānanti catunnaṃ varānaṃ paṭhamaṃ  
      Tato bodhisatto āha 
                 ye khattiyāse idha bhūmipālā 
                 muddhābhisittā katanāmadheyyā 
                 na tādise bhūmipatī adesi 
                 etaṃ varānaṃ dutiyaṃ varāmīti  
      Tattha katanāmadheyyāti muddhani abhisittattā ca muddhābhisittāti 
 katanāmadheyyā  Na tādiseti tādise khattiye na adesi mā khādi  
      Iti so dutiyaṃ varaṃ gaṇhanto parosatānaṃ khattiyānaṃ jīvitavaraṃ 
 gaṇhi  Porisādopissa varaṃ dadamāno āha 
                 ye khattiyāse idha bhūmipālā 
                 muddhābhisittā katanāmadheyyā 
                 na tādise bhūmipatī ademi 
                 etaṃ varānaṃ dutiyaṃ dadāmīti  
      Kiṃ pana te sabbe tesaṃ saddaṃ suṇantīti  Na sabbaṃ suṇanti  
 Porisādena hi rukkhassa dhūmajālūpaddavabhayena paṭikkamitvā aggi 
  
  
 page     
 Kato aggino ca rukkhassa ca antare nisīditvā mahāsatto tena 
 saddhiṃ kathesi  Tasmā sabbaṃ asuṇitvā upaḍḍhūpaḍḍhaṃ suṇiṃsu  Te 
 idāni sutasomo porisādaṃ damessati mā bhāyitthāti aññamaññaṃ 
 samassāsesuṃ  Tasmiṃ khaṇe mahāsatto imaṃ gāthamāha 
                 parosataṃ khattiyā te gahītā 
                 talāvutā assumukhā rudantā 
                 sake te raṭṭhe paṭipādayāhi 
                 etaṃ varānaṃ tatiyaṃ varāmīti  
      Tattha parosatanti atirekasataṃ  Te gahītāti tayā gahitā  
 Talāvutāti hatthatalesu āvutā  
      Iti so mahāsatto tatiyaṃ varaṃ gaṇhanto tesaṃ khattiyānaṃ 
 sakaraṭṭhaniyyātanavaraṃ gaṇhi  Kiṃkāraṇāti  So akhādantopi 
 veribhayena sabbe te dāse katvā araññeyeva vāsāpeyya 
 māretvā vā chaḍḍeyya paccantaṃ vā netvā vikkīṇeyya tasmā 
 tesaṃ sakaraṭṭhaniyyātanavaraṃ gaṇhi  Itaropissa dadamāno imaṃ gāthamāha 
                 parosataṃ khattiyā me gahītā 
                 talāvutā assumukhā rudantā 
                 sake te raṭṭhe paṭipādayāmi 
                 etaṃ varānaṃ tatiyaṃ dadāmīti  
      Catutthaṃ pana varaṃ gaṇhanto bodhisatto imaṃ gāthamāha 
  
  
 page     
                 Chiddante raṭṭhaṃ byathitā bhayā hi 
                 puthū narā leṇamanuppaviṭṭhā 
                 manussamaṃsaṃ viramāhi rāja 
                 etaṃ varānaṃ catutthaṃ varāmīti  
      Tattha chiddanta ghanasannivāsaṃ tattha tattha gāmādīnaṃ uṭṭhitattā 
 savivaraṃ  Byathitā bhayāhīti porisādo idāni āgamissatīti tava 
 bhayena kampitā  Leṇamanuppaviṭṭhāti dārake hatthesu gahetvā 
 tiṇagahanādinilīyanaṭṭhānaṃ paviṭṭhā  Manussamaṃsanti duggandhaṃ jegucchaṃ 
 paṭikkūlaṃ manussamaṃsaṃ pajaha  Nissakkatthe vā upayogaṃ  Manussamaṃsato 
 viramāhīti attho  
      Evaṃ vutte porisādo pāṇiṃ paharitvā hasanto samma sutasoma 
 kiṃ nāmetaṃ kathesi kathāhaṃ tumhākaṃ etaṃ varaṃ pāṇasamaṃ dassāmi 
 sace gaṇhitukāmosi aññaṃ gaṇhāhīti vatvā gāthamāha 
                 addhā hi so bhakkho mamaṃ manāpo 
                 etassa hetumhi vanaṃ paviṭṭho 
                 sohaṃ kathaṃ etto upārameyyaṃ 
                 aññaṃ varānaṃ catutthaṃ varassūti  
     Tattha vananti rajjaṃ pahāya imaṃ vanaṃ paviṭṭho  
     Atha naṃ mahāsatto tvaṃ manussamaṃsassa piyatarattā tato viramituṃ 
 na sakkomīti vadasi yo hi piyaṃ nissāya pāpaṃ karoti ayaṃ 
 andhabāloti vatvā gāthamāha 
  
  
 page     
                 Na ve piyaṃ meti janinda tādiso 
                 attaṃ niraṅkatvā piyāni sevati 
                 attāva seyyo paramāva seyyo 
                 labbhā piyā ocitattena pacchāti  
      Tattha tādisoti janinda tādiso yuvā abhirūpo mahāyaso 
 idannāma me piyanti piyavatthulobhena attānaṃ niraṅkatvā sabbasugatīhi 
 ceva sukhavisayehi ca cavitvā niraye pātetvā na ve piyāni sevati  
 Paramāva seyyoti purisassa hi paramamhā piyavatthumhā attāva 
 varataro  Kiṃkāraṇā  Labbhā piyāti piyā nāma piyavisayavasena 
 ceva puññena ca ocitattena ca vuḍḍhitattena ca diṭṭhadhamme ceva 
 parattha ca devamanussasampattiṃ katvā sakkā laddhuṃ  
      Evaṃ vutte porisādo bhayappatto hutvā ahañhi sutasomena 
 gahitaṃ varaṃ visajjāpetuṃpi na sakkomi manussamaṃsato viramituṃpi na 
 sakkomi kiṃ nu kho karissāmi sace so aññaṃ varaṃ catutthaṃ 
 yācati khippameva tassa dassāmi kathamahaṃ jīvissāmīti assupuṇṇehi 
 nettehi gāthamāha 
         piyaṃ me manussamaṃsaṃ        sutasoma vijānahi 
         namhi sakkā nivāretuṃ     aññaṃ tuvaṃ samma varaṃ varassūti  
      Tattha vijānahīti vijānāhi  
      Tato bodhisatto āha 
  
  
 page     
                 Yo ve piyaṃ meti piyānurakkhī 
                 attaṃ niraṅkatvā piyāni sevati 
                 soṇḍo pivitvāna visamissa pānaṃ 
                 teneva so hoti dukkhī parattha  
                 Yo cīdha saṅkhāya piyāni hitvā 
                 kicchenapi sevati ariyadhamme 
                 dukkhena pivitvāna yathosadhāni 
                 teneva so hoti sukhī paratthāti  
      Tattha yo veti samma porisāda yo puriso idaṃ me piyanti 
 pāpakiriyāya attānaṃ niraṅkatvā piyāni vatthūni sevati so surāpemena 
 visamissaṃ suraṃ pivitvā soṇḍo viya tena pāpakammena parattha nirayādīsu 
 dukkhī hoti  Saṅkhāyāti jānitvā tulayitvā  Piyāni hitvāti 
 adhammapaṭisaṃyuttāni piyāni chaḍḍetvā  
      Evaṃ vutte porisādo kalūnaṃ paridevanto gāthamāha 
                 ohāyahaṃ pitaraṃ mātarañca 
                 manāpike kāmaguṇepi pañca 
                 etassa hetumhi vanaṃ paviṭṭho 
                 tante varaṃ kintimahaṃ dadāmīti  
      Tattha etassāti manussamaṃsaṃ dasseti  Kintimahanti kinti 
 katvā ahaṃ varaṃ demi  
      Tato mahāsatto imaṃ gāthamāha 
  
  
 page     
                 Na paṇḍitā diguṇamāhu vākyaṃ 
                 saccappaṭiññāva bhavanti santo 
                 varassu samma iti maṃ avoca 
                 iccabravī tvaṃ na hi te sametīti  
     Tattha diguṇanti samma porisāda paṇḍitā nāma ekaṃ vatvā 
 puna taṃ visaṃvādento dutiyavacanaṃ na vadanti  Iti maṃ avocāti 
 samma sutasoma varassu varanti evaṃ maṃ abhāsasi  Iccabravīti tasmā yaṃ 
 tvaṃ iti abravi tante idāni na sameti  
      So puna rodanto evaṃ gāthamāha 
                 apuññalābhaṃ ayasaṃ akittiṃ 
                 pāpaṃ bahuṃ duccaritakilesaṃ 
                 manussamaṃsassa bhavo upāgā 
                 tante varaṃ kintimahaṃ dadeyyanti  
      Tattha pāpanti kammapathaṃ appattaṃ  Duccaritanti kammapathappattaṃ  
 Kilesanti dukkhaṃ  Manussamaṃsassa bhavoti manussamaṃsassa hetu  Upāgāti 
 upagatomhi  Tanteti taṃ tuyhaṃ kathāhaṃ varaṃ demi mā maṃ vārayi 
 anukampaṃ kāruññaṃ mayi karohi aññaṃ varaṃ gaṇhāhīti āha  
      Atha naṃ mahāsatto āha 
                 na taṃ varaṃ arahati jantu dātuṃ 
                 yaṃ vāpi datvāna avākareyya 
  
  
 page     
                 Varassu samma avikampamāno 
                 pāṇaṃ cajitvānapi dassamevāti  
      Evantena paṭhamaṃ vuttaṃ gāthaṃ āharitvā dassetvā varadāne 
 ussāhento āha 
                 pāṇaṃ cajanti sataṃ nesa dhammo 
                 saccappaṭiññāva bhavanti santo 
                 datvā varaṃ khippamavākarohi 
                 etena sampajja surājaseṭṭha  
                 Caje dhanaṃ aṅgavarassa hetu 
                 aṅgaṃ caje jīvita rakkhamāno 
                 aṅgaṃ dhanaṃ jīvitañcāpi sabbaṃ 
                 caje naro dhammamanussarantoti  
      Tattha pāṇanti jīvitaṃ santo nāma api jīvitaṃ cajanti khippamavākarohi 
 idha khippaṃ mayhaṃ dehīti attho  Etenāti etena dhammena ceva 
 saccena ca sampajja sampanno upapanno hoti  Surājaseṭṭhāti 
 taṃ paggaṇhanto ālapati  Caje dhananti samma porisāda paṇḍito 
 puriso hatthapādādimhi aṅge vijjamāne tassa rakkhanatthāya 
 bahuṃpi dhanaṃ cajeyya  Dhammamanussarantoti aṅgadhanajīvitāni 
 pariccajantopi sataṃ dhammaṃ na vītikkamissāmīti evaṃ dhammaṃ anussaranto  
      Evaṃ mahāsatto imehi kāraṇehi taṃ sacce patiṭṭhāpetvā 
 idāni attano garubhāvaṃ dassetuṃ gāthamāha 
  
  
 page     
                 Yassā hi dhammaṃ puriso vijaññā 
                 ye cassa kaṅkhaṃ vinayanti santo 
                 tañhissa dīpañca parāyanañca 
                 na tena mettiṃ jirayetha paññoti  
      Tattha yassāti yamhā purisā  Dhammanti kusalākusalajotakaṃ kāraṇaṃ  
 Vijaññāti vijāneyya  Tañhissāti taṃ ācariyapuggalaṃ etassa puggalassa 
 patiṭṭhānaṭṭhena dīpaṃ uppanne bhaye gantabbaṭṭhānaṭṭhena parāyanañca  Na 
 tena mettinti tena ācariyapuggalena saha paṇḍito kenacipi kāraṇena 
 mettiṃ na jirayetha na vināseyyāti attho  
      Evañca pana vatvā samma porisāda guṇavantassa ācariyassa 
 vacanaṃ nāma bhindituṃ na vaṭṭati ahañca taruṇakālepi tava piṭṭhācariyo 
 bahuṃ sippaṃ sikkhāpesiṃ idāni buddhalīlāya satārahā gāthā te kathesiṃ 
 tena me vacanaṃ kātuṃ arahasīti āha  
      Taṃ sutvā porisādo sutasomo mayhaṃ ācariyo ceva varo 
 cassa mayā dinno kiṃ sakkā kātuṃ ekasmiṃ attabhāve maraṇaṃ 
 nāma dhuvaṃ manussamaṃsaṃ na khādissāmi dassāmi varanti assudhārāhi 
 pavattamānāhi uṭṭhāya sutasomanarindassa pāde vanditvā taṃ varaṃ 
 dadamāno imaṃ gāthamāha 
                 addhā hi so bhakkho mama manāpo 
                 etassa hetumhi vanaṃ paviṭṭho 
  
  
 page     
                 Sace ca maṃ yācasi etamatthaṃ 
                 etaṃpi te samma varaṃ dadāmīti  
      Atha naṃ mahāsatto samma sīse ṭhitassa maraṇaṃpi varaṃ mahārāja 
 tayā dinnaṃ varaṃ gaṇhāmi tuvañca ajjato paṭṭhāya ariyapathe 
 patiṭṭhitosi evaṃ santepi taṃ yācāmi sace te mayi sineho 
 atthi pañca sīlāni gaṇhāhi mahārājāti āha  Sādhu samma 
 dehi me pañca sīlānīti  Gaṇha mahārājāti  So mahāsattaṃ 
 pañcaṅgapatiṭṭhitena vanditvā ekamantaṃ nisīdi  Mahāsattopi taṃ 
 sīlesu patiṭṭhāpesi  Tasmiṃ khaṇe tattha sannipatitā bhummā devatā 
 mahāsatte pītiṃ janetvā avīcito yāva bhavaggā añño porisādaṃ 
 manussamaṃsato nivāretuṃ samattho nāma natthi aho sutasomena 
 dukkaraṃ katanti mahantena saddena vanaghaṭaṃ unnādento sādhukāramakaṃsu  
 Tesaṃ sutvā cātummahārājikāti evaṃ yāva barhmalokā ekakolāhalaṃ 
 ahosi  Rukkhe laggitarājānopi taṃ devatānaṃ sādhukārasaddaṃ suṇiṃsu  
 Rukkhadevatāpi vimāne ṭhitāva sādhukāramadaṃsu  Iti devatānaṃ 
 sādhukārasaddova anusuyyati rūpaṃ na dissati  Devatānaṃ sādhukārasaddaṃ 
 sutvā rājāno cintayiṃsu sutasomaṃ nissāya no jīvitaṃ laddhaṃ dukkaraṃ 
 kataṃ sutasomena porisādaṃ damentenāti bodhisattassa thutiṃ kariṃsu  
 Porisādo mahāsattassa pāde vanditvā ekamantaṃ aṭṭhāsi  Atha 
 naṃ bodhisatto samma ime khattiye mocehīti āha  So cintesi 
 ahaṃ etesaṃ paccāmitto ete mayā mocitā gaṇhatha no 
  
  
 page     
 Paccāmittanti maṃ hiṃseyyuṃ mayā jīvitaṃ cajantenāpi na sakkā sutasomassa 
 santikā gahitaṃ sīlaṃ bhindituṃ iminā saddhiṃyeva gantvā mocessāmi 
 evaṃ me bhayaṃ na bhavissatīti  Atha bodhisattaṃ vanditvā samma 
 sutasoma ubhopi gantvā khattiye mocessāmāti vatvā gāthamāha 
                 satthā ca me hosi sakhā ca mesi 
                 vacanaṃpi te samma ahaṃ akāsiṃ 
                 tvaṃpi me samma karohi vākyaṃ 
                 ubhopi gantvāna pamocayāmāti  
      Tattha satthāti saggamaggassa desitattā satthā taruṇakālato 
 paṭṭhāya sakhā  
      Atha naṃ bodhisatto āha 
                 satthā ca te homi sakhā ca tyamhi 
                 vacanaṃpi me samma tuvaṃ akāsi 
                 ahaṃpi te samma karomi vākyaṃ 
                 ubhopi gantvāna pamocayāmāti   
      Evaṃ vatvā te upasaṅkamitvā āha 
                 kammāsapādena viheṭhitamhā 
                 talāvutā assumukhā rudantā 
                 na jātu dubbhetha imassa rañño 
                 saccappaṭiññaṃ me paṭisuṇāthāti  
      Tattha kammāsapādenāti idaṃ mahāsatto ubhopi gantvā 
  
  
 page     
 Pamocayāmāti sampaṭicchitvā khattiyā nāma mānathaddhā muttamattāva 
 iminā viheṭhitamhāti porisādaṃ potheyyuṃpi haneyyuṃpi na kho panesa tesu 
 dubbhissati ahaṃ ekakova gantvā paṭiññaṃ tāva nesaṃ gaṇhissāmīti 
 cintetvā tattha gantvā te khattiye hatthatalesu āvuṇitvā 
 porisādena aggapādaṅgulīsu bhūmiṃ phusamānāsu rukkhasākhāsu olaggite 
 vātappaharaṇakāle nāgadantesu olaggitakaraṇḍakadāmāni viya 
 saṃparivattante addasa  Tepi taṃ disvā idānimhā arogāti 
 ekappahāreneva mahāviravaṃ viraviṃsu  Atha te mahāsatto mā 
 bhāyitthāti assāsetvā porisādato tumhākaṃ abhayaṃ paṭiggahitaṃ tumhe 
 pana me vacanaṃ karothāti vatvā evamāha  Tattha na jātūti ekaṃsena 
 na ca dubbhetha  
      Te āhaṃsu 
                 kammāsapādena viheṭhitamhā 
                 talāvutā assumukhā rudantā 
                 na jātu dubbhema imassa rañño 
                 saccappaṭiññaṃ te paṭisuṇomāti  
      Tattha paṭisuṇomāti evaṃ paṭiññaṃ adhivāsema sampaṭicchāma apica 
 kho pana mayaṃ kilamantā kathetuṃ na sakkoma tumhe sabbasattānaṃ 
 paṭisaraṇaṃ tumheva kathetha mayaṃ vo vacanaṃ sutvā paṭiññaṃ dassāmāti  
      Atha te bodhisatto tenahi paṭiññaṃ dethāti vatvā gāthamāha 
  
  
 page     
                 Yathā pitā vā athavāpi mātā 
                 anukampikā atthakāmā pajānaṃ 
                 evaṃpi vo hotu ayañca rājā 
                 tumhe ca vo hotha yatheva puttāti  
      Tepi sampaṭicchamānā imaṃ gāthamāhaṃsu 
                 yathā pitā vā athavāpi mātā 
                 anukampikā atthakāmā pajānaṃ 
                 evaṃpi no hotu ayañca rājā 
                 mayaṃpi hessāma yatheva puttāti  
      Tattha tumhe ca voti vokāro nipātamattaṃ  
      Iti mahāsatto tesaṃ paṭiññaṃ gahetvā porisādaṃ pakkositvā 
 ehi samma khattiye mocehīti āha  So khaggaṃ gahetvā ekassa 
 rañño bandhanaṃ chindi  Rājā sattāhaṃ nirāhāro hutvā 
 vedanāppatto saha bandhanacchedā mutto bhūmiyaṃ patati  Taṃ disvā 
 mahāsatto kāruññaṃ katvā samma porisāda mā evaṃ chindāhi ekaṃ 
 rājānaṃ ubhopi daḷhaṃ gahetvā ure katvā idāni bandhanaṃ chindāmāti 
 āha  Porisādo khaggena chindi  Mahāsatto thāmasampannatāya 
 taṃ ure nipajjāpetvā orasaputtaṃ viya muducittena otāretvā 
 bhūmiyaṃ nipajjāpesi  Evaṃpi te sabbe bhūmiyaṃ nipajjāpetvā 
 vaṇe dhovitvā dārakānaṃ kaṇṇato suttakaṃ viya sanikaṃ rajjuyo 
  
  
 page     
 Nikkaḍḍhitvā pubbalohitaṃ dhovitvā vaṇe niddose katvā samma 
 porisāda etaṃ rukkhatacaṃ pāsāṇe ghaṃsitvā āharathāti āharāpetvā 
 saccakiriyaṃ katvā tesaṃ hatthatalesu makkhesi  Taṃ khaṇaññeva phāsukaṃ 
 ahosi  Porisādo taṇḍulaṃ gahetvā vāraṇaṃ paci  Ubhopi janā 
 parosataṃ khattiye vāraṇaṃ pāyesuṃ  
      Iti te sabbeva santappitā suriyo atthaṅgato  Punadivasepi 
 pāto ca majjhantike ca sāyaṇhe ca vāraṇameva pāyetvā 
 tatiyadivase sasitthakaṃ yāguṃ pāyesuṃ  Yāvatā te arogā ahesuṃ  
 Atha ne mahāsatto gantuṃ sakkhissathāti pucchitvā gacchāmāti 
 vutte ehi samma porisāda sakaṃ raṭṭhaṃ gacchāmāti āha  Sutvā 
 so rodamāno tassa pādesu patitvā tvaṃ samma rājāno gahetvā 
 gaccha ahaṃ idheva vanamūlaphalāni khādanto vasissāmīti āha  
 Samma idha kiṃ karissasi samma ramaṇīyante raṭṭhaṃ bārāṇasiyaṃ 
 rajjaṃ kārehīti  Samma kiṃ kathesi na sakkā mayā tattha gantuṃ 
 sakalanagaravāsino hi me verino te mayhaṃ iminā mātā khāditā 
 mayhaṃ pitāti maṃ paribhāsissanti gaṇhatha imaṃ coranti ete daṇḍena 
 vā leḍḍunā vā muggarena vā sattiyā vā pharasunā vā maṃ jīvitā 
 voropessanti ahañca tumhākaṃ santike sīlesu patiṭṭhito 
 jīvitahetupi na sakkā mayā paraṃ māretuṃ tasmā nāhaṃ gacchāmi ahaṃ 
 manussamaṃsato virahitattā kittakaṃ jīvissāmi idāni mama tumhākaṃ 
 dassanaṃ natthīti roditvā gacchatha tumheti āha  Atha mahāsatto 
  
  
 page     
 Tassa piṭṭhiṃ parimajjitvā samma porisāda sutasomo nāmāhaṃ mayā 
 tādiso kakkhalo pharuso sāhasiko vinīto bārāṇasivāsikesu 
 janesu kiṃ atthi ahaṃ taṃ tattha patiṭṭhāpessāmi asakkonto 
 attano rajjaṃ dvidhā bhinditvā tava dassāmīti tumhākaṃpi nagare 
 mama verino atthiyevāti vutte iminā mama vacanaṃ karontena 
 dukkaraṃ kataṃ yena kenaci upāyena porāṇakayase patiṭṭhāpetabbo 
 esa mayāti cintetvā tassa palobhanatthāya nagarasampattiṃ vaṇṇento 
 āha 
                 catuppadaṃ sakuṇañcāpi maṃsaṃ 
                 sūdehi randhaṃ sukataṃ suniṭṭhitaṃ 
                 sudhaṃva indo paribhuñjamāno 
                 hitvā katheko ramasi araññe  
                 Tā khattiyā vellivilākamajjhā 
                 alaṅkatā samparivārayantā 
                 indaṃva devesu pamodayiṃsu 
                 hitvā katheko ramasi araññe  
                 Tambūpadhāne bahugoṇakamhi 
                 subhamhi sabbasayanamhilaṅkate 
                 sayanassa majjhamhi sukhaṃ sayitvā 
                 hitvā katheko ramasi araññe  
  
  
 page     
                 Pāṇissaraṃ kumbhathūnaṃ nissive 
                 athopi ve nippurisaṃpi turiyaṃ 
                 bahuṃ sugītañca suvāditañca 
                 hitvā katheko ramasi araññe  
                 Uyyāna sampannapahūtamālyaṃ 
                 migājinūpetapuraṃ surammaṃ 
                 hayehi nāgehi rathehupetaṃ 
                 hitvā katheko ramasi araññeti  
      Tattha sukatanti nānappakārehi suṭṭhu kataṃ  Suniṭṭhitanti 
 nānāsambhārayojanena suṭṭhu niṭṭhitaṃ  Kathaṃ eko ramasīti mūlaphalādīni 
 khādanto kathaṃ ramissasi ehi mahārāja gamissāmāti  Vellivilākamajjhāti 
 ettha vellīti rāsi vilākamajjhāti vilaggamajjhā uttattaghanasuvaṇṇarāsipabhā 
 ceva tanudīghamajjhā cāti  Devesūti devaloke accharā 
 indaṃ viya ramaṇīye bārāṇasinagare pubbe pamodayiṃsu tā 
 hitvā idha kiṃ karissasi ehi samma gacchāmāti  Tambūpadhāneti 
 rattūpadhāne  Sabbasayanamhīti sabbattharaṇatthate sayane  Alaṅkateti 
 anekabhūmikā dassetvā addharattālaṅkatayutte tattha tuvaṃ pubbe sayīti 
 attho  Sukhanti tādisassa sayanassa majjhamhi sukhaṃ sayitvā idāni kathaṃ 
 araññe ramissasi ehi gacchāma sammāti  Nissiveti rattibhāge  
 Hetvāti evarūpaṃ sampattiṃ chaḍḍetvā  Uyyāna sampannapahūtamālyanti 
 mahārāja tava uyyānaṃ sampannanānāvidhapupphaṃ  Migājinūpetapuraṃ 
  
  
 page     
 Surammanti taṃ uyyānaṃ migājinaṃ nāma nāmena tena upetaṃ puraṃpi 
 te suṭṭhu rammaṃ  Hitvāti evarūpaṃ manoramaṃ nagaraṃ chaḍḍetvā  
      Iti mahāsatto appeva nāmesa pubbe anubhuttaṃ upabhogaparibhogarasaṃ 
 saritvā gantukāmo bhaveyyāti porisādaṃ paṭhamaṃ bhojanena palobhesi  
 Dutiyaṃ kilesavasena tatiyaṃ sayanena catutthaṃ naccagītavāditena pañcamaṃ 
 uyyānena ceva nagarena cāti imehi ettakehi palobhetvā 
 ehi mahārāja ahantaṃ ādāya bārāṇasiyaṃ patiṭṭhapetvā pacchā 
 sakaraṭṭhaṃ gamissāmi sace bārāṇasiyaṃ raṭṭhaṃ na labhissasi mama upaḍḍharajjaṃ 
 te dassāmi kinte araññavāsena mama vacanaṃ karohīti āha  
 Tassa vacanaṃ sutvā gantukāmo hutvā sutasomo mayhaṃ atthakāmo 
 anukampako paṭhamaṃ maṃ kalyāṇe patiṭṭhapetvā idāni porāṇayaseva 
 patiṭṭhapessāmīti vadati sakkhissati cesa patiṭṭhapetuṃ iminā saddhiṃyeva 
 gantuṃ vaṭṭati kiṃ me araññavāsenāti cintetvā tuṭṭhacitto tassa 
 guṇaṃ nissāya vaṇṇaṃ kathetukāmo samma sutasoma kalyāṇamittasaṃsaggato 
 sādhutaraṃ pāpamittasaṃsaggato pāpataraṃ nāma natthīti vatvā āha 
         kāḷapakkhe yathā cando         hāyateva suve suve 
         kāḷapakkhūpamo rāja            asataṃ hoti samāgamo  
         Tathāhaṃ rasakamāgamma            sūdaṃ kāpurisādhamaṃ 
         akāsiṃ pāpakaṃ kammaṃ            yena gacchāmi duggatiṃ  
  
  
 page     
         Sukkapakkhe yathā cando         vaḍḍhateva suve suve 
         sukkapakkhūpamo rāja            sataṃ hoti samāgamo  
         Tathāhaṃ tavamāgamma             sutasoma vijānahi 
         kāhāmi kusalaṃ kammaṃ            yena gacchāmi suggatiṃ  
                 Thale yathā vāri janinda vuṭṭhaṃ 
                 anaddhaneyyaṃ na ciraṭṭhitikaṃ 
                 evaṃpi me hoti asataṃ samāgamo 
                 anaddhaneyyaṃ udakaṃ thaleva  
                 Sare yathā vāri janinda vuṭṭhaṃ 
                 ciraṭṭhitikaṃ naravīraseṭṭha 
                 evaṃpi me hoti sataṃ samāgamo 
                 ciraṭṭhitiko udakaṃ sareva  
                 Abyāyiko hoti sataṃ samāgamo 
                 yāvampi tiṭṭheyya tatheva hoti 
                 khippaṃ hi veti asataṃ samāgamo 
                 tasmā sataṃ dhammo asabbhi ārakāti  
      Tattha suve suveti divase divase  Anaddhaneyyanti na addhānakkhamaṃ  
 Sareti samudde  Naravīraseṭṭhāti narapurisena seṭṭha  Udakaṃ sarevāti 
 samudde vuṭṭhaudakaṃ viya  Abyāyikoti avigacchanako  Yāvampi 
 tiṭṭheyyāti yattakaṃ kālaṃ jīvitaṃ tiṭṭheyya tattakaṃ kālaṃ tatheva 
 hoti na jirati sappurisehi mittabhāvoti  
  
  
 page     
      Iti porisādo sattahi gāthāhi mahāsattassa guṇaṃ kathesi  
 Mahāsattopi porisādañca te ca rājāno gahetvā paccantagāmaṃ 
 agamāsi  Paccantagāmavāsino mahāsattaṃ disvā nagaraṃ gantvā 
 ācikkhiṃsu  Amaccā balanikāyaṃ ādāya gantvā parivārayiṃsu  
 Mahāsatto tena parivārena bārāṇasiṃ agamāsi  Antarāmagge 
 janapadavāsino paṇṇākāraṃ datvā anugacchiṃsu  Mahāsatto 
 mahāparivāro ahosi tena saddhiṃ bārāṇasiṃ pāpuṇi  Tadā 
 porisādassa putto rājā hoti senāpati kālahatthīyeva  Nāgarā 
 rañño ārocayiṃsu mahārāja sutasomo kira porisādaṃ dametvā 
 ādāya idhāgacchati nagarassa pavisituṃ na dassāmāti sīghaṃ nagaradvārāni 
 pidahitvā āvudhahatthā aṭṭhaṃsu  Mahāsatto dvārānaṃ pidahitabhāvaṃ 
 ñatvā porisādañca parosate ca rājāno ohāya katipayehi amaccehi 
 saddhiṃ dvārasamīpaṃ gantvā ahaṃ sutasomamahārājā dvāraṃ vivarathāti 
 āha  Purisā gantvā rañño ārocesuṃ  So rājā 
 sutasomamahārājā paṇḍito dhammarājā sīle ṭhito nissaṃsayaṃ no 
 bhayaṃ natthīti vatvā khippaṃ vivarathāti vivarāpesi  Mahāsatto nagaraṃ 
 pāvisi  Rājā ca kālahatthī cassa paccuggamanaṃ katvā taṃ ādāya 
 pāsādaṃ āropayiṃsu  So rājāsane nisīditvā porisādassa 
 aggamahesiñca sesaamacce ca pakkosāpetvā rājānaṃ āha kālahatthi 
 kasmā rañño nagaraṃ pavisituṃ na dethāti  So rajjaṃ kārento 
 imasmiṃ nagare bahū manusse khādi khattiyehi akattabbakammaṃ kari 
  
  
 page     
 Sakalajambūdīpe chiddaṃ akāsi evarūpo pāpadhammo tena kāraṇenāti  
 Idāni so evarūpaṃ karissatīti tumhe mā cintayittha ahantaṃ 
 dametvā sīlesu patiṭṭhāpesiṃ jīvitahetupi kiñci na viheṭhessati 
 natthi vo tato bhayaṃ evaṃ mā karittha puttehi nāma mātāpitaro 
 paṭijaggitabbā mātāpituposakā hi saggaṃ gacchanti itare janā 
 nirayaṃ gacchantīti  
      Evaṃ so nīcāsane nisinnassa rājaputtassa ovādaṃ datvā 
 kālahatthi tvaṃ rañño sahāyo ceva sevako ca raññāpi mahante 
 issariye patiṭṭhāpito tayāpi rañño atthaṃ carituṃ vaṭṭatīti 
 senāpatiṃ anusāsetvā devi tvaṃpi kulagehā āgantvā tassa 
 santike aggamahesiṭṭhānaṃ patvā puttadhītāhi vuḍḍhippattā tayāpi 
 tassa atthaṃ carituṃ vaṭṭatīti deviyāpi ovādaṃ datvā tamevatthaṃ 
 matthakaṃ pāpetuṃ dhammaṃ desento āha 
                 na so rājā yo ajeyyaṃ jināti 
                 na so sakhā yo sakhāraṃ jināti 
                 na sā bhariyā yā patino na vibheti 
                 na te puttā ye na bharanti jiṇṇaṃ  
                 Na sā sabhā yattha na santi santo 
                 na te santo ye na bhaṇanti dhammaṃ 
                 rāgañca dosañca pahāya mohaṃ 
                 dhammaṃ bhaṇantāyeva bhavanti santo  
  
  
 page     
         Nābhāsamānaṃ jānanti      missaṃ bālehi paṇḍitaṃ 
         bhāsamānañca jānanti      desentaṃ amataṃ padaṃ  
         Bhāsaye jotaye dhammaṃ     paggaṇhe isinaṃ dhajaṃ 
         subhāsitadhajā isayo       dhammova isinaṃ dhajoti  
      Tattha ajeyyanti ajeyyā nāma mātāpitaro te jinanto 
 rājā nāma na hoti sace tava pitusantakaṃ rajjaṃ labhitvā tassa 
 paṭisattu ahosi akiccakārī nāma bhavissasi  Sakhāraṃ jinātīti 
 kūṭaṭṭena jināti sace tvaṃ kālahatthi raññā saddhiṃ mittadhammaṃ 
 na pūresi adhammaṭṭho hutvā niraye nibbattissasi  Na vibhetīti 
 na bhāyati sace tvaṃ rañño na bhāyasi bhariyā dhamme ṭhitā 
 nāma nāhosi  Jiṇṇanti mahallakaṃ tasmiṃ hi kāle abharantā 
 puttā puttā nāma na honti  Santoti paṇḍitā  Dhammanti 
 ye pucchitā saccasabhāvaṃ na vadanti na te paṇḍitā nāma  
 Dhammaṃ bhaṇantāti ete rāgādayo pahāya parassa hitānukampakā 
 hutvā sabhāvaṃ bhaṇantā paṇḍitā nāma honti  Nābhāsamānanti 
 na abhāsamānaṃ  Amataṃ padanti amatamahānibbānaṃ desentaṃ paṇḍitoti 
 jānanti  Teneva porisādo dhammadesanaṃ sutvā pasannacitto cattāro 
 vare datvā pañcasu sīlesu patiṭṭhito  Bhāsayeti tasmā paṇḍito 
 puriso dhammaṃ bhāseyya joteyya  Buddhādayo hi isayo yasmā 
 dhammo etesaṃ dhajo tasmā subhāsitadhajā nāma subhāsitaṃ paggaṇhanti 
 bālā pana subhāsitaṃ paggaṇhantā nāma natthīti  
  
  
 page     
      Imassa dhammakathaṃ sutvā rājā ca senāpati ca tussitvā 
 gacchāma taṃ rājānaṃ ānessāmāti nagare bheriñcārāpetvā nāgare 
 sannipātetvā tumhe mā bhāyittha rājā kira dhamme patiṭṭhito 
 etha naṃ ānessāmāti mahājanaṃ ādāya mahāsattaṃ purato katvā 
 rañño santikaṃ gantvā vanditvā kappake upaṭṭhapetvā kappitakesamassuṃ 
 nahātānulittapasādhitaṃ rājānaṃ ratanarāsimhi ṭhapetvā abhisiñcitvā 
 nagaraṃ pavesesuṃ  Porisādarājā parosatānaṃ khattiyānaṃ mahāsattassa 
 ca mahāsakkāraṃ kāresi  Sutasomanarindena kira porisādo dametvā 
 rajje patiṭṭhāpitoti sakalajambūdīpe mahākolāhalaṃ udapādi  
 Indapattanagaravāsino āgacchantūti dūte pahiṇiṃsu  So tattha 
 māsamattaṃ vasitvā samma gacchāma mayaṃ tvaṃ appamatto hohi 
 catūsu nagaradvāresu ca nivesanadvāre cāti pañca dānasālāyo 
 kārāpehi dānaṃ dehi dasa rājadhamme akopetvā agatigamanaṃ 
 pajaha mahārājāti porisādaṃ ovadi  Parosatāhi rājadhānīhi 
 balanikāyā yebhuyyena sannipatitā  So tehi balanikāyehi parivuto 
 bārāṇasito nikkhami  Porisādopi nikkhamitvā upaḍḍhapathā 
 nivattati  Mahāsatto abāhanānaṃ rājūnaṃ bāhanāni datvā sabbe 
 te uyyojesi  Tepi tena saddhiṃ sammoditvā yathārahaṃ vandanālapanādīni 
 katvā attano attano janapadaṃ agamaṃsu  Mahāsattopi nagaraṃ 
 pavisitvā indapattanagaravāsīhi janehi devanagaraṃ viya alaṅkatanagaraṃ 
 pavisitvā mātāpitaro vanditvā madhurapaṭisanthāraṃ katvā mahātalaṃ 
  
  
 page     
 Abhiruhi  So dhammena rajjaṃ kārento cintesi rukkhadevatā mayhaṃ 
 bahūpakārā balikammalābhamassa karissāmīti  So nigrodharukkhassa 
 avidūre mahantaṃ taḷākaṃ kāretvā bahūni kulāni ṭhapetvā gāmaṃ 
 nivāsāpesi  Gāmo mahā ahosi asītimaggaāpaṇasahassena 
 paṭimaṇḍito  Taṃpi rukkhamūlaṃ sākhantato paṭṭhāya bhūmiṃ samatalaṃ kāretvā 
 parikkhittavedikapākāratoraṇadvārayuttaṃ kāresi  Devatā abhippasīdi  
 Kammāsapādassa damitaṭṭhāne nivuṭṭhattā so gāmo kammāsapādanigamo 
 nāma jāto  Te sabbepi rājāno mahāsattassa ovāde ṭhatvā 
 dānādīni puññāni katvā saggapadaṃ pūrayiṃsu  
      Satthā imaṃ dhammadesanaṃ āharitvā saccāni pakāsetvā nāhaṃ 
 bhikkhave idāneva aṅgulimālaṃ damesiṃ pubbepi aṅgulimālo mayā 
 damitoyevāti vatvā jātakaṃ samodhānesi tadā porisādo aṅgulimālo 
 ahosi kālahatthī sārīputto nandabrāhmaṇo ānando rukkhadevatā 
 kassapo sakko anuruddho sesarājāno buddhaparisā mātāpitaro 
 mahārājakulāni ahesuṃ sutasomarājā pana ahameva sammāsambuddhoti  
                    Sutasomajātakaṃ niṭṭhitaṃ  
                         Pañcamaṃ  
                 Iti asītinipātavaṇṇanā niṭṭhitā  
 