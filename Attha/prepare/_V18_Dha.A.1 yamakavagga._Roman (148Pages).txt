AṬṬHAKATHĀ Book      PĀḶI ROMAN 
 Dha A   yamakavagga  
  
 Page       
  
 page   
                     Dhammapadaṭṭhakathā 
                     
                     paṇāmagāthā 
       mahāmohatamonaddhe        loke lokantadassinā 
       yena saddhammapajjoto      jalito jalitiddhinā 
       tassa pāde namassitvā     sambuddhassa sirīmato 
       saddhammañcassa pūjetvā     katvā saṅghassa cañjaliṃ  
       taṃ taṃ kāraṇamāgamma       dhammādhammesu kovido 
       sampannasaddhammapado        satthā dhammapadaṃ subhaṃ 
       desesi karuṇāvega        samussāhitamānaso 
       yaṃ ve devamanussānaṃ       pītipāmojjavaḍḍhanaṃ 
       paramparābhatā tassa        nipuṇā atthavaṇṇanā  
       yā tāmbapaṇṇidīpamhi       dīpabhāsāya saṇṭhitā 
       na sādhayati sesānaṃ        sattānaṃ hitasampadaṃ  
       appeva nāma sādheyya     sabbalokassa sā hitaṃ  
       iti āsiṃsamānena         dantena samacārinā 
       kumārakassapenāhaṃ         therena thiracetasā 
       saddhammaṭṭhitikāmena        sakkaccaṃ abhiyācito  
       taṃ bhāsaṃ ativitthāraṃ        gatañca vacanakkamaṃ 
       pahāyāropayitvāna        tantiṃ bhāsaṃ manoramaṃ  
  
  
 page   
       Gāthānaṃ byañjanapadaṃ        yaṃ tattha na vibhāvitaṃ 
       kevalantaṃ vibhāvetvā      sesantameva atthato 
       bhāsantarena bhāsissaṃ       āvahanto vibhāvinaṃ 
       manaso pītipāmojjaṃ        atthadhammūpanissitanti  
                   
  
  
 page   
                     Yamakavaggavaṇṇanā 
                      
                   Cakkhupālattheravatthu      
        Manopubbaṅgamā dhammā      manoseṭṭhā manomayā  
        manasā ce paduṭṭhena  bhāsati vā karoti vā  
        tato naṃ dukkhamanveti      cakkaṃva vahato padanti  
 Ayaṃ dhammadesanā kattha bhāsitāti  sāvatthiyaṃ  kaṃ ārabbhāti  
 cakkhupālattheraṃ   
      Sāvatthiyaṃ kira mahāsuvaṇṇo nāma kuṭumbiko ahosi aḍḍho 
 mahaddhano mahābhogo aputtako  So ekadivasaṃ nahānatitthaṃ gantvā 
 nahātvā āgacchanto antarāmagge sampannasākhaṃ ekaṃ vanappatiṃ 
 disvā  ayaṃ mahesakkhāya devatāya pariggahito bhavissatīti tassa 
 heṭṭhābhāgaṃ sodhāpetvā pākāraparikkhepaṃ kārāpetvā vālukaṃ 
 okirāpetvā dhajapatākaṃ ussāpetvā vanappatiṃ alaṅkaritvā puttaṃ 
 vā dhītaraṃ vā labhitvā tumhākaṃ mahāsakkāraṃ karissāmīti patthanaṃ 
 katvā pakkāmi  
      Athassa bhariyāya kucchiyaṃ gabbho patiṭṭhāsi  So tassā gabbha 
 parihāraṃ adāsi  Sā dasamāsaccayena puttaṃ vijāyi  Seṭṭhī attanā 
 pālitaṃ vanappatiṃ nissāya laddhattā tassa pāloti nāmaṃ akāsi  
 Aparabhāge aññaṃ puttaṃ labhi  Tassa cullapāloti nāmaṃ katvā  
  
  
 page   
 Itarassa mahāpāloti nāmaṃ kari  Te vayappatte gharabandhanena 
 bandhiṃsu  Aparabhāge mātāpitaro kālamakaṃsu  Sabbaṃ bhogaṃ dvinnaṃyeva 
 vivaresuṃ  
      Tasmiṃ samaye satthā pavattitapavaradhammacakko anupubbena gantvā  
 anāthapiṇḍikamahāseṭṭhinā catuppaññāsakoṭidhanaṃ vissajjetvā kārite 
 jetavanamahāvihāre viharati mahājanaṃ saggamagge ca mokkhamagge ca 
 patiṭṭhāpayamāno  Tathāgato hi mātipakkhato asītiyā pitipakkhato 
 asītiyāti dveasītiñātikulasahassehi kārite nigrodhamahāvihāre 
 ekameva vassāvāsaṃ vasi  anāthapiṇḍikena kārite jetavanamahāvihāre 
 ekūnavīsati  visākhāya sattavīsatikoṭidhanapariccāgena kārite pubbārāme 
 cha vassāvāseti dvinnaṃ kulānaṃ guṇamahantataṃ paṭicca sāvatthiṃ 
 nissāya pañcavīsati vassāvāse vasi  Anāthapiṇḍikopi visākhāpi 
 mahāupāsikā nibaddhaṃ divasassa dve vāre tathāgatassa upaṭṭhānaṃ 
 gacchanti  Gacchantā ca daharasāmaṇerā no hatthe olokessantīti 
 tucchahatthā na gatapubbā  purebhattaṃ gacchantā khādanīyādīni 
 gāhāpetvā gacchanti  pacchābhattaṃ pañca bhesajjāni aṭṭha ca 
 pānāni  Nivesanesu pana tesaṃ dvinnaṃ dvinnaṃ bhikkhusahassānaṃ niccaṃ 
 paññattānevāsanāni honti  Annapānabhesajjesu yo yaṃ icchati  
 tassa taṃ yathicchitameva sampajjati  tesu anāthapiṇḍikena ekameva 
 divasaṃ satthāraṃ   pañho   na pucchitapubbo  So kira tathāgato 
  Footnote     satthātipi     pañhantipi  
  
  
 page   
 Buddhasukhumālo khattiyasukhumālo bahupakāro me gahapatīti mayhaṃ 
 dhammaṃ desento kilameyyāti  satthari adhimattasinehena pañhaṃ na 
 pucchati  Satthā pana tasmiṃ nisinnamatteyeva ayaṃ seṭṭhī maṃ 
 arakkhitabbaṭṭhāne rakkhati  ahaṃ hi kappasatasahassādhikāni cattāri 
 asaṅkheyyāni alaṅkatappaṭiyattaṃ attano sīsaṃ chinditvā akkhīni 
 uppāṭetvā hadayamaṃsaṃ ubbattetvā pāṇasamaṃ puttadāraṃ pariccajitvā 
 pāramiyo pūrento paresaṃ dhammadesanatthameva pūresiṃ  esa maṃ 
 arakkhitabbaṭṭhāne rakkhatīti ekaṃ dhammadesanaṃ kathesiyeva  
      Tadā sāvatthiyaṃ satta manussakoṭiyo vasanti  Tesu satthu 
 dhammakathaṃ sutvā pañcakoṭimattā manussā ariyasāvakā jātā  
 dvekoṭimattā puthujjanā  Tesu ariyasāvakānaṃ dveyeva kiccāni 
 ahesuṃ  purebhattaṃ dānaṃ denti  pacchābhattaṃ gandhamālādihatthā 
 vatthabhesajjapānakādiṃ gāhāpetvā dhammassavanatthāya gacchanti  
      Athekadivasaṃ mahāpālo ariyasāvake gandhamālādihatthe vihāraṃ 
 gacchante disvā  ayaṃ mahājano kuhiṃ gacchatīti pucchitvā  
 dhammassavanāyāti sutvā  ahaṃpi gamissāmīti  gantvā satthāraṃ 
 vanditvā parisapariyante nisīdi  
      Buddhā ca nāma dhammaṃ desentā  saraṇasīlapabbajjādīnaṃ 
 upanissayaṃ oloketvā ajjhāsayavasena dhammaṃ desenti tasmā 
 taṃdivasaṃ satthā tassa upanissayaṃ oloketvā dhammaṃ desento 
 anupubbīkathaṃ kathesi  Seyyathīdaṃ  dānakathaṃ sīlakathaṃ saggakathaṃ kāmānaṃ 
  
  
 page   
 Ādīnavaṃ okāraṃ saṅkilesaṃ nekkhamme ānisaṃsaṃ pakāsesi  Taṃ sutvā 
 mahāpālo kuṭumbiko cintesi paralokaṃ gacchantaṃ puttadhītaro vā 
 bhogā vā nānugacchanti  sarīraṃpi attanā saddhiṃ na gacchati kiṃ 
 me gharāvāsena  pabbajissāmīti  So desanāpariyosāne satthāraṃ 
 upasaṅkamitvā pabbajjaṃ yāci  Atha naṃ satthā natthi te koci 
 āpucchitabbayuttako ñātīti āha  kaniṭṭhabhātā me atthi bhanteti  
 tenahi taṃ āpucchāhīti  So sādhūti sampaṭicchitvā satthāraṃ 
 vanditvā gehaṃ gantvā kaniṭṭhaṃ pakkosāpetvā tāta yaṃ imasmiṃ 
 kule saviññāṇakāviññāṇakaṃ dhanaṃ kiñci atthi  sabbantaṃ tava bhāro  
 paṭipajjāhi nanti  tumhe pana sāmīti  ahaṃ satthu santike 
 pabbajissāmīti  kiṃ kathesi bhātika tvaṃ me mātari matāya mātā viya  
 pitari mate pitā viya laddho  gehe vo mahāvibhavo  sakkā gehaṃ 
 ajjhāvasanteheva puññāni kātuṃ mā evamakatthāti  tāta mayā satthu 
 dhammadesanā sutā  satthārā hi saṇhasukhumaṃ tilakkhaṇaṃ āropetvā 
 ādimajjhapariyosānakalyāṇadhammo desito  Na sakkā so agāramajjhe 
 pūretuṃ pabbajissāmi tātāti  bhātika taruṇāpica tāva  mahallakakāle 
 pabbajissathāti  tāta mahallakassa hi attano hatthapādāpi 
 anassavā honti  na vase vattanti  kimaṅgaṃ pana ñātakā  svāhaṃ 
 tava vacanaṃ na karomi  samaṇapaṭipattiṃ pūressāmi  
           jarājajjaritā honti  hatthapādā anassavā 
           yassa  so vihatatthāmo kathaṃ dhammaṃ carissati  
  
  
 page   
 Pabbajissāmevāhaṃ tātāti  Tassa viravantasseva  satthu santikaṃ 
 gantvā pabbajjaṃ yācitvā  laddhapabbajjūpasampado ācariyupajjhāyānaṃ 
 santike pañca vassāni vasitvā  vutthavasso pavāretvā  satthāraṃ 
 upasaṅkamitvā vanditvā pucchi bhante imasmiṃ sāsane kati dhurānīti  
 ganthadhuraṃ vipassanādhuranti dveyeva dhurāni bhikkhūti  katamaṃ pana bhante 
 ganthadhuraṃ  katamaṃ vipassanādhuranti  attano paññānurūpena ekaṃ vā 
 dve vā nikāye sakalaṃ vā pana tepiṭakaṃ buddhavacanaṃ uggaṇhitvā 
 tassa dhāraṇaṃ kathanaṃ vācananti idaṃ ganthadhuraṃ nāma  Sallahukavuttino 
 pana pantasenāsanābhiratassa attabhāve khayavayaṃ paṭṭhapetvā 
 sātaccakiriyāvasena vipassanaṃ vaḍḍhetvā arahattaggahaṇanti idaṃ   
 vipassanādhuraṃ nāmāti  bhante ahaṃ mahallakakāle pabbajito ganthadhuraṃ 
 pūretuṃ na sakkhissāmi  vipassanādhuraṃ pana pūressāmi kammaṭṭhānaṃ me 
 kathethāti  Athassa satthā yāva arahattā kammaṭṭhānaṃ kathesi  
 So satthāraṃ vanditvā  attanā sahagāmino bhikkhū pariyesanto 
 saṭṭhī bhikkhū labhitvā  tehi saddhiṃ nikkhamitvā  vīsayojanasatamaggaṃ 
 gantvā  ekaṃ mahantaṃ paccantagāmaṃ patvā  tattha saparivāro 
 piṇḍāya pāvisi  
      Manussā vattasampanne bhikkhū disvā pasannacittā  āsanāni 
 paññāpetvā nisīdāpetvā  paṇītenāhārena parivisitvā  bhante 
 kuhiṃ ayyā gacchantīti pucchitvā  yathāphāsukaṭṭhānaṃ upāsakāti 
  Footnote     katthaci iti idanti na dissati  
  
  
 page   
 Vutte  paṇḍitamanussā vassāvāsaṃ senāsanaṃ pariyesanti bhadantāti 
 ñatvā bhante sace ayyā imaṃ temāsaṃ idha vaseyyuṃ mayaṃ saraṇesu 
 patiṭṭhāya  sīlāni gaṇheyyāmāti āhaṃsu  Tepi mayaṃ imāni 
 kulāni nissāya  bhavanissaraṇaṃ karissāmāti adhivāsesuṃ  Manussā 
 tesaṃ paṭiññaṃ gahetvā vihāraṃ paṭijaggitvā rattiṭṭhānadivāṭṭhānāni 
 sampādetvā adaṃsu  Te nibaddhaṃ tameva gāmaṃ piṇḍāya pavisanti  
 Atha ne eko vejjo upasaṅkamitvā  bhante bahunnaṃ vasanaṭṭhāne 
 aphāsukaṃpi nāma hoti  tasmiṃ uppanne  mayhaṃ katheyyātha bhesajjaṃ 
 karissāmīti pavāresi  
      Thero vassūpanāyikādivase te bhikkhū āmantetvā pucchi 
 āvuso imaṃ temāsaṃ katīhi iriyāpathehi vītināmessathāti  catūhi 
 bhanteti  kiṃ panetaṃ āvuso paṭirūpaṃ  nanu appamattehi bhavitabbaṃ  
 mayaṃ hi dharamānassa buddhassa santikā kammaṭṭhānaṃ gahetvā āgatā  
 buddhā ca nāma na sakkā saṭhena ārādhetuṃ  kalyāṇajjhāsayena 
 hete ārādhetabbā  pamattassa ca nāma cattāro apāyā 
 sakagehasadisā  appamattā hothāvusoti  tumhe pana bhanteti  
 ahaṃ tīhi iriyāpathehi vītināmessāmi  piṭṭhiṃ na pasāressāmi 
 āvusoti  sādhu bhante  appamattā hothāti  
      Therassa niddaṃ anokkamantassa  paṭhamamāse atikkante  akkhirogo 
 uppajji  Chiddaghaṭato udakadhārā viya akkhīhi dhārā paggharanti  
 So sabbarattiṃ samaṇadhammaṃ katvā  aruṇuggamane gabbhaṃ pavisitvā nisīdi  
  
  
 page   
 Bhikkhū bhikkhācāravelāya therassa santikaṃ gantvā bhikkhācāravelā 
 bhanteti āhaṃsu  tenahāvuso gaṇhatha pattacīvaranti attano pattacīvaraṃ 
 gāhāpetvā nikkhami  Bhikkhū tassa akkhī paggharante disvā kimetaṃ 
 bhanteti pucchiṃsu  akkhī me āvuso vātā vijjhantīti  nanu 
 bhante vejjenamha pavāritā  tassa katheyyāmāti  sādhāvusoti  
 Te vejjassa kathayiṃsu  So telaṃ pacitvā pesesi  Thero nāsāya 
 telaṃ āsiñcanto nisinnakova āsiñcitvā antogāmaṃ pāvisi  
 Vejjo disvā āha bhante ayyassa kira akkhī vāto vijjhatīti  
 āma upāsakāti  bhante mayā telaṃ pacitvā pesitaṃ  nāsāya 
 vo āsittanti  āma upāsakāti  idāni kīdisanti  rujateva 
 upāsakāti  Vejjo mayā ekavāreneva vūpasamanatthaṃ telaṃ pahitaṃ  
 kinnu kho rogo na vūpasantoti cintetvā bhante nisīditvā 
 vo āsittaṃ  nipajjitvāti pucchi  Thero tuṇhī ahosi punappunaṃ 
 pucchiyamānopi na kathesi  So vihāraṃ gantvā vasanaṭṭhānaṃ 
 olokessāmīti cintetvā tenahi bhante gacchathāti theraṃ 
 vissajjetvā vihāraṃ gantvā therassa vasanaṭṭhānaṃ olokento 
 caṅkamananisīdanaṭṭhānameva disvā sayanaṭṭhānaṃ adisvā bhante 
 nisinnehi vo āsittaṃ  nippannehīti pucchi  Thero tuṇhī ahosi  
 mā bhante evamakattha samaṇadhammo nāma  sarīre yāpente  
 sakkā kātuṃ nipajjitvā āsiñcathāti punappunaṃ yāci  gacchāvuso  
  
  
 page    
 Mantetvā jānissāmīti  Therassa ca tattha neva ñātī na sālohitā   
 atthi  kena saddhiṃ manteyya  karajakāyena pana saddhiṃ mantento 
 vadehi tāva āvuso pālita  kiṃ akkhī olokessasi udāhu 
 buddhasāsanaṃ  anamataggasmiṃ hi saṃsāravaṭṭe tava akkhikāṇassa gaṇanā 
 natthi  anekāni pana buddhasatāni buddhasahassāni atītāni tesu 
 ekabuddhopi na paricchinno  idāni imaṃ antovassaṃ tayo māse 
 na nipajjissāmīti te mānasaṃ baddhaṃ tasmā cakkhūni te nassantu 
 vā bhijjantu vā buddhasāsanameva dhārehi  mā cakkhūnīti bhūtakāyaṃ 
 ovadanto imā gāthā abhāsi 
              cakkhūni hāyantu   mamāyitāni  
               sotāni hāyantu  tatheva deho  
               sabbampidaṃ hāyatu dehanissitaṃ 
               kiṃkāraṇā pālita tvaṃ pamajjasi  
               Cakkhūni jīrantu   mamāyitāni  
               sotāni jīrantu    tatheva kāyo  
               sabbampidaṃ jīratu   kāyanissitaṃ 
               kiṃkāraṇā pālita tvaṃ pamajjasi  
               Cakkhūni bhijjantu   mamāyitāni  
               sotāni bhijjantu   tatheva rūpaṃ  
  Footnote     ñātisālohitātipi pāṭho      Sī  hāyanti     Sī  jīranti     Sī  jīrati  
     Sī  bhijjanti  
  
  
 page    
               Sabbampidaṃ bhijjatu   rūpanissitaṃ 
               kiṃkāraṇā pālita tvaṃ pamajjasīti  
 Evaṃ tīhi gāthāhi attano ovādaṃ datvā nisinnakova natthukammaṃ 
 katvā gāmaṃ piṇḍāya pāvisi  Vejjo disvā kiṃ bhante 
 natthukammaṃ katanti pucchi  āma upāsakāti  kīdisaṃ bhanteti  
 Rujateva upāsakāti  nisīditvā vo bhante kataṃ  nipajjitvāti  
 Thero tuṇhī ahosi punappunaṃ pucchitopi  na kiñci kathesi  Atha naṃ 
 vejjo bhante tumhe sappāyaṃ na karotha  ajja paṭṭhāya asukena 
 me telaṃ pakkanti mā vadittha  ahaṃpi mayā vo telaṃ pakkanti 
 na vakkhāmīti āha  So vejjena paccakkhāto  vihāraṃ gantvā 
 vejjenāpi paccakkhātosi  iriyāpathaṃ mā vissajji samaṇāti  
              paṭikkhitto tikicchāya   vejjenāsi vivajjito 
               niyato maccurājassa    kiṃ pālita pamajjasīti 
 imāya gāthāya attānaṃ ovaditvā samaṇadhammaṃ akāsi  Athassa 
 majjhimayāme atikkantamatte  apubbaṃ acarimaṃ akkhīni ceva 
 kilesā ca pabhijjiṃsu  So sukkhavipassako arahā hutvā gabbhaṃ 
 pavisitvā nisīdi  Bhikkhū bhikkhācāravelāya gantvā bhikkhācārakālo 
 bhanteti āhaṃsu  kālo āvusoti  āma bhanteti  tenahi 
 gacchathāti  tumhe pana bhanteti  akkhīni me āvuso parihīnānīti  
 Te tassa akkhīni oloketvā assupuṇṇanettā hutvā bhante 
  Footnote     Sī  bhijjati  
  
  
 page    
 Mā cintayittha  mayaṃ vo paṭijaggissāmāti theraṃ assāsetvā 
 kattabbayuttakaṃ vattapaṭivattaṃ katvā gāmaṃ pavisiṃsu  Manussā theraṃ 
 adisvā bhante amhākaṃ ayyo kuhinti pucchitvā taṃ pavattiṃ 
 sutvā yāguṃ pesetvā sayaṃ piṇḍapātaṃ ādāya gantvā 
 theraṃ vanditvā pādamūle pavaṭṭamānā roditvā mayaṃ bhante 
 paṭijaggissāma  tumhe mā cintayitthāti samassāsetvā pakkamiṃsu  
 Tato paṭṭhāya nibaddhaṃ yāgubhattaṃ vihārameva pesenti  Theropi 
 itare saṭṭhibhikkhū nirantaraṃ ovadati  Te tassovāde ṭhatvā 
 upakkaṭṭhāya pavāraṇāya  sabbeva saha paṭisambhidāhi arahattaṃ 
 pāpuṇiṃsu  vutthavassā ca pana satthāraṃ daṭṭhukāmā hutvā theraṃ 
 āhaṃsu bhante satthāraṃ daṭṭhukāmamhāti  Thero tesaṃ vacanaṃ sutvā 
 cintesi ahaṃ dubbalo  antarāmagge ca amanussapariggahitā aṭavī 
 atthi  mayi etehi saddhiṃ gacchante  sabbe kilamissanti  bhikkhaṃpi 
 labhituṃ na sakkhissanti  ime puretarameva pesessāmīti  Atha ne 
 āha āvuso tumhe purato gacchathāti  tumhe pana bhanteti  
 ahaṃ dubbalo  antarāmagge ca amanussapariggahitā aṭavī atthi  
 mayi tumhehi saddhiṃ gacchante  sabbe kilamissatha  tumhe purato 
 gacchathāti  mā bhante evaṃ karittha  mayaṃ tumhehi saddhiṃyeva 
 gamissāmāti  mā vo āvuso evaṃ ruccittha  evaṃ sante mayhaṃ 
 aphāsukaṃ bhavissati  mayhaṃ kaniṭṭho tumhe disvā pucchissati  athassa 
 mama cakkhūnaṃ parihīnabhāvaṃ āroceyyātha so mayhaṃ santikaṃ kañcideva 
  
  
 page    
 Pahiṇissati tena saddhiṃ āgacchissāmi tumhe mama vacanena 
 dasabalañca asītimahāthere ca vandathāti te uyyojesi  Te theraṃ 
 khamāpetvā antogāmaṃ pavisiṃsu  Manussā te nisīdāpetvā bhikkhaṃ 
 datvā kiṃ bhante ayyānaṃ gamanākāro paññāyatīti  āma 
 upāsakā  satthāraṃ daṭṭhukāmamhāti  Te punappunaṃ yācitvā tesaṃ 
 gamanachandameva ñatvā anugantvā paridevitvā nivattiṃsu  Tepi 
 anupubbena jetavanaṃ gantvā satthārañca mahāthere ca therassa 
 vacanena vanditvā punadivase  yattha therassa kaniṭṭho vasati taṃ 
 vīthiṃ piṇḍāya pavisiṃsu  Kuṭumbiko te sañjānitvā nisīdāpetvā 
 katapaṭisanthāro  bhātikatthero me kuhinti pucchi  Athassa 
 te taṃ pavattiṃ ārocesuṃ  So tesaṃ pādamūle pavaṭṭento 
 roditvā pucchi idāni bhante kiṃ kātabbanti  thero ito 
 kassaci gamanaṃ paccāsiṃsati  gatakāle tena saddhiṃ āgamissatīti  
 ayaṃ me bhante bhāgineyyo pālito nāma  etaṃ pesethāti  
 evaṃ pesetuṃ na sakkā  magge paripantho atthi  pabbājetvā 
 pesetuṃ vaṭṭatīti  evaṃ katvā pesetha bhanteti  Atha naṃ 
 pabbājetvā aḍḍhamāsamattaṃ cīvaraggahaṇādīni sikkhāpetvā maggaṃ 
 ācikkhitvā pahiṇiṃsu  So anupubbena taṃ gāmaṃ patvā gāmadvāre 
 ekaṃ mahallakaṃ disvā imaṃ gāmaṃ nissāya koci āraññako 
 vihāro atthīti pucchi  atthi bhanteti  ko tattha vasatīti  
 pālitatthero nāma bhanteti  maggaṃ me ācikkhathāti  kosi 
  
  
 page    
 Tvaṃ bhanteti  therassa bhāgineyyomhīti  Atha naṃ gahetvā vihāraṃ 
 nesi  So theraṃ vanditvā aḍḍhamāsamattaṃ vattapaṭivattaṃ katvā 
 theraṃ sammā paṭijaggitvā bhante mātulakuṭumbiko me tumhākaṃ 
 āgamanaṃ paccāsiṃsati etha  gacchāmāti āha  tenahi me yaṭṭhikoṭiṃ 
 gaṇhāhīti  So yaṭṭhikoṭiṃ gahetvā therena saddhiṃ antogāmaṃ pāvisi  
 Manussā theraṃ nisīdāpetvā kiṃ bhante gamanākāro vo paññāyatīti 
 pucchiṃsu  āma upāsakā  gantvā satthāraṃ vandissāmīti  Te 
 nānappakārena yācitvā alabhantā theraṃ uyyojentā upaḍḍhapathaṃ 
 gantvā roditvā nivattiṃsu  Sāmaṇero theraṃ yaṭṭhikoṭiyā ādāya 
 gacchanto antarāmagge aṭaviyaṃ saṅkaṭṭhanagaraṃ nāma therena upanissāya 
 vutthapubbagāmaṃ sampāpuṇi  So tato nikkhamitvā araññe gāyitvā 
 dārūni uddharantiyā ekissā itthiyā gītasaddaṃ sutvā sare 
 nimittaṃ gaṇhi  
      Itthīsaddo viya hi añño saddo purisānaṃ sakalasarīraṃ 
 pharitvā ṭhātuṃ samattho nāma natthi  Tenāha bhagavā nāhaṃ bhikkhave 
 aññaṃ ekasaddampi samanupassāmi  yo   evaṃ purisassa cittaṃ pariyādāya 
 tiṭṭhati yathayidaṃ bhikkhave itthīsaddoti    
      Sāmaṇero tattha nimittaṃ gahetvā yaṭṭhikoṭiṃ vissajjetvā 
 tiṭṭhatha tāva bhante  kiccaṃ me atthīti tassā santikaṃ gato  
 Sā taṃ disvā tuṇhī ahosi  So tāya saddhiṃ sīlavipattiṃ pāpuṇi  
  Footnote     Sī  Ma  evameva hoti  pāliyampana yanti dissati     aṅ  eka       
  
  
 page    
 Thero cintesi idāneveko gītasaddo sūyittha  so ca kho 
 itthiyā  sāmaṇeropi cirāyati  so sīlavipattiṃ patto bhavissatīti  
 Sopi attano kiccaṃ niṭṭhāpetvā āgantvā gacchāma bhanteti 
 āha  Atha naṃ thero pucchi pāpo jātosi sāmaṇerāti  So 
 tuṇhī hutvā punappunaṃ puṭṭhopi na kiñci kathesi  Atha naṃ thero 
 āha tādisena pāpena mama yaṭṭhikoṭiggahaṇakiccaṃ natthīti  So 
 saṃvegappatto kāsāyāni apanetvā gihiniyāmena paridahitvā 
 bhante ahaṃ pubbe sāmaṇero  idāni panamhi gihī jāto 
 pabbajantopicāhaṃ na saddhāya pabbajito  maggaparipanthabhayena pabbajito 
 etha  gacchāmāti āha  āvuso gihipāpopi samaṇapāpopi 
 pāpoyeva tvaṃ samaṇabhāve ṭhatvāpi sīlamattaṃ pūretuṃ nāsakkhi 
 gihī hutvā kinnāma kalyāṇaṃ karissasi tādisena pāpena mama 
 yaṭṭhikoṭiggahaṇakiccaṃ natthīti  bhante amanussupaddūto maggo  
 tumhe ca andhā  kathaṃ idha vasissathāti  Atha naṃ thero āvuso 
 tvaṃ mā evaṃ cintayi  idheva me nipajjitvā marantassāpi aparāparaṃ 
 pavaṭṭentassāpi  tayā saddhiṃ gamanaṃ nāma natthīti vatvā imā 
 gāthā abhāsi 
         handāhaṃ hatacakkhusmi       kantāraddhānamāgato  
          sayamāno na gacchāmi     natthi bāle sahāyatā  
          Handāhaṃ hatacakkhusmi       kantāraddhānamāgato 
          marissāmi  no gamissāmi  natthi bāle sahāyatāti  
  
  
 page    
 Taṃ sutvā itaro saṃvegajāto  bhāriyaṃ vata me sāhasikaṃ ananucchavikaṃ 
 kammaṃ katanti bāhā paggayha kandanto vanasaṇḍaṃ pakkhanditvā 
 tathā pakkantova ahosi  
      Therassāpi sīlatejena saṭṭhiyojanāyāmaṃ paṇṇāsayojanavitthataṃ 
 paṇṇarasayojanabahalaṃ jayasumanapupphavaṇṇaṃ nisīdanuṭṭhahanakālesu 
 onamanunnamanapakatikaṃ sakkassa devarājassa paṇḍukambalasilāsanaṃ 
 uṇhākāraṃ dassesi  Sakko ko nu kho maṃ ṭhānā cāvetukāmoti 
 olokento dibbena cakkhunā theraṃ addasa  
      Tenāhu porāṇā 
      sahassanetto devindo       dibbacakkhuṃ visodhayi 
      pāpagarahī ayaṃ pālo         ājīvaṃ parisodhayi  
       sahassanetto devindo       dibbacakkhuṃ visodhayi 
      dhammagaruko ayaṃ pālo        nisinno sāsane ratoti  
      Athassa etadahosi sacāhaṃ evarūpassa pāpagarahino dhammagarukassa 
 ayyassa santikaṃ na gamissāmi  muddhā me sattadhā phaleyya 
 gamissāmissa santikanti  Tato 
       sahassanetto devindo       devarajjasirīdharo 
       taṃkhaṇena āgantvā          cakkhupālaṃ upāgami  
 Upagantvā ca pana therassāvidūre padasaddaṃ akāsi  Atha naṃ thero 
 pucchi ko esoti  ahaṃ bhante addhikoti  kuhiṃ yāsi upāsakāti  
 sāvatthiyaṃ bhanteti  yāhi āvusoti  ayyo pana bhante kuhiṃ 
  
  
 page    
 Gamissatīti  ahaṃpi tattheva gamissāmīti  tenahi ekatova gacchāma 
 bhanteti  ahaṃ dubbalo  mayā saddhiṃ gacchantassa tava papañco 
 bhavissatīti  mayhaṃ accāyikaṃ natthi ahaṃpi ayyena saddhiṃ gacchanto 
 dasasu puññakiriyāvatthūsu ekaṃ labhissāmi ekatova gacchāma bhanteti  
 Thero eso sappuriso bhavissatīti cintetvā tenahi yaṭṭhikoṭiṃ 
 gaṇha upāsakāti āha  Sakko tathā katvā paṭhaviṃ saṅkhipanto 
 sāyaṇhasamaye jetavanaṃ sampāpesi  Thero saṅkhapaṇavādisadde sutvā 
 kattheso saddoti pucchi  sāvatthiyaṃ bhanteti  mayaṃ gamanakāle cirena 
 gamimhāti  ahaṃ ujukamaggaṃ jānāmi bhanteti  Tasmiṃ khaṇe thero 
 nāyaṃ manusso  devatā bhavissatīti sallakkhesi  
        Sahassanetto devindo      devarajjasirīdharo 
        saṅkhipitvāna taṃ maggaṃ        khippaṃ sāvatthimāgami  
 So therassevatthāya kaniṭṭhakuṭumbikena kāritaṃ paṇṇasālaṃ netvā 
 phalake nisīdāpetvā piyasahāyavaṇṇena tassa santikaṃ gantvā 
 samma pālāti pakkosi  kiṃ sammāti  therassa āgatabhāvaṃ 
 jānāsīti  na jānāmi  kiṃ pana thero āgatoti  āma samma  
 idānāhaṃ vihāraṃ gantvā theraṃ tayā kāritapaṇṇasālāyaṃ nisinnakaṃ 
 disvā āgatomhīti vatvā pakkāmi  Kuṭumbikopi vihāraṃ gantvā 
 theraṃ disvā pādamūle pavaṭṭento roditvā idaṃ disvā 
 ahaṃ bhante tumhākaṃ pabbajituṃ nādāsintiādīni vatvā dve 
 dāsadārake bhujisse katvā therassa santike pabbājetvā 
  
  
 page    
 antogāmato yāgubhattādīni āharitvā theraṃ upaṭṭhahathāti 
 paṭipādesi  Sāmaṇerā vattapaṭivattaṃ katvā theraṃ upaṭṭhahiṃsu  
      Athekadivasaṃ disāvāsino bhikkhū satthāraṃ passissāmāti 
 jetavanaṃ āgantvā satthāraṃ vanditvā asītimahāthere disvā 
 vihāracārikaṃ carantā cakkhupālattherassa vasanaṭṭhānaṃ patvā idaṃpi 
 passissāmāti sāyaṃ tadabhimukhā ahesuṃ  Tasmiṃ khaṇe mahāmegho 
 uṭṭhahi  Te idāni sāyañca  megho ca uṭṭhito  pātova 
 āgantvā passissāmāti nivattiṃsu  Devo paṭhamayāme vassitvā 
 majjhimayāme vigato  Thero āraddhaviriyo āciṇṇacaṅkamano 
 tasmā pacchimayāme caṅkamanaṃ otari  Tadā pana navavuṭṭhāya 
 bhūmiyā bahū indagopakā uṭṭhahiṃsu  Te there caṅkamante  
 yebhuyyena vipajjiṃsu  Antevāsikā therassa caṅkamanaṭṭhānaṃ kālasseva 
 na sammajjiṃsu  Itare bhikkhū therassa vasanaṭṭhānaṃ passissāmāti 
 āgantvā caṅkamane pāṇake disvā ko imasmiṃ   caṅkamatīti 
 pucchiṃsu  amhākaṃ upajjhāyo bhanteti  Te ujjhāyiṃsu passatha 
 samaṇassa kammaṃ sacakkhukāle nipajjitvā niddāyanto kiñci 
 akatvā  idāni cakkhuvikalakāle caṅkamāmīti ettake pāṇe 
 māresi atthaṃ karissāmīti anatthaṃ akarīti  Atha te gantvā 
 tathāgatassa ārocesuṃ bhante cakkhupālatthero caṅkamāmīti bahū 
 pāṇake māresīti  kiṃ pana so tumhehi mārento diṭṭhoti  na 
  Footnote     idhāti yuttataraṃ  
  
  
 page    
 Diṭṭho bhanteti  yatheva tumhe taṃ na passatha tathā sopi te 
 pāṇe na passati  khīṇāsavānaṃ maraṇacetanā nāma natthi bhikkhaveti  
 bhante arahattassa upanissaye sati  kasmā andho jātoti  
 attanā katakammavasena bhikkhaveti  kiṃ pana bhante tena katanti  
 tenahi bhikkhave suṇātha  
      atīte bārāṇasiyaṃ bārāṇasīrāje rajjaṃ kārente  eko 
 vejjo gāmanigame caritvā vejjakammaṃ karonto ekaṃ cakkhudubbalaṃ 
 itthiṃ disvā pucchi kinte aphāsukanti  akkhīhi na passāmīti  
 bhesajjante karissāmīti  karohi sāmīti  kiṃ me dassasīti  
 sace me akkhīni pākatikāni kātuṃ sakkhissasi  ahante saddhiṃ 
 puttadhītāhi dāsī bhavissāmīti  So sādhūti bhesajjaṃ saṃvidahi  
 Ekabhesajjeneva akkhīni pākatikāni ahesuṃ  Sā cintesi ahaṃ 
 etassa saputtadhītā dāsī bhavissāmīti paṭijāniṃ  na kho pana maṃ 
 saṇhena samudācarissati  vañcessāmi nanti  Sā vejjenāgantvā 
 kīdisaṃ bhaddeti puṭṭhā  pubbe me akkhīni thokaṃ rujjiṃsu  
 idāni atirekataraṃ rujjantīti āha  Vejjo ayaṃ maṃ vañcetvā 
 kiñci adātukāmā  na me etāya dinnabhatiyā attho  idāni 
 taṃ andhaṃ karissāmīti cintetvā gehaṃ gantvā bhariyāya tamatthaṃ 
 ācikkhi  Sā tuṇhī ahosi  So ekaṃ bhesajjaṃ yojetvā tassā 
 santikaṃ gantvā bhadde imaṃ bhesajjaṃ añjāhīti añjāpesi  Dve 
 akkhīni dīpasikhā viya vijjhāyiṃsu  So vejjo cakkhupālo ahosi  
  
  
 page    
      bhikkhave tadā mama puttena katakammaṃ pacchato pacchato 
 anubandhi  pāpakammaṃ hi nāmetaṃ dhuraṃ vahato balivaddassa padaṃ cakkaṃ viya 
 anugacchatīti idaṃ vatthuṃ kathetvā anusandhiṃ ghaṭetvā patiṭṭhāpitamattikaṃ 
 sāsanaṃ rājamuddāya lañchanto viya dhammarājā imaṃ gāthamāha 
     manopubbaṅgamā dhammā       manoseṭṭhā manomayā 
      manasā ce paduṭṭhena        bhāsati vā karoti vā  
      tato naṃ dukkhamanveti        cakkaṃva vahato padanti  
      Tattha manoti kāmāvacarakusalādibhedaṃ sabbampi catubhūmikacittaṃ  
 Imasmiṃ pana pade tadā tassa vejjassa uppannacittavasena 
 niyamiyamānaṃ vavatthāpiyamānaṃ paricchijjamānaṃ  domanassasahagataṃ 
 paṭighasampayuttaṃ cittameva labbhati  Pubbaṅgamāti  tena paṭhamagāminā 
 hutvā samannāgatā  Dhammāti  guṇadesanāpariyattinissattanijjīvavasena 
 cattāro dhammā nāma  Tesu 
      na hi dhammo adhammo ca   ubho samavipākino  
       adhammo nirayaṃ neti      dhammo pāpeti suggatinti   
 ayaṃ guṇadhammo nāma  dhammaṃ vo bhikkhave desessāmi 
 ādikalyāṇanti ayaṃ desanādhammo nāma  idha pana bhikkhave 
 ekacce kulaputtā dhammaṃ pariyāpuṇanti suttaṃ geyyanti   ayaṃ 
 pariyattidhammo nāma  tasmiṃ kho pana samaye dhammā honti  
 khandhā hontīti   ayaṃ nissattadhammo nāma  Nijjīvadhammotipi eseva 
  Footnote     khu  jā  vīsa            Ma  mū           dhammasaṅgaṇi        
  
  
 page    
 Nayo  Tesu imasmiṃ ṭhāne nissattanijjīvadhammo adhippeto  So 
 atthato tayo arūpino khandhā vedanākkhandho saññākkhandho 
 saṅkhārakkhandhoti  Ete hi  mano pubbaṅgamo etesanti 
 manopubbaṅgamā nāma  kathaṃ panetehi saddhiṃ ekavatthuko 
 ekārammaṇo apubbaṃ acarimaṃ ekakkhaṇe uppajjamāno mano 
 pubbaṅgamo nāma hotīti  Uppādappaccayatthena  Yathā hi bahūsu 
 ekato gāmaghātādikammāni karontesu  ko tesaṃ pubbaṅgamoti 
 vutte  yo tesaṃ paccayo hoti  yaṃ nissāya te taṃ kammaṃ karonti 
 so datto vā matto vā tesaṃ pubbaṅgamoti vuccati evaṃ sampadamidaṃ 
 veditabbaṃ  Iti uppādappaccayatthena mano pubbaṅgamo etesanti 
 manopubbaṅgamā  Na hi te  mane anuppajjante  uppajjituṃ sakkonti  
 Mano pana  ekaccesu cetasikesu anuppajjantesupi  uppajjatiyeva  
 Adhipativasena pana mano seṭṭho etesanti manoseṭṭhā  Yathā 
 hi corādīnaṃ corajeṭṭhakādayo adhipatino seṭṭhā tathā tesampi 
 manoti manoseṭṭhā  Yathā pana dāruādīhi nipphannāni tāni 
 tāni bhaṇḍāni dārumayādīni nāma honti tathā etepi manato 
 nipphannattā manomayā nāma  Paduṭṭhenāti  āgantukehi abhijjhādīhi 
 dosehi paduṭṭhena  Pakatimano hi bhavaṅgacittaṃ  Taṃ appaduṭṭhaṃ  yathā 
 hi pasannaṃ udakaṃ āgantukehi nīlādīhi upakkiliṭṭhaṃ nīlodakādibhedaṃ 
 hoti  na ca navaṃ udakaṃ nāpi purimaṃ pasannaudakameva tathā tampi 
 āgantukehi abhijjhādīhi dosehi paduṭṭhaṃ hoti  na ca navaṃ cittaṃ  
  
  
 page    
 Nāpi purimaṃ bhavaṅgacittameva  Tenāha bhagavā pabhassaramidaṃ bhikkhave 
 cittaṃ  Tañca kho āgantukehi upakkilesehi upakkiliṭṭhanti    Evaṃ 
 manasā ce paduṭṭhena  Bhāsati vā karoti vāti  so bhāsamāno 
 catubbidhaṃ vacīduccaritameva bhāsati  karonto tividhaṃ kāyaduccaritameva 
 karoti  abhāsanto akaronto tāya abhijjhādīhi paduṭṭhamānasatāya 
 tividhaṃ manoduccaritaṃ pūreti  Evamassa dasa akusalakammapathā pāripūriṃ 
 gacchanti  Tato naṃ dukkhamanvetīti  tato tividhaduccaritato taṃ puggalaṃ 
 dukkhamanveti  duccaritānubhāvena catūsu apāyesu vā manussesu 
 vā tamattabhāvaṃ gacchantaṃ kāyavatthukampi itaravatthukampīti iminā 
 pariyāyena kāyikacetasikaṃ vipākadukkhaṃ anugacchati  Yathākiṃ  cakkaṃva 
 vahato padanti  dhure yuttassa dhuraṃ vahato balivaddassa padaṃ cakkaṃ 
 viya  Yathā hi so ekaṃpi divasaṃ dvepi pañcapi dasapi aḍḍhamāsaṃpi 
 vahanto cakkaṃ nivattetuṃ jahituṃ na sakkoti  athakhvassa purato 
 atikkamantassa yugaṃ gīvaṃ bādhati  pacchato paṭikkamantassa cakkaṃ 
 ūrumaṃsaṃ paṭihanti  imehi dvīhi kāraṇehi bādhantaṃ cakkaṃ tassa 
 padānupadikaṃ honti  tatheva manasā paduṭṭhena tīṇi duccaritāni 
 pūretvā ṭhitaṃ puggalaṃ nirayādīsu tattha tattha gataṭṭhānesu 
 duccaritamūlakaṃ kāyikampi cetasikampi dukkhaṃ anubandhatīti  
      Gāthāpariyosāne tiṃsasahassā bhikkhū saha paṭisambhidāhi arahattaṃ 
 pāpuṇiṃsu  Sampattaparisāyapi desanā sātthikā saphalā ahosīti  
                     Cakkhupālattheravatthu  
  Footnote     aṅ  eka        
  
  
 page    
                      Maṭṭhakuṇḍalivatthu      
      manopubbaṅgamāti dutiyagāthāpi sāvatthiyaṃyeva maṭṭhakuṇḍaliṃ 
 ārabbha bhāsitā  
      Sāvatthiyaṃ kira adinnapubbako nāma brāhmaṇo ahosi  
 Tena kassaci kiñci na dinnapubbaṃ  tena taṃ adinnapubbakotveva 
 sañjāniṃsu  Tassekaputtako ahosi piyo manāPo  Athassa 
 pilandhanaṃ kāretukāmo  sace suvaṇṇakārassācikkhissāmi  vetanaṃ 
 dātabbaṃ bhavissatīti sayameva suvaṇṇaṃ koṭṭetvā maṭṭhāni 
 kuṇḍalāni katvā adāsi  Tenassa putto maṭṭhakuṇḍalītveva 
 paññāyittha  Tassa soḷasavassakāle paṇḍurogo udapādi  Mātā 
 puttaṃ oloketvā brāhmaṇa puttassa te rogo uppanno  
 tikicchāpehi nanti āha  bhoti sace vejjaṃ ānessāmi  
 bhattavetanaṃ dātabbaṃ bhavissati tvaṃ mama dhanacchedaṃ na olokesīti  
 atha kiṃ karissasi brāhmaṇāti  yathā me dhanacchedo na hoti 
 tathā karissāmīti  So vejjānaṃ santikaṃ gantvā asukarogassa 
 nāma tumhe kiṃ bhesajjaṃ karothāti pucchi  Athassa te yaṃ vā taṃ 
 vā rukkhatacādiṃ ācikkhanti  So taṃ āharitvā puttassa bhesajjaṃ 
 karoti  Taṃ karontassevassa rogo balavā ahosi  atekicchabhāvaṃ 
 upāgami  Brāhmaṇo tassa dubbalabhāvaṃ ñatvā ekaṃ vejjaṃ 
 pakkosi  So oloketvā amhākaṃ ekaṃ kiccaṃ atthi  
 aññaṃ vejjaṃ pakkositvā tikicchāpehīti taṃ paccakkhāya nikkhami  
  
  
 page    
 Brāhmaṇo tassa maraṇasamayaṃ ñatvā imassa dassanatthāya 
 āgatāgatā antogehe sāpateyyaṃ passissanti  bahi naṃ karissāmīti 
 puttaṃ nīharitvā bahi ālinde nipajjāpesi  
      Taṃ divasaṃ bhagavā balavapaccūsasamaye mahākaruṇāsamāpattito vuṭṭhāya 
 pubbabuddhesu katādhikārānaṃ ussannakusalamūlānaṃ veneyyabandhavānaṃ 
 dassanatthaṃ buddhacakkhunā lokaṃ volokento  dasasahassacakkavāḷe 
 ñāṇajālaṃ patthari  Maṭṭhakuṇḍalī bahiālinde nipannākāreneva 
 tassa anto paññāyi  Satthā taṃ disvā tassa antogehā 
 nīharitvā tattha nippajjāpitabhāvaṃ ñatvā atthi nu kho mayhaṃ 
 ettha gatappaccayena atthoti upadhārento  idaṃ addasa ayaṃ 
 māṇavo mayi cittaṃ pasādetvā  kālaṃ katvā  tāvatiṃsadevaloke 
 tiṃsayojanike kanakavimāne nibbattissati  accharāsahassaparivāro 
 bhavissati  brāhmaṇopi taṃ jhāpetvā rodanto āḷāhane 
 vicarissati  devaputto tigāvutappamāṇaṃ saṭṭhisakaṭabhārālaṅkārapaṭimaṇḍitaṃ 
 accharāsahassaparivāraṃ attabhāvaṃ oloketvā kena nu kho 
 kammena mayā ayaṃ sirisampatti laddhāti olokento  mayi 
 cittappasādena laddhabhāvaṃ ñatvā dhanacchedabhayena mama bhesajjaṃ 
 akāretvā  idāni āḷāhanaṃ gantvā rodati  vippakārappattaṃ 
 naṃ karissāmīti pitari akkhantiyā maṭṭhakuṇḍalivaṇṇenāgantvā 
 āḷāhanassāvidūre nippajjitvā rodissati  Atha naṃ brāhmaṇo 
 kosi tvanti pucchissati  ahante putto maṭṭhakuṇḍalīti  kuhiṃ 
  
  
 page    
 Nibbattosīti  tāvatiṃsabhavaneti  kiṃ kammaṃ katvāti vutte  mayi 
 cittappasādena nibbattabhāvaṃ ācikkhissati  brāhmaṇo tumhesu 
 cittaṃ pasādetvā sagge nibbattā   nāma atthīti maṃ pucchissati  
 athassāhaṃ ettakāni satāni vā sahassāni vā satasahassāni vāti na 
 sakkā gaṇanāya paricchinditunti vatvā dhammapade gāthaṃ bhāsissāmi  
 gāthāpariyosāne caturāsītiyā pāṇasahassānaṃ dhammābhisamayo bhavissati  
 maṭṭhakuṇaḍalī sotāpanno bhavissati tathā adinnapubbako brāhmaṇo  
 iti imaṃ kulaputtaṃ nissāya dhammayāgo mahā   bhavissatīti ñatvā  
 punadivase katasarīrapaṭijaggano mahābhikkhusaṅghaparivuto sāvatthiṃ piṇḍāya 
 pavisitvā  anupubbena brāhmaṇassa gehadvāraṃ gato  
      Tasmiṃ khaṇe maṭṭhakuṇḍalī antogehābhimukho nipanno hoti  
 Satthā attano apassanabhāvaṃ ñatvā  ekaṃ rasmiṃ vissajjesi  
 Māṇavo kiṃ obhāso nāmesoti parivattitvā nippannova satthāraṃ 
 disvā andhabālapitaraṃ nissāya evarūpaṃ buddhaṃ upasaṅkamitvā 
 kāyaveyyāvaṭikaṃ vā kātuṃ dānaṃ vā dātuṃ dhammaṃ vā sotuṃ 
 nālatthaṃ  idāni me hatthāpi avidheyyā  aññaṃ kattabbaṃ natthīti 
 manameva pasādesi  Satthā alaṃ ettakena imassāti pakkāmi  
 So tathāgate cakkhupathaṃ vijahanteyeva   pasannamano kālaṃ katvā 
 suttappabuddho viya devaloke tiṃsayojanike kanakavimāne nibbatti  
  Footnote     nibbattanantipi     katthaci mahāti padaṃ natthi  
  
  
 page    
 Brāhmaṇopissa sarīraṃ jhāpetvā āḷāhane rodanaparāyano ahosi  
 devasikaṃ āḷāhanaṃ gantvā rodati kahaṃ ekaputtaka  kahaṃ 
 ekaputtakāti  
      Devaputtopi attano sampattiṃ oloketvā kena kammena 
 laddhāti upadhārento satthari manopasādenāti ñatvā ayaṃ 
 brāhmaṇo mama aphāsukakāle bhesajjaṃ akāretvā idāni 
 āḷāhanaṃ gantvā rodati vippakārappattametaṃ kātuṃ vaṭṭatīti 
 maṭṭhakuṇḍalivaṇṇenāgantvā āḷāhanassāvidūre bāhā paggayha 
 rodanto aṭṭhāsi  Brāhmaṇo taṃ disvā ahaṃ tāva puttasokena 
 rodāmi  esa kimatthaṃ rodati pucchissāmi nanti pucchanto imaṃ 
 gāthamāha 
                   alaṅkato maṭṭhakuṇḍalī 
                    mālābhārī haricandanussado  
                    bāhā paggayha kandasi 
                    vanamajjhe kiṃ dukkhito tuvanti  
 So āha 
                   sovaṇṇamayo pabhassaro 
                    uppanno rathapañjaro mama  
                    tassa cakkayugaṃ na vindāmi 
                    tena dukkhena jahissāmi jīvitanti  
 Atha naṃ brāhmaṇo āha 
  
  
 page    
                   sovaṇṇamayaṃ maṇimayaṃ 
                    lohamayaṃ atha rūpiyamayaṃ 
                    ācikkha me bhaddamāṇava  
                    cakkayugaṃ paṭilābhayāmi teti  
 Taṃ sutvā māṇavo ayaṃ puttassa bhesajjaṃ akatvā puttapaṭirūpakaṃ 
 maṃ disvā rodanto suvaṇṇādimayaṃ rathacakkaṃ karomīti vadati hotu  
 niggaṇhissāmi nanti cintetvā kīvamahantaṃ me cakkayugaṃ karissasīti 
 vatvā yāvamahantaṃ ākaṅkhasīti vutte  
      candasuriyehi me attho  te me dehīti yācito 
                    so māṇavo tassa pāvadi 
                   candasuriyā ubhayattha bhātaro  
                    sovaṇṇamayo ratho mama 
                    tena cakkayugena sobhatīti  
 Atha naṃ brāhmaṇo āha 
                   bālo kho tvamasi māṇava  
                    yo tvaṃ patthayase apatthiyaṃ  
                    maññāmi tuvaṃ marissasi  
                    na hi tvaṃ lacchasi candasuriyeti  
 Atha naṃ māṇavo kiṃ pana paññāyamānassatthāya rodanto bālo 
 hoti  udāhu apaññāyamānassāti vatvā 
  
  
 page    
                   gamanāgamanaṃpi dissati  
                    vaṇṇadhātu ubhayattha vīthiyā  
                    peto kālakato na dissati 
                    ko nīdha kandataṃ bālyataroti  
 Taṃ sutvā brāhmaṇo yuttaṃ esa vadatīti sallakkhetvā 
                   saccaṃ kho vadesi māṇava 
                    ahameva kandataṃ bālyataro 
                    candaṃ viya dārako rudaṃ 
                    puttaṃ kālakatābhipatthayanti 
 vatvā tassa kathāya nissoko hutvā māṇavassa thutiṃ karonto 
 imā gāthā abhāsi 
          ādittaṃ vata maṃ santaṃ          ghatasittaṃva pāvakaṃ 
           vārinā viya osiñcaṃ          sabbaṃ nibbāpaye daraṃ  
           abbuhi vata me sallaṃ          sokaṃ hadayanissitaṃ  
           yo me sokaparetassa         puttasokaṃ apānudi 
           svāhaṃ abbuḷhasallosmi        sītibhūtosmi nibbuto  
           na socāmi  na rodāmi        tava sutvāna māṇavāti  
 Atha naṃ ko nāma tvanti pucchanto 
          devatā nusi gandhabbo         ādū sakko purindado  
           ko vā tvaṃ kassa vā putto    kathaṃ jānemu taṃ mayanti  
 Athassa māṇavo 
  
  
 page    
                   yañca kandasi yañca rodasi 
                    puttaṃ āḷāhane sayaṃ ḍahitvā 
                    svāhaṃ kusalaṃ karitvāna kammaṃ 
                    tidasānaṃ sahabyataṃ pattoti ācikkhi  
 Brāhmaṇo āha 
                   appaṃ vā bahuṃ vā nāddasāma 
                    dānaṃ dadantassa sake agāre  
                    uposathakammaṃ vā tādisaṃ  
                    kena kammena gatosi devalokanti  
 Māṇavo āha 
                   ābādhikohaṃ dukkhito gilāno 
                    ātūrarūpomhi sake nivesane  
                    buddhaṃ vigatarajaṃ vitiṇṇakaṅkhaṃ 
                    addakkhiṃ sugataṃ anomapaññaṃ 
                    svāhaṃ muditamano pasannacitto 
                    añjaliṃ akariṃ tathāgatassa 
                    tāhaṃ kusalaṃ karitvāna kammaṃ 
                    tidasānaṃ sahabyataṃ pattoti  
 Tasmiṃ kathente kathenteyeva  brāhmaṇassa sakalasarīraṃ pītiyā paripūri  
 So taṃ pītiṃ pavedento 
  
  
 page    
                   acchariyaṃ vata abbhutaṃ  
                    añjalikammassa ayamīdiso vipāko  
                    Ahaṃpi muditamano pasannacitto  
                    ajjeva buddhaṃ saraṇaṃ vajāmīti āha  
 Atha naṃ māṇavo 
                   ajjeva buddhaṃ saraṇaṃ vajāhi  
                    dhammañca saṅghañca pasannacitto  
                    tatheva sikkhāpadāni pañca 
                    akhaṇḍaphullāni samādiyassu  
                    Pāṇātipātā viramassu khippaṃ  
                    loke adinnaṃ parivajjayassu  
                    amajjapo  no ca musā bhaṇāhi  
                    sakena dārena ca hohi tuṭṭhoti āha  
 So sādhūti sampaṭicchitvā imā gāthā abhāsi 
           atthakāmosi me yakkha       hitakāmosi devate  
            karomi tuyhaṃ vacanaṃ          tvamasi ācariyo mama 
            upemi saraṇaṃ buddhaṃ          dhammañcāpi anuttaraṃ 
            saṅghañca naradevassa         gacchāmi saraṇaṃ ahaṃ  
                    Pāṇātipātā viramāmi khippaṃ  
                    loke adinnaṃ parivajjayāmi  
  
  
 page    
                    Amajjapo  no ca musā bhaṇāmi  
                    sakena dārena ca homi tuṭṭhoti  
      Atha naṃ devaputto brāhmaṇa tava gehe bahuṃ dhanaṃ atthi  
 satthāraṃ upasaṅkamitvā dānaṃ dehi dhammaṃ suṇāhi  pañhaṃ pucchāhīti 
 vatvā tatthevantaradhāyi  
      Brāhmaṇopi gehaṃ gantvā brāhmaṇiṃ āmantetvā bhadde 
 ahaṃ samaṇaṃ gotamaṃ nimantetvā pañhaṃ pucchissāmi sakkāraṃ 
 karohīti vatvā vihāraṃ gantvā satthāraṃ neva abhivādetvā na 
 paṭisanthāraṃ katvā ekamantaṃ ṭhito bho gotama adhivāsehi me 
 ajjatanāya bhattaṃ saddhiṃ bhikkhusaṅghenāti āha  Satthā adhivāsesi  
 So satthu adhivāsanaṃ viditvā vegenāgantvā sakanivesane khādanīyaṃ 
 bhojanīyaṃ paṭiyādāpesi  Satthā bhikkhusaṅghaparivuto tassa gehaṃ 
 gantvā paññattāsane nisīdi  Brāhmaṇo sakkaccaṃ parivisi  
 Mahājano sannipati  Micchādiṭṭhikena kira tathāgate nimantite  
 dve janakāyā sannipatanti  micchādiṭṭhikā ajja samaṇaṃ gotamaṃ 
 pañhaṃ pucchāya viheṭhiyamānaṃ passissāmāti sannipatanti  sammādiṭṭhikā 
 ajja buddhavisayaṃ buddhalīḷhaṃ passissāmāti sannipatanti  Atha 
 brāhmaṇo katabhattakiccaṃ tathāgataṃ upasaṅkamitvā nīcāsane nisinno  
 pañhaṃ pucchi bho gotama tumhākaṃ dānaṃ adatvā pūjaṃ akatvā 
 dhammaṃ assutvā uposathavāsaṃ avasitvā kevalaṃ manopasādamatteneva 
 sagge nibbattā nāma hontīti  brāhmaṇa kasmā maṃ pucchasi  
  
  
 page    
 Nanu te puttena maṭṭhakuṇḍalinā mayi manaṃ pasādetvā attano 
 sagge nibbattabhāvo kathitoti  kadā bho gotamāti  nanu tvaṃ 
 ajja susānaṃ gantvā kandanto avidūre bāhā paggayha kandantaṃ 
 ekaṃ māṇavaṃ disvā 
                 alaṅkato maṭṭhakuṇḍalī 
                  mālābhārī haricandanussadoti 
 dvīhi janehi kathitaṃ kathaṃ pakāsento sabbaṃ maṭṭhakuṇḍalivatthuṃ kathesi  
 Tenevetaṃ buddhabhāsitaṃ nāma jātaṃ  Taṃ kathetvā ca pana  na kho 
 brāhmaṇa ekasataṃ  na dve  athakho mayi manaṃ pasādetvā sagge 
 nibbattānaṃ gaṇanā natthīti āha  Mahājano vematiko ahosi  
 Athassa anibbematikabhāvaṃ viditvā satthā maṭṭhakuṇḍalidevaputto 
 vimāneneva saddhiṃ āgacchatūti adhiṭṭhāsi  So tigāvutappamāṇena 
 dibbābharaṇapaṭimaṇḍitena attabhāvenāgantvā vimānā oruyha 
 satthāraṃ vanditvā ekamantaṃ aṭṭhāsi  Atha naṃ satthā tvaṃ imaṃ 
 sampattiṃ kiṃ kammaṃ katvā paṭilabhīti pucchanto  
         abhikkantena vaṇṇena      yā tvaṃ tiṭṭhasi devate 
         obhāsentī disā sabbā   osadhī viya tārakā  
                  pucchāmi taṃ deva mahānubhāvaṃ 
                  manussabhūto kimakāsi puññanti 
 gāthamāha  Devaputto ayaṃ bhante sampatti tumhesu manaṃ pasādetvā 
 laddhāti  mayi manaṃ pasādetvā laddhā teti  āma bhanteti  
  
  
 page    
 Mahājano devaputtaṃ oloketvā  acchariyā vata bho buddhaguṇā 
 adinnapubbakabrāhmaṇassa nāma putto aññaṃ kiñci puññaṃ akatvā 
 satthari manaṃ pasādetvā evarūpaṃ sampattiṃ paṭilabhīti tuṭṭhiṃ pavedesi  
      Atha nesaṃ kusalākusalakammakaraṇe mano pubbaṅgamo  mano 
 seṭṭho pasannena hi manena katakammaṃ devalokaṃ manussalokaṃ 
 gacchantaṃ puggalaṃ chāyāva na vijahatīti idaṃ vatthuṃ kathetvā anusandhiṃ 
 ghaṭetvā patiṭṭhāpitamattikaṃ sāsanaṃ rājamuddāya lañchanto viya 
 dhammarājā imaṃ gāthamāha 
        manopubbaṅgamā dhammā        manoseṭṭhā manomayā 
         manasā ce pasannena         bhāsati vā karoti vā  
         tato naṃ sukhamanveti          chāyāva anupāyinīti    
      Tattha  kiñcāpi manoti avisesena sabbampi catubhūmikacittaṃ vuccati 
 imasmiṃ pana pade niyamiyamānaṃ vavatthāpiyamānaṃ paricchijjamānaṃ aṭṭhavidhaṃ 
 kāmāvacarakusalacittaṃ labbhati vatthuvasena panāhariyamānaṃ tatopi 
 somanassasahagataṃ ñāṇasampayuttaṃ cittameva labbhati  Pubbaṅgamāti  tena 
 paṭhamagāminā hutvā samannāgatā  Dhammāti  vedanādayo tayo khandhā  
 Etesaṃ hi uppādappaccayatthena mano pubbaṅgamo  tena 
 manopubbaṅgamā nāma  Yathā hi bahūsu ekato mahābhikkhusaṅghassa 
 pattacīvaradānādīni vā uḷārapūjādhammassavanadīpamālākaraṇādīni 
 vā puññāni karontesu  ko tesaṃ pubbaṅgamoti 
  Footnote     Sī  anapāyinī  
  
  
 page    
 Vutte  yo tesaṃ paccayo hoti  yaṃ nissāya te tāni puññāni 
 karonti  so tisso vā pusso vā tesaṃ pubbaṅgamoti vuccati 
 evaṃ sampadamidaṃ veditabbaṃ  Iti uppādappaccayatthena mano pubbaṅgamo 
 etesanti manopubbaṅgamā  Na hi te mane anuppajjante  uppajjituṃ 
 sakkonti  mano pana  ekaccesu cetasikesu anuppajjantesupi  
 uppajjatiyeva  Evaṃ adhipativasena pana mano seṭṭho etesanti 
 manoseṭṭhā  Yathā hi gaṇādīnaṃ adhipati puriso gaṇaseṭṭho 
 senīseṭṭhoti vuccati tathā tesaṃpi manoti manoseṭṭhā  Yathā 
 pana suvaṇṇādīhi nipphannāni tāni tāni bhaṇḍāni suvaṇṇamayādīni 
 nāma honti tathā etepi manato nipphannattā manomayā 
 nāma  Pasannenāti  anabhijjhādīhi guṇehi pasannena  Bhāsati vā 
 karoti vāti  evarūpena manena bhāsanto catubbidhaṃ vacīsucaritameva 
 bhāsati  karonto tividhaṃ kāyasucaritameva karoti  abhāsanto 
 akaronto tāya anabhijjhādīhi pasnnamānasatāya tividhaṃ manosucaritaṃ 
 pūreti  Evamassa dasa kusalakammapathā pāripūriṃ gacchanti  Tato 
 naṃ sukhamanvetīti  tato tividhasucaritato taṃ puggalaṃ sukhamanveti  
 Idha tebhūmikaṃpi kusalaṃ adhippetaṃ tasmā tebhūmikasucaritānubhāvena 
 sugatibhave nibbattaṃ sugatiyaṃ vā sukhānubhavanaṭṭhāne ṭhitaṃ kāyavatthukampi 
 itaravatthukampīti kāyikacetasikaṃ vipākasukhaṃ anugacchati na vijahatīti 
 attho veditabbo  Yathākiṃ  chāyāva anupāyinīti  yathā hi chāyā nāma 
 sarīrappaṭibaddhā sarīre gacchante  gacchati  tiṭṭhante  tiṭṭhati  nisīdante  
  
  
 page    
 Nisīdati  na sakkā saṇhena vā pharusena vā nivattāhīti vatvā vā 
 pothetvā vā nivattāpetuṃ  Kasmā  sarīrappaṭibaddhattā  Evameva imesaṃ 
 dasannaṃ kusalakammapathānaṃ āciṇṇasamāciṇṇakusalamūlakaṃ kāmāvacarādibhedaṃ 
 kāyikacetasikaṃ sukhaṃ gatagataṭṭhāne anupāyinī chāyā viya hutvā na 
 vijahatīti  
      Gāthāpariyosāne caturāsītiyā pāṇasahassānaṃ dhammābhisamayo ahosi  
 Maṭṭhakuṇḍalidevaputto sotāpattiphale patiṭṭhahi  Tathā adinnapubbako 
 brāhmaṇo  So tāvamahantaṃ vibhavaṃ buddhasāsane vippakirīti  
                       Maṭṭhakuṇḍalivatthu  
                        
                      Tissattheravatthu      
      akkocchi maṃ  avadhi manti imaṃ dhammadesanaṃ satthā jetavane 
 viharanto tissattheraṃ ārabbha kathesi  
      So kirāyasmā bhagavato pitucchāputto mahallakakāle pabbajito 
 buddhasāsane uppannaṃ lābhasakkāraṃ paribhuñjanto thullasarīro 
 ākoṭitapaccākoṭitehi cīvarehi yebhuyyena vihāramajjhe 
 upaṭṭhānasālāyaṃ nisīdati  Tathāgatassa dassanatthāya āgatā āgantukā 
 bhikkhū eso mahāthero bhavissatīti saññāya tassa santikaṃ gantvā 
 vattaṃ āpucchanti  pādasambāhanādīni āpucchanti  So tuṇhī 
  
  
 page    
 Hoti  Atha naṃ eko daharabhikkhu kativassā tumheti pucchitvā 
 vassaṃ natthi  mahallakakāle pabbajitā mayanti vutte  āvuso 
 dubbinīta mahallaka attano pamāṇaṃ na jānāsi  ettake 
 mahallakatthere disvā sāmīcimattaṃpi na karosi  vatte āpucchiyamāne  
 tuṇhī hosi  kukkuccamattaṃpi te natthīti accharaṃ pahari  So 
 khattiyamānaṃ janetvā tumhe kassa santikaṃ āgatāti pucchitvā  
 satthu santikanti vutte  maṃ pana ko esoti sallakkhetha  
 mūlameva vo chindissāmīti vatvā rudanto dukkhī dummano satthu 
 santikaṃ agamāsi  Atha naṃ satthā kinnu tvaṃ tissa dukkhī dummano 
 assumukho rudamāno āgatosīti pucchi  Tepi bhikkhū esa gantvā 
 kiñci ālulikaṃ kareyyāti cintetvā teneva saddhiṃ gantvā 
 satthāraṃ vanditvā ekamantaṃ nisīdiṃsu  So satthārā pucchito 
 ime maṃ bhante bhikkhū akkosantīti āha  kahaṃ pana tvaṃ 
 nisinnosīti  vihāramajjhe  upaṭṭhānasālāyaṃ bhanteti  ime te 
 bhikkhū āgacchantā diṭṭhāti  diṭṭhā bhanteti  uṭṭhāya te 
 paccuggamanaṃ katanti  na kataṃ bhanteti  tesaṃ parikkhāraggahaṇaṃ 
 te āpucchitanti  nāpucchitaṃ bhanteti  vattaṃ vā pānīyaṃ vā 
 āpucchitanti  nāpucchitaṃ bhanteti  āsanaṃ abhiharitvā pādasambāhanaṃ 
 katanti  na kataṃ bhanteti  tissa mahallakabhikkhūnaṃ sabbametaṃ 
 vattaṃ kattabbaṃ  etaṃ akarontena vihāramajjhe nisīdituṃ na vaṭṭati 
 taveva doso  ete bhikkhū khamāpehīti  ete maṃ bhante akkosiṃsu  
  
  
 page    
 Nāhaṃ ete khamāpemīti  tissa mā evaṃ kari  taveva doso  
 khamāpehi neti  na khamāpemi bhanteti  Atha satthā dubbaco 
 esa bhanteti bhikkhūhi vutte  na bhikkhave idāneva  pubbepesa 
 dubbacoyevāti vatvā idāni tāvassa bhante dubbacabhāvo 
 amhehi ñāto  atīte kimakālīti vutte  tenahi bhikkhave 
 suṇāthāti vatvā atītaṃ āhari  
      atīte bārāṇasiyaṃ bārāṇasīrāje rajjaṃ kārente  devalo   
 nāma tāpaso aṭṭha māse himavante vasitvā loṇambilasevanatthāya 
 cattāro māse nagaraṃ upanissāya vasitukāmo himavantato āgantvā 
 nagaradvārapālake disvā pucchi imaṃ nagaraṃ sampattapabbajitā 
 kattha vasantīti  kumbhakārasālāyaṃ bhanteti  So kumbhakārasālaṃ 
 gantvā dvāre ṭhatvā sace te agaru  vaseyyāma ekarattiṃ 
 sālāyanti āha  Kumbhakāro mayhaṃ rattiṃ sālāyaṃ kiccaṃ natthi  
 mahatī sālā  yathāsukhaṃ vasatha bhanteti sālaṃ niyyādesi  Tasmiṃ 
 pavisitvā nisinne  aparopi nārado nāma tāpaso himavantato 
 āgantvā kumbhakāraṃ ekarattivāsaṃ yāci  Kumbhakāro paṭhamāgato 
 iminā saddhiṃ ekato vasitukāmo bhaveyya vā no vā  attānaṃ 
 parimocessāmīti cintetvā sace bhante paṭhamupagato rocessati  
 tassa ruciyā vasathāti āha  So taṃ upasaṅkamitvā sace te 
 ācariya agaru  mayamettha ekarattiṃ vaseyyāmāti  mahatī sālā  
  Footnote     devilotipi pāṭho  
  
  
 page    
 Pavisitvā ekamante vasāti vutte  pavisitvā puretaraṃ paviṭṭhassa 
 aparabhāge nisīdi  Ubhopi sārāṇīyaṃ kathaṃ kathetvā  sayanakāle 
 nārado devalassa nipajjanaṭṭhānañca dvārañca sallakkhetvā nipajji  
 So pana devalo nipajjamāno attano nisinnaṭṭhāne anipajjitvā 
 dvāramajjhe tiriyaṃ nipajji  Nārado rattiṃ nikkhamanto tassa 
 jaṭāsu akkami  ko maṃ akkamīti vutte  ācariya ahanti 
 āha  kuṭajaṭila araññato āgantvā mama jaṭāsu akkamasīti  
 ācariya tumhākaṃ idha nipannabhāvaṃ na jānāmi  khamatha meti 
 vatvā tassa kandantasseva  bahi nikkhami  Itaro ayaṃ pavisantopi 
 maṃ akkameyyāti parivattetvā pādaṭṭhāne sīsaṃ katvā nipajji  
 Nāradopi pavisanto paṭhamampāhaṃ ācariye aparajjhiṃ  idānissa 
 pādapassena pavisissāmīti cintetvā āgacchanto gīvāya akkami  
 ko esoti vutte  ahaṃ ācariyāti vatvā kuṭajaṭila paṭhamaṃ 
 jaṭāsu akkamitvā idāni gīvāya akkamasi  abhisapissāmi tanti 
 vutte  ācariya mayhaṃ doso natthi  ahaṃ tumhākaṃ evaṃ nipannabhāvaṃ 
 na jānāmi  paṭhamaṃpi me aparādhaṃ atthi  idāni pādapassena 
 pavisissāmīti paviṭṭhomhi  khamatha meti āha  kuṭajaṭila abhisapissāmi 
 tanti  mā evaṃ akarittha ācariyāti  So tassa vacanaṃ anādayitvā 
          sahassaraṃsi satatejo      suriyo tamavinodano  
           pāto udayante suriye   muddhā te phalatu sattadhāti 
 taṃ abhisapiyeva  Nārado ācariya mayhaṃ doso natthi  mama 
  
  
 page    
 Vadantasseva  tumhe abhisapittha  yassa doso atthi tassa muddhā 
 phalatu mā niddosassāti vatvā 
          sahassaraṃsi satatejo      suriyo tamavinodano  
           pāto udayante suriye   muddhā te phalatu sattadhāti 
 abhisapi  So pana mahānubhāvo atīte cattāḷīsa anāgate cattāḷīsāti 
 asītikappe anussarati tasmā kassa nu kho upari sāpo 
 patissatīti upadhārento ācariyassāti ñatvā tasmiṃ anukampaṃ 
 paṭicca iddhibalena aruṇuggamanaṃ nivāresi  
      Nāgarā aruṇe anuggacchante  rājadvāraṃ gantvā deva 
 tayi rajjaṃ kārente  aruṇo na uṭṭhāti    aruṇaṃ no uṭṭhāpehīti 
 kandiṃsu  Rājā attano kāyakammādīni olokento kiñci ayuttaṃ 
 adisvā kiṃ nu kho kāraṇanti cintetvā pabbajitānaṃ vivādena 
 bhavitabbanti parisaṅkamāno kacci imasmiṃ nagare pabbajitā atthīti 
 pucchi  hiyyo sāyaṃ kumbhakārasālaṃ āgatā atthi devāti vutte  
 taṃkhaṇaññeva rājā ukkāhi dhāriyamānāhi tattha gantvā nāradaṃ 
 vanditvā ekamantaṃ nisinno āha 
         kammantā nappavattanti    jambūdīpassa nārada  
          kena loko tamobhūto    taṃ me akkhāhi pucchitoti  
      Nārado sabbaṃ pavattiṃ ācikkhitvā iminā kāraṇenāhaṃ 
 iminā abhisapito  athāhaṃ mayhaṃ doso natthi  yassa doso 
  Footnote     Sī  Ma  uṭṭhahati  
  
  
 page    
 Atthi tasseva upari sāpo patatūti vatvā abhisapiṃ abhisapitvā 
 ca pana kassa nukho upari sāpo patissatīti upadhārento 
 suriyuggamanavelāya ācariyassa muddhā sattadhā phalissatīti disvā 
 etasmiṃ anukampaṃ paṭicca aruṇassa uggantuṃ na demīti  kathaṃ 
 panassa bhante antarāyo na bhaveyyāti  sace maṃ khamāpeyya  
 na bhaveyyāti  tenahi khamāpehīti  eso maṃ jaṭāsu ca gīvāya 
 ca akkami  nāhaṃ etaṃ kuṭajaṭilaṃ khamāpemīti  khamāpehi bhante  
 mā evaṃ karīti  na khamāpemīti  muddhā te sattadhā phalissatīti 
 vuttepi  na khamāpesiyeva  Atha naṃ rājā na tvaṃ attano ruciyā 
 khamāpessasīti  hatthapādakucchigīvāsu taṃ gāhāpetvā nāradassa 
 pādamūle onamāpesi  Nārado uṭṭhehi ācariya  khamāmi teti 
 vatvā mahārāja nāyaṃ yathāmanena khamāpeti  avidūre eko 
 saro atthi  tattha naṃ sīse mattikāpiṇḍaṃ katvā galappamāṇe 
 udake ṭhapāpehīti āha  Rājā tathā kāresi  Nārado devalaṃ 
 āmantetvā ācariya mayā iddhiyā vissaṭṭhāya  suriyasantāpe 
 uṭṭhahante  tvaṃ udake nimujjitvā aññena ṭhānena uttaritvā 
 gaccheyyāsīti āha  Tassa suriyaraṃsīhi samphuṭṭhamattova mattikāpiṇḍo 
 sattadhā phali  So nimujjitvā aññena ṭhānena palāyi  
      Satthā imaṃ dhammadesanaṃ āharitvā tadā bhikkhave rājā 
 ānando ahosi  devalo tisso  nārado ahameva  evaṃ tadāpesa 
 dubbacoyevāti vatvā tissattheraṃ āmantetvā tissa bhikkhuno 
  
  
 page    
 Hi asukenāhaṃ akkuṭṭho  asukena pahaṭo  asukena jito  asuko 
 me bhaṇḍaṃ ahāsīti cintentassa verannāma na vūpasammati evaṃ 
 pana anupanayhantasseva upasammatīti vatvā imā gāthā abhāsi 
          akkocchi maṃ  avadhi maṃ      ajini maṃ  ahāsi me  
           ye ca taṃ upanayhanti       veraṃ tesaṃ na sammati  
          akkocchi Maṃ  avadhi maṃ      ajini maṃ  ahāsi me  
           ye ca taṃ nūpanayhanti       veraṃ tesūpasammatīti  
      Tattha akkocchīti  akkosi  Avadhīti pahari  Ajinīti  
 kuṭasakkhiṃ otāraṇena vā vādappaṭivādena vā karaṇuttariyakaraṇena 
 vā maṃ ajesi  Ahāsīti  mama santakaṃ vatthādīsu yaṅkiñcideva 
 avahari  Ye ca tanti  yekeci devā vā manussā vā gahaṭṭhā 
 vā pabbajitā vā taṃ akkocchi mantiādivatthukaṃ kodhaṃ sakaṭadhuraṃ 
 viya naddhinā pūtimacchādīni viya ca kusādīhi punappunaṃ veṭhentā 
 upanayhanti  tesaṃ sakiṃ uppannaṃ veraṃ na sammati na upasammati  Ye ca 
 taṃ nūpanayhantīti  asatiamanasikāravasena vā kammapaccavekkhaṇavasena 
 vā ye taṃ akkosādivatthukaṃ kodhaṃ tayāpi koci niddoso purimabhave 
 akkuṭṭho bhavissati  pahaṭo bhavissati  kūṭasakkhiṃ otāretvā jito 
 bhavissati  kassaci te pasayha kiñci acchinnaṃ bhavissati tasmā 
 niddoso hutvāpi akkosādīni pāpuṇāsīti evaṃ na upanayhanti  
 tesaṃ pamādena uppannampi veraṃ iminā anupanayhanena nirindhano 
 viya jātavedo upasammatīti  
  
  
 page    
      Desanāpariyosāne satasahassabhikkhū sotāpattiphalādīni pāpuṇiṃsu  
 Dhammadesanā mahājanassa sātthikā ahosi  Dubbacopi suvaco jātoti  
                       Tissattheravatthu  
                        
                  Kālīyakkhiniyā uppattivatthu      
      na hi verena verānīti imaṃ dhammadesanaṃ satthā jetavane 
 viharanto aññataraṃ vañjhitthiṃ ārabbha kathesi  
      Eko kira kuṭumbikaputto  pitari kālakate  khette ca ghare 
 ca sabbakammāni attanāva karonto mātaraṃ paṭijaggi  Athassa 
 mātā kumārikaṃ te tāta ānessāmīti āha  amma mā evaṃ 
 vadetha  ahaṃ yāvajīvaṃ tumhe paṭijaggissāmīti  tāta khette ca 
 ghare ca kiccaṃ tvameva karosi  tena mayhaṃ cittasukhaṃ nāma 
 na hoti  ānessāmi teti  So punappunaṃ paṭikkhipitvāpi tuṇhī 
 ahosi  Sā ekaṃ kulaṃ gantuṃ gehā nikkhami  Atha naṃ putto 
 katarakulaṃ gacchathāti pucchitvā  asukannāmāti vutte  tattha 
 gamanaṃ paṭisedhetvā attano abhirucitaṃ kulaṃ ācikkhi  Sā tattha 
 gantvā kumārikaṃ vāretvā divasaṃ vavaṭṭhapetvā taṃ ānetvā 
 tassa ghare akāsi  Sā vañjhā ahosi  Atha naṃ mātā putta 
 tvaṃ attano ruciyā kumārikaṃ ānāpesi  sā idāni vañjhā 
  
  
 page    
 Jātā aputtakañca nāma kulaṃ vinassati  paveṇi na ghaṭiyati 
 tena aññaṃ te kumārikaṃ ānessāmīti  tena alaṃ ammāti 
 vuccamānāpi punappunaṃ kathesi  Vañjhitthī taṃ kathaṃ sutvā puttā 
 nāma mātāpitūnaṃ vacanaṃ atikkamituṃ na sakkonti  idāni aññaṃ 
 vijāyiniṃ itthiṃ ānetvā maṃ dāsībhogena bhuñjissati  yannūnāhaṃ 
 sayamevekaṃ kumārikaṃ āneyyanti cintetvā ekaṃ kulaṃ gantvā 
 tassatthāya kumārikaṃ vāretvā kinnāmetaṃ amma vadesīti tehi 
 paṭikkhittā ahaṃ vañjhā  aputtakaṃ kulaṃ vinassati  tumhākaṃ 
 dhītā puttaṃ paṭilabhitvā kuṭumbassa sāminī bhavissati  detha taṃ mayhaṃ 
 sāmikassāti yācitvā sampaṭicchāpetvā ānetvā sāmikassa 
 ghare akāsi  Athassā etadahosi sacāyaṃ puttaṃ vā dhītaraṃ vā 
 labhissati  ayameva kuṭumbassa sāminī bhavissati  yathā dārakaṃ na 
 labhati tatheva naṃ kātuṃ vaṭṭatīti  Atha naṃ āha yadā te kucchiyaṃ 
 gabbho patiṭṭhāti tadā me āroceyyāsīti  Sā sādhūti paṭisutvā  
 gabbhe patiṭṭhite  tassā ārocesi  Tassā pana sāyeva niccaṃ 
 yāgubhattaṃ deti  Athassā āhāreneva saddhiṃ gabbhapātanabhesajjaṃ 
 adāsi  Gabbho pati  Dutiyampi gabbhe patiṭṭhite  tassā ārocesi  
 Itarāpi dutiyampi tatheva pātesi  Atha naṃ paṭivissakitthiyo pucchiṃsu kacci 
 te sapattī antarāyaṃ karotīti  Sā tamatthaṃ ārocetvā  andhabāle 
 kasmā evamakāsi  ayaṃ tava issariyabhayena gabbhapātanabhesajjaṃ 
 yojetvā deti  tena te gabbho  patati  mā puna 
  
  
 page    
 Evamakāsīti vuttā  tatiyavāre na kathesi  Athassā itarā udaraṃ 
 disvā kasmā mayhaṃ gabbhassa patiṭṭhitabhāvaṃ na kathesīti vatvā  
 tvaṃ maṃ ānetvā dve vāre gabbhaṃ pātesi  kimatthaṃ tuyhaṃ 
 kathemīti vutte  naṭṭhādānimhīti cintetvā  tassā pamādaṃ 
 olokentī  pariṇate gabbhe  okāsaṃ labhitvā bhesajjaṃ yojetvā 
 adāsi  Gabbho pariṇatattā patituṃ asakkonto tiriyaṃ nipajji  
 Tibbā kharā vedanā uppajji  Jīvitasaṃsayaṃ   pāpuṇi  Sā nāsitamhi 
 tayā  tvameva maṃ ānetvā tayo dārake nāsesi idāni sayaṃpi 
 nassāmi  itodāni cutā yakkhinī hutvā tava dārake khādituṃ 
 samatthā hutvā nibbatteyyanti patthanaṃ ṭhapetvā kālaṃ katvā 
 tasmiṃyeva gehe majjārī hutvā nibbatti  Itaraṃpi sāmiko gahetvā 
 tayā me kulupacchedo katoti kapparajannukādīhi supothitaṃ pothesi  
 Sā tenevābādhena kālaṃ katvā tattheva kukkuṭī hutvā nibbatti  
      Na cirasseva kukkuṭī aṇḍāni vijāyi  Majjārī āgantvā 
 tāni khādi  Dutiyampi tatiyampi khādiyeva  Kukkuṭī tayo vāre 
 mama aṇḍāni khāditvā  idāni maṃpi khāditukāmāsi itodāni 
 cutā taṃ saputtakaṃ khādituṃ labheyyanti patthanaṃ katvā tato cutā 
 dīpinī hutvā nibbatti  Itarāpi migī hutvā nibbatti  Tassā 
 vijātavijātakāle dīpinī āgantvā tayo vāre puttake khādi  
 Migī maraṇakāle imāya me tikkhattuṃ puttā khāditā  idāni 
  Footnote     Ma  jīvitakkhayaṃ  
  
  
 page    
 Maṃpi khādissati itodāni cutā etaṃ saputtakaṃ khādituṃ  labheyyanti 
 patthanaṃ katvā kālaṃ katvā yakkhinī hutvā nibbatti  Dīpinīpi 
 tato cutā sāvatthiyaṃ kuladhītā hutvā nibbatti  Sā vuḍḍhippattā 
 dvāragāme patikulaṃ agamāsi  Aparabhāge puttaṃ vijāyi  Yakkhinī 
 tassā piyasahāyikāvaṇṇena āgantvā kuhiṃ me sahāyikāti 
 pucchi  antogabbhe vijātāti āhaṃsu  Sā taṃ sutvā puttaṃ nu 
 kho vijātā udāhu dhītaraṃ  passissāmi nanti  pavisitvā passantī 
 viya dārakaṃ gahetvā khāditvā gatā  Dutiyavārepi tatheva khādi  
 Tatiyavāre itarā garugabbhā   hutvā sāmikaṃ āmantetvā sāmi 
 imasmiṃ ṭhāne ekā yakkhinī mama dve putte khāditvā gatā  
 idāni mama kulagehaṃ gantvā vijāyissāmīti kulagehaṃ gantvā 
 vijāyi  Tadā sā yakkhinī udakavāraṃ gatā hoti  Vessavaṇassa 
 hi yakkhiniyo vārena anotattato sīsaparamparāya udakaṃ āharantiyo 
 cātummāsaccayenapi pañcamāsaccayenapi muccanti  Aparā kilantakāyā 
 jīvitakkhayaṃpi pāpuṇanti  Sā pana udakavārato muttamattāva 
 vegena taṃ gharaṃ gantvā kuhiṃ me sahāyikāti pucchi  kuhiṃ naṃ 
 passissasi  tassā imasmiṃ ṭhāne jātadārake yakkhinī khādati 
 tasmā kulagehaṃ gatāti  Sā yattha vā tattha vā gacchatu  na me 
 muccissatīti veravegasamussāhitā nagarābhimukhī   pakkhandi  Itarāpi 
 nāmaggahaṇadivase taṃ dārakaṃ nahāpetvā nāmaṃ katvā sāmi idāni 
  Footnote     Ma  Yu  garubhāRā         nagarābhimukhinīti yuttataraṃ  
  
  
 page    
 Sakagharaṃ gacchāmāti puttaṃ ādāya sāmikena saddhiṃ vihāramajjhagatena 
 maggena gacchantī puttaṃ sāmikassa datvā vihārapokkharaṇiyaṃ nahātvā 
 uttaritvā puttaṃ gahetvā  sāmike nahāyante  puttaṃ pāyamānā 
 ṭhitā  yakkhiniṃ āgacchantiṃ disvā sañjānitvā sāmi vegena 
 ehi  ayaṃ sā yakkhinīti uccāsaddaṃ katvā  yāva tassāgamanaṃ 
 saṇṭhātuṃ asakkontī nivattitvā antovihārābhimukhī   pakkhandi  
      Tasmiṃ samaye satthā parisamajjhe dhammaṃ deseti  Sā puttaṃ 
 tathāgatassa pādapiṭṭhe nipajjāpetvā tumhākaṃ mayā esa 
 dinno  puttassa me jīvitaṃ dethāti āha  Dvārakoṭṭhake adhivattho 
 sumanadevo yakkhiniyā anto pavisituṃ  nādāsi  Satthā ānandattheraṃ 
 āmantetvā gacchānanda taṃ yakkhiniṃ pakkosāti āha  Thero taṃ 
 pakkosi  Itarā ayaṃ bhante āgacchatīti āha  Satthā etu  
 mā saddaṃ akāsīti vatvā  taṃ āgantvā ṭhitaṃ kasmā evaṃ 
 karosi  sace hi tumhe mādisassa buddhassa sammukhībhāvaṃ nāgamissatha  
 ahinakulānaṃ viya veraṃ acchaphandanānaṃ viya kākoḷukānaṃ viya ca 
 kappaṭṭhitikaṃ vo veraṃ abhavissa  kasmā verapaṭiveraṃ karotha  
 veraṃ hi averena upasammati  no  verenāti vatvā imaṃ gāthamāha 
        na hi verena verāni       sammantīdha kudācanaṃ  
         Averena ca sammanti        esa dhammo sanantanoti  
      Tattha na hi  verenāti  yathā  hi 
  Footnote     antovihārābhimukhinīti yuttataraṃ  
  
  
 page    
 Kheḷasiṅghāṇikādiasucimakkhitaṭṭhānaṃ teheva asucīhi dhovantopi suddhaṃ niggandhaṃ 
 kātuṃ na sakkoti  athakho taṃ ṭhānaṃ bhiyyoso mattāya asuddhatarañca 
 duggandhatarañca hoti evameva akkosantaṃ paccakkosanto paharantaṃ 
 paṭippaharanto verena veraṃ vūpasametuṃ na sakkoti  athakho bhiyyo 
 bhiyyo verameva karoti  Iti verāni nāma verena kismiñcipi kāle 
 na sammanti  athakho  vaḍḍhantiyeva  Averena ca sammantīti   yathā 
 pana tāni kheḷādīni asucīni vippasannena udakena dhoviyamānāni 
 vinassanti  taṃ ṭhānaṃ suddhaṃ hoti niggandhaṃ  evameva averena 
 khantimettodakena yonisomanasikārena paccavekkhaṇena verāni 
 vūpasammanti paṭippassambhanti abhāvaṃ gacchanti  Esa dhammo sanantanoti  
 esa averena veravūpasamanasaṅkhāto porāṇako dhammo sabbesaṃ 
 buddhapaccekabuddhakhīṇāsavānaṃ gatamaggoti  
      Gāthāpariyosāne sā yakkhīnī sotāpattiphale patiṭṭhahi  
 Sampattaparisāyapi desanā sātthikā ahosi  
      Satthā taṃ itthiṃ āha etissā tava puttaṃ dehīti  bhāyāmi 
 bhanteti  mā bhāyi  natthi te etaṃ nissāya paripanthoti  Sā puttaṃ 
 tassā adāsi  Sā taṃ gahetvā cumbitvā āliṅgitvā puna mātuyeva 
 datvā rodituṃ ārabhi  Atha naṃ satthā kimetanti pucchi  bhante ahaṃ 
 pubbe yathā tathā jīvitaṃ kappentīpi kucchipūraṃ nāma nālatthaṃ  idāni 
 kathaṃ jīvissāmīti  Atha naṃ satthā mā cintayīti samassāsetvā  
 taṃ itthiṃ āha imaṃ netvā attano gehe nivāsāpetvā 
  
  
 page    
 Aggayāgubhattehi paṭijaggāhīti  Sā taṃ netvā piṭṭhivaṃse patiṭṭhāpetvā 
 aggayāgubhattehi paṭijaggi  Tassā vīhipaharaṇakāle musalaṃ 
 muddhaṃ paharantaṃ viya upaṭṭhāti  Sā sahāyikaṃ āmantetvā imasmiṃ 
 ṭhāne vasituṃ na sakkhissāmi  aññattha maṃ patiṭṭhāpehīti vatvā  
 musalasālāyaṃ udakacāṭiyaṃ uddhane nimbakose saṅkārakūṭe gāmadvāreti 
 etesu ṭhānesu patiṭṭhāpitāpi  idha me musalaṃ sīsaṃ bhindantaṃ 
 viya upaṭṭhāti  idha dārakā ucchiṭṭhudakaṃ otārenti  idha sunakhā 
 nipajjanti  idha dārakā asuciṃ karonti  idha kacavaraṃ chaḍḍenti  
 idha gāmadārakā lakkhayoggaṃ karontīti sabbāni tāni paṭikkhipi  
 Atha naṃ bahigāme vivittokāse patiṭṭhāpetvā tattha tassā 
 aggayāgubhattādīni haritvā paṭijaggi  Sā yakkhinī evaṃ cintesi 
 ayaṃ  me sahāyikā idāni bahūpakārā  handāhaṃ kiñci paṭiguṇaṃ 
 karomīti  imasmiṃ saṃvacchare subbuṭṭhikā bhavissati  thalaṭṭhāne sassaṃ 
 karohi  imasmiṃ saṃvacchare dubbuṭṭhikā bhavissati  ninnaṭṭhāneyeva 
 sassaṃ karohīti sahāyikāya ārocesi  Sesajanehi katasassaṃ atiudakena   
 vā anodakena   vā nassati  Tassā sassaṃ ativiya sampajjati  
 Atha naṃ amma tayā kataṃ sassaṃ neva accodakena   nassati  
 na anodakena    nassati subbuṭṭhidubbuṭṭhibhāvaṃ ñatvā kammaṃ karosi  
 kiṃ nu kho etanti pucchiṃsu  amhākaṃ sahāyikā yakkhinī subbuṭṭhi 
 dubbuṭṭhibhāvaṃ ācikkhati  mayaṃ tassā vacanena thalaninnesu sassāni 
  Footnote     accudakenāti yuttataraṃ     anudakenāti yuttataraṃ  
  
  
 page    
 Karoma  tena no sassaṃ sampajjati  kiṃ na passatha nibaddhaṃ amhākaṃ 
 gehato yāgubhattādīni hariyamānāni  tāni etissā hariyanti  
 tumhepi etissā aggayāgubhattādīni haratha  tumhākampi kammante 
 olokessatīti  Athassā sakalanagaravāsino sakkāraṃ  kariṃsu  Sāpi 
 tato paṭṭhāya sabbesaṃ kammante olokentī lābhaggappattā ahosi 
 mahāparivāRā  Sā aparabhāge aṭṭha salākabhattāni paṭṭhapesi  Tāni 
 yāvajjakālā dīyantiyeva  
                 Idaṃ kālīyakkhiniyā uppattivatthu  
                         
                       Kosambikavatthu      
      pare ca na vijānantīti imaṃ dhammadesanaṃ satthā jetavane 
 viharanto kosambike bhikkhū ārabbha kathesi  
      Kosambiyaṃ hi ghositārāme pañcasatapañcasataparivārā dve 
 bhikkhū vihariṃsu  vinayadharo ca dhammakathiko ca  Tesu dhammakathiko 
 ekadivasaṃ sarīravalañjaṃ katvā udakakoṭṭhake ācamanaudakāvasesaṃ 
 bhājane ṭhapetvā nikkhami  Pacchā vinayadharo tattha paviṭṭho taṃ 
 udakaṃ disvā nikkhamitvā itaraṃ pucchi āvuso tayā udakaṃ 
 ṭhapitanti  āma āvusoti  kiṃ panettha āpattibhāvaṃ na jānāsīti  
 āma na jānāmīti  hotāvuso  ettha āpattīti  tenahi 
  
  
 page    
 Paṭikkarissāmi nanti sace pana te āvuso asañcicca asatiyā 
 kataṃ  natthi āpattīti  So tassā āpattiyā anāpattidiṭṭhi 
 ahosi  Vinayadharopi attano nissitakānaṃ ayaṃ dhammakathiko āpattiṃ 
 āpajjamānopi na jānātīti ārocesi  Te tassa nissitake disvā 
 tumhākaṃ upajjhāyo āpattiṃ āpajjitvāpi āpattibhāvaṃ na 
 jānātīti āhaṃsu  Te gantvā attano upajjhāyassa ārocesuṃ  
 So evamāha ayaṃ vinayadharo pubbe anāpattīti vatvā idāni 
 āpattīti vadati  musāvādī esoti  Te gantvā tumhākaṃ upajjhāyo 
 musāvādīti kathayiṃsu  Te evaṃ aññamaññaṃ kalahaṃ vaḍḍhayiṃsu  Tato 
 vinayadharo okāsaṃ labhitvā dhammakathikassa āpattiyā adassane 
 ukkhepanīyakammaṃ akāsi  Tato paṭṭhāya tesaṃ paccayadāyakā 
 upaṭṭhākāpi dve koṭṭhāsā ahesuṃ  Ovādapaṭiggāhikā bhikkhuniyopi 
 ārakkhadevatāpi tāsaṃ sandiṭṭhasambhattā ākāsaṭṭhadevatāpi yāva 
 brahmalokāpi sabbe puthujjanā dve pakkhā ahesuṃ  Yāva 
 akaniṭṭhabhavanā pana ekaninnādaṃ kolāhalaṃ agamāsi  
      Atheko bhikkhu tathāgataṃ upasaṅkamitvā ukkhepakānaṃ dhammikenevāyaṃ 
 kammena ukkhittoti laddhiṃ ukkhittānuvattakānaṃ adhammikena kammena 
 ukkhittoti laddhiṃ ukkhepakehi vāriyamānānaṃpi ca tesaṃ taṃ anuparivāretvā 
 vicaraṇabhāvaṃ ārocesi  Bhagavā samaggā kira hontūti dve vāre 
 pesetvā na icchanti bhante samaggā bhavitunti sutvā tatiyavāre 
 bhinno bhikkhusaṅgho  bhinno bhikkhusaṅghoti sutvā tesaṃ santikaṃ 
  
  
 page    
 Gantvā  ukkhepakānaṃ ukkhepane itaresañca āpattiyā adassane 
 ādīnavaṃ kathetvā puna tesaṃ tattheva ekasīmāyaṃ uposathādīni anujānitvā 
 bhattaggādīsu bhaṇḍanajātānaṃ  āsanantarikāya nisīditabbanti bhattagge 
 vattaṃ paññāpetvā idānipi bhaṇḍanajātā viharantīti sutvā 
 tattha gantvā alaṃ bhikkhave mā bhaṇḍanantiādīni vatvā bhikkhave 
 bhaṇḍanakalahaviggahavivādā nāmete anatthakārakā  kalahaṃ nissāya hi 
 laṭukikāpi sakuṇikā hatthināgaṃ jīvitakkhayaṃ pāpesīti laṭukikajātakaṃ   
 kathetvā bhikkhave samaggā hotha mā vivadatha vivādaṃ nissāya hi 
 anekasahassavaṭṭakāpi jīvitakkhayaṃ pattāti vaṭṭakajātakaṃ   kathesi  
      Evaṃpi tesu vacanaṃ anādiyantesu  aññatarena dhammavādinā 
 tathāgatassa vihesaṃ anicchantena āgametu bhante bhagavā dhammassāmi  
 appossukko bhante bhagavā diṭṭhadhammasukhavihāraṃ anuyutto viharatu 
 mayametena bhaṇḍanena kalahena viggahena vivādena paññāyissāmāti   
 vutte  bhūtapubbaṃ bhikkhave bārāṇasiyaṃ brahmadatto nāma kāsīrājā 
 ahosīti   brahmadattena dīghītissa kosalarañño rajjaṃ acchinditvā 
 aññātakavesena vasantassa māritabhāvañceva dīghāvukumārena attano 
 jīvite dinne  tato paṭṭhāya tesaṃ samaggabhāvañca kathetvā tesaṃ 
 hi nāma bhikkhave rājūnaṃ ādinnadaṇḍānaṃ ādinnasatthānaṃ evarūpaṃ 
 khantisoraccaṃ bhavissati  idha kho taṃ bhikkhave sobhetha yaṃ tumhe 
  Footnote      khu  jā  pañcaka         tadaṭṭhakathā           khu  jā  eka        
   tadaṭṭhakathā            vi  mahā                   vi  mahā        
  
  
 page    
 Evaṃ svākkhāte dhammavinaye pabbajitā samānā khamā ca bhaveyyātha 
 soratā   cāti ovaditvāpi neva te samagge kātuṃ asakkhi  
      So tāya ākiṇṇavihāratāya ukkaṇṭhito ahaṃ kho 
 idāni ākiṇṇo dukkhaṃ viharāmi  ime ca bhikkhū mama vacanaṃ 
 na karonti yannūnāhaṃ eko gaṇamhā vūpakaṭṭho vihareyyanti 
 cintetvā kosambiyaṃ piṇḍāya caritvā anapaloketvā bhikkhusaṅghaṃ 
 ekakova attano pattacīvaramādāya bālakaloṇakārāmaṃ   gantvā 
 tattha bhaguttherassa ekacārikavattaṃ kathetvā pācīnavaṃsamigadāye 
 tiṇṇaṃ kulaputtānaṃ sāmaggīrasānisaṃsaṃ kathetvā  yena pārileyyakaṃ  
 tadavasari  Tatra sudaṃ bhagavā pārileyyakaṃ upanissāya rakkhitavanasaṇḍe 
 bhaddasālamūle pārileyyakena hatthinā upaṭṭhiyamāno phāsukaṃ 
 vassāvāsaṃ vasi  
      Kosambīvāsinopi kho upāsakā vihāraṃ gantvā satthāraṃ 
 apassantā kuhiṃ bhante satthāti pucchiṃsu  Te bhikkhū āhaṃsu 
 pārileyyakavanasaṇḍaṃ gatoti  kiṃkāraṇā bhanteti  amhe 
 samagge kātuṃ vāyami  mayaṃ pana na samaggā ahumhāti  
 bhante tumhe satthu santike pabbajitvā  tasmiṃ sāmaggiṃ 
 karontepi  samaggā na ahuvatthāti  evamāvusoti  Manussā 
 ime satthu santike pabbajitvā  tasmiṃ sāmaggiṃ karontepi  
 samaggā na jātā mayaṃ ime nissāya satthāraṃ daṭṭhuṃ na labhimhā 
  Footnote     vi  mahā              pāliyaṃ bālakaloṇakārakagāmoti dissati  
  
  
 page    
 Imesaṃ neva āsanaṃ dassāma  na abhivādanādīni karissāmāti tato 
 paṭṭhāya tesaṃ sāmīcimattakaṃpi na kariṃsu  Te appāhāratāya 
 sussamānā katipāheneva ujukā hutvā aññamaññaṃ accayaṃ 
 desetvā khamāpetvā upāsakā mayaṃ samaggā jātā  tumhepi 
 no purimasadisāva hothāti āhaṃsu  khamāpito pana vo bhante 
 satthāti  na khamāpito āvusoti  tenahi satthāraṃ khamāpetha  
 satthu khamāpitakāle mayaṃpi tumhākaṃ purimasadisā bhavissāmāti  Te 
 antovassabhāvena satthu santikaṃ gantuṃ avisahantā dukkhena taṃ 
 antovassaṃ vītināmesuṃ  
      Satthā pana tena hatthinā upaṭṭhiyamāno sukhaṃ vasi  Sopi 
 gaṇaṃ pahāya phāsuvihāratthāya taṃ vanasaṇḍaṃ pāvisi  Yathāha  
 ahaṃ kho   ākiṇṇo viharāmi hatthīhi hatthinīhi hatthikalabhehi   
 hatthicchāpehi  chinnaggāni ceva tiṇāni khādāmi  obhaggobhaggañca 
 me sākhābhaṅgaṃ khādanti  āvilāni ca pānīyāni pivāmi  
 ogāhantassa   me uttiṇṇassa hatthiniyo kāyaṃ upanighaṃsantiyo 
 gacchanti    yannūnāhaṃ eko gaṇamhā vūpakaṭṭho vihareyyanti  
 Athakho so hatthināgo yūthā apakkamma  yena pārileyyakaṃ 
 rakkhitavanasaṇḍo bhaddasālamūlaṃ yena bhagavā  tenupasaṅkami 
 upasaṅkamitvā   ca pana bhagavantaṃ vanditvā olokento aññaṃ 
  Footnote     pāliyampana ahaṃ kho etāhi ākiṇṇoti dissati     Yu  hatthikuḷabhehi     tattheva 
  ogāhā ca meti      ito paraṃ ākiṇṇo dukkhaṃ na phāsu viharāmi  yannūnāhanti  
     vi  mahā           
  
  
 page    
 Kiñci adisvā bhaddasālamūlaṃ pādena paharanto tacchetvā 
 soṇḍāya sākhaṃ gahetvā sammajji tato paṭṭhāya soṇḍāya 
 ghaṭaṃ gahetvā pānīyaṃ paribhojanīyaṃ upaṭṭhapeti uṇhodakena atthe 
 sati  uṇhodakaṃ paṭiyādeti  Kathaṃ  hatthena kaṭṭhāni ghaṃsitvā 
 aggiṃ sampādeti  taṃ dārūni pakkhipanto jāletvā tattha pāsāṇe 
 pacitvā dārudaṇḍakena pavaṭṭetvā paricchinnāya khuddakasoṇḍiyaṃ 
 khipati tato hatthaṃ otāretvā udakassa tattabhāvaṃ jānitvā 
 gantvā satthāraṃ vandati  Satthā udakaṃ te tāpitaṃ pārileyyakāti 
 vatvā tattha gantvā nahāyati  Athassa nānāvidhāni phalāni 
 āharitvā deti  Yadā pana satthā gāmaṃ piṇḍāya pavisati tadā 
 satthu pattacīvaramādāya kumbhe patiṭṭhāpetvā satthārā saddhiṃyeva 
 gacchati  Satthā gāmūpacāraṃ patvā pārileyyaka ito paṭṭhāya 
 tayā gantuṃ na sakkā  āhara me pattacīvaranti āharāpetvā 
 gāmaṃ piṇḍāya pavisati  Sopi yāva satthu nikkhamanā tattheva 
 ṭhatvā satthu āgamanakāle paccuggamanaṃ katvā purimanayeneva 
 pattacīvaraṃ gahetvā vasanaṭṭhāne otāretvā vattaṃ dassetvā 
 sākhāya vījati  rattiṃ vālamigaparipanthanivāraṇatthaṃ mahantaṃ daṇḍaṃ 
 soṇḍāya gahetvā satthāraṃ rakkhissāmīti yāva aruṇuggamanā 
 vanasaṇḍassa antarantare vicarati  Tato paṭṭhāyayeva kira so 
 vanasaṇḍo rakkhitavanasaṇḍo nāma jāto  Aruṇe uggate  
 mukhodakadānaṃ ādiṃ katvā teneva upāyena sabbavattāni karoti  
  
  
 page    
      Atheko makkaṭo taṃ hatthiṃ uṭṭhāya samuṭṭhāya tathāgatassa 
 abhisamācārikaṃ karontaṃ disvā ahaṃpi kiñcideva karissāmīti 
 vicaranto ekadivasaṃ nimmakkhikaṃ daṇḍakamadhupaṭalaṃ disvā daṇḍakaṃ 
 bhañjitvā daṇḍakeneva saddhiṃ madhupaṭalaṃ satthu santikaṃ haritvā 
 kadalipattaṃ chinditvā tattha ṭhapetvā adāsi  Satthā gaṇhi  
 Makkaṭo karissati nu kho paribhogaṃ na karissatīti olokento 
 gahetvā nisinnaṃ disvā kiṃ nu khoti cintetvā daṇḍakoṭiṃ 
 gahetvā parivattetvā upadhārento aṇḍakāni disvā tāni saṇikaṃ 
 apanetvā puna adāsi  Satthā paribhogamakāsi  So tuṭṭhamānaso taṃ taṃ 
 sākhaṃ gahetvā naccanto aṭṭhāsi  Athassa gahitasākhāpi akkantasākhāpi 
 bhijji  So ekasmiṃ khāṇumatthake patitvā  nibbiddhagatto 
 pasanneneva cittena kālaṃ katvā tāvatiṃsabhavane tiṃsayojanike 
 kanakavimāne nibbatti  accharāsahassaparivāro ahosi  
      Tathāgatassa tattha hatthināgena upaṭṭhiyamānassa vasanabhāvo 
 sakalajambudīpe pākaṭo ahosi  Sāvatthīnagarato anāthapiṇḍiko 
 visākhā mahāupāsikāti evamādīni mahākulāni ānandattherassa 
 sāsanaṃ pahiṇiṃsu satthāraṃ no bhante dassethāti  Disāvāsinopi 
 pañcasatā bhikkhū vutthavassā ānandattheraṃ upasaṅkamitvā cirassutā 
 no āvuso ānanda bhagavato sammukhā dhammīkathā sādhu mayaṃ 
 āvuso ānanda labheyyāma bhagavato sammukhā dhammīkathaṃ savanāyāti 
 yāciṃsu  Thero te bhikkhū ādāya tattha gantvā temāsaṃ ekavihārino 
  
  
 page    
 Tathāgatassa santikaṃ ettakehi bhikkhūhi saddhiṃ upasaṅkamituṃ 
 ayuttanti cintetvā te bhikkhū bahi ṭhapetvā ekakova 
 satthāraṃ upasaṅkami  Pārileyyako taṃ disvā daṇḍakaṃ ādāya 
 pakkhandi  Satthā oloketvā apehi pārileyyaka  mā nivārayi 
 buddhupaṭṭhāko esoti āha  So tattheva daṇḍaṃ chaḍḍetvā 
 pattacīvarapaṭiggahaṇaṃ āpucchi  Thero nādāsi  Nāgo sace 
 uggahitavatto bhavissati  satthu nisīdanapāsāṇaphalake attano 
 parikkhāraṃ na ṭhapessatīti cintesi  Thero pattacīvaraṃ bhūmiyaṃ ṭhapesi  
 Vattasampannā hi garūnaṃ āsane vā sayane vā attano parikkhāraṃ 
 na ṭhapenti  So taṃ disvā pasannacitto ahosi  Thero satthāraṃ 
 vanditvā ekamantaṃ nisīdi  Satthā ānanda ekakova āgatosīti 
 pucchitvā pañcasatehi bhikkhūhi saddhiṃ āgatabhāvaṃ sutvā kuhiṃ 
 pana teti vatvā  tumhākaṃ cittaṃ ajānanto bahi ṭhapetvā 
 āgatomhīti vutte  pakkosāhi teti āha  Thero tathā akāsi  Te 
 bhikkhū āgantvā satthāraṃ vanditvā ekamantaṃ nisīdiṃsu  Satthā tehi 
 saddhiṃ paṭisanthāraṃ katvā  tehi bhikkhūhi bhante bhagavā buddhasukhumālo 
 ceva khattiyasukhumālo ca  tumhehi temāsaṃ ekakehi tiṭṭhantehi 
 nisīdantehi ca dukkaraṃ kataṃ vattapaṭivattakārakopi mukhodakadāyakopi 
 nāhosi maññeti vutte  bhikkhave pārileyyakahatthinā mama 
 sabbakiccāni katāni  evarūpaṃ hi sahāyakaṃ labhantena ekato vasituṃ 
 yuttaṃ  alabhantassa ekacārikabhāvova seyyoti vatvā imā 
  
  
 page    
 Nāgavagge tisso gāthāyo abhāsi 
                  sace labhetha nipakaṃ sahāyaṃ 
                   saddhiṃcaraṃ sādhuvihāri dhīraṃ  
                   abhibhuyya sabbāni parissayāni 
                   careyya tenattamano satīmā  
                   No ce labhetha nipakaṃ sahāyaṃ 
                   saddhiṃcaraṃ sādhuvihāri dhīraṃ  
                   rājāva raṭṭhaṃ vijitaṃ pahāya  
                   eko care  mātaṅgaraññeva nāgo  
      Ekassa caritaṃ seyyo  natthi bāle sahāyatā 
                   eko care na ca pāpāni kayirā  
                   appossukko mātaṅgaraññeva nāgoti  
      Gāthāpariyosāne pañcasatāpi te bhikkhū arahatte patiṭṭhahiṃsu  
 Ānandatthero anāthapiṇḍikādīhi pesitaṃ sāsanaṃ ārocetvā bhante 
 anāthapiṇḍikapamukhā pañca ariyasāvakakoṭiyo tumhākaṃ āgamanaṃ 
 paccāsiṃsantīti āha  Satthā tenahi gaṇhāhi pattacīvaranti pattacīvaraṃ 
 gāhāpetvā nikkhami  Nāgo gantvā magge tiriyaṃ aṭṭhāsi  Bhikkhū 
 taṃ disvā bhagavantaṃ pucchiṃsu kiṃ karoti bhanteti  tumhākaṃ 
 bhikkhave bhikkhaṃ dātuṃ paccāsiṃsati  dīgharattaṃ kho panāyaṃ mayhaṃ 
 upakārako  nāssa cittaṃ kopetuṃ vaṭṭati  nivattatha bhikkhaveti  
 Satthā bhikkhū gahetvā nivatti  Hatthīpi vanasaṇḍaṃ pavisitvā 
  
  
 page    
 Panasakadaliphalādīni nānāphalāni saṃharitvā rāsiṃ katvā punadivase 
 bhikkhūnaṃ adāsi  Pañcasatā bhikkhū sabbāni khepetuṃ nāsakkhiṃsu  
 Bhattakiccapariyosāne satthā pattacīvaraṃ gahetvā nikkhami  Nāgo 
 bhikkhūnaṃ antarantarena gantvā satthu purato tiriyaṃ aṭṭhāsi  Bhikkhū 
 taṃ disvā bhagavantaṃ pucchiṃsu kiṃ karoti bhanteti  ayaṃ bhikkhave 
 tumhe pesetvā maṃ nivattetīti  evaṃ bhanteti  āma bhikkhaveti  
 Atha naṃ satthā pārileyyaka idaṃ mama anivattagamanaṃ  tava iminā 
 attabhāvena jhānaṃ vā vipassanaṃ vā maggaphalaṃ vā natthi  tiṭṭha 
 tvanti āha  Taṃ sutvā nāgo mukhe soṇḍaṃ pakkhipitvā rodanto 
 pacchato pacchato agamāsi  So hi satthāraṃ nivattetuṃ labhanto 
 teneva niyāmena yāvajīvaṃ paṭijaggeyya  Satthā pana taṃ gāmūpacāraṃ 
 patvā pārileyyaka ito paṭṭhāya tava abhūmi  manussāvāso 
 saparipantho  tiṭṭha tvanti āha  So rodamāno tattha ṭhatvā  
 satthari cakkhupathaṃ vijahante  hadayena phalitena kālaṃ katvā satthari 
 pasādena tāvatiṃsabhavane tiṃsayojanike kanakavimāne accharāsahassamajjhe 
 nibbatti  pārileyyakadevaputtotvevassa nāmaṃ ahosi  Satthāpi 
 anupubbena jetavanaṃ agamāsi  
      Kosambikā bhikkhū satthā kira sāvatthiṃ āgatoti sutvā 
 satthāraṃ khamāpetuṃ tattha agamaṃsu  Kosalarājā te kira kosambikā 
 bhaṇḍanakārakā bhikkhū āgacchantīti sutvā satthāraṃ upasaṅkamitvā 
 ahaṃ bhante tesaṃ mama vijitaṃ pavisituṃ na dassāmīti āha  
  
  
 page    
 mahārāja sīlavantā te bhikkhū  kevalaṃ aññamaññaṃ vivādena 
 mama vacanaṃ na gaṇhiṃsu idāni maṃ khamāpetuṃ āgacchanti  āgacchantu 
 mahārājāti  Anāthapiṇḍikopi bhante ahaṃ tesaṃ vihāraṃ pavisituṃ 
 na dassāmīti vatvā tatheva bhagavatā paṭikkhitto tuṇhī ahosi  
 Sāvatthiyaṃ anuppattānaṃ pana tesaṃ bhagavā ekamante vivittaṃ kārāpetvā 
 senāsanaṃ dāpesi  Aññe bhikkhū tehi saddhiṃ neva ekato nisīdanti 
 na tiṭṭhanti  Āgatāgatā satthāraṃ pucchanti katame te bhante 
 bhaṇḍanakārakā kosambikā bhikkhūti  Satthā eteti dasseti  
 Te ete kira te  ete kira teti āgatāgatehi aṅguliyā 
 dassiyamānā lajjāya sīsaṃ ukkhipituṃ asakkontā bhagavato pādamūle 
 nipajjitvā bhagavantaṃ khamāpesuṃ  Satthā bhāriyaṃ vo bhikkhave kataṃ 
 tumhe nāma mādisassa buddhassa santike pabbajitvāpi  mayi sāmaggiṃ 
 karonte  mama vacanaṃ na karittha  porāṇakapaṇḍitāpi vajjhappattānaṃ 
 mātāpitūnaṃ ovādaṃ sutvā  tesu jīvitā voropiyamānesupi  taṃ 
 anatikkamitvā pacchā dvīsu raṭṭhesu rajjaṃ kārayiṃsūti vatvā 
 punadeva dīghāvukumārajātakaṃ kathetvā evaṃ bhikkhave dīghāvukumāro 
 mātāpitūsu jīvitā voropiyamānesupi  tesaṃ ovādaṃ anatikkamitvā 
 pacchā brahmadattassa dhītaraṃ labhitvā dvīsu kāsikosalaraṭṭhesu rajjaṃ 
 kāresi  tumhehi pana mama vacanaṃ akarontehi bhāriyaṃ katanti vatvā 
 imaṃ gāthamāha 
  
  
 page    
      pare ca na vijānanti       mayamettha yamāma se 
       ye ca tattha vijānanti       tato sammanti medhagāti  
      Tattha pareti  paṇḍite ṭhapetvā tato aññe bhaṇḍanakārakā 
 pare nāma  Te tattha saṅghamajjhe kolāhalaṃ karontā mayaṃ 
 yamāma se uparamāma nassāma sasataṃ samīpaṃ maccusantikaṃ gacchāmāti 
 na vijānanti  Ye ca tattha vijānantīti ye tattha paṇḍitā 
 mayaṃ maccusamīpaṃ gacchāmāti vijānanti  Tato sammanti medhagāti  
 evaṃ hi te jānantā yonisomanasikāraṃ uppādetvā medhagānaṃ 
 kalahānaṃ vūpasamāya paṭipajjanti  atha tesaṃ tāya paṭipattiyā te 
 medhagā sammanti  Athavā pare cāti  pubbe mayā mā bhikkhave 
 bhaṇḍanantiādīni vatvā ovadiyamānāpi mama ovādassa apaṭiggahaṇena 
 amāmakā pare nāma mayaṃ chandādivasena micchāgāhaṃ gahetvā ettha 
 saṅghamajjhe yamāmase bhaṇḍanādīnaṃ vuḍḍhiyā vāyamāmāti na 
 vijānanti  Idāni pana yoniso paccavekkhamānā tattha tumhākaṃ 
 antare ye paṇḍitapurisā pubbe mayaṃ chandādivasena vāyamantā 
 ayoniso paṭipannāti vijānanti  tato tesaṃ santikā te paṇḍitapurise 
 nissāya imedāni kalahasaṅkhātā medhagā sammantīti ayamettha atthoti  
      Gāthāpariyosāne sampattabhikkhū sotāpattiphalādīsu patiṭṭhahiṃsūti  
                       Kosambikavatthu  
                        
  
  
 page    
                    Cullakālamahākālavatthu      
      subhānupassiṃ viharantanti imaṃ dhammadesanaṃ satthā setabyanagaraṃ 
 upanissāya sīsapāvane viharanto cullakālamahākāle ārabbha kathesi  
      Setabyanagaravāsino hi cullakālo majjhimakālo mahākālo 
 cāti tayo bhātaro kuṭumbikā  Tesu jeṭṭhakaniṭṭhā disāsu vicaritvā 
 pañcahi sakaṭasatehi bhaṇḍaṃ āharanti  Majjhimakālo ābhataṃ vikkīṇāti  
 Athekasmiṃ samaye te ubhopi bhātaro pañcahi sakaṭasatehi nānābhaṇḍaṃ 
 gahetvā sāvatthiṃ gantvā sāvatthiyā ca jetavanassa ca antare 
 sakaṭāni mocayiṃsu  Tesu mahākālo sāyaṇhasamaye mālāgandhādihatthe 
 sāvatthīvāsino ariyasāvake dhammassavanāya gacchante disvā kuhiṃ 
 ime gacchantīti pucchitvā tamatthaṃ sutvā ahaṃpi gamissāmīti 
 cintetvā kaniṭṭhaṃ āmantetvā tāta sakaṭesu appamatto hohi  
 ahaṃpi dhammaṃ sotuṃ gamissāmīti vatvā gantvā tathāgataṃ vanditvā 
 parisapariyante nisīdi  Satthā taṃdivasaṃ tassa ajjhāsayena anupubbīkathaṃ 
 kathento dukkhakkhandhasuttādivasena anekapariyāyena kāmānaṃ ādīnavaṃ 
 okāraṃ saṅkilesañca kathesi  Taṃ sutvā mahākālo sabbaṃ kira 
 pahāya gantabbaṃ  paralokaṃ gacchantaṃ neva bhogā na ñātayo 
 anugacchanti  kiṃ me gharāvāsena  pabbajissāmīti cintetvā  mahājane 
 vanditvā pakkante  satthāraṃ pabbajjaṃ yācitvā  satthārā natthi 
 te koci apaloketabboti vutte  kaniṭṭho me atthi bhanteti 
 vatvā  tenahi apalokehi nanti vutte  sādhu bhanteti āgantvā 
  
  
 page    
 Kaniṭṭhaṃ etadavoca tāta imaṃ sabbaṃ sāpateyyaṃ paṭipajjāti    
 tumhe pana bhātikāti  ahaṃ satthu santike pabbajissāmīti  
 So taṃ nānappakārehi yācitvā nivattetuṃ asakkonto sādhu 
 sāmi yathājjhāsayaṃ karothāti āha  Mahākālo gantvā satthu 
 santike pabbaji  ahaṃ bhātikaṃ gahetvāva uppabbajissāmīti 
 cullakālopi pabbaji  Aparabhāge mahākālo upasampadaṃ labhitvā 
 satthāraṃ upasaṅkamitvā sāsane dhurāni pucchitvā  satthārā dvīsu 
 dhuresu kathitesu  ahaṃ bhante mahallakakāle pabbajitattā ganthadhuraṃ 
 pūretuṃ na sakkhissāmi  vipassanādhuraṃ pana pūressāmīti yāva arahattā 
 sosānikadhutaṅgaṃ kathāpetvā  paṭhamayāmātikkame sabbesu niddaṃ 
 okkantesu  susānaṃ gantvā paccūsakāle sabbesu anuṭṭhitesuyeva  
 vihāraṃ āgacchati  
      Athekā susānagopikā kālī nāma chavaḍāhikā therassa 
 ṭhitaṭṭhānañca nisīdanaṭṭhānañca caṅkamanaṭṭhānañca disvā ko nu kho 
 idhāgacchati  pariggaṇhissāmi nanti pariggaṇhituṃ asakkontī ekadivasaṃ 
 susānakuṭikāya dīpaṃ jāletvā puttadhītaro ādāya gantvā 
 ekamante nilīnā majjhimayāme theraṃ āgacchantaṃ disvā gantvā 
 vanditvā ayyo no bhante imasmiṃ ṭhāne viharatīti āha  
 āma upāsiketi  bhante susāne viharantehi nāma vattaṃ uggaṇhituṃ 
 vaṭṭatīti  Thero kiṃ pana mayaṃ tayā kathitavatte vattissāmāti 
  Footnote     paṭicchātipi   Ma  paṭipajjāhi  
  
  
 page    
 Avatvā kiṃ kātuṃ vaṭṭati upāsiketi āha  bhante sosānikehi 
 nāma susāne vasanabhāvo susānagopakānaṃ vihāre mahātherassa 
 gāmabhojakassa ca kathetuṃ vaṭṭatīti  kiṃkāraṇāti  katakammā corā 
 sāmikehi padānupadaṃ anubandhantā susāne bhaṇḍikaṃ chaḍḍetvā 
 palāyanti atha manussā sosānikānaṃ paripanthaṃ karonti etesaṃ pana 
 kathite  mayaṃ imassa bhaddantassa ettakannāma kālaṃ ettha vasanabhāvaṃ 
 jānāma  acoro esoti upaddavaṃ nivārenti tasmā etesaṃ kathetuṃ 
 vaṭṭatīti  aññaṃ kiṃ kātabbanti  bhante susāne vasantena 
 nāma ayyena macchamaṃsapiṭṭhatilaguḷādīni vajjetabbāni  divā na 
 niddāyitabbaṃ  akusītena bhavitabbaṃ āraddhaviriyena  asaṭhena amāyāvinā 
 hutvā kalyāṇajjhāsayena bhavitabbaṃ  sāyaṃ sabbesu suttesu vihārato 
 āgantabbaṃ  paccūsakāle sabbesu anuṭṭhitesuyeva  vihāraṃ gantabbaṃ  
 sace bhante ayyo imasmiṃ ṭhāne evaṃ viharanto pabbajitakiccaṃ 
 matthakaṃ pāpetuṃ sakkhissati  sace matasarīraṃ ānetvā chaḍḍenti  
 kambalakūṭāgāraṃ āropetvā gandhamālādīhi sakkāraṃ katvā sarīrakiccaṃ 
 karissāmi no ce sakkhissati  citakaṃ āropetvā aggiṃ jāletvā 
 saṅkunā ākaḍḍhitvā bahi ṭhapetvā   pharasunā koṭṭetvā khaṇḍākhaṇḍikaṃ 
 chinditvā aggimhi pakkhipitvā tuyhaṃ   dassetvā   jhāpessāmīti  
 Atha naṃ thero sādhu bhadde  ekaṃ pana rūpārammaṇaṃ disvā mayhaṃ 
 kathehīti āha  Sā sādhūti paccassosi  Thero yathājjhāsayena 
  Footnote     Sī  Ma  khipitvā     Sī  Ma  natthi  atirekapadehi bhavitabbaṃ  
  
  
 page    
 Susāne samaṇadhammaṃ karoti  Cullakālatthero pana uṭṭhāya samuṭṭhāya 
 gharāvāsaṃ cinteti  puttadāraṃ anussarati  ayaṃ me bhātiko atibhāriyaṃ 
 kammaṃ karotīti cintesi  
      Athekā kuladhītā taṃmuhuttaṃ samuṭṭhitena byādhinā sāyaṇhasamaye 
 amilātā akilantā kālamakāsi  Tamenaṃ ñātayo dārutelādīhi 
 saddhiṃ sāyaṃ susānaṃ netvā susānagopikāya imaṃ jhāpehīti bhatiṃ 
 datvā niyyādetvā pakkamiṃsu  Sā tassā pārupanavatthaṃ apanetvā 
 taṃ muhuttamataṃ paṇītappaṇītaṃ suvaṇṇavaṇṇaṃ sarīraṃ disvā imaṃ 
 ayyassa dassetuṃ paṭirūpaṃ ārammaṇanti cintetvā gantvā theraṃ 
 vanditvā evarūpaṃ nāma bhante ārammaṇaṃ atthi  olokeyyāthāti 
 āha  Thero sādhūti gantvā pārupanavatthaṃ nīharāpetvā pādatalato 
 yāva kesaggā oloketvā atipaṇītametaṃ rūpaṃ suvaṇṇavaṇṇaṃ  
 aggimhi naṃ pakkhipitvā mahājālāhi gahitakāle mayhaṃ āroceyyāsīti 
 vatvā sakaṭṭhānameva gantvā nisīdi  Sā tathā katvā therassa 
 ārocesi  Thero gantvā olokesi  Jālāya pahaṭapahaṭaṭṭhāne 
 kavaragāvī viya sarīravaṇṇaṃ ahosi  Pādā namitvā olambiṃsu  hatthā 
 paṭikujjiṃsu  lalāṭaṃ   niccammaṃ ahosi  Thero idaṃ sarīraṃ idāneva 
 olokentānaṃ apariyantīkaraṃ hutvā idāneva khayappattaṃ vayappattanti 
 rattiṭṭhānaṃ gantvā nisīditvā khayavayaṃ sampassamāno 
  Footnote     Sī  Ma  nalāṭaṃ  
  
  
 page    
       aniccā vata saṅkhārā        uppādavayadhammino  
        uppajjitvā nirujjhanti        tesaṃ vūpasamo sukhoti   
 gāthaṃ vatvā vipassanaṃ vaḍḍhetvā saha paṭisambhidāhi arahattaṃ pāpuṇi  
      Tasmiṃ arahattaṃ patte  satthā bhikkhusaṅghaparivuto cārikañcaramāno 
 setabyanagaraṃ gantvā siṃsapāvanaṃ pāvisi  Cullakālassa bhariyāyo 
 satthā kira anuppattoti sutvā amhākaṃ sāmikaṃ gaṇhissāmāti 
 pesetvā satthāraṃ nimantāpesuṃ  Buddhānaṃ pana aparicitaṭṭhāne 
 āsanapaññattiṃ ācikkhantena ekena bhikkhunā paṭhamataraṃ gantuṃ 
 vaṭṭati  Buddhānaṃ hi majjhimaṭṭhāne āsanaṃ paññāpetvā tassa 
 dakkhiṇato sārīputtattherassa vāmato mahāmoggallānattherassa 
 tato paṭṭhāya ubhosu passesu bhikkhusaṅghassa āsanaṃ paññāpetabbaṃ 
 hoti tasmā mahākālatthero cīvarapārupanaṭṭhāne ṭhatvā tvaṃ 
 purato gantvā āsanapaññattiṃ ācikkhāhīti cullakālaṃ pesesi  
 Tassa diṭṭhakālato paṭṭhāya gehajanā tena saddhiṃ parihāsaṃ karontā 
 nīcāsanāni saṅghattherakoṭiyaṃ attharanti  uccāsanāni saṅghanavakakoṭiyaṃ  
 Itaro mā evaṃ karotha  uccāsanāni upari paññāpetha  
 nīcāsanāni heṭṭhāti āha  Itthiyo tassa vacanaṃ asaṇantiyo 
 viya tvaṃ kiṃ karonto vicarasi  kiṃ tava āsanāni paññāpetuṃ 
 na vaṭṭati  tvaṃ kaṃ āpucchitvā pabbajito  kena pabbajāpitosi  
 kasmā idhāgatosīti vatvā nivāsanapārupanaṃ acchinditvā setakāni 
  Footnote     dī  mahā         saṃ  sa       saṃ  ni         khu  jā  eka        
  
  
 page    
 Vatthāni nivāsetvā sīse mālācumbaṭakaṃ ṭhapetvā gaccha tvaṃ  
 satthāraṃ ānehi mayaṃ āsanāni paññāpessāmāti pahiṇiṃsu  So 
 naciraṃ bhikkhubhāve ṭhatvā avassikova uppabbajitvā lajjituṃ na 
 jānāti tasmā tena ākappena nirāsaṅkova gantvā satthāraṃ 
 vanditvā buddhappamukhaṃ bhikkhusaṅghaṃ ādāya āgato  Bhikkhusaṅghassa 
 pana bhattakiccāvasāne mahākālassa bhariyāyo imāhi attano 
 sāmiko gahito  mayaṃpi amhākaṃ sāmikaṃ gaṇhissāmāti cintetvā 
 punadivasatthāya satthāraṃ nimantayiṃsu  Tadā pana āsanapaññāpanatthaṃ 
 añño bhikkhu agamāsi  Tā tasmiṃ khaṇe okāsaṃ alabhitvā 
 buddhappamukhaṃ bhikkhusaṅghaṃ nisīdāpetvā bhikkhaṃ adaṃsu  Cullakālassa pana 
 dve bhariyāyo  majjhimakālassa catasso  mahākālassa aṭṭha  Bhikkhūpi 
 bhattakiccaṃ kātukāmā nisīditvā bhattakiccamakaṃsu  bahi gantukāmā 
 uṭṭhāya agamaṃsu  Satthā pana nisīditvā bhattakiccaṃ kari  Tassa 
 bhattakiccapariyosāne tā itthiyo bhante mahākālo amhākaṃ 
 anumodanaṃ katvā gamissati  tumhe purato gacchathāti vadiṃsu  Satthā 
 sādhūti vatvā purato agamāsi  Gāmadvāraṃ patvā bhikkhusaṅgho 
 ujjhāyi kinnāmetaṃ satthārā kataṃ  ñatvā nu kho kataṃ udāhu 
 ajānitvā   hiyyo cullakālassa purato gatattā pabbajjantarāyo 
 jāto  ajja aññassa purato gatattā antarāyo nāhosi  
 idāni satthā mahākālaṃ nivattetvā āgato  sīlavā kho pana 
 bhikkhu ācārasampanno karissanti nu kho tassa pabbajjantarāyanti  
  
  
 page    
 Satthā tesaṃ vacanaṃ sutvā nivattitvā ṭhito kiṃ kathetha bhikkhaveti 
 pucchi  Te tamatthaṃ ārocesuṃ  kiṃ pana tumhe bhikkhave cullakālaṃ 
 viya mahākālaṃ sallakkhethāti  āma bhante  tassa hi dve pajāpatiyo  
 imassa aṭṭha aṭṭhahi parikkhipitvā gahito kiṃ karissati bhanteti  
 Satthā mā bhikkhave evaṃ avacuttha  cullakālo uṭṭhāya samuṭṭhāya 
 subhārammaṇabahulo viharati  papātataṭe ṭhitadubbalarukkhasadiso  mayhaṃ 
 pana putto mahākālo asubhānupassī viharati  ghanaselapabbato viya 
 acalo vāti vatvā imā gāthāyo abhāsi 
         subhānupassiṃ viharantaṃ       indriyesu asaṃvutaṃ 
          bhojanamhi amattaññuṃ       kusītaṃ hīnavīriyaṃ 
          taṃ ve pasahatī māro      vāto rukkhaṃva dubbalaṃ  
          Asubhānupassiṃ viharantaṃ      indriyesu susaṃvutaṃ 
          bhojanamhi ca mattaññuṃ      saddhaṃ āraddhavīriyaṃ 
          taṃ ve nappasahatī māro    vāto selaṃva pabbatanti  
      Tattha subhānupassinti  subhaṃ anupassantaṃ  iṭṭhārammaṇe 
 mānasaṃ vissajjetvā viharantanti attho  Yo hi puggalo nimittaggāhaṃ 
 anubyañjanaggāhaṃ gaṇhanto nakhā sobhaṇāti gaṇhāti  aṅguliyo 
 sobhaṇāti gaṇhāti  hatthā pādā jaṅghā ūrū kaṭi udaraṃ thanā 
 gīvā oṭṭho dantā mukhaṃ nāsā akkhīni kaṇṇā bhamukā lalāṭaṃ 
 kesā sobhaṇāti gaṇhāti  kesā lomā nakhā dantā taco 
 sobhaṇoti gaṇhāti  vaṇṇo subho  saṇṭhānaṃ subhanti gaṇhāti 
  
  
 page    
 Ayaṃ subhānupassī nāma taṃ evaṃ subhānupassiṃ viharantaṃ  Indriyesūti  
 cakkhādīsu chasu indriyesu  Asaṃvutnti cakkhudvārādīni arakkhantaṃ  
 Amattaññunti  pariyesanamattā paṭiggahaṇamattā paribhogamattāti imissā 
 mattāya ajānanato bhojanamhi amattaññuṃ  Apica paccavekkhaṇamattā 
 vissajjanamattāti imissāpi mattāya ajānanato amattaññuṃ  
 idaṃ bhojanaṃ dhammikaṃ  idaṃ adhammikantipi ajānantaṃ  Kusītanti  
 kāmabyāpādavihiṃsāvitakkavasikatāya kusītaṃ  Hīnavīriyanti  nibbīriyaṃ 
 catūsu iriyāpathesu vīriyakaraṇavirahitaṃ  
      Pasahatīti  abhibhavati ajjhottharati  Vāto rukkhaṃva dubbalanti  
 balavavāto chinnataṭe jātaṃ dubbalarukkhaṃ viya  yathā hi so vāto tassa 
 rukkhassa pupphaphalapallavādīnipi pāteti  khuddakasākhāpi bhañjati  
 mahāsākhāpi bhañjati  samūlaṃpi taṃ rukkhaṃ ubbattetvā uddhamūlaṃ adhosākhaṃ 
 katvā gacchati evameva evarūpaṃ puggalaṃ anto uppanno kilesamāro 
 pasahati balavavāto dubbalarukkhassa pupphaphalapallavādipātanaṃ viya 
 khuddānukhuddakāpattiāpajjanaṃpi karoti  khuddakasākhābhañjanaṃ viya 
 nissaggiyādiāpattiāpajjanaṃpi karoti  mahāsākhābhañjanaṃ viya 
 terasasaṅghādisesāpajjanaṃpi karoti  ubbattetvā uddhamūlaṃ heṭṭhāsākhaṃ 
 katvā pātanaṃ viya pārājikāpattiāpajjanaṃpi karoti  svākkhātasāsanā 
 nīharitvā katipāheneva gihibhāvaṃ pāpeti evarūpaṃ puggalaṃ kilesamāro 
 attano vase vattetīti attho  
      Asubhānupassinti  dasasu asubhesu aññataraṃ asubhaṃ passantaṃ  
  
  
 page    
 Paṭikūlamanasikāre yuttaṃ  kese asubhato passantaṃ  lome nakhe dante tacaṃ 
 vaṇṇaṃ saṇṭhānaṃ asubhato passantaṃ  Indriyesūti  chasu indriyesu  
 Susaṃvutanti  nimittaggāhādivirahitaṃ pihitadvāraṃ  Amattaññutāpaṭipakkhena 
 bhojanamhi ca mattaññuṃ  Saddhanti  kammassa ceva phalassa ca saddahana 
 lakkhaṇāya lokiyasaddhāya ceva tīsu vatthūsu aveccappasādasaṅkhātāya 
 lokuttarasaddhāya ca samannāgataṃ  Āraddhavīriyanti  paggahitavīriyaṃ 
 paripuṇṇavīriyaṃ  Taṃ veti  taṃ evarūpaṃ puggalaṃ  yathā dubbalavāto 
 saṇikaṃ paharanto ekaghanaṃ selaṃ cāletuṃ na sakkoti tathā abbhantare 
 uppajjamānopi dubbalakilesamāro nappasahati khobhetuṃ kampetuṃ 
 cāletuṃ na sakkotīti attho  
      Tāpi kho tassa purāṇadutiyikā theraṃ parivāretvā tvaṃ 
 kaṃ āpucchitvā pabbajito  idāni gihī bhavissasi na bhavissasītiādīni 
 vatvā kāsāyāni nīharitukāmā ahesuṃ  Thero tāsaṃ ākāraṃ sallakkhetvā 
 nisinnāsanā vuṭṭhāya iddhiyā uppatitvā kūṭāgārakaṇṇikaṃ bhinditvā 
 ākāsena gantvā  satthari gāthā pariyosāpenteyeva  satthu 
 suvaṇṇavaṇṇaṃ sarīraṃ abhitthavanto otaritvā tathāgatassa pāde vandi  
      Gāthāpariyosāne sampattabhikkhū sotāpattiphalādīsu patiṭṭhahiṃsūti  
                    Cullakālamahākālavatthu  
                     
  
  
 page    
                       Devadattavatthu      
      anikkasāvoti imaṃ dhammadesanaṃ satthā jetavane viharanto 
 rājagahe devadattassa gandhārakāsāvalābhaṃ ārabbha kathesi  
      Ekasmiṃ hi samaye dve aggasāvakā pañcasate pañcasate 
 attano parivāre ādāya satthāraṃ āpucchitvā jetavanato rājagahaṃ 
 agamaṃsu  Rājagahavāsino dvepi tayopi bahūpi ekato hutvā 
 āgantukadānaṃ adaṃsu  Athekadivasaṃ āyasmā sārīputto anumodanaṃ 
 karonto upāsakā eko sayaṃ dānaṃ deti  paraṃ na samādapeti so 
 nibbattanibbattaṭṭhāne bhogasampadaṃ labhati  no parivārasampadaṃ  eko 
 paraṃ samādapeti  sayaṃ na deti nibbattanibbattaṭṭhāne parivārasampadaṃ 
 labhati  no bhogasampadaṃ  eko sayaṃpi na deti  paraṃpi na samādapeti 
 so nibbattanibbattaṭṭhāne kañjikamattaṃpi kucchipūraṃ na labhati  anātho 
 hoti nippaccayo  eko sayaṃpi deti  paraṃpi samādapeti so 
 nibbattanibbattaṭṭhāne attabhāvasatepi attabhāvasahassepi 
 attabhāvasatasahassepi bhogasampadañceva parivārasampadañca labhatīti 
 evaṃ dhammaṃ desesi  Tameko paṇḍitapuriso sutvā acchariyā 
 vata bho dhammadesanā  sukhakāraṇaṃ kathitaṃ mayā imāsaṃ dvinnaṃ 
 sampattīnaṃ nipphādanakakammaṃ kātuṃ vaṭṭatīti cintetvā  bhante 
 sve mayhaṃ bhikkhaṃ gaṇhathāti theraṃ nimantesi  kittakehi 
 te bhikkhūhi attho upāsakāti  kittakā pana vo bhante 
 parivārāti  sahassamattā upāsakāti  sabbehi saddhiṃyeva 
 bhikkhaṃ gaṇhatha bhanteti  Thero adhivāsesi  Upāsako 
  
  
 page    
 Nagaravīthiyaṃ caranto ammatātā mayā bhikkhusahassaṃ nimantitaṃ  tumhe 
 kittakānaṃ bhikkhūnaṃ bhikkhaṃ dātuṃ sakkhissatha  tumhe kittakānanti 
 samādapeti  Manussā attano attano pahonakaniyāmena mayaṃ dasannaṃ 
 dassāma  mayaṃ vīsatiyā  mayaṃ satassāti āhaṃsu  Upāsako tenahi 
 ekasmiṃ ṭhāne samāgamaṃ katvā ekatova pacissāma  sabbe 
 telatilataṇḍulasappiphāṇitādīni samāharathāti ekasmiṃ ṭhāne samāharāpesi  
 Athassa eko kuṭumbiko satasahassagghanakaṃ gandhārakāsāvavatthaṃ datvā 
 sace te dānavaṭṭaṃ nappahoti  idaṃ vissajjetvā  yadūnaṃ  taṃ 
 pūreyyāsi sace pahoti  yassa icchasi tassa bhikkhuno dadeyyāsīti 
 āha  Tadā tassa sabbaṃ dānavaṭṭaṃ pahosi  kiñci ūnannāma nāhosi  
 So manusse pucchi idaṃ anagghakāsāvaṃ ekena kuṭumbikena evaṃ nāma 
 vatvā dinnaṃ  dānavaṭṭaṃ atirekaṃ jātaṃ  kassidaṃ demāti  Ekacce 
 sārīputtattherassāti āhaṃsu  Ekacce thero sassaparipākasamaye 
 āgantvā gamanasīlo devadatto amhākaṃ maṅgalāmaṅgalesu sahāyo 
 udakamaṇiko viya niccaṃ patiṭṭhito  tassa taṃ demāti āhaṃsu  
 Sambahulikāya kathāyapi devadattassa dātabbanti vattāro bahutarā 
 ahesuṃ  Atha naṃ devadattassa adaṃsu  So taṃ chinditvā sibbitvā 
 rajitvā nivāsetvā pārupitvā vicarati  Manussā taṃ disvā nayidaṃ 
 devadattassa anucchavikaṃ sārīputtattherassa anucchavikaṃ devadatto 
 attano ananucchavikaṃ nivāsetvā pārupitvā vicaratīti vadiṃsu  
      Atheko disāvāsiko bhikkhu rājagahā sāvatthiṃ gantvā satthāraṃ 
  
  
 page    
 Vanditvā katapaṭisanthāro satthārā dvinnaṃ aggasāvakānaṃ phāsuvihāraṃ 
 pucchito ādito paṭṭhāya sabbaṃ taṃ pavattiṃ ārocesi  Satthā 
 na kho bhikkhu idāneva so attano ananucchavikaṃ vatthaṃ dhāreti  
 pubbepi dhāresiyevāti vatvā atītaṃ āhari 
      atīte bārāṇasiyaṃ brahmadatte rajjaṃ kārente  bārāṇasīvāsī 
 eko hatthimārako hatthiṃ māretvā dante ca tace ca antāni ca 
 ghanamaṃsañca āharitvā vikkīṇanto jīvitaṃ kappesi  Athekasmiṃ araññe 
 anekasahassā hatthī gocaraṃ gahetvā gacchantā paccekabuddhe disvā 
 tato paṭṭhāya gacchamānā gamanāgamanakāle jannukehi nipatitvā 
 vanditvā pakkamanti  Ekadivasaṃ hatthimārako taṃ kiriyaṃ disvā ahaṃ 
 ime kicchena māremi  ime ca gamanāgamanakāle paccekabuddhe vandanti  
 kinnu kho disvā vandantīti cintento kāsāvanti sallakkhetvā 
 mayāpi idāni kāsāvaṃ laddhuṃ vaṭṭatīti cintetvā ekassa 
 paccekabuddhassa jātassaraṃ oruyha nahāyantassa tīre ṭhapitesu kāsāvesu 
 cīvaraṃ thenetvā tesaṃ hatthīnaṃ gamanāgamanamagge sattiṃ gahetvā sasīsaṃ 
 pārupitvā nisīdati  Hatthī taṃ disvā paccekabuddhoti saññāya 
 vanditvā pakkamanti  So tesaṃ sabbapacchato gacchantaṃ sattiyā 
 paharitvā māretvā dantādīni gahetvā sesaṃ bhūmiyaṃ nikhanitvā gacchati  
 Aparabhāge bodhisatto hatthiyoniyaṃ paṭisandhiṃ gahetvā hatthijeṭṭhako yūthapati 
 ahosi  Tadāpi so tatheva karoti  Mahāpuriso attano parisāya 
 parihāniṃ ñatvā kuhiṃ ime hatthī gatā mandā jātāti pucchitvā  
  
  
 page    
 na jānāma sāmīti vutte  kuhiṃ   gacchantā maṃ anāpucchā na 
 gamissanti  paripanthena bhavitabbanti cintetvā ekasmiṃ ṭhāne 
 kāsāvaṃ pārupitvā nisinnassa santikā paripanthena bhavitabbanti 
 parisaṅkitvā taṃ pariggaṇhituṃ sabbe hatthī purato pesetvā sayaṃ 
 pacchato vilambamāno āgacchati  So sesahatthīsu vanditvā gatesu  
 mahāpurisaṃ āgacchantaṃ disvā cīvaraṃ saṃharitvā sattiṃ vissajji  
 Mahāpuriso satiṃ upaṭṭhapetvā āgacchanto pacchato paṭikkamitvā 
 sattiṃ vañcesi  Atha naṃ iminā me hatthī nāsitāti gaṇhituṃ 
 pakkhandi  Itaro ekaṃ rukkhaṃ purato katvā nilīyi  Atha naṃ rukkhena 
 saddhiṃ soṇḍāya parikkhipitvā gahetvā bhūmiyaṃ pothessāmīti 
 tena nīharitvā dassitaṃ kāsāvaṃ disvā sacāhaṃ imasmiṃ dussissāmi  
 anekasahassesu me buddhappaccekabuddhakhīṇāsavesu lajjā nāma 
 bhinnā bhavissatīti adhivāsetvā tayā me ettakā ñātakā 
 nāsitāti pucchi  āma sāmīti  kasmā evaṃ bhāriyaṃ kammaṃ 
 akāsi  attano ananucchavikaṃ vītarāgānaṃ anucchavikaṃ vatthaṃ paridahitvā 
 evarūpaṃ pāpakammaṃ karontena bhāriyaṃ tayā katanti  Evañca pana 
 vatvā uttariṃpi niggaṇhanto 
           anikkasāvo kāsāvaṃ     yo vatthaṃ paridahessati 
            apeto damasaccena      na so kāsāvamarahati  
            yo ca vantakasāvassa     sīlesu susamāhito 
            upeto damasaccena      sa ve kāsāvamarahatīti 
  Footnote     kuhinti pucchanasaddo  ettha pana pucchā natthi tasmā yatthāti vā yattha katthacīti 
  vā yuttataraṃ  
  
  
 page    
 Gāthaṃ   vatvā ayuttante katanti vatvā taṃ vissajjesi  
      Satthā imaṃ dhammadesanaṃ āharitvā tadā hatthimārako 
 devadatto ahosi  tassa niggahako hatthināgo ahamevāti jātakaṃ 
 samodhānetvā na kho bhikkhu idāneva  pubbepi devadatto attano 
 ananucchavikaṃ vatthaṃ dhāresiyevāti vatvā imā gāthā abhāsi 
           anikkasāvo kāsāvaṃ     yo vatthaṃ paridahessati 
            apeto damasaccena      na so kāsāvamarahati  
            yo ca vantakasāvassa     sīlesu susamāhito 
            upeto damasaccena      sa ve kāsāvamarahatīti    
 Chaddantajātakenāpi ayamattho dīpetabboti  
      Tattha anikkasāvoti  kāmarāgādīhi kasāvehi sakasāvo  
 Paridahessatīti  nivāsanapārupanattharaṇavasena paribhuñjissati  pari 
 dahissatītipi pāṭho  Apeto damasaccenāti  indriyadamanena ceva 
 paramatthasaccapakkhikena ca vacīsaccena apeto  viyuttoti attho  
 Na soti  so evarūpo puggalo kāsāvaṃ paridahituṃ nārahati  
      Vantakasāvassāti  catūhi maggehi vantakasāvo chaḍḍitakasāvo 
 pahīnakasāvo assa  Sīlesūti  catūsu pārisuddhisīlesu  Susamāhitoti  
 suṭṭhu samāhito suṭṭhu ṭhito  Upetoti  indriyadamanena ceva 
 vuttappakārena ca vacīsaccena upeto  Sa veti  so evarūpo 
 puggalo taṃ kāsāvavatthaṃ arahatīti  
  Footnote     gāthāti yuttataraṃ     khu  jā  du        tadaṭṭhakathā        
  
  
 page    
      Gāthāpariyosāne so disāvāsiko bhikkhu sotāpanno jāto  
 Aññepi bahū sotāpattiphalādīni pāpuṇiṃsu  Desanā mahājanassa 
 sātthikā ahosīti  
                       Devadattavatthu  
                        
                        Sañjayavatthu      
      asāre sāramatinoti imaṃ dhammadesanaṃ satthā veḷuvane 
 viharanto dvīhi   aggasāvakehi niveditaṃ sañjayassa anāgamanaṃ ārabbha 
 kathesi  Tatrāyaṃ anupubbīkathā  
      amhākaṃ hi satthā ito kappasatasahassādhikānaṃ catunnaṃ 
 asaṅkheyyānaṃ matthake amaravatīnagare sumedho nāma brāhmaṇakumāro 
 hutvā sabbasippānaṃ   nipphattiṃ patto   mātāpitūnaṃ accayena 
 anekakoṭisaṅkhyaṃ dhanaṃ pariccajitvā isipabbajjaṃ pabbajitvā himavante 
 vasanto jhānābhiññāyo nibbattetvā ākāsena gacchanto 
 dīpaṅkaradasabalassa sudassanavihārato amaravatīnagaraṃ   pavisanatthāya maggaṃ 
 sodhiyamānaṃ disvā sayaṃpi ekaṃ padesaṃ gahetvā  tasmiṃ aniṭṭhiteyeva   
 āgatassa satthuno attānaṃ setuṃ katvā ajinicammaṃ kalale   attharitvā 
  Footnote     Sī  Ma  Yu  dvīhītī natthi     Sī  Ma  Yu  sabbasippesu     Sī  Ma  Yu  
  patvā        Sī  Yu  rammavatīnagaraṃ  Ma  rammavatīnagare     Sī  Ma  Yu  
  asodhiteyeva      Ma  kalale ajinicammaṃ  Sī   Yu  ajinicammanti natthi  
  
  
 page    
 satthā sasāvakasaṅgho kalalaṃ anakkamitvā maṃ akkamanto gacchatūti 
 nipanno  satthārā     disvāva buddhaṅkuro esa anāgate 
 kappasatasahassādhikānaṃ catunnaṃ asaṅkheyyānaṃ pariyosāne gotamo nāma 
 buddho bhavissatīti byākato  tassa satthuno aparabhāge koṇḍañño 
 sumaṅgalo sumano revato sobhito anomadassī padumo nārado 
 padumuttaro sumedho sujāto piyadassī atthadassī dhammadassī siddhattho 
 tisso pusso vipassī sikhī vessabhū kakusandho konāgamano 
 kassapo cāti lokaṃ obhāsetvā uppannānaṃ imesaṃpi tevīsatiyā 
 buddhānaṃ santike laddhabyākaraṇo dasa pāramiyo dasa upapāramiyo 
 dasa paramatthapāramiyoti samatiṃsapāramiyo pūretvā vessantarattabhāve 
 ṭhito sattakkhattuṃ paṭhavīkampanāni mahādānāni datvā puttadāraṃ 
 pariccajitvā āyupariyosāne tusitapure nibbattitvā tattha yāvatāyukaṃ 
 ṭhatvā  dasasahassacakkavāḷadevatāhi sannipatitvā 
          kāloyante mahāvīra       uppajja mātukucchiyaṃ  
           sadevakaṃ tārayanto        bujjhassu amataṃ padanti 
 vutte  pañca mahāvilokanāni viloketvā tato cuto sakyarājakule 
 paṭisandhiṃ gahetvā tattha mahāsampattiyā paricāriyamāno anukkamena 
 bhadrayobbanaṃ patvā tiṇṇaṃ utūnaṃ anucchavikesu tīsu pāsādesu 
 devalokasiriṃ viya rajjasiriṃ anubhavanto uyyānakīḷāya gamanasamaye 
 anukkamena jiṇṇabyādhimatasaṅkhāte tayo devadūte disvā 
  Footnote     Sī  Ma  Yu  etthantare tanti dissati  
  
  
 page    
 Sañjātasaṃvego nivattitvā catutthavāre pabbajitaṃ disvā sādhu 
 pabbajjāti pabbajjāya ruciṃ uppādetvā uyyānaṃ gantvā tattha 
 divasaṃ khepetvā maṅgalapokkharaṇītīre nisinno kappakavesaṃ gahetvā 
 āgatena vissukammunā devaputtena alaṅkatapaṭiyatto rāhulakumārassa 
 jātasāsanaṃ sutvā puttasinehassa balavabhāvaṃ ñatvā yāva idaṃ 
 bandhanaṃ na bandhati  tāvadeva chindissāmīti cintetvā sāyaṃ nagaraṃ 
 pavisanto 
        nibbutā nūna sā mātā     nibbuto nūna so pitā  
         nibbutā nūna sā nārī      yassāyaṃ īdiso patīti 
 kisāgotamiyā nāma pitucchādhītāya bhāsitaṃ imaṃ gāthaṃ sutvā 
 ahaṃ imāya nibbutapadaṃ sāvitoti gīvato muttāhāraṃ omuñcitvā 
 tassā pesetvā attano bhavanaṃ pavisitvā sirisayane nisinno  
 niddūpagatānaṃ nāṭakitthīnaṃ vippakāraṃ disvā nibbinnahadayo channaṃ 
 uṭṭhāpetvā kanthakaṃ āharāpetvā kanthakaṃ āruyha channasahāyo 
 dasasahassacakkavāḷadevatāhi parivuto mahābhinikkhamanaṃ nikkhamitvā 
 anomānadītīre pabbajitvā anukkamena rājagahaṃ gantvā tattha 
 piṇḍāya caritvā paṇḍavapabbatapabbhāre nisinno magadharaññā 
 rajjena nimantiyamāno taṃ paṭikkhipitvā sabbaññutaṃ patvā attano 
 vijitaṃ āgamanatthāya tena gahitapaṭiñño āḷārañca uddakañca 
 upasaṅkamitvā tesaṃ santike adhigatavisesaṃ analaṅkaritvā chabbassāni 
 mahāpadhānaṃ padahitvā visākhapuṇṇamīdivase pātova sujātāya 
  
  
 page    
 Dinnaṃ pāyāsaṃ paribhuñjitvā nerañjarāya nadiyā suvaṇṇapātiṃ 
 pavāhetvā nerañjarāya nadiyā tīre mahāvanasaṇḍe nānāsamāpattīhi 
 divasabhāgaṃ vītināmetvā sāyaṇhasamaye sotthiyena dinnaṃ tiṇaṃ 
 gahetvā kāḷena nāgarājena abhitthutaguṇo bodhimaṇḍaṃ āruyha 
 tiṇāni santharitvā na tāvimaṃ pallaṅkaṃ bhindissāmi  yāva 
 me anupādāya āsavehi cittaṃ na vimuccissatīti paṭiññaṃ katvā 
 puratthābhimukho nisīditvā  suriye anatthaṅgamiteyeva  mārabalaṃ vidhamitvā 
 paṭhamayāme pubbenivāsañāṇaṃ majjhimayāme cutūpapātañāṇaṃ patvā 
 pacchimayāmāvasāne paccayākāre ñāṇaṃ otāretvā aruṇuggamane 
 dasabalacatuvesārajjādisabbaguṇapaṭimaṇḍitaṃ sabbaññutañāṇaṃ paṭivijjhitvā 
 sattasattāhaṃ bodhimaṇḍe vītināmetvā aṭṭhame sattāhe 
 ajapālanigrodhamūle nisinno dhammagambhīratāpaccavekkhaṇena 
 appossukkataṃ āpajjamāno dasasahassamahābrahmaparivārena 
 sahampatibrahmunā āyācitadhammadesano buddhacakkhunā lokaṃ 
 oloketvā brahmuno ajjhesanaṃ adhivāsetvā kassa nu kho ahaṃ 
 paṭhamaṃ dhammaṃ deseyyanti olokento āḷāruddakānaṃ kālakatabhāvaṃ 
 ñatvā pañcavaggiyānaṃ bhikkhūnaṃ bahupakārataṃ anussaritvā uṭṭhāyāsanā 
 kāsīpuraṃ gacchanto antarāmagge upakena ājīvakena saddhiṃ 
 mantetvā āsāḷhapuṇṇamīdivase isipatane migadāye pañcavaggiyānaṃ 
 bhikkhūnaṃ vasanaṭṭhānaṃ patvā te ananucchavikena samudācārena samudācarante 
 saññāpetvā aññākoṇḍaññappamukhe aṭṭhārasabrahmakoṭiyo 
  
  
 page    
 Amatapānaṃ pāyento dhammacakkaṃ pavattetvā pavattitapavaradhammacakko 
 pañcamiyaṃ pakkhassa sabbepi te bhikkhū arahatte patiṭṭhāpetvā 
 taṃdivasameva yasassa kulaputtassa upanissayasampattiṃ disvā taṃ 
 rattibhāge nibbinditvā gehaṃ pahāya nikkhamantaṃ ehi yasāti 
 pakkositvā tasmiṃyeva rattibhāge sotāpattiphalaṃ pāpetvā 
 punadivase arahattaṃ pāpetvā aparepi tassa sahāyake catupaññāsajane 
 ehibhikkhupabbajjāya pabbājetvā arahattaṃ pāpesi  Evaṃ 
 loke ekasaṭṭhiyā arahantesu jātesu  vutthavasso pavāretvā 
 caratha bhikkhave cārikanti saṭṭhibhikkhū disāsu pesetvā sayaṃ 
 uruvelaṃ gacchanto antarāmagge kappāsikavanasaṇḍe tiṃsajane 
 bhaddavaggiyakumāre vinesi  Tesu sabbapacchimako sotāpanno  
 sabbuttamo anāgāmī ahosi  Tepi sabbe ehibhikkhubhāveneva 
 pabbājetvā disāsu pesetvā sayaṃ uruvelaṃ gantvā aḍḍhuḍḍhāni 
 pāṭihāriyasahassāni dassetvā uruvelakassapādayo sahassajaṭilaparivāre 
 tebhātikajaṭile vinetvā ehibhikkhubhāveneva pabbājetvā gayāsīse 
 nisīdāpetvā ādittapariyāyadesanāya arahatte patiṭṭhāpetvā 
 tena arahantasahassena parivuto bimbisārarañño dinnaṃ paṭiññaṃ 
 mocessāmīti rājagahanagarupacāre laṭṭhivanuyyānaṃ gantvā satthā 
 kira āgatoti sutvā dvādasanahutehi brāhmaṇagahapatikehi saddhiṃ 
 āgatassa rañño madhuradhammakathaṃ kathento rājānaṃ ekādasahi 
 nahutehi saddhiṃ sotāpattiphale patiṭṭhāpetvā ekaṃ nahutaṃ saraṇesu 
  
  
 page    
 Patiṭṭhāpetvā punadivase sakkena devaraññā māṇavakavaṇṇaṃ 
 gahetvā abhitthutaguṇo rājagahanagaraṃ pavisitvā rājanivesane 
 katabhattakicco veḷuvanārāmaṃ paṭiggahetvā tattheva vāsaṃ kappesi  
 Tattha naṃ sārīputtamoggallānā upasaṅkamiṃsu  Tatrāyaṃ anupubbīkathā  
      anuppanneyeva hi buddhe  rājagahato avidūre upatissagāmo 
 ca kolitagāmo cāti dve brāhmaṇagāmā ahesuṃ  Tesu 
 upatissagāme sāriyā nāma brāhmaṇiyā gabbhassa patiṭṭhitadivaseyeva 
 kolitagāme moggalliyā nāma brāhmaṇiyāpi gabbho patiṭṭhahi  
 Tāni kira dvepi kulāni yāva sattamā kulaparivaṭṭā ābaddha 
 paṭibaddhasahāyakāneva  Tāsaṃ dvinnaṃpi ekadivasameva gabbhaparihāraṃ 
 adaṃsu  Tā ubhopi dasamāsaccayena putte vijāyiṃsu  Nāmaggahaṇadivase 
 sāriyā brāhmaṇiyā puttassa upatissagāmake jeṭṭhakulassa puttattā 
 upatissoti nāmaṃ akaṃsu  Itarassa kolitagāme jeṭṭhakulassa 
 puttattā kolitoti nāmaṃ akaṃsu  Te ubhopi vuḍḍhimanvāya 
 sabbasippānaṃ pāraṃ agamaṃsu  Upatissamāṇavassa kīḷanatthāya nadiṃ 
 vā uyyānaṃ vā gamanakāle pañca suvaṇṇasivikāsatāni parivārāni 
 honti  kolitamāṇavassa pañca ājaññarathasatāni  Dvepi janā 
 pañcapañcamāṇavasataparivārā honti  Rājagahe ca anusaṃvacchare 
 giraggasamajjo nāma hoti  Tesaṃ dvinnaṃpi ekaṭṭhāneyeva 
 mañcātimañcaṃ bandhanti  Dvepi ekatova nisīditvā samajjaṃ 
 passantā hasitabbaṭṭhāne hasanti  saṃvegaṭṭhāne saṃvegaṃ āpajjanti  
  
  
 page    
 Dāyaṃ dātuṃ yuttaṭṭhāne dāyaṃ denti  Tesaṃ iminā niyāmena 
 ekadivasaṃ samajjaṃ passantānaṃ paripākagatattā ñāṇassa purimadivasesu 
 viya hasitabbaṭṭhāne hāso vā saṃvegaṭṭhāne saṃvego vā dāyaṃ 
 dātuṃ yuttaṭṭhāne dāyaṃ vā nāhosi  Dve pana janā evaṃ 
 cintayiṃsu kiṃ ettha oloketabbaṃ atthi  sabbepime appatte 
 vassasate apaṇṇattikabhāvaṃ gamissanti  amhehi pana ekaṃ 
 mokkhadhammaṃ pariyesituṃ vaṭṭatīti ārammaṇaṃ gahetvā nisīdiṃsu  
 Tato kolito upatissaṃ āha samma upatissa tvaṃ na aññesu 
 divasesu viya haṭṭhapahaṭṭho  idāni anattamanadhātukosi  kinte 
 sallakkhitanti  So āha samma kolita etesaṃ olokane sāro 
 natthi  niratthakametaṃ  attano mokkhadhammaṃ gavesituṃ vaṭṭatīti idaṃ 
 cintayanto nisinnomhi  tvaṃ pana kasmā anattamanosīti  Sopi 
 tathevāha  Athassa attanā saddhiṃ ekajjhāsayataṃ ñatvā upatisso 
 āha samma amhākaṃ ubhinnaṃpi sucintitaṃ  mokkhadhammaṃ pana gavesituṃ 
 vaṭṭati  gavesantehi nāma ekaṃ pabbajjaṃ laddhuṃ vaṭṭati  kassa 
 santike pabbajāmāti  
      Tena kho pana samayena sañjayo paribbājako rājagahe 
 paṭivasati mahatiyā paribbājakaparisāya saddhiṃ  Te tassa santike 
 pabbajissāmāti pañcamāṇavakasatāni sivikāyo ca rathe ca 
 gahetvā gacchathāti uyyojetvā pañcahi māṇavakasatehi saddhiṃ 
 sañjayassa santike pabbajiṃsu  Tesaṃ pabbajitakālato paṭṭhāya 
  
  
 page    
 Sañjayo atirekalābhaggayasaggappatto ahosi  Te katipāheneva 
 sabbaṃ sañjayassa samayaṃ pariggaṇhitvā ācariya tumhākaṃ jānanasamayo 
 ettakova udāhu uttariṃpi atthīti pucchiṃsu  ettakova  
 sabbaṃ tumhehi ñātanti vutte  te cintayiṃsu evaṃ sati  imassa 
 santike brahmacariyavāso niratthako  mayaṃ mokkhadhammaṃ gavesituṃ 
 nikkhantā  so imassa santike uppādetuṃ na sakkā  mahā 
 kho pana jambudīpo  gāmanigamajanapadarājadhāniyo carantā addhā 
 mokkhadhammadesakaṃ kañci ācariyaṃ labhissāmāti  Tato paṭṭhāya 
 yattha yattha paṇḍitā samaṇabrāhmaṇā santīti vadanti tattha 
 tattha gantvā sākacchaṃ karonti  Tehi puṭṭhapañhaṃ aññe kathetuṃ 
 na sakkonti  te pana tesaṃ pañhaṃ vissajjenti  Evaṃ sakalajambudīpaṃ 
 pariggaṇhitvā nivattitvā sakaṭṭhānameva āgantvā samma 
 kolita amhesu yo paṭhamaṃ amataṃ adhigacchati  so ārocetūti 
 katikaṃ akaṃsu  
      Evaṃ tesu katikaṃ katvā viharantesu  satthā vuttānukkamena 
 rājagahaṃ patvā veḷuvanaṃ paṭiggahetvā veḷuvane viharati  Tadā 
 caratha bhikkhave cārikaṃ bahujanahitāyāti ratanattayaguṇappakāsanatthaṃ 
 uyyojitānaṃ ekasaṭṭhiyā arahantānaṃ antare pañcavaggiyānaṃ 
 abbhantare assajitthero paṭinivattitvā rājagahaṃ āgato punadivase 
 pātova pattacīvaramādāya rājagahaṃ piṇḍāya pāvisi  Tasmiṃ samaye 
 upatissaparibbājako pātova bhattakiccaṃ katvā paribbājakārāmaṃ 
  
  
 page    
 Gacchanto theraṃ disvā cintesi mayā evarūpo nāma pabbajito 
 na diṭṭhapubboyeva  ye loke arahanto vā arahattamaggaṃ vā 
 samāpannā  ayaṃ tesaṃ bhikkhu aññataro yannūnāhaṃ imaṃ bhikkhuṃ 
 upasaṅkamitvā puccheyyaṃ kaṃsi tvaṃ āvuso uddissa pabbajito  
 ko vā te satthā  kassa vā tvaṃ dhammaṃ rocesīti  Athassa 
 etadahosi akālo kho imaṃ bhikkhuṃ pañhaṃ pucchituṃ  antaragharaṃ 
 paviṭṭho piṇḍāya carati yannūnāhaṃ imaṃ bhikkhuṃ piṭṭhito piṭṭhito 
 anubandheyyaṃ  atthikehi upañātaṃ magganti  So theraṃ laddhapiṇḍapātaṃ 
 aññataraṃ okāsaṃ gacchantaṃ disvā nisīditukāmatañcassa ñatvā attano 
 paribbājakapīṭhakaṃ paññāpetvā adāsi  Bhattakiccapariyosānepissa 
 attano kuṇḍikāya udakaṃ adāsi  Evaṃ ācariyavattaṃ katvā 
 katabhattakiccena therena saddhiṃ madhurapaṭisanthāraṃ katvā evamāha 
 vippasannāni kho te āvuso indriyāni  parisuddho chavivaṇṇo 
 pariyodāto kaṃsi tvaṃ āvuso uddissa pabbajito  ko vā te 
 satthā  kassa vā tvaṃ dhammaṃ rocesīti pucchi  Thero cintesi 
 ime paribbājakā nāma sāsanassa paṭipakkhabhūtā  imassa sāsane 
 gambhīrataṃ dassessāmīti attano navakabhāvaṃ dassento āha 
 ahaṃ kho āvuso navo acirapabbajito adhunāgato imaṃ dhammavinayaṃ  
 na tāva sakkhissāmi vitthārena dhammaṃ desetunti  Paribbājako 
 ahaṃ upatisso nāma  tvaṃ yathāsattiyā appaṃ vā bahuṃ vā vada  
 etaṃ nayasatena nayasahassena paṭivijjhituṃ mayhaṃ bhāroti vatvā āha 
  
  
 page    
      appaṃ vā bahuṃ vā bhāsassu   atthaññeva me brūhi  
       attheneva me attho      kiṃ kāhasi byañjanaṃ bahunti  
 Evaṃ vutte  thero 
      ye dhammā hetuppabhavā     tesaṃ hetuṃ tathāgato  
       tesañca yo nirodho ca    evaṃvādī mahāsamaṇoti   
 gāthamāha  Paribbājako paṭhamapadadvayameva sutvā sahassanayasampanne 
 sotāpattiphale patiṭṭhahi  Itaraṃ padadvayaṃ sotāpannakāle niṭṭhāpesi  
 So sotāpanno hutvā uparivisese appavattante bhavissati ettha 
 kāraṇanti sallakkhetvā theraṃ āha bhante mā upari dhammadesanaṃ 
 vaḍḍhayittha  ettakameva hotu  kuhiṃ amhākaṃ satthā vasatīti  
 veḷuvane āvusoti  tenahi bhante tumhe purato yātha mayhaṃ 
 eko sahāyako atthi  amhehi ca aññamaññaṃ katikā katā 
 yo paṭhamaṃ amataṃ adhigacchati  so ārocetūti ahantaṃ paṭiññaṃ 
 mocetvā sahāyakaṃ gahetvā tumhākaṃ gatamaggeneva satthu santikaṃ 
 āgamissāmīti pañcappatiṭṭhitena therassa pādesu nipatitvā 
 tikkhattuṃ padakkhiṇaṃ katvā theraṃ uyyojetvā paribbājakārāmābhimukho 
 agamāsi  Kolitaparibbājako taṃ dūrato va āgacchantaṃ disvā 
 ajja mayhaṃ sahāyakassa mukhavaṇṇo na aññadivasesu viya  
 addhānena amataṃ adhigataṃ bhavissatīti amatādhigamaṃ pucchi  Sopissa 
 āmāvuso amataṃ adhigatanti paṭijānitvā tameva gāthaṃ abhāsi  
  Footnote     vi  mahāvagga       
  
  
 page    
 Gāthāpariyosāne kolito sotāpattiphale patiṭṭhahitvā āha 
 kuhiṃ kira samma amhākaṃ satthā vasatīti  veḷuvane kira 
 samma  evaṃ no ācariyena assajittherena kathitanti  tenahi 
 samma āyāma  satthāraṃ passissāmāti  Sārīputtatthero ca nāmesa 
 sadāpi ācariyapūjako va tasmā sahāyakaṃ evamāha samma 
 amhehi adhigataṃ amataṃ amhākaṃ ācariyassa sañjayaparibbājakassāpi 
 kathessāma  bujjhamāno paṭivijjhissati  appaṭivijjhanto amhākaṃ 
 saddahitvā satthu santikaṃ gamissati  buddhānaṃ desanaṃ sutvā maggaphalapaṭivedhaṃ 
 karissatīti  Tato dvepi janā sañjayassa santikaṃ agamaṃsu  
 Sañjayo te disvā kiṃ tātā koci vo amatamaggadesako 
 laddhoti pucchi  āma ācariya laddho buddho loke uppanno  
 dhammo uppanno  saṅgho uppanno tumhe tucche asāre vicaratha  
 etha  satthu santikaṃ gamissāmāti  gacchatha tumhe  ahaṃ na 
 sakkhissāmīti  kiṃkāraṇāti  ahaṃ mahājanassa ācariyo hutvā vicariṃ  
 tassa me antevāsikavāso cāṭiyā udakacalanabhāvuppattisadiso  
 na sakkhissāmahaṃ antevāsikavāsaṃ vasitunti  mā evaṃ karittha 
 ācariyāti  hotu tātā  gacchatha tumhe  nāhaṃ sakkhissāmīti  
 ācariya loke buddhassa uppannakālato paṭṭhāya mahājano 
 gandhamālādihattho gantvā tameva pūjessati  mayaṃpi tattheva 
 gamissāma  tumhe kiṃ karissathāti  tātā kinnu kho imasmiṃ 
 loke dandhā bahū  udāhu paṇḍitāti  dandhā ācariya bahū  
  
  
 page    
 Paṇḍitā nāma katipayāeva hontīti  tenahi tātā paṇḍitā 
 paṇḍitā samaṇassa gotamassa santikaṃ gamissanti  dandhā dandhā 
 mama santikaṃ āgamissanti gacchatha tumhe  nāhaṃ gamissāmīti  Te 
 paññāyissatha tumhe ācariyāti pakkamiṃsu  Tesu gacchantesu  
 sañjayassa parisā bhijji  Tasmiṃ khaṇe ārāmo tuccho ahosi  So 
 tucchaṃ ārāmaṃ disvā uṇahaṃ lohitaṃ chaḍḍesi  Tehipi saddhiṃ gacchantesu 
 pañcasu paribbājakasatesu  sañjayassa parisāya aḍḍhateyyasatāni 
 nivattiṃsu  Attano antevāsikehi aḍḍhateyyehi paribbājakasatehi 
 saddhiṃ veḷuvanaṃ agamaṃsu  
      Satthā catuparisamajjhe nisinno dhammaṃ desento te dūrato va 
 disvā bhikkhū āmantesi ete bhikkhave dve sahāyakā āgacchanti 
 kolito ca upatisso ca  etaṃ me sāvakayugaṃ bhavissati 
 aggaṃ bhaddayuganti  Te satthāraṃ vanditvā ekamantaṃ nisīdiṃsu  
 Te bhagavantaṃ etadavocuṃ labheyyāma mayaṃ bhante bhagavato santike 
 pabbajjaṃ labheyyāma upasampadanti  etha bhikkhavoti bhagavā 
 avoca  svākkhāto dhammo  caratha brahmacariyaṃ sammā dukkhassa 
 antakiriyāyāti  Sabbepi iddhimayapattacīvaradharā vassasatikattherā 
 viya ahesuṃ  Atha nesaṃ parisāya cariyāvasena satthā dhammadesanaṃ 
 vaḍḍhesi  Ṭhapetvā dve aggasāvake avasesā arahattaṃ pāpuṇiṃsu  
 Aggasāvakānaṃ pana uparimaggakiccaṃ na niṭṭhāsi  Kiṃkāraṇā  
 Sāvakapāramīñāṇassa mahantatāya  Athāyasmā mahāmoggallāno 
  
  
 page    
 Pabbajitadivasato sattame divase magadharaṭṭhe kallavālagāmakaṃ 
 upanissāya viharanto  thīnamiddhe okkamante  satthārā 
 saṃvejito thīnamiddhaṃ vinodetvā tathāgatena dinnaṃ dhātukammaṭṭhānaṃ 
 suṇantova uparimaggattayakiccaṃ niṭṭhāpetvā sāvakapāramīñāṇassa 
 matthakaṃ patto  sārīputtattheropi pabbajitadivasato aḍḍhamāsaṃ 
 atikkamitvā satthārā saddhiṃ tameva rājagahaṃ upanissāya 
 sūkarakhātaleṇe viharanto  attano bhāgineyyassa dīghanakhaparibbājakassa 
 vedanāpariggahasuttante desiyamāne  suttānusārena ñāṇaṃ pesetvā 
 parassa vaḍḍhitaṃ bhattaṃ bhuñjanto viya sāvakapāramīñāṇassa matthakaṃ patto  
 nanu cāyasmā mahāpañño  atha kasmā mahāmoggallānato 
 ciratarena sāvakapāramīñāṇaṃ pāpuṇīti  Parikammamahantatāya  Yathā 
 hi duggatamanussā katthaci gantukāmā khippameva nikkhamanti  rājūnaṃ 
 pana hatthivāhanakappanādiṃ mahantaṃ parikammaṃ laddhuṃ vaṭṭati evaṃ 
 sampadamidaṃ veditabbaṃ  Taṃdivasameva pana satthā vaḍḍhamānakacchāyāya 
 veḷuvane sāvakasannipātaṃ katvā dvinnaṃ therānaṃ aggasāvakaṭṭhānaṃ 
 datvā pāṭimokkhaṃ uddisi  
      Bhikkhū ujjhāyiṃsu satthā mukholokanena bhikkhūnaṃ deti  
 aggasāvakaṭṭhānaṃ dentena nāma paṭhamaṃ pabbajitānaṃ pañcavaggiyānaṃ dātuṃ 
 vaṭṭati  ete anolokentena yasattherappamukhānaṃ pañcapaññāsāya 
 bhikkhūnaṃ dātuṃ vaṭṭati  ete anolokentena bhaddavaggiyānaṃ  ete 
 anolokentena uruvelakassapādīnaṃ tebhātikānaṃ ete pana ettake 
  
  
 page    
 Pahāya sabbapacchā pabbajitānaṃ aggasāvakaṭṭhānaṃ dentena mukhaṃ 
 oloketvā dinnanti vadiṃsu  Satthā kiṃ kathetha bhikkhaveti pucchitvā  
 idaṃ nāmāti vutte  nāhaṃ bhikkhave mukhaṃ oloketvā bhikkhūnaṃ 
 demi  etesaṃ pana attanā attanā patthitapatthitameva demi 
 aññākoṇḍañño hi ekasmiṃ sasse nava aggasassadānāni 
 dento na aggasāvakaṭṭhānaṃ patthetvā adāsi  aggadhammaṃ pana 
 arahattaṃ sabbapaṭhamaṃ paṭivijjhituṃ patthetvā adāsīti  kadā bhagavāti  
 suṇissatha bhikkhaveti  āma bhanteti  
      bhikkhave ito ekanavutikappe vipassī   bhagavā loke 
 udapādi  Tadā mahākālo cullakāloti dve bhātikā kuṭumbikā 
 mahantaṃ sālikkhettaṃ vapāpesuṃ  Athekadivasaṃ cullakālo sālikkhettaṃ 
 gantvā ekaṃ sāligabbhaṃ phāletvā khādi  Atimadhuraṃ ahosi  So 
 buddhappamukhassa saṅghassa sāligabbhadānaṃ dātukāmo hutvā jeṭṭhabhātikaṃ 
 upasaṅkamitvā bhātika sāligabbhaṃ phāletvā buddhānaṃ anucchavikaṃ 
 katvā pacāpetvā dānaṃ demāti āha  kiṃ vadesi  sāligabbhaṃ 
 phāletvā dānaṃ nāma neva atīte bhūtapubbaṃ  nānāgate bhavissati  
 mā sassaṃ nāsayīti  So punappunaṃ yāciyeva  Atha naṃ bhātā 
 tenahi khettaṃ dve koṭṭhāse katvā mama koṭṭhāsaṃ anāmasitvā 
 attano khettakoṭṭhāse  yaṃ icchasi  taṃ karohīti āha  So 
 sādhūti khettaṃ vibhajitvā bahū manusse hatthakammaṃ yācitvā sāligabbhaṃ 
  Footnote     khu  bu         
  
  
 page    
 Phāletvā nirudake khīre pacāpetvā sappimadhusakkharāhi yojetvā 
 buddhappamukhassa bhikkhusaṅghassa dānaṃ datvā bhattakiccapariyosāne 
 idaṃ bhante mama aggadānaṃ aggadhammassa sabbapaṭhamaṃ paṭivedhāya 
 saṃvattatūti āha  Satthā evaṃ hotūti anumodanaṃ akāsi  So 
 khettaṃ gantvā olokento sakalakhette kaṇṇikābaddhehi viya 
 sālisīsehi sañchannaṃ disvā pañcavidhaṃ pītiṃ paṭilabhitvā lābhā 
 vata meti cintetvā puthukakāle puthukaggaṃ nāma adāsi  gāmavāsīhi 
 saddhiṃ aggasassadānaṃ nāma adāsi lāyane lāyanaggaṃ  veṇikaraṇe 
 veṇiggaṃ  kalāpādīsu kalāpaggaṃ khalaggaṃ bhaṇḍaggaṃ koṭṭhagganti 
 evaṃ ekasasse nava vāre aggadānaṃ adāsi  Tassa sabbesu 
 vāresu gahitagahitaṭṭhānaṃ paripūri  Sassaṃ atirekaṃ uṭṭhānasampannaṃ 
 ahosi  Dhammo nāmesa attānaṃ rakkhantaṃ rakkhati  
                 Dhammo have rakkhati dhammacāriṃ 
                 dhammo suciṇṇo sukhamāvahāti 
                 esānisaṃso dhamme suciṇṇe 
                 na duggatiṃ gacchati dhammacārīti    
 Evameva vipassisammāsambuddhakāle aggadhammaṃ paṭhamaṃ paṭivijjhituṃ 
 patthento nava aggadānāni adāsi  Ito satasahassakappamatthake pana 
 haṃsavatīnagare padumuttarabuddhakālepi   sattāhaṃ mahādānaṃ datvā tassa 
 bhagavato pādamūle nipajjitvā aggadhammassa paṭhamaṃ paṭivijjhanatthameva 
  Footnote     khu  jā     dasa         tadaṭṭhakathā        khu  thera         
     khu  bu         
  
  
 page    
 Patthanaṃ ṭhapesi  Iti iminā patthitameva mayā dinnaṃ  nāhaṃ mukhaṃ 
 oloketvā demīti  
      yasakulaputtappamukhā pañcapaññāsa janā kiṃ kammaṃ kariṃsu 
 bhanteti  etepi ekassa buddhassa santike arahattaṃ patthentā 
 bahuṃ puññakammaṃ katvā  aparabhāge anuppanne buddhe  sahāyakā 
 hutvā vaggabandhena puññāni karontā anāthasarīrāni paṭijaggantā 
 vicariṃsu  Te ekadivasaṃ sagabbhaṃ itthiṃ kālakataṃ disvā jhāpessāmāti 
 susānaṃ hariṃsu  Tesu pañca jane tumhe jhāpethāti susāne 
 ṭhapetvā sesā gāmaṃ paviṭṭhā  Yasadārako taṃ sarīraṃ sūlehi 
 vijjhitvā parivattetvā parivattetvā jhāpento asubhasaññaṃ 
 paṭilabhi  Itaresaṃpi catunnaṃ janānaṃ passatha bho imaṃ sarīraṃ tattha 
 tattha viddhastacammaṃ kabaragorūpaṃ viya asuciṃ duggandhaṃ paṭikūlanti 
 dassesi  Tepi tattha asubhasaññaṃ paṭilabhiṃsu  Te pañca janā gāmaṃ 
 gantvā sesasahāyakānaṃ kathayiṃsu  Yaso pana dārako gehaṃ gantvā 
 mātāpitūnañca bhariyāya ca kathesi  Te sabbepi asubhaṃ bhāvayiṃsu  
 Idametesaṃ pubbakammaṃ  Teneva yasassa itthāgāre susānasaññā 
 uppajji  Tāya ca upanissayasampattiyā sabbesaṃ visesādhigamo 
 nibbatti  Evaṃ ime attanā patthitameva labhiṃsu  Nāhaṃ mukhaṃ 
 oloketvā dammīti  
      bhaddavaggiyā sahāyakā pana kiṃ kariṃsu bhanteti  etepi 
 bhikkhave pubbabuddhānaṃ santike arahattaṃ patthetvā puññāni 
  
  
 page    
 Katvā  aparabhāge anuppanne buddhe  tiṃsadhuttā hutvā tuṇḍilovādaṃ 
 sutvā saṭṭhivassasahassāni pañca sīlāni rakkhiṃsu  Evaṃ imepi attanā 
 patthitapatthitameva labhiṃsu  nāhaṃ mukhaṃ oloketvā bhikkhūnaṃ dammīti  
      uruvelakassapādayo pana bhante kiṃ kariṃsūti  arahattameva 
 patthetvā puññāni kariṃsu  Ito hi dvenavutikappe tisso   
 phussoti   dve buddhā uppajjiṃsu  Phussabuddhassa mahindo nāma 
 rājā pitā ahosi  Tasmiṃ pana sambodhiṃ patte  rañño 
 kaniṭṭhaputto aggasāvako  purohitaputto dutiyasāvako ahosi  
 Rājā satthu santikaṃ gantvā jeṭṭhaputto me buddho  
 kaniṭṭhaputto aggasāvako  purohitaputto dutiyasāvakoti te 
 oloketvā mameva buddho  mameva dhammo  mameva saṅgho 
 namo tassa bhagavato arahato sammāsambuddhassāti tikkhattuṃ udānaṃ 
 udānetvā satthu pādamūle nipajjitvā bhante idāni me 
 navutivassasahassaparimāṇassa āyuno koṭiyaṃ nisīditvā niddāyanakālo 
 viya  aññesaṃ gehadvāraṃ agantvā  yāvāhaṃ jīvāmi  tāva 
 me cattāro paccaye adhivāsethāti paṭiññaṃ gahetvā nibaddhaṃ 
 buddhupaṭṭhānaṃ karoti  Rañño pana aparepi tayo puttā ahesuṃ  
 Tesu jeṭṭhassa pañca yodhasatāni parivāro  majjhimassa tīṇi  
 kaniṭṭhassa dve  Te mayampi bhātikaṃ bhojessāmāti pitaraṃ 
  Footnote     khu  bu            khu  bu         tattha pana pussoti pitā cassa jayasenoti 
  dissati  
  
  
 page    
 Okāsaṃ yācitvā punappunaṃ yācantāpi alabhitvā  paccante 
 kupite  tassa vūpasamanatthāya pesitā paccantaṃ vūpasametvā pitu 
 santikaṃ āgamiṃsu  Atha ne pitā āliṅgitvā sīse cumbitvā 
 varaṃ vo tātā dammīti āha  Te sādhu devāti varaṃ gahitakaṃ 
 katvā puna katipāhaccayena pitarā gaṇhatha tātā varanti 
 vuttā deva amhākaṃ aññena kenaci attho natthi  ito 
 paṭṭhāya mayaṃ bhātikaṃ bhojessāma  imaṃ no varaṃ dehīti āhaṃsu  
 na demi tātāti  niccakālaṃ adentā satta saṃvaccharāni 
 dethāti  na demi tātāti  tenahi cha pañca cattāri tīṇi 
 dve ekaṃ saṃvaccharaṃ satta māse cha māse pañca māse 
 cattāro māse tayo māse dethāti  na demi tātāti  
 hotu deva  ekekassa no ekekaṃ māsaṃ katvā tayo māse 
 dethāti  sādhu tātā  tenahi tayo māse bhojethāti  Tesaṃ 
 pana tiṇṇampi eko va koṭṭhāgāriko  eko va āyuttako  
 Te dvādasanahutapurisaparivāRā  Te pakkosāpetvā mayaṃ imaṃ 
 temāsaṃ dasa sīlāni gahetvā dve kāsāyāni nivāsetvā 
 satthārā sahavāsaṃ vasissāma  tumhe ettakaṃ nāma dānavaṭṭaṃ 
 gahetvā devasikaṃ navutisahassānaṃ bhikkhūnaṃ yodhasahassassa ca no 
 sabbaṃ khādanīyabhojanīyaṃ saṃvatteyyātha  mayaṃ hi ito paṭṭhāya na 
 kiñci vakkhāmāti vadiṃsu  Te tayopi parivārakapurisasahassaṃ gahetvā 
 dasa sīlāni samādāya kāsāyavatthāni nivāsetvā vihāreyeva 
  
  
 page    
 Vasiṃsu  Koṭṭhāgāriko ca āyuttako ca ekato hutvā 
 tiṇṇaṃ bhātikānaṃ koṭṭhāgārehi vārena vārena vaṭṭaṃ gahetvā 
 dānaṃ denti  Kammakarānaṃ pana puttā yāgubhattādīnaṃ atthāya 
 rodanti  Te tesaṃ  bhikkhusaṅghe anāgateyeva  yāgubhattādīni 
 denti  Bhikkhusaṅghassa bhattakiccāvasāne kiñci atirekaṃ na 
 bhūtapubbaṃ  Te aparabhāge dārakānaṃ demāti attanāpi gahetvā 
 khādiṃsu  manuññaṃpi āhāraṃ disvā adhivāsetuṃ nāsakkhiṃsu  
 Te pana caturāsītisahassā ahesuṃ  Te saṅghassa dinnaṃ vaṭṭaṃ 
 khāditvā kāyassa bhedā pettivisaye nibbattiṃsu  Te bhātikā 
 pana purisasahassena saddhiṃ kālaṃ katvā devaloke nibbattitvā 
 devalokā devalokaṃ saṃsarantā dvenavutikappe khepesuṃ  Evaṃ 
 te tayo bhātaro arahattaṃ patthentā tadā kalyāṇakammaṃ 
 kariṃsu  Te attanā patthitameva labhiṃsu  Nāhaṃ mukhaṃ oloketvā 
 dammīti  
      tadā pana tesaṃ āyuttako bimbisāro ahosi  koṭṭhāgāriko 
 visākho upāsako  Tesaṃ kammakarā tadā petesu nibbattitvā 
 sugatiduggativasena saṃsarantā imasmiṃ kappe cattāri buddhantarāni 
 petalokeyeva nibbattiṃsu  Te imasmiṃ kappe sabbapaṭhamaṃ uppannaṃ 
 cattāḷīsavassasahassāyukaṃ kakusandhaṃ   bhagavantaṃ upasaṅkamitvā 
 amhākaṃ āhāraṃ labhanakālaṃ ācikkhathāti pucchiṃsu  mama tāva 
  Footnote     khu  bu         
  
  
 page    
 Kāle na labhissatha  mama pacchato mahāpaṭhaviyā yojanamattaṃ 
 abhiruḷhāya konāgamanabuddho   uppajjissati  taṃ puccheyyāthāti 
 āha  Te tattakaṃ kālaṃ khepetvā  tasmiṃ uppanne  taṃ pucchiṃsu  
 Sopi mama kāle na labhissatha  mama pacchato mahāpaṭhaviyā yojanamattaṃ 
 abhiruḷhāya kassapabuddho   uppajjissati  taṃ puccheyyāthāti āha  
 Te tattakaṃ kālaṃ khepetvā  tasmiṃ uppanne  taṃ pucchiṃsu  
 Sopi mama kāle na labhissatha  mama pacchato mahāpaṭhaviyā 
 yojanamattaṃ abhiruḷhāya gotamabuddho   nāma uppajjissati  tadā 
 tumhākaṃ ñātako bimbisāro nāma rājā bhavissati  so satthu 
 dānaṃ datvā tumhākaṃ pāpessati  tadā labhissathāti āha  Tesaṃ 
 ekaṃ buddhantaraṃ svedivasaṃ viya ahosi  Te  tathāgate uppanne  
 bimbisāraraññā paṭhamadivasaṃ dāne dinne  rattibhāge bheravasaddaṃ 
 katvā rañño attānaṃ dassayiṃsu  So punadivase veḷuvanaṃ 
 āgantvā tathāgatassa taṃ pavattiṃ ārocesi  Satthā mahārāja 
 ito dvenavutikappamatthake phussabuddhakāle ete tava ñātakā 
 bhikkhusaṅghassa dinnaṃ vaṭṭaṃ   khāditvā petaloke nibbattitvā 
 saṃsarantā kakusandhādayo buddhe uppanne pucchitvā tehi 
 idañcidañca vuttā ettakaṃ kālaṃ tava dānaṃ paccāsiṃsamānā  
 hiyyo tayā dāne dinne  pattiṃ alabhamānā evamakaṃsūti  kiṃ pana 
 bhante idānipi dinne labhissantīti  āma mahārājāti  Rājā 
  Footnote      khu  bu                 khu  bu              Yu  dānavaṭṭaṃ  
  
  
 page    
 Buddhappamukhaṃ bhikkhusaṅghaṃ nimantetvā punadivase mahādānaṃ datvā 
 bhante ito tesaṃ petānaṃ dibbannapānaṃ sampajjatūti pattiṃ adāsi  
 Tesaṃ tatheva nibbatti  Punadivase naggā hutvā attānaṃ dassesuṃ  
 Rājā ajja bhante naggā hutvā attānaṃ dassesunti ārocesi  
 vatthāni te na dinnāni mahārājāti  Punadivase buddhappamukhassa 
 bhikkhusaṅghassa cīvarāni datvā ito tesaṃ dibbavatthāni hontūti 
 pāpesi  Taṃkhaṇaññeva tesaṃ dibbavatthāni uppajjiṃsu  Te 
 petattabhāvaṃ vijahitvā dibbattabhāvena saṇṭhahiṃsu  Satthā anumodanaṃ 
 karonto tirokuḍḍesu tiṭṭhantīti tirokuḍḍānumodanaṃ   akāsi  
 Anumodanāvasāne caturāsītiyā pāṇasahassānaṃ dhammābhisamayo ahosi  
 Iti satthā tebhātikajaṭilānaṃ vatthuṃ kathetvā imampi dhammadesanaṃ āhari  
      aggasāvakā pana bhante kiṃ kariṃsūti  aggasāvakabhāvāya 
 patthanaṃ kariṃsu  Ito kappasatasahassādhikassa hi kappānaṃ asaṅkheyyassa 
 matthake sārīputto brāhmaṇamahāsālakule nibbatti  nāmena 
 saradamāṇavo nāma ahosi  Moggallāno gahapatimahāsālakule 
 nibbatti  nāmena sirivaḍḍhakuṭumbiko nāma ahosi  Te ubhopi 
 sahapaṃsukīḷakā sahāyakā ahesuṃ  Saradamāṇavo pituaccayena kulasantakaṃ 
 mahādhanaṃ paṭipajjitvā ekadivasaṃ rahogato cintesi ahaṃ 
 idhalokattabhāvameva jānāmi  no paralokattabhāvaṃ jātasattānañca 
 maraṇaṃ nāma dhuvaṃ  mayā ekaṃ pabbajjaṃ pabbajitvā mokkhadhammagavesanaṃ 
  Footnote     khu  khu       
  
  
 page    
 Kātuṃ vaṭṭatīti  So sahāyakaṃ upasaṅkamitvā āha samma 
 sirivaḍḍha ahaṃ pabbajitvā mokkhadhammaṃ gavesissāmi  tvaṃ mayā 
 saddhiṃ pabbajituṃ sakkhissasi  na sakkhissasīti  na sakkhissāmi 
 samma  tvaṃyeva pabbajāhīti  So cintesi paralokaṃ gacchanto 
 sahāyaṃ vā ñātimitte vā gahetvā gato nāma natthi   attanā 
 kataṃ attanova hotīti  Tato ratanakoṭṭhāgāraṃ vivarāpetvā 
 kapaṇaddhikavaṇibbakayācakānaṃ mahādānaṃ datvā pabbatapādaṃ pavisitvā 
 isipabbajjaṃ pabbaji  Tassa eko dve tayoti evaṃ anupabbajjaṃ 
 pabbajitvā catusattatisahassamattā jaṭilā ahesuṃ  So pañca 
 abhiññā aṭṭha ca samāpattiyo nibbattetvā tesaṃ jaṭilānaṃ 
 kasiṇaparikammaṃ ācikkhi  Tepi sabbe pañca abhiññā aṭṭha ca 
 samāpattiyo nibbattesuṃ  Tena samayena anomadassī   nāma buddho 
 loke udapādi  Nagaraṃ candavatī nāma ahosi  Pitā yasavanto 
 nāma khattiyo  mātā yasodharā nāma devī  bodhi ajjunarukkho  
 nisabho ca anomo ca dve aggasāvakā  varuṇo nāma 
 upaṭṭhāko  sundarā ca sumanā ca dve aggasāvikā āyu 
 vassasatasahassaṃ ahosi  sarīraṃ aṭṭhapaññāsahatthubbedhaṃ  sarīrappabhā 
 dvādasayojanaṃ phari  bhikkhusatasahassaṃ parivāro ahosi  So 
 ekadivasaṃ paccūsakāle mahākaruṇāsamāpattito vuṭṭhāya lokaṃ 
 volokento saradatāpasaṃ disvā ajja mayhaṃ saradatāpasassa 
  Footnote     khu  bu         
  
  
 page    
 Santikaṃ gatapaccayena dhammadesanā ca mahatī bhavissati  so ca 
 aggasāvakaṭṭhānaṃ patthessati  tassa sahāyako sirivaḍḍhakuṭumbiko 
 dutiyasāvakaṭṭhānaṃ patthessati  desanāpariyosāne cassa parivārā 
 catusattatisahassajaṭilā arahattaṃ pāpuṇissanti mayā tattha gantuṃ 
 vaṭṭatīti attano pattacīvaramādāya aññaṃ kañci anāmantetvā 
 sīho viya ekacaro hutvā  saradatāpasassa antevāsikesu phalāphalatthāya 
 gatesu  buddhabhāvaṃ me jānātūti  passantasseva saradatāpasassa  
 ākāsato otaritvā paṭhaviyaṃ patiṭṭhāsi  Saradatāpaso 
 buddhānubhāvañceva sarīranipphattiñca disvā lakkhaṇamante 
 sammasitvā imehi lakkhaṇehi samannāgato nāma agāramajjhe 
 vasanto rājā hoti cakkavattī  pabbajanto loke vivaṭacchado 
 sabbaññubuddho hoti ayaṃ puriso nissaṃsayaṃ buddhoti jānitvā paccuggamanaṃ 
 katvā pañcapatiṭṭhitena vanditvā āsanaṃ paññāpetvā adāsi  Nisīdi 
 bhagavā paññattāsane  Saradatāpasopi attano anucchavikaṃ āsanaṃ 
 gahetvā ekamantaṃ nisīdi  Tasmiṃ samaye catusattatisahassā jaṭilā 
 paṇītapaṇītāni ojavantāni phalāphalāni gahetvā ācariyassa santikaṃ 
 sampattā  buddhānañceva ācariyassa ca nisinnāsanaṃ oloketvā 
 āhaṃsu ācariya mayaṃ imasmiṃ loke tumhehi mahantataro 
 natthīti vicarāma  ayaṃ pana puriso tumhehi mahantataro maññeti  
 tātā kiṃ vadetha  sāsapena saddhiṃ aṭṭhasaṭṭhiyojanasatasahassubbedhaṃ 
 sineruṃ samaṃ kātuṃ icchatha  sabbaññubuddhena saddhiṃ mama upamaṃ 
  
  
 page    
 Mā karittha puttakāti  Atha te tāpasā sacāyaṃ puriso 
 ittarasatto abhavissa  na amhākaṃ ācariyo evarūpaṃ upamaṃ 
 āharissati  yāva mahā vatāyaṃ purisoti sabbeva pādesu patitvā 
 sirasā vandiṃsu  Atha ne ācariyo āha tātā amhākaṃ 
 buddhānaṃ anucchaviko deyyadhammo natthi  satthā ca bhikkhācāravelāyaṃ 
 idhāgato  mayaṃ yathāsatti yathābalaṃ deyyadhammaṃ dassāma 
 tumhe yaṃ yaṃ paṇītaṃ phalāphalaṃ  taṃ taṃ āharathāti āharāpetvā 
 hatthe dhovitvā sayaṃ tathāgatassa patte patiṭṭhāpesi  Satthārā 
 phalāphale paṭiggahitamatte  devatā dibbojaṃ pakkhipiṃsu  So 
 tāpaso udakaṃpi sayameva parissāvetvā adāsi  Tato bhattakiccaṃ 
 katvā nisinne satthari  sabbe antevāsike pakkositvā 
 satthu santike sārāṇīyakathaṃ kathento nisīdi  Satthā dve 
 aggasāvakā bhikkhusaṅghena saddhiṃ āgacchantūti cintesi  Te satthu cittaṃ 
 ñatvā satasahassakhīṇāsavaparivārā āgantvā satthāraṃ vanditvā 
 ekamantaṃ aṭṭhaṃsu  Tato saradatāpaso antevāsike āmantesi 
 tātā buddhānaṃ nisinnāsanampi nīcaṃ  samaṇasatasahassassāpi āsanaṃ 
 natthi  tumhehi ajja uḷāraṃ buddhasakkāraṃ kātuṃ vaṭṭati  pabbatapādato 
 vaṇṇagandhasampannāni pupphāni āharathāti  Kathanakālo papañco 
 viya hoti  iddhimato pana iddhivisayo acinteyyoti  Muhuttamatteneva 
 te tāpasā vaṇṇagandhasampannāni pupphāni āharitvā buddhānaṃ 
 yojanappamāṇaṃ pupphāsanaṃ paññāpesuṃ  Ubhinnaṃ aggasāvakānaṃ 
  
  
 page    
 Tigāvutaṃ  sesānaṃ bhikkhūnaṃ aḍḍhayojanikādibhedaṃ  saṅghanavakassa 
 usabhamattaṃ ahosi  kathaṃ ekasmiṃ assamapade tāvamahantāni 
 āsanāni paññattānīti na cintetabbaṃ  Iddhivisayo hesa  Evaṃ 
 paññattesu āsanesu  saradatāpaso tathāgatassa purato añjaliṃ 
 paggayha ṭhito bhante mayhaṃ dīgharattaṃ hitāya sukhāya imaṃ 
 pupphāsanaṃ abhiruhathāti āha  Tena vuttaṃ 
          nānāpupphañca gandhañca      sannipātetvāna ekato 
           pupphāsanaṃ paññāpetvā     idaṃ vacanamabravi 
          idaṃ me āsanaṃ vīra        paññattaṃ tavanucchaviṃ  
           mama cittaṃ pasādento      nisīda pupphamāsane  
           Sattarattindivaṃ buddho       nisīdi pupphamāsane 
           mama cittaṃ pasādetvā      hāsayitvā sadevaketi  
      Evaṃ nisinne satthari  dve aggasāvakā sesabhikkhū ca attano 
 attano pattāsane nisīdiṃsu  Saradatāpaso mahantaṃ pupphacchattaṃ 
 gahetvā tathāgatassa matthake dhārento aṭṭhāsi  Satthā jaṭilānaṃ 
 ayaṃ sakkāro mahapphalo hotūti nirodhasamāpattiṃ samāpajji  Satthu 
 samāpattiṃ samāpannabhāvaṃ ñatvā dve aggasāvakāpi sesabhikkhūpi 
 samāpattiṃ samāpajjiṃsu  Tathāgate sattāhaṃ nirodhasamāpattiṃ 
 samāpajjitvā nisinne  antevāsikā  bhikkhācārakāle sampatte  
 vanamūlaphalāphalaṃ paribhuñjitvā sesakālaṃ buddhānaṃ añjaliṃ paggayha 
 tiṭṭhanti  Saradatāpaso pana bhikkhācārampi agantvā pupphacchattaṃ 
  
  
 page     
 Dhārayamānova sattāhaṃ pītisukhena vītināmesi  Satthā nirodhato 
 vuṭṭhāya dakkhiṇapasse nisinnaṃ aggasāvakaṃ nisabhattheraṃ āmantesi 
 nisabha sakkārakārakānaṃ tāpasānaṃ pupphāsanānumodanaṃ karohīti  
 Thero cakkavattirañño santikā paṭiladdhamahālābho mahāyodho 
 viya tuṭṭhamānaso sāvakapāramīñāṇe ṭhatvā pupphāsanānumodanaṃ 
 ārabhi  Tassa desanāvasāne dutiyasāvakaṃ āmantesi tvaṃpi bhikkhu 
 dhammaṃ desehīti  Anomatthero tepiṭakaṃ buddhavacanaṃ sammasitvā 
 dhammaṃ kathesi  Dvinnaṃ aggasāvakānaṃ desanāya ekassāpi abhisamayo 
 nāhosi  Atha satthā aparimāṇe buddhavisaye ṭhatvā dhammadesanaṃ ārabhi  
 Desanāpariyosāne ṭhapetvā saradatāpasaṃ sabbepi catusattatisahassajaṭilā 
 arahattaṃ pāpuṇiṃsu  Satthā etha bhikkhavoti hatthaṃ pasāresi  
 Tesaṃ tāvadeva kesamassūni antaradhāyiṃsu  Aṭṭha parikkhārā 
 kāye paṭimukkāva ahesuṃ  saradatāpaso kasmā arahattaṃ 
 na pattoti  Vikkhittacittattā  Tassa kira buddhānaṃ dutiyāsane 
 nisīditvā sāvakapāramīñāṇe ṭhatvā dhammaṃ desayato aggasāvakassa 
 dhammadesanaṃ sotuṃ āraddhakālato paṭṭhāya aho vatāhaṃpi 
 anāgate uppajjanakassa buddhassa sāsane iminā sāvakena 
 paṭiladdhaṃ dhuraṃ labheyyanti cittaṃ uppādesi  So tena parivitakkena 
 maggaphalappaṭivedhaṃ kātuṃ nāsakkhi  Tathāgataṃ pana vanditvā 
 sammukhe ṭhatvā āha bhante tumhākaṃ anantarāsane nisinno 
 bhikkhu tumhākaṃ sāsane ko nāma hotīti  mayā pavattitaṃ 
  
 Page         
  
 page     
 Dhammacakkaṃ anupavattento sāvakapāramīñāṇassa koṭippatto 
 soḷasa paññā paṭivijjhitvā ṭhito  mayhaṃ sāsane aggasāvako 
 nāma esoti  bhante yvāyaṃ mayā sattāhaṃ pupphacchattaṃ 
 dhārentena sakkāro kato  ahaṃ imassa phalena aññaṃ 
 sakkattaṃ vā brahmattaṃ vā na patthemi  anāgate pana ayaṃ 
 nisabhatthero viya ekassa buddhassa aggasāvako bhaveyyanti 
 patthanaṃ akāsi  Satthā samijjhissati nu kho imassa purisassa 
 patthanāti anāgataṃsañāṇaṃ pesetvā olokento kappasatasahassādhikaṃ 
 ekaṃ asaṅkheyyaṃ atikkamitvā samijjhanabhāvaṃ addasa  disvā 
 saradatāpasaṃ āha na te ayaṃ patthanā moghā bhavissati  
 anāgate pana kappasatasahassādhikaṃ ekaṃ asaṅkheyyaṃ atikkamitvā 
 gotamo   nāma buddho loke uppajjissati  tassa mātā 
 mahāmāyādevī nāma bhavissati  pitā suddhodano nāma mahārājā  
 putto rāhulo nāma  upaṭṭhāko ānando nāma  dutiyasāvako 
 moggallāno nāma  tvaṃ panassa aggasāvako dhammasenāpati 
 sārīputto   nāma bhavissasīti  Evaṃ tāpasaṃ byākaritvā dhammakathaṃ 
 kathetvā bhikkhusaṅghaparivuto ākāsaṃ pakkhandi  Saradatāpasopi 
 antevāsikattherānaṃ santikaṃ gantvā sahāyakassa sirivaḍḍhakuṭumbikassa 
 sāsanaṃ pesesi bhante mama sahāyakassa vadetha sahāyakena 
 te saradatāpasena anomadassissa buddhassa pādamūle anāgate 
  Footnote     khu  bu            khu  A        
  
  
 page     
 Uppajjanakassa gotamabuddhassa sāsane aggasāvakaṭṭhānaṃ patthitaṃ  
 tvaṃ dutiyasāvakaṭṭhānaṃ patthehīti  Evañca pana vatvā therehi 
 puretarameva ekapassena gantvā sirivaḍḍhassa nivesanadvāre 
 aṭṭhāsi  Sirivaḍḍho cirassaṃ vata me ayyo āgatoti āsane 
 nisīdāpetvā attanā nīcatare āsane nisinno antevāsikaparisā 
 pana vo bhante na paññāyantīti pucchi  āma samma  amhākaṃ 
 assamaṃ anomadassī buddho āgato  mayaṃ tassa attano balena 
 sakkāraṃ karimhā  satthā sabbesaṃ dhammaṃ desesi  desanāpariyosāne 
 ṭhapetvā maṃ sesā arahattaṃ pattā pabbajiṃsu  ahaṃ satthu 
 aggasāvakaṃ nisabhattheraṃ disvā anāgate uppajjanakassa gotamabuddhassa 
 nāma sāsane aggasāvakaṭṭhānaṃ patthesiṃ  tvaṃpi tassa sāsane 
 dutiyasāvakaṭṭhānaṃ patthehīti  mayhaṃ  buddhehi saddhiṃ paricayo natthi 
 bhanteti  buddhehi saddhiṃ kathanaṃ mayhaṃ bhāro hotu  tvaṃ mahantaṃ 
 abhisakkāraṃ sajjehīti  Sirivaḍḍho tassa vacanaṃ sutvā attano 
 nivesanadvāre rājamānena aṭṭhakarīsamattaṃ ṭhānaṃ samatalaṃ kāretvā 
 vālikaṃ okiritvā lājapañcamāni pupphāni vikkiritvā nīluppalacchadanaṃ 
 maṇḍapaṃ kārāpetvā buddhāsanaṃ paññāpetvā sesabhikkhūnaṃpi 
 āsanāni paṭiyādetvā mahantaṃ sakkārasammānaṃ sajjetvā 
 buddhānaṃ nimantanatthāya saradatāpasassa saññaṃ adāsi  Tāpaso 
 buddhappamukhaṃ bhikkhusaṅghaṃ gahetvā tassa nivesanaṃ agamāsi  Sirivaḍḍhopi 
 paccuggamanaṃ katvā tathāgatassa hatthato pattaṃ gahetvā maṇḍapaṃ 
  
  
 page     
 Pavesetvā paññattāsane nisinnassa buddhappamukhassa bhikkhusaṅghassa 
 dakkhiṇodakaṃ datvā paṇītabhojanena parivisitvā bhattakiccapariyosāne 
 buddhappamukhaṃ bhikkhusaṅghaṃ mahārahehi vatthehi acchādetvā bhante 
 nāyaṃ ārambho appamattakaṭṭhānatthāya  imināva niyāmena 
 sattāhaṃ anukampaṃ karothāti āha  Satthā adhivāsesi  So 
 teneva niyāmena sattāhaṃ mahādānaṃ pavattetvā bhagavantaṃ vanditvā 
 añjaliṃ paggayha ṭhito āha bhante mama sahāyo saradatāpaso 
 yassa satthu aggasāvako bhaveyyanti patthesi  ahaṃ tasseva 
 dutiyasāvako bhaveyyanti  Satthā anāgataṃ oloketvā tassa patthanāya 
 samijjhanabhāvaṃ disvā byākāsi tvaṃpi ito kappasatasahassādhikaṃ 
 asaṅkheyyaṃ atikkamitvā gotamabuddhassa dutiyasāvako   bhavissasīti  
 Buddhānaṃ byākaraṇaṃ sutvā sirivaḍḍho haṭṭhapahaṭṭho ahosi  Satthāpi 
 bhattānumodanaṃ katvā saparivāro vihārameva gato  Ayaṃ bhikkhave mama 
 puttehi tadā patthitapatthanā  te yathāpatthitameva labhiṃsu  nāhaṃ mukhaṃ 
 oloketvā demīti  
      Evaṃ vutte  dve aggasāvakā bhagavantaṃ vanditvā bhante 
 mayaṃ agāriyabhūtā samānā giraggasamajjaṃ dassanāya gatāti yāva 
 assajittherassa santikā sotāpattiphalapaṭivedhā sabbaṃ paccuppannavatthuṃ 
 kathetvā te mayaṃ bhante sañjayassa ācariyassa santikaṃ 
 gantvā taṃ tumhākaṃ pādamūlaṃ ānetukāmā  tassa laddhiyā 
  Footnote     khu  u        
  
  
 page     
 Nissārabhāvaṃ kathetvā idhāgamane ānisaṃsaṃ kathayimhā  so idāni 
 mayhaṃ antevāsivāso nāma cāṭiyā udakacalanabhāvappattisadiso  
 na sakkhissāmi antevāsivāsaṃ vasitunti vatvā ācariya idāni 
 mahājano gandhamālādihattho gantvā satthāraṃyeva pūjessati  
 tumhe kathaṃ bhavissathāti vutte  kiṃ pana imasmiṃ loke paṇḍitā 
 bahū udāhu dandhāti  dandhāti kathite  tenahi paṇḍitā paṇḍitā 
 samaṇassa gotamassa santikaṃ gamissanti  dandhā dandhā mama santikaṃ 
 āgamissanti  gacchatha tumheti vatvā āgantuṃ na icchi bhanteti  
 Taṃ sutvā satthā bhikkhave sañjayo attano micchādiṭṭhitāya 
 asāraṃ sāroti sārañca asāroti gaṇhi  tumhe pana 
 attano paṇḍitatāya sāraṃ sārato asārañca asārato 
 ñatvā asāraṃ pahāya sārameva gaṇhitthāti vatvā imā gāthā 
 abhāsi 
        asāre sāramatino         sāre cāsāradassino 
         te sāraṃ nādhigacchanti       micchāsaṅkappagocarā 
         sārañca sārato ñatvā      asārañca asārato 
         te sāraṃ adhigacchanti        sammāsaṅkappagocarāti  
      Tattha asāre sāramatinoti  cattāro paccayā  dasavatthukā 
 micchādiṭṭhi  tassā upanissayabhūtā dhammadesanāti ayaṃ asāro 
 nāma  tasmiṃ sāradiṭṭhinoti attho  Sāre cāsāradassinoti  
 dasavatthukā sammādiṭṭhi  tassā upanissayabhūtā dhammadesanāti ayaṃ 
  
  
 page     
 Sāro nāma  tasmiṃ nāyaṃ sāroti asāradassino  Te sāranti  
 te taṃ micchādiṭṭhigahaṇaṃ gahetvā ṭhitā  kāmavitakkādīnaṃ vasena 
 micchāsaṅkappagocarā hutvā sīlasāraṃ samādhisāraṃ paññāsāraṃ 
 vimuttisāraṃ vimuttiñāṇadassanasāraṃ paramatthasāraṃ nibbānañca 
 nādhigacchanti  
      Sārañcāti  tameva sīlasārādisāraṃ sāro nāma ayanti 
 vuttappakārañca asāraṃ asāro ayanti ñatvā  Te sāranti  te 
 paṇḍitā evaṃ sammādassanaṃ gahetvā ṭhitā nekkhammasaṅkappādīnaṃ 
 vasena sammāsaṅkappagocarā hutvā taṃ vuttappakāraṃ sāraṃ adhigacchantīti  
      Gāthāpariyosāne bahū sotāpattiphalādīni pāpuṇiṃsu  Sannipatitānaṃ 
 sātthikā desanā ahosīti  
                        Sañjayavatthu  
                       
                      Nandattheravatthu      
      yathā agāraṃ ducchannanti imaṃ dhammadesanaṃ satthā jetavane 
 viharanto āyasmantaṃ nandaṃ ārabbha kathesi  
      Satthā hi pavattitapavaradhammacakko rājagahaṃ gantvā veḷuvane 
 viharanto  puttaṃ me ānetvā dassethāti suddhodanamahārājena 
 pesitānaṃ sahassasahassaparivārānaṃ dasannaṃ dūtānaṃ sabbapacchato gantvā 
 arahattaṃ pattena kāḷudāyittherena āgamanakālaṃ ñatvā saṭṭhimattāya 
  
  
 page     
 Gāthāya maggavaṇṇaṃ vaṇṇetvā vīsatisahassakhīṇāsavaparivuto 
 kapilavatthupuraṃ nīto  ñātisamāgame pokkharavassaṃ atthuppattiṃ 
 katvā mahāvessantarajātakaṃ   kathetvā  punadivase piṇḍāya paviṭṭho 
 uttiṭṭhe nappamajjeyyāti   gāthāya pitaraṃ sotāpattiphale 
 patiṭṭhāpetvā dhammañcare sucaritanti   gāthāya mahāpajāpatiṃ 
 gotamiṃ sotāpattiphale rājānañca sakadāgāmiphale patiṭṭhāpesi  
 Bhattakiccapariyosāne pana rāhulamātuguṇakathaṃ nissāya candakinnarījātakaṃ   
 kathetvā  tato tatiyadivase nandakumārassa abhisekagehappavesana 
 vivāhamaṅgalesu vattamānesu  piṇḍāya pavisitvā nandakumārassa 
 hatthe pattaṃ datvā maṅgalaṃ vatvā uṭṭhāyāsanā pakkamanto 
 nandakumārassa hatthato pattaṃ na gaṇhi  Sopi tathāgatagāravena 
 pattaṃ vo bhante gaṇhathāti vattuṃ nāsakkhi  Evaṃ pana cintesi 
 sopāṇasīse pattaṃ gaṇhissatīti  Satthā tasmiṃpi ṭhāne na 
 gaṇhi  Itaro sopāṇapādamūle gaṇhissatīti cintesi  Satthā 
 tatthāpi na gaṇhi  Itaro rājaṅgaṇe gaṇhissatīti cintesi  
 Satthā tatthāpi na gaṇhi  Kumāro nivattitukāmo aruciyā gacchanto 
 tathāgatagāravena pattaṃ gaṇhathāti vattuṃ na sakkoti  idha 
 gaṇhissati  ettha gaṇhissatīti cintento gacchati  Tasmiṃ khaṇe 
 aññā itthiyo taṃ disvā janapadakalyāṇiyā ācikkhiṃsu ayye 
  Footnote     khu  jā  mahā         tadaṭṭhakathā            khu  dha  
           khu  jā   pakiṇ         tadaṭṭhakathā        
  
  
 page     
 Bhagavā nandakumāraṃ gahetvā gato  tumhehi taṃ vinā karissatīti    
 Sāpi taṃ sutvā udakabindūhi paggharanteheva aḍḍhullikhitehi kesehi 
 vegena gantvā tuvaṭaṃ kho ayyaputta āgaccheyyāsīti āha  Taṃ 
 tassā vacanaṃ tassa hadaye tiriyaṃ patitvā viya ṭhitaṃ  Satthāpissa 
 hatthato pattaṃ aggaṇhitvāva taṃ vihāraṃ netvā pabbajissasi 
 nandāti āha  So buddhagāravena na pabbajissāmīti avatvā 
 āma bhante pabbajissāmīti āha  Satthā tenahi bhikkhave 
 nandaṃ  pabbājethāti āha  Satthā kapilavatthupuraṃ gantvā tatiyadivase 
 nandaṃ pabbājesi  Sattame divase rāhulamātā kumāraṃ alaṅkaritvā 
 bhagavato santikaṃ pesesi passa tāta etaṃ vīsatisahassasamaṇaparivutaṃ 
 suvaṇṇavaṇṇaṃ brahmarūpavaṇṇaṃ samaṇaṃ  ayante pitā  etassa 
 tava pituno jātakāle mahantā nidhikumbhiyo ahesuṃ  tassa 
 nikkhamanakālato paṭṭhāya na passāmi  gaccha naṃ dāyajjaṃ yācāhi 
 ahaṃ tāta kumāro  abhisekaṃ patvā cakkavattī bhavissāmi  dhanena 
 me attho  dhanaṃ me dehi  sāmiko hi putto pitu santakassāti  
 Kumāro bhagavato santikaṃ gantvā vanditvā pitusinehaṃ paṭilabhitvā 
 haṭṭhatuṭṭho sukhā te samaṇa chāyāti vatvā aññaṃpi 
 bahuṃ attano anurūpaṃ vadanto aṭṭhāsi  Bhagavā katabhattakicco 
 anumodanaṃ katvā uṭṭhāyāsanā pakkāmi  Kumāropi dāyajjaṃ 
 me samaṇa dehi  dāyajjaṃ me samaṇa dehīti bhagavantaṃ anubandhi  
  Footnote     Ma  kiṃ tumhe hi taṃ vinā karissathāti  
  
  
 page     
 Bhagavāpi kumāraṃ na nivattāpesi  Parijanopi bhagavatā saddhiṃ 
 gacchantaṃ nivattetuṃ nāsakkhi  Iti so bhagavatā saddhiṃ ārāmameva 
 agamāsi  Tato bhagavā cintesi yaṃ ayaṃ pitu santakaṃ dhanaṃ 
 icchati  taṃ vaṭṭānugataṃ savighātaṃ handassa bodhimūle mayā 
 paṭiladdhaṃ sattavidhaṃ ariyadhanaṃ demi  lokuttaradāyajjassa naṃ sāmikaṃ 
 karomīti  
      Athakho bhagavā āyasmantaṃ sārīputtaṃ āmantesi tenahi 
 tvaṃ sārīputta rāhulakumāraṃ pabbājehīti  Thero taṃ pabbājesi  
 Pabbajite pana kumāre  rañño taṃ sutvā adhimattaṃ dukkhaṃ 
 uppajji  Taṃ adhivāsetuṃ asakkonto bhagavato santikaṃ gantvā 
 paṭinivedetvā sādhu bhante ayyā mātāpitūhi ananuññātaṃ 
 puttaṃ na pabbājeyyunti varaṃ yāci  Bhagavā tassa taṃ varaṃ 
 datvā  punekadivasaṃ rājanivesane katapātarāso  ekamantaṃ nisinnena 
 raññā bhante tumhākaṃ dukkarakārikakāle ekā devatā maṃ 
 upasaṅkamitvā putto te kālakatoti āha  ahaṃ tassā vacanaṃ 
 asaddahanto na mayhaṃ putto bodhiṃ appatvā kālaṃ karotīti 
 taṃ paṭikkhipinti vutte  idāni mahārāja kiṃ saddahissatha 
 pubbepi  aṭṭhikāni tuyhaṃ dassetvā putto te matoti 
 vutte  na saddahitthāti  imissā atthuppattiyā mahādhammapālajātakaṃ   
 kathesi  Kathāpariyosāne rājā anāgāmiphale patiṭṭhahi  Iti 
  Footnote     khu  jā  dasaka          tadaṭṭhakathā        
  
  
 page     
 Bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva 
 rājagahaṃ gantvā tato anāthapiṇḍikena sāvatthiṃ āgamanatthāya 
 gahitapaṭiñño  niṭṭhite jetavanamahāvihāre  tattha gantvā vāsaṃ 
 kappesi  
      Evaṃ satthari jetavane viharanteyeva  āyasmā nando   
 ukkaṇṭhitvā bhikkhūnaṃ etamatthaṃ ārocesi anabhirato ahaṃ 
 āvuso brahmacariyaṃ carāmi  na sakkomi brahmacariyaṃ sandhāretuṃ    
 sikkhaṃ paccakkhāya hīnāyāvattissāmīti  Bhagavā taṃ pavattiṃ sutvā 
 āyasmantaṃ nandaṃ pakkosāpetvā etadavoca saccaṃ kira tvaṃ 
 nanda sambahulānaṃ bhikkhūnaṃ evamārocesi anabhirato ahaṃ āvuso 
 brahmacariyaṃ carāmi  na sakkomi brahmacariyaṃ sandhāretuṃ  sikkhaṃ 
 paccakkhāya hīnāyāvattissāmīti  evaṃ bhanteti  kissa pana 
 tvaṃ nanda anabhirato brahmacariyaṃ carasi  na sakkosi brahmacariyaṃ 
 sandhāretuṃ  sikkhaṃ paccakkhāya  hīnāyāvattissasīti  sākiyānī 
 me bhante janapadakalyāṇī gharā nikkhamantassa aḍḍhullikhitehi   
 kesehi apaloketvā maṃ etadavoca tuvaṭaṃ kho ayyaputta 
 āgaccheyyāsīti so kho ahaṃ bhante taṃ anussaramāno anabhirato 
 brahmacariyaṃ carāmi  na sakkomi brahmacariyaṃ sandhāretuṃ  sikkhaṃ 
 paccakkhāya hīnāyāvattissāmīti  Athakho bhagavā āyasmantaṃ nandaṃ 
  Footnote     khu  u            Sī   santānetuṃ  pāliyampana sandhāretunti dissati  
     upaḍḍhullikhitehītipi pāṭho  
  
  
 page     
 Bāhāya gahetvā iddhibalena tāvatiṃsadevalokaṃ nento  antarāmagge 
 ekasmiṃ jhāmakkhette jhāmakhānumatthake nisinnaṃ chinnakaṇṇanāsanaṅguṭṭhaṃ 
 ekaṃ paluṭṭhamakkaṭiṃ dassetvā  tāvatiṃsabhavane sakkassa devarañño 
 upaṭṭhānaṃ āgatāni kakuṭapādāni   pañca accharāsatāni dassesi  
 Dassetvā ca pana evamāha taṃ kiṃ maññasi nanda  katamā nukho 
 abhirūpatarā ca   dassanīyatarā ca   pāsādikatarā ca    
 sākiyānī vā janapadakalyāṇī imāni vā pañca accharāsatāni 
 kakuṭapādānīti  Taṃ sutvā āha seyyathāpi sā bhante chinnakaṇṇanāsa 
 naṅguṭṭhā paluṭṭhamakkaṭī evameva kho bhante sākiyānī janapadakalyāṇī  
 imesaṃ pañcannaṃ accharāsatānaṃ upanidhāya saṅkhyaṃpi na upeti  
 kalaṃpi na upeti bhāgaṃpi na upeti athakho imāneva pañca 
 accharāsatāni abhirūpatarāni ceva dassanīyatarāni ca pāsādikatarāni 
 cāti  abhirama nanda  abhirama nanda  ahante pāṭibhogo 
 pañcannaṃ accharāsatānaṃ paṭilābhāya kakuṭapādānanti  sace me 
 bhante bhagavā pāṭibhogo pañcannaṃ accharāsatānaṃ paṭilābhāya 
 kakuṭapādānaṃ  Abhiramissāmahaṃ bhante bhagavā brahmacariyeti  Athakho 
 bhagavā āyasmantaṃ nandaṃ gahetvā tattha antarahito jetavaneyeva 
 pāturahosi  
      Assosuṃ kho bhikkhū āyasmā kira nando bhagavato bhātā 
  Footnote     kakuṭapādānīti  rattavaṇṇatāya pārāvatapādasadisapādāni   pāliyampana 
  kukkuṭapādānīti dissati        Ma  Yu  vā  pāliyampi vāti dissati  
  
  
 page     
 Mātucchāputto accharānaṃ hetu brahmacariyaṃ carati  bhagavā kirassa 
 pāṭibhogo pañcannaṃ accharāsatānaṃ paṭilābhāya kakuṭapādānanti  
 Athakho āyasmato nandassa sahāyakā bhikkhū āyasmantaṃ nandaṃ 
 bhatakavādena ca upakkītakavādena ca samudācaranti bhatako 
 kirāyasmā nando  upakkītako kirāyasmā nando  pañcannaṃ 
 accharāsatānaṃ hetu brahmacariyaṃ carati  bhagavā kirassa pāṭibhogo 
 pañcannaṃ accharāsatānaṃ paṭilābhāya kakuṭapādānanti  Athakho āyasmā 
 nando sahāyakānaṃ bhikkhūnaṃ bhatakavādena ca upakkītakavādena ca 
 aṭṭiyamāno harāyamāno jigucchamāno eko vūpakaṭṭho appamatto 
 ātāpī pahitatto viharanto  nacirasseva yassatthāya kulaputtā 
 sammadeva agārasmā anagāriyaṃ pabbajanti  tadanuttaraṃ 
 brahmacariyapariyosānaṃ diṭṭheva dhamme sayaṃ abhiññā sacchikatvā 
 upasampajja vihāsi  khīṇā jāti  vusitaṃ brahmacariyaṃ  kataṃ karaṇīyaṃ 
 nāparaṃ itthattāyāti abbhaññāsi   aññataro ca panāyasmā 
 nando arahataṃ ahosi  
      Athekā devatā rattibhāge sakalaṃ jetavanaṃ obhāsetvā 
 satthāraṃ upasaṅkamitvā vanditvā ārocesi āyasmā bhante 
 nando bhagavato bhātā mātucchāputto āsavānaṃ khayā anāsavaṃ 
 cetovimuttiṃ paññāvimuttiṃ diṭṭheva dhamme sayaṃ abhiññā 
 sacchikatvā upasampajja  viharatīti  Bhagavatopi kho ñāṇaṃ udapādi 
 nando āsavānaṃ khayā anāsavaṃ cetovimuttiṃ paññāvimuttiṃ 
  
  
 page     
 Diṭṭheva dhamme sayaṃ abhiññā sacchikatvā upasampajja viharatīti  
 Sopāyasmā tassā rattiyā accayena bhagavantaṃ upasaṅkamitvā 
 vanditvā etadavoca yaṃ me bhante bhagavā pāṭibhogo pañcannaṃ 
 accharāsatānaṃ paṭilābhāya kakuṭapādānaṃ  muñcāmahaṃ bhante bhagavantaṃ 
 etasmā paṭissavāti  mayāpi kho te nanda cetasā ceto paricca 
 vidito nando āsavānaṃ khayā anāsavaṃ cetovimuttiṃ paññāvimuttiṃ 
 diṭṭheva dhamme sayaṃ abhiññā sacchikatvā upasampajja viharatīti  
 devatāpi me etamatthaṃ ārocesi āyasmā bhante nando āsavānaṃ 
 khayā anāsavaṃ cetovimuttiṃ paññāvimutiṃ diṭṭheva dhamme sayaṃ 
 abhiññā sacchikatvā upasampajja viharatīti  yadeva kho te nanda 
 anupādāya āsavehi cittaṃ muttaṃ  athāhaṃ mutto etasmā 
 paṭissavāti  Athakho bhagavā etamatthaṃ viditvā tāyaṃ velāyaṃ imaṃ 
 udānaṃ udānesi 
         yassa tiṇṇo kāmapaṅko    maddito kāmakaṇṭako 
          mohakkhayamanuppatto       sukhadukkhe na vedhatīti    
       Athekadivasaṃ bhikkhū āyasmantaṃ nandaṃ pucchiṃsu āvuso nanda 
 pubbe tvaṃ ukkaṇṭhitomhīti vadesi  idāni te kathanti  natthi 
 me āvuso gihibhāvāya ālayoti  Taṃ sutvā bhikkhū abhūtaṃ āyasmā 
 nando katheti  aññaṃ byākaroti  atītadivasesu ukkaṇṭhitomhīti vatvā  
 idāni natthi me gihibhāvāya ālayoti kathetīti vatvā gantvā 
  Footnote     khu  u         
  
  
 page     
 Bhagavato etamatthaṃ ārocesuṃ  Bhagavā bhikkhave atītadivasesu nandassa 
 attabhāvo ducchannagehasadiso ahosi  idāni succhannagehasadiso jāto  
 ayaṃ hi dibbaccharānaṃ diṭṭhakālato paṭṭhāya pabbajitakiccassa matthakaṃ 
 pāpetuṃ vāyamanto taṃ kiccaṃ pattoti vatvā imā gāthā abhāsi 
        yathā agāraṃ ducchannaṃ      vuṭṭhi samativijjhati 
         evaṃ abhāvitaṃ cittaṃ       rāgo samativijjhati  
         Yathā agāraṃ succhannaṃ      vuṭṭhi na samativijjhati 
         evaṃ subhāvitaṃ cittaṃ       rāgo na samativijjhatīti  
      Tattha agāranti  yaṅkiñci gehaṃ  Ducchannanti  viralacchannaṃ 
 chiddāvachiddaṃ  Samativijjhatīti   vassavuṭṭhi  vinivijjhati  Abhāvitanti  taṃ 
 agāraṃ vuṭṭhi viya bhāvanārahitattā abhāvitaṃ cittaṃ rāgo samativijjhati  
 na kevalaṃ rāgova  dosamohamānādayo sabbakkilesā tathārūpaṃ 
 cittaṃ ativijjhantiyeva  
      Subhāvitanti  samathavipassanābhāvanāhi subhāvitaṃ  evarūpaṃ cittaṃ 
 succhannaṃ gehaṃ vuṭṭhi viya rāgādayo kilesā ativijjhituṃ na sakkontīti  
      Gāthāpariyosāne bahū sotāpattiphalādīni pāpuṇiṃsu  mahājanassa 
 sātthikā desanā ahosi  
      Atha bhikkhū dhammasabhāyaṃ kathaṃ samuṭṭhāpesuṃ āvuso buddhā 
 ca nāma acchariyā  janapadakalyāṇiṃ nissāya ukkaṇṭhito nāmāyasmā 
 nando satthārā devaccharā āmisaṃ katvā vinītoti  Satthā āgantvā  
  
  
 page     
 kāya nuttha bhikkhave etarahi kathāya sannisinnāti pucchitvā  
 imāya nāmāti vutte  na bhikkhave idāneva  pubbepesa mayā 
 mātugāmena palobhetvā vinītoyevāti vatvā  tehi yācito atītaṃ āhari  
      atīte bārāṇasiyaṃ brahmadatte rajjaṃ kārente   bārāṇasīvāsī 
 kappako nāma vāṇijo ahosi  Tasseko gadrabho kumbhabhāraṃ 
 vahati  Divase divase satta yojanāni gacchati  So ekasmiṃ samaye 
 gadrabhabhārakehi takkasilaṃ gantvā yāva bhaṇḍassa vissajjanā 
 gadrabhaṃ vicarituṃ vissajjesi  Athassa so gadrabho parikhāpiṭṭhe 
 caramāno ekaṃ gadrabhiṃ disvā upasaṅkami  Sā tena saddhiṃ paṭisanthāraṃ 
 karontī āha kuto āgatosīti  bārāṇasitoti   kena 
 kammenāti  vāṇijakammenāti  kittakaṃ bhāraṃ vahasīti  kumbhabhāranti  
 ettakaṃ bhāraṃ vahanto katiyojanāni gacchasīti  sattayojanānīti  
 gataṭṭhāne te kāci pādaparikammaṃ vā piṭṭhiparikammaṃ vā karontī 
 atthīti  natthi bhaddeti  evaṃ sante mahādukkhaṃ anubhosīti  
 Kiñcāpi hi tiracchānagatānaṃ pādaparikammādikārako nāma natthi  
 kāmasaññojanaghaṭṭanatthaṃ evarūpaṃ kathesi  So tassā kathāya 
 ukkaṇṭhito  Kappakopi bhaṇḍaṃ vissajjetvā tassa santikaṃ gantvā 
 ehi tāta  gamissāmāti āha  gacchatha tumhe  nāhaṃ gamissāmīti  
 Atha naṃ punappunaṃ yācitvā anicchantaṃ naṃ bhāyetvā nessāmīti 
 cintetvā imaṃ gāthamāha 
  
  
 page     
          patodante karissāmi       soḷasaṅgulikaṇṭakaṃ  
           sañchindissāmi te kāyaṃ    evaṃ jānāhi gadrabhāti  
 Taṃ sutvā gadrabho evaṃ sante  ahaṃpi te kattabbaṃ jānissāmīti 
 vatvā imaṃ gāthamāha 
          patodamme karissasi        soḷasaṅgulikaṇṭakaṃ  
           purato patiṭṭhahitvāna       uddharitvāna pacchato 
      bhaṇḍaṃ   te pātayissāmi   evaṃ jānāhi kappakāti    
 Taṃ sutvā vāṇijo kena nu kho kāraṇenesa maṃ evaṃ vadatīti 
 cintetvā ito cito ca olokento taṃ gadrabhiṃ disvā 
 imāya esa evaṃ sikkhāpito bhavissati  evarūpiṃ nāma te 
 gadrabhiṃ ānessāmīti mātugāmena taṃ palobhetvā nessāmīti 
 cintetvā imaṃ gāthamāha 
          catuppadiṃ saṅkhamukhiṃ          nāriṃ sabbaṅgasobhiniṃ 
           bhariyaṃ te ānayissāmi      evaṃ jānāhi gadrabhāti  
 Taṃ sutvā tuṭṭhacitto gadrabho imaṃ gāthamāha 
          catuppadiṃ saṅkhamukhiṃ          nāriṃ sabbaṅgasobhiniṃ 
           bhariyaṃ me ānayissasi       evaṃ jānāhi kappaka 
           kappaka bhiyyo gamissāmi     yojanāni catuddasāti  
 Atha naṃ kappako tenahi ehīti gahetvā sakaṭṭhānaṃ agamāsi  
 So katipāhaccayena taṃ āha nanu maṃ tumhe  bhariyante 
  Footnote     Sī  Ma  Yu  dantaṃ     Sī  sāvayissāmi     Sī  Ma  Yu  kappaṭa  
  
  
 page     
 Ānayissāmīti avocutthāti  āma vuttaṃ  nāhaṃ attano kathaṃ 
 bhindissāmi  bhariyante ānayissāmi vaṭṭaṃ pana tuyhaṃ ekakasseva 
 dassāmi  tuyhaṃ attano   dutiyassa taṃ pahotu vā mā vā  tvameva 
 jāneyyāsi ubhinnaṃ vo saṃvāsamanvāya puttāpi jāyissanti  tehipi 
 bahūhi saddhiṃ tuyhaṃ taṃ pahotu vā mā vā  tvameva jāneyyāsīti  
 Gadrabho  tasmiṃ kathenteyeva  anapekkho ahosi  
      Satthā imaṃ dhammadesanaṃ āharitvā tadā bhikkhave gadrabhī 
 janapadakalyāṇī ahosi  gadrabho nando  vāṇijo ahameva  
 evaṃ pubbepesa mayā mātugāmena palobhetvā vinītoti jātakaṃ 
 niṭṭhāpesīti  
                       Nandattheravatthu  
                        
                      Cundasūkarikavatthu       
      idha socati pecca socatīti imaṃ dhammadesanaṃ satthā veḷuvane 
 viharanto cundasūkarikaṃ nāma ārabbha kathesi  
      So kira pañcapaṇṇāsa vassāni sūkare vadhitvā khādanto 
 ca vikkīṇanto ca jīvitaṃ kappesi  Chātakakāle sakaṭena vīhī 
 ādāya janapadaṃ gantvā ekanāḷidvināḷimattena gāmasūkarapotake 
  Footnote     Ma   tuyhaṃ vettanaṃ dutiyassa pahotu vā mā vā  Sī  tuyhaṃ pana attadutiyassa  
  
  
 page     
 Kīṇitvā sakaṭaṃ pūretvā āgantvā pacchānivesane vajaṃ viya 
 ekaṭṭhānaṃ parikkhipitvā tattheva tesaṃ nivāpaṃ ropetvā  tesu 
 nānāgacche ca sarīravalañjañca khāditvā vaḍḍhitesu  yaṃ yaṃ 
 māretukāmo hoti  taṃ taṃ āḷāhane niccalaṃ bandhitvā sarīramaṃsassa 
 uddhumāyitvā bahalabhāvatthaṃ caturassamuggarena pothetvā bahalamaṃso 
 jātoti ñatvā mukhaṃ vivaritvā dantantare daṇḍakaṃ datvā lohanāḷiyā 
 pakkuṭṭhitaṃ uṇhodakaṃ mukhe āsiñcati  Taṃ kucchiyaṃ pavisitvā pakkuṭṭhitaṃ 
 karīsaṃ ādāya adhobhāgena nikkhamitvā  yāva thokaṃ karīsaṃ 
 atthi  tāva āvilaṃ hutvā nikkhamati  suddhe udare  acchaṃ 
 anāvilaṃ nikkhamati  Athassa avasesaṃ udakaṃ piṭṭhiyaṃ āsiñcati  Taṃ 
 kāḷacammaṃ uppātetvā gacchati  Tato tiṇukkāya lomāni 
 jhāpetvā tiṇhena asinā sīsaṃ chindati  Paggharantaṃ lohitaṃ 
 bhājanena paṭiggahetvā maṃsaṃ lohitena madditvā pacitvā 
 puttadāramajjhe nisinno khāditvā sesaṃ vikkīṇāti  Tassa iminā 
 niyāmeneva jīvitaṃ kappentassa pañcapaṇṇāsa vassāni atikkantāni  
 Tathāgate dhuravihāre vasante  ekadivasaṃpi pupphamuṭṭhimattena pūjā vā 
 kaṭacchumattabhikkhādānaṃ vā aññaṃ vā kiñci puññaṃ nāma nāhosi  
 Athassa sarīre rogo uppajji  Jīvantasseva avīcimahānirayasantāpo 
 upaṭṭhahi  Avīcisantāpo nāma yojanasate ṭhatvā olokentassa 
 akkhīni bhindanasamattho pariḷāho hoti  Vuttampi cetaṃ 
  
  
 page     
      samantā yojanasataṃ  pharitvā tiṭṭhati sabbadāti    
      Nāgasenattherena panassa pākatikaaggisantāpato adhimattatāya 
 ayamupamā vuttā yathā mahārāja kuṭāgāramatto pāsāṇopi 
 nirayaaggimhi pakkhitto khaṇena vilayaṃ gacchati  nibbattasattā 
 panettha kammabalena mātukucchigatā viya na vilīyantīti    Tassa 
 tasmiṃ santāpe upaṭṭhite  kammasarikkhako ākāro uppajji  
 Gehamajjheyeva sūkararavaṃ ravitvā jannukehi vicaranto puratthimavatthumpi 
 pacchimavatthumpi gacchati  Athassa gehamānusakā taṃ daḷhaṃ gahetvā 
 mukhaṃ pidahanti  Kammavipāko nāma na sakkā kenaci paṭibāhituṃ  So 
 viravanto ito cito ca vicarati  Samantā sattasu gharesu manussā 
 niddaṃ na labhanti  Maraṇabhayena tajjitassa panassa bahi nikkhamanaṃ 
 nivāretuṃ asakkonto sabbo gehajano  yathā anto ṭhito bahi 
 vicarituṃ na sakkoti tathā gehadvārāni pidahitvā bahigehaṃ 
 parivāretvā rakkhanto acchati  Itaropi antogeheyeva 
 nirayasantāpena viravanto ito cito ca vicarati  Evaṃ satta 
 divasāni vicaritvā aṭṭhame divase kālaṃ katvā avīcimahāniraye 
 nibbatti  Avīcimahānirayo devadūtasuttantena vaṇṇetabbo  Bhikkhū 
 tassa gharadvārena gacchantā taṃ saddaṃ sutvā sūkarasaddoti 
 saññino hutvā vihāraṃ gantvā satthu santike nisinnā evamāhaṃsu 
  Footnote     Ma  upa         tassa ayomayā bhūmi jalitā tejasā yuttā  samantā   sabbadāti 
  devadūtasutte āgatā     milinda      
  
  
 page     
 bhante cundasūkarikassa gehadvāraṃ pidahitvā sūkarānaṃ māriyamānānaṃ  
 ajja sattamo divaso gehe kāci maṅgalakiriyā bhavissati maññe  
 ettake nāma bhante sūkare mārentassa ekampi mettacittaṃ vā 
 kāruññaṃ vā natthi  na ca vata no evarūpo kakkhaḷo pharuso 
 satto diṭṭhapubboti  Satthā na bhikkhave so ime satta divase 
 sūkare māreti  kammasarikkhakaṃ panassa udapādi  jīvantasseva 
 avīcimahānirayasantāpo upaṭṭhāsi  so tena santāpena satta divasāni 
 sūkararavaṃ ravanto antonivesane vicaritvā ajja kālaṃ katvā 
 avīcimhi nibbattoti vatvā  bhante idha loke evaṃ socitvā 
 puna gantvā socanaṭṭhāneyeva nibbattoti vutte  āma bhikkhave  
 pamatto nāma gahaṭṭho vā hotu pabbajito vā  ubhayattha 
 socatiyevāti vatvā imaṃ gāthamāha 
                 idha socati pecca socati 
                  pāpakārī ubhayattha socati  
                  so socati so vihaññati 
                  disvā kammakiliṭṭhamattanoti  
      Tattha pāpakārīti nānappakārassa pāpakammassa kārako 
 puggalo akataṃ vata me kalyāṇaṃ  kataṃ me pāpanti ekaṃseneva 
 maraṇasamaye idha socati  idamassa kammasocanaṃ vipākaṃ anubhavanto pana 
 pecca socati  idamassa paraloke vipākasocanaṃ evaṃ so ubhayattha 
 socatiyeva  Teneva kāraṇena jīvamānoyeva so cundasūkarikopi 
  
  
 page     
 Socati  Disvā kammakiliṭṭhamattanoti  attano kiliṭṭhakammaṃ 
 passitvā socati  nānappakāraṃ vilapanto vihaññati kilamatīti  
      Gāthāpariyosāne bahū sotāpannādayo ahesuṃ  mahājanassa 
 sātthikā desanā jātāti  
                       Cundasūkarikavatthu  
                        
                     Dhammikaupāsakavatthu       
      idha modati pecca modatīti imaṃ dhammadesanaṃ satthā jetavane 
 viharanto dhammikaupāsakaṃ ārabbha kathesi  
      Sāvatthiyaṃ kira pañcasatā dhammikaupāsakā nāma ahesuṃ  Tesu 
 ekekassa pañca pañca upāsakasatāni parivāro  Yo tesaṃ jeṭṭhako  
 tassa satta puttā satta dhītaro  Tesu ekekassa ekekā 
 salākayāgu salākabhattaṃ pakkhikabhattaṃ saṅghabhattaṃ uposathikabhattaṃ 
 āgantukabhattaṃ vassāvāsikaṃ ahosi  Tepi sabbeva anujātaputtā 
 nāma ahesuṃ  Iti cuddasannaṃ puttānaṃ bhariyāya  upāsakassāti 
 soḷasa salākayāguādīni pavattanti  Iti so saputtadāro sīlavā 
 kalyāṇadhammo dānasaṃvibhāgarato ahosi  Athassa aparabhāge 
 rogo uppajji  Āyusaṅkhāro parihāyi  So dhammaṃ sotukāmo 
 aṭṭha vā me soḷasa vā bhikkhū pesethāti satthu santikaṃ 
  
  
 page     
 Pahiṇi  Satthā bhikkhū pesesi  Te gantvā tassa mañcaṃ parivāretvā 
 paññattesu āsanesu nisinnā  bhante ayyānaṃ me dassanaṃ 
 dullabhaṃ bhavissati  dubbalomhi  ekaṃ me suttaṃ sajjhāyathāti 
 vuttā  kataraṃ suttaṃ sotukāmo upāsakāti  sabbabuddhānaṃ 
 avijahitaṃ satipaṭṭhānasuttanti   vutte  ekāyano ayaṃ bhikkhave 
 maggo sattānaṃ visuddhiyāti suttantaṃ paṭṭhapesuṃ  Tasmiṃ khaṇe 
 chahi devalokehi sabbālaṅkārapaṭimaṇḍitā sahassasindhavayuttā 
 diyaḍḍhayojanasatikā cha rathā āgamiṃsu  Tesu ṭhitā devatā 
 amhākaṃ devalokaṃ nessāma  amhākaṃ devalokaṃ nessāma  
 ambho mattikabhājanaṃ bhinditvā suvaṇṇabhājanaṃ gaṇhanto viya 
 amhākaṃ devaloke abhiramituṃ idha nibbattatūti   vadiṃsu  Upāsako 
 dhammassavanantarāyaṃ anicchanto āgametha āgamethāti āha  
 Bhikkhū amhe vadatīti saññāya tuṇhī ahesuṃ  Athassa puttadhītaro 
 amhākaṃ pitā pubbe dhammassavanena atitto ahosi  idāni 
 pana bhikkhū pakkosāpetvā sajjhāyaṃ kāretvā sayameva vāreti  
 maraṇassa abhāyanakasatto nāma natthīti viraviṃsu  Bhikkhū idāni 
 anokāsoti uṭṭhāyāsanā pakkamiṃsu  Upāsako thokaṃ vītināmetvā 
 satiṃ paṭilabhitvā putte pucchi kasmā kandathāti  tāta 
 tumhe bhikkhū pakkosāpetvā dhammaṃ suṇantā sayameva vārayittha  
 atha mayaṃ maraṇassa abhāyanakasatto nāma natthīti kandimhāti  
  Footnote     dī  mahā            Ma  nibbattāhīti  
  
  
 page     
 ayyā pana kuhinti  anokāsoti uṭṭhāyāsanā pakkantā 
 tātāti  nāhaṃ ayyehi saddhiṃ kathemīti  atha kena saddhiṃ 
 kathethāti      bdpicturechahi devalokehi devatā cha rathe alaṅkaritvā 
 ādāya ākāse ṭhatvā amhākaṃ devaloke abhiramāhi  
 amhākaṃ devaloke abhiramāhīti saddaṃ karonti  tāhi saddhiṃ 
 kathemīti  kuhiṃ tāta rathā  na mayaṃ passāmāti  atthi 
 pana mayhaṃ ganthitāni pupphānīti  atthi  tātāti  kataro 
 devaloko ramaṇīyoti  sabbabodhisattānaṃ buddhamātāpitūnañca 
 vasanaṭṭhānaṃ tusitabhavanaṃ ramaṇīyaṃ tātāti  tenahi tusitabhavanato 
 āgatarathe pupphadāmaṃ laggatūti pupphadāmaṃ khipathāti  Te khipiṃsu  
 Taṃ rathadhure laggitvā ākāse olambi  Mahājano tadeva passati  
 rathaṃ na passati  Upāsako passathetaṃ pupphadāmanti vatvā  
 āma passāmāti vutte  etaṃ tusitabhavanato āgatarathe olambati  
 ahaṃ tusitabhavanaṃ gacchāmi  tumhe mā cintayittha  mama santike 
 nibbattitukāmā hutvā mayā kataniyāmeneva puññāni karothāti 
 vatvā kālaṃ katvā tusitabhavanato āgatarathe patiṭṭhāsi  Tāvadevassa 
 tigāvutappamāṇo saṭṭhisakaṭabhārālaṅkārapaṭimaṇḍito attabhāvo 
 nibbatti  accharāsahassaṃ parivāresi  pañcavīsatiyojanikaṃ ratanavimānaṃ 
 pāturahosi  Tepi bhikkhū vihāraṃ anuppatte satthā pucchi sutā 
 bhikkhave upāsakena dhammadesanāti  āma bhante  antarāyeva 
 pana āgamethāti vāresi  athassa puttadhītaro kandiṃsu  mayaṃ 
  
  
 page     
 idāni Anokāsoti uṭṭhāyāsanā nikkhantāti  na so bhikkhave 
 tumhehi saddhiṃ kathesi chahi pana devalokehi devatā cha rathe 
 alaṅkaritvā āharitvā taṃ upāsakaṃ pakkosiṃsu  so dhammadesanāya 
 antarāyaṃ anicchanto tāhi saddhiṃ kathesīti  evaṃ bhanteti  evaṃ 
 bhikkhaveti  idāni kuhiṃ nibbattoti  tusitabhavane bhikkhaveti  bhante 
 idha ñātimajjhe modamāno caritvā puna modanaṭṭhāneyeva 
 nibbattoti  āma bhikkhave  appamattā hi gahaṭṭhā vā 
 pabbajitā vā sabbattha modantiyevāti vatvā imaṃ gāthamāha 
                 idha modati pecca modati 
                  katapuñño ubhayattha modati  
                  so modati so pamodati 
                  disvā kammavisuddhimattanoti  
      Tattha katapuññoti  nānappakārassa kusalassa kārako 
 puggalo akataṃ vata me pāpaṃ  kataṃ vata me kalyāṇanti idha 
 kammamodanena modati  pecca vipākamodanena modati  evaṃ ubhayattha 
 modati nāma  Kammavisuddhinti  dhammikaupāsakopi attano kammavisuddhiṃ 
 puññakammasampattiṃ disvā kālakiriyato pubbe idha lokepi modati  
 kālaṃ katvā idāni paralokepi pamodati atimodatiyevāti  
      Gāthāpariyosāne bahū sotāpannādayo ahesuṃ  mahājanassa 
 sātthikā dhammadesanā jātāti  
                      Dhammikaupāsakavatthu  
                      
  
  
 page     
                       Devadattavatthu       
      idha tappati pecca tappatīti imaṃ dhammadesanaṃ satthā 
 jetavane viharanto devadattaṃ ārabbha kathesi  
      Devadattassa vatthuṃ pabbajitakālato paṭṭhāya yāva paṭhavippavesanā 
 devadattaṃ ārabbha bhāsitāni sabbāni jātakāni vitthāretvā kathitaṃ  
 Ayaṃ panettha saṅkhepo  
      satthari  anupiyaṃ nāma mallānaṃ nigamo  taṃ nissāya anupiyambavane 
 viharanteyeva  tathāgatassa lakkhaṇapaṭiggahaṇadivaseyeva asītisahassehi 
 ñātikulehi rājā vā hotu buddho vā  khattiyaparivāro 
 vicarissatīti asītisahassaputtā paṭiññātā  tesu yebhuyyena 
 pabbajitesu  bhaddiyarājānaṃ anuruddhaṃ ānandaṃ bhaguṃ kimbilaṃ devadattanti 
 ime cha sakke apabbajante disvā mayaṃ attano putte 
 pabbājema  ime cha sakkā na ñātakā maññe tasmā na 
 pabbajantīti kathaṃ samuṭṭhāpesuṃ  Atha mahānāmo sakko anuruddhaṃ 
 upasaṅkamitvā tāta amhākaṃ kulā pabbajito natthi  tvaṃ vā 
 pabbaja  ahaṃ vā pabbajissāmīti āha  So pana sukhumālo hoti 
 sampannabhogo  natthīti vacanampi tena na sutapubbaṃ  Ekadivasaṃ hi 
 tesu chasu khattiyesu  guḷakīḷāya kīḷantesu  anuruddho pūvena parājito 
 pūvatthāya pahiṇi  Athassa mātā pūve sajjetvā pahiṇi  Te 
 khāditvā pana kīḷiṃsu  Punappunaṃ tasseva parājayo hoti  Mātā 
 panassa pahite  pahite tikkhattuṃ pūve pahiṇitvā catutthavāre 
  
  
 page     
 pūvā  natthīti pahiṇi  So natthīti vacanassa assutapubbattā 
 esāpekā pūvavikati bhavissatīti maññamāno natthipūvameva 
 āharathāti pesesi  Mātā panassa  natthipūvaṃ kira ayye dethāti 
 vutte  mama puttena natthīti padaṃ na sutapubbaṃ  iminā pana 
 upāyena etamatthaṃ jānāpessāmīti tucchaṃ suvaṇṇapātiṃ aññāya 
 suvaṇṇapātiyā paṭikujjitvā pesesi  Nagarapariggāhikā devatā 
 cintesuṃ anuruddhasakkena annabhārakāle attano bhāgabhattaṃ 
 upariṭṭhapaccekabuddhassa datvā natthīti me vacanassa savanaṃ mā 
 hotu  bhojanuppattiṭṭhānajānanaṃ mā hotūti patthanā katā  sacāyaṃ 
 tucchapātiṃ passissati devasamāgamaṃ pavisituṃ na labhissāma  sīsampi 
 no sattadhā phaleyyāti  Atha naṃ pātiṃ dibbapūvehi puṇṇaṃ akaṃsu  
 Tassā guḷamaṇḍale ṭhapetvā ugghāṭitamattāya pūvagandho sakalanagaraṃ 
 chādetvā ṭhito  Pūvakhaṇḍaṃ mukhe ṭhapitamattameva sattarasaharaṇīsahassāni 
 anuphari  So cintesi nāhaṃ mātu piyo  ettakaṃ me kālaṃ imaṃ 
 natthipūvannāma na paci  ito paṭṭhāya aññaṃ pūvaṃ na khādissāmīti 
 gehaṃ gantvā mātaraṃ pucchi amma tumhākaṃ ahaṃ piyo  appiyoti  
 tāta ekakkhino akkhi viya hadayaṃ viya ca atipiyo meti  atha 
 kasmā ettakaṃ kālaṃ mayhaṃ natthipūvaṃ na pacittha ammāti  Sā 
 cullupaṭṭhākaṃ pucchi atthi kiñci pātiyaṃ tātāti  paripuṇṇā 
 ayye pātī pūvehi  evarūpā pūvā nāma me na diṭṭhapubbāti  
 Sā cintesi mayhaṃ putto puññavā katābhinīhāro bhavissati  
  
  
 page     
 Devatāhi pātiṃ pūretvā pahitā bhavissantīti  Atha naṃ putto 
 amma ito paṭṭhāyāhaṃ aññaṃ pūvannāma na khādissāmi  natthipūvameva 
 paceyyāsīti  Sāpissa tato paṭṭhāya  pūvaṃ khāditukāmomhīti 
 vutte  tucchapātimeva aññāya pātiyā paṭikujjitvā pesesi  
 Yāva agāramajjhe vasi  tāvassa devatā dibbapūve pahiṇiṃsu  So 
 ettakaṃpi ajānanto pabbajjannāma kiṃ jānissati  tasmā kā 
 esā pabbajjā nāmāti bhātaraṃ pucchitvā  ohāritakesamassunā 
 kāsāyanivatthena kaṭṭhatthare vā vidalamañcake vā nipajjitvā 
 piṇḍāya carantena viharitabbaṃ  esā pabbajjā nāmāti vutte  
 bhātika ahaṃ sukhumālo  nāhaṃ sakkhissāmi pabbajitunti āha  
 tenahi tāta kammantaṃ uggahetvā gharāvāsaṃ vasa  na hi sakkā 
 amhesu ekena apabbajitunti āha  Atha naṃ ko eso kammanto 
 nāmāti pucchi  Bhattuṭṭhānaṭṭhānaṃpi ajānanto kulaputto kammantaṃ 
 nāma kiṃ jānissati  Ekadivasaṃ hi tiṇṇaṃ khattiyānaṃ kathā udapādi 
 bhattaṃ nāma kuhiṃ uṭṭhahatīti  Kimbilo āha koṭṭhe uṭṭhahatīti  
 Atha naṃ bhaddiyo tvaṃ bhattassa uṭṭhānaṭṭhānaṃ na jānāsi  
 bhattannāma ukkhaliyaṃ uṭṭhahatīti āha  Anuruddho tumhe dvepi 
 na jānātha  bhattannāma ratanamakulāya suvaṇṇapātiyaṃ uṭṭhahatīti 
 āha  Tesu kira ekadivasaṃ kimbilo koṭṭhato vīhī otāriyamāne 
 disvā ete koṭṭhakeyeva jātāti saññī ahosi  Bhaddiyopi 
 ekadivasaṃ ukkhalito bhattaṃ vaḍḍhiyamānaṃ disvā ukkhaliyaññeva 
  
  
 page     
 Uppannanti saññī ahosi  Anuruddhena pana neva vīhī koṭṭentā 
 na bhattaṃ pacentā vā vaḍḍhentā vā diṭṭhapubbā  vaḍḍhetvā 
 pana purato ṭhapitameva passati  So bhuñjitukāmakāle bhattaṃ pātiyaṃ 
 uṭṭhahatīti saññamakāsi  Evaṃ tayopi te bhattuṭṭhānaṭṭhānaṃpi na 
 jānanti  Tenāyaṃ ko esa kammanto nāmāti pucchitvā 
 paṭhamaṃ khettaṃ kasāpetabbantiādikaṃ saṃvacchare saṃvacchare kattabbaṃ 
 kiccaṃ sutvā kadā kammantānaṃ anto paññāyissati  kadā mayaṃ 
 appossukkā bhoge bhuñjissāmāti vatvā  kammantānaṃ apariyantatāya 
 akkhātāya  tenahi tvaññeva gharāvāsaṃ vasa  na mayhaṃ etena 
 atthoti vatvā mātaraṃ upasaṅkamitvā anujānāhi maṃ amma  
 ahaṃ pabbajissāmīti vatvā  tāya tikkhattuṃ  paṭikkhipitvā sace 
 te sahāyako bhaddiyarājā pabbajissati  tena saddhiṃ pabbajāhīti 
 vutte  taṃ upasaṅkamitvā mama kho samma pabbajjā tava 
 paṭibaddhāti vatvā taṃ nānappakārehi saññāpetvā sattame 
 divase attanā saddhiṃ pabbajatthāya paṭiññaṃ gaṇhi  Tato bhaddiyo 
 sakyarājā anuruddho ānando bhagu kimbilo devadatto cāti 
 ime cha khattiyā upālikappakasattamā  devā viya dibbasampattiṃ 
 sattāhaṃ mahāsampattiṃ anubhavitvā uyyānaṃ gacchantā viya caturaṅginiyā 
 senāya nikkhamitvā paravisayaṃ patvā rājāṇāya sabbasenaṃ 
 nivattāpetvā paravisayaṃ okkamiṃsu  Tattha cha khattiyā attano 
 ābharaṇāni omuñcitvā bhaṇḍikaṃ katvā handa bhaṇe upāli 
  
  
 page     
 Nivattassu  alaṃ te ettakaṃ jīvikāyāti tassa adaṃsu  So tesaṃ 
 pādamūle pavattitvā paridevitvā tesaṃ āṇaṃ atikkamituṃ asakkonto 
 uṭṭhāya taṃ gahetvā nivatti  Tesaṃ dvidhā jātakāle vanaṃ 
 rodanappattaṃ viya paṭhavī kampanākārappattā viya ahosi  Upālikappakopi 
 thokaṃ gantvā nivattitvā evaṃ cintesi caṇḍā kho sākiyā 
 iminā kumārā nipātitāti ghāteyyuṃpi maṃ  ime hi nāma 
 sakyakumārā evarūpaṃ sampattiṃ pahāya imāni anagghāni ābharaṇāni 
 kheḷapiṇḍaṃ viya chaḍḍetvā pabbajissanti  kimaṅgaṃ panāhanti 
 cintetvā bhaṇḍikaṃ omuñcitvā tāni ābharaṇāni rukkhe laggitvā 
 atthikā gaṇhantūti vatvā tesaṃ santikaṃ gantvā tehi kasmā 
 nivattosīti puṭṭho tamatthaṃ ārocesi  Atha naṃ te ādāya satthu 
 santikaṃ gantvā bhagavantaṃ vanditvā mayaṃ bhante sākiyā nāma 
 mānanissitā  ayaṃ amhākaṃ dīgharattaṃ paricārako  imaṃ paṭhamataraṃ 
 pabbājetha  mayamassa abhivādanādīni karissāma  evaṃ no māno 
 nimmādayissatīti vatvā taṃ paṭhamataraṃ pabbājetvā pacchā sayaṃ pabbajiṃsu  
 Tesu āyasmā bhaddiyo teneva antaravassena tevijjo ahosi  
 Āyasmā anuruddho dibbacakkhuko hutvā pacchā mahāpurisavitakkasuttaṃ   
 sutvā arahattaṃ pāpuṇi  Āyasmā ānando sotāpattiphale patiṭṭhahi  
 Bhagutthero ca kimbilatthero ca aparabhāge vipassanaṃ vaḍḍhetvā 
 arahattaṃ pāpuṇiṃsu  Devadatto pothujjanikaṃ iddhiṃ patto  
  Footnote     aṅ  aṭṭhaka         
  
  
 page     
 Aparabhāge satthari kosambiyaṃ viharante  sasāvakasaṅghassa tathāgatassa 
 mahanto lābhasakkāro nibbatti  Tattha vatthabhesajjādihatthā 
 manussā vihāraṃ pavisitvā kuhiṃ satthā  kuhiṃ sārīputtatthero  kuhiṃ 
 mahāmoggallānatthero  kuhiṃ mahākassapatthero  kuhiṃ bhaddiyatthero  
 kuhiṃ anuruddhatthero  kuhiṃ ānandatthero  kuhiṃ bhagutthero  kuhiṃ 
 kimbilattheroti asītimahāsāvakānaṃ nisinnaṭṭhānaṃ olokentā vicaranti  
 devadattatthero kuhiṃ nisinno vā ṭhito vāti pucchanto nāma 
 natthi  So cintesi ahaṃ etehi saddhiṃyeva pabbajito  etepi 
 khattiyapabbajitā  ahaṃpi khattiyapabbajito lābhasakkārahatthā manussā 
 ete pariyesanti  mama nāmaṃ gahetāpi natthi  kena nu kho 
 saddhiṃ ekato hutvā kaṃ pasādetvā mama lābhasakkāraṃ nibbatteyyanti  
 Athassa etadahosi ayaṃ rājā bimbisāro paṭhamadassaneneva 
 ekādasanahutehi saddhiṃ sotāpattiphale patiṭṭhito  na sakkā 
 etena saddhiṃ ekato bhavituṃ  kosalaraññāpi saddhiṃ na sakkā 
 ekato bhavituṃ  ayaṃ kho pana rañño putto ajātasattukumāro 
 kassaci guṇadosaṃ na jānāti  etena saddhiṃ ekato bhavissāmīti  
 So kosambito rājagahaṃ gantvā kumārakavaṇṇaṃ abhinimminitvā 
 cattāro āsīvise catūsu hatthapādesu ekaṃ gīvāya bandhitvā 
 ekaṃ sīse cumbaṭakaṃ katvā ekaṃ ekaṃsaṃ karitvā imāya ahimekhalāya 
 ākāsato oruyha ajātasattussa ucchaṅge nisīditvā  tena 
 bhītena kosi tvanti vutte  ahaṃ devadattoti vatvā tassa 
  
  
 page     
 Bhayavinodanatthaṃ taṃ attabhāvaṃ paṭisaṃharitvā saṅghāṭipattacīvaradharo 
 purato ṭhatvā taṃ pasādetvā lābhasakkāraṃ nibbattesi  So 
 lābhasakkārābhibhūto ahaṃ bhikkhusaṅghaṃ pariharissāmīti pāpakaṃ cittaṃ 
 uppādetvā saha cittuppādena iddhito parihāyitvā satthāraṃ 
 veḷuvanavihāre sarājikāya parisāya dhammaṃ desentaṃ vanditvā 
 uṭṭhāyāsanā añjalimpaggayha bhagavā bhante etarahi jiṇṇo 
 vuḍḍho mahallako  appossukko diṭṭhadhammasukhavihāraṃ anuyuñjatu 
 ahaṃ bhikkhusaṅghaṃ pariharissāmi  niyyādetha me bhikkhusaṅghanti vatvā 
 satthārā kheḷāsikavādena apasādetvā paṭikkhitto  anattamano 
 imaṃ paṭhamaṃ tathāgate āghātaṃ bandhitvā apakkami  Athassa bhagavā 
 rājagahe pakāsanīyakammaṃ kāresi  So pariccattodāni ahaṃ 
 samaṇena gotamena  idānissa anatthaṃ karissāmīti ajātasattuṃ 
 upasaṅkamitvā pubbe kho kumāra manussā dīḍāyukā  etarahi 
 appāyukā  ṭhānaṃ kho panetaṃ vijjati  yaṃ tvaṃ kumārova samāno 
 kālaṃ kareyyāsi  tenahi tvaṃ kumāra pitaraṃ hantvā rājā hohi  
 ahaṃ bhagavantaṃ hantvā buddho  bhavissāmīti vatvā  tasmiṃ rajje 
 patiṭṭhite  tathāgatassa vadhāya purise payojetvā  tesu sotāpattiphalaṃ 
 patvā nivattesu  sayaṃ gijjhakūṭaṃ abhiruhitvā ahameva samaṇaṃ 
 gotamaṃ jīvitā voropessāmīti silaṃ pavijjhitvā ruhiruppādakammaṃ 
 katvā imināpi upāyena māretuṃ asakkonto puna nāḷāgiriṃ 
 vissajjāpesi  Tasmiṃ āgacchante  ānandatthero attano jīvitaṃ satthu 
  
  
 page     
 Pariccajitvā purato aṭṭhāsi  Satthā nāgaṃ dametvā nagarā nikkhamitvā 
 vihāraṃ āgantvā anekasahassehi upāsakehi abhihaṭaṃ mahādānaṃ 
 paribhuñjitvā  tasmiṃ divase sannipatitānaṃ aṭṭhārasakoṭisaṅkhātānaṃ 
 rājagahavāsīnaṃ anupubbīkathaṃ kathesi  Caturāsītiyā pāṇasahassānaṃ 
 dhammābhisamayo jāto  aho mahāguṇo āyasmā ānando 
 tathārūpe nāma hatthināge āgacchante  attano jīvitaṃ pariccajitvā 
 satthu purato aṭṭhāsīti therassa guṇakathaṃ sutvā na bhikkhave 
 idāneva  pubbepesa mamatthāya jīvitaṃ pariccajiyevāti vatvā bhikkhūhi 
 yācito cullahaṃsamahāhaṃsakakkaṭakajātakāni       kathesi  
      Devadattassāpi kammaṃ neva tathā rañño mārāpitattā  
 na vadhakānaṃ payojitattā  na silāya paviddhattā  pākaṭaṃ ahosi 
 yathā nāḷāgirihatthino vissajjitattā  Tadā hi mahājano rājāpi 
 devadatteneva mārāpito  vadhakāpi payojitā  silāpi paviddhā 
 idāni pana tena nāḷāgiri vissajjāpito  evarūpaṃ nāma pāpaṃ 
 gahetvā rājā vicaratīti kolāhalamakāsi  Rājā mahājanassa kathaṃ 
 sutvā pañca thālipākasatāni harāpetvā na puna tassupaṭṭhānaṃ 
 agamāsi  Nāgarāpissa kulaṃ upagatassa bhikkhāmattampi nādaṃsu  So 
 parihīnalābhasakkāro kohaññena jīvitukāmo satthāraṃ upasaṅkamitvā 
  Footnote     khu  jā  asīti        tadaṭṭhakathā           khu  jā  asīti        
  tadaṭṭhakathā            khu  jā  catu         tadaṭṭhakathā        tattha pana 
  kakkārujātakanti khāyati  
  
  
 page     
 Pañca vatthūni yācitvā bhagavatā alaṃ devadatta  yo icchati  
 āraññako hotūti paṭikkhitto  kassāvuso vacanaṃ sobhaṇaṃ  kiṃ 
 tathāgatassa udāhu mama  ahaṃ hi ukkaṭṭhavasena evaṃ vadāmi sādhu 
 bhante bhikkhū yāvajīvaṃ araññikā assu  piṇḍapātikā  paṃsukūlikā  
 rukkhamūlikā  macchamaṃsaṃ na khādeyyunti  yo dukkhā muccitukāmo  
 so mayā saddhiṃ āgacchatūti vatvā pakkāmi  Tassa vacanaṃ sutvā 
 ekacce navapabbajitā mandabuddhino kalyāṇaṃ devadatto āha  
 etena saddhiṃ vicarissāmāti tena saddhiṃ ekatova ahesuṃ  Iti so 
 pañcasatehi bhikkhūhi saddhiṃ tehi pañcahi vatthūhi lūkhappasannaṃ janaṃ 
 saññāpento kulesu viññāpetvā bhuñjanto saṅghabhedāya parakkami  
 So bhagavatā saccaṃ kira tvaṃ devadatta saṅghabhedāya parakkamasi 
 cakkabhedāyāti puṭṭho saccaṃ bhagavāti vatvā garuko kho 
 devadatta saṅghabhedotiādīhi ovaditopi satthu vacanaṃ anādayitvā 
 pakkanto  āyasmantaṃ ānandaṃ rājagahe piṇḍāya carantaṃ disvā 
 ajjataggedānāhaṃ āvuso ānanda aññatreva bhagavatā aññatra 
 bhikkhusaṅghā uposathaṃ karissāmi  saṅghakammaṃ karissāmīti āha  Thero 
 tamatthaṃ bhagavato ārocesi  Taṃ viditvā satthā uppannadhammasaṃvego 
 hutvā devadatto sadevakassa lokassa anatthanissitaṃ attano 
 avīcimhi pacanakammaṃ karotīti parivitakketvā 
           sukarāni asādhūni        attano ahitāni ca 
            yaṃ ve hitañca sādhuñca    taṃ ve paramadukkaranti 
  
  
 page     
 Imaṃ gāthaṃ vatvā puna imaṃ udānaṃ udānesi 
           sukaraṃ sādhunā sādhu      sādhu pāpena dukkaraṃ 
            pāpaṃ pāpena sukaraṃ      pāpamariyehi dukkaranti    
      Athakho devadatto uposathadivase attano parisāya saddhiṃ 
 ekamantaṃ nisīditvā yassimāni pañca vatthūni khamanti  so 
 salākaṃ gaṇhatūti vatvā  pañcasatehi vajjīputtakehi navakehi 
 appakataññūhi salākāya gahitāya  saṅghaṃ bhinditvā te bhikkhū 
 ādāya gayāsīsaṃ agamāsi  Tassa tattha gatabhāvaṃ sutvā satthā tesaṃ 
 bhikkhūnaṃ ānayatthāya dve aggasāvake pesesi  Te tattha gantvā 
 ādesanāpāṭihāriyānusāsaniyā ca iddhipāṭihāriyānusāsaniyā ca 
 anusāsantā te amataṃ pāyetvā ādāya ākāsenāgamiṃsu  
 Kokālikopi kho uṭṭhehi āvuso devadatta  nītā te bhikkhū 
 sārīputtamoggallānehi  nanu tvaṃ mayā vutto mā āvuso 
 sārīputtamoggallānehi vissāsi pāpicchā sārīputtamoggallānā  
 pāpikānaṃ icchānaṃ vasaṅgatāti vatvā jannukena hadayamajjhe pahari  
 Tassa tattheva uṇhaṃ lohitaṃ mukhato uggañchi  
      Āyasmantaṃ pana sārīputtaṃ bhikkhusaṅghaparivutaṃ ākāsenāgacchantaṃ 
 disvā bhikkhū āhaṃsu bhante āyasmā sārīputto gamanakāle 
 attadutiyova gato  idāni mahāparivāro āgacchanto sobhatīti  
 Satthā na  bhikkhave idāneva  tiracchānayoniyaṃ nibbattakālepi 
  Footnote     cullavagga        khu  u         
  
  
 page     
 Mama putto mama santikaṃ āgacchanto sobhatiyevāti vatvā 
         hoti sīlavataṃ attho       paṭisanthāravuttinaṃ  
          Lakkhaṇaṃ passa āyantaṃ      ñātisaṅghapurakkhitaṃ  
          atha passasimaṃ kālaṃ        suvihīnaṃva ñātibhīti   
 idaṃ jātakaṃ   kathesi  Puna bhikkhūhi bhante devadatto kira 
 dve aggasāvake ubhosu passesu nisīdāpetvā buddhalīḷhāya 
 dhammaṃ desessāmīti tumhākaṃ anukiriyaṃ karīti vutte  na bhikkhave 
 idāneva pubbepesa mama anukiriyaṃ kātuṃ vāyami  na pana sakkhīti 
 vatvā 
         api vīraka passesi       sakuṇaṃ mañjubhāṇakaṃ 
          mayuragīvasaṅkāsaṃ         patiṃ mayhaṃ saviṭṭhakaṃ  
                 udakathalacarassa pakkhino 
                 niccaṃ āmakamacchabhojino 
                 tassānukaraṃ saviṭṭhako 
                 sevālehi paliguṇṭhito matoti   
 nadīcarakākajātakaṃ   kathetvā  aparesupi divasesu tathārūpimeva kathaṃ 
 ārabbha 
                acāri vatāyaṃ vitudaṃ vanāni 
                 kaṭṭhaṅgarukkhesu asārakesu  
  Footnote     khu  jā  eka       tadaṭṭhakathā           lakkhaṇajātakaṃ     khu  jā  
  duka        tadaṭṭhakathā           jātake vīrakajātakanti khāyati  
  
  
 page     
                   Athāsadā khadiraṃ jātasāraṃ  
                   yatthābhidā garuḷo uttamaṅganti   ca 
          lasī ca te nipphalitā         matthako ca vidālito  
          sabbā te phāsukā bhaggā     dāni samma virocasīti   ca 
 evamādīni jātakāni   kathesi  Puna akataññū devadattoti kathaṃ 
 ārabbha 
            akaramhā va te kiccaṃ     yaṃ balaṃ ahuvamha se 
             migarāja namo tyatthu     api kiñci labhāmha se  
             Mama lohitabhakkhassa        niccaṃ luddāni kubbato 
             dantantaragato santo      taṃ bhuṃ  yaṃpi jīvasīti   
 ādīni jātakāni   kathesi  Puna vadhāya parisakkanamassa ārabbha 
            ñātametaṃ kuruṅgassa       yaṃ tvaṃ sepaṇṇi seyyasi 
             aññaṃ sepaṇṇiṃ gacchāmi     na me te ruccate phalanti   
 ādīni jātakāni    kathesi  Puna ubhato parihīno devadatto 
 lābhasakkārato ca sāmaññato cāti kathāsu pavattamānāsu  
 na bhikkhave idāneva  pubbepi parihīnoyevāti vatvā 
  Footnote     khu  jā  duka        tadaṭṭhakathā           khu  jā  eka        tadaṭṭhakathā  
            kandagalajātakañceva virocanajātakañca       khu  jā  catu         
  tadaṭṭhakathā            javasakuṇajātakaṃ      khu  jā  eka       tadaṭṭhakathā        
     kuruṅgamigajātakaṃ  
  
  
 page     
            akkhī bhinnā  paṭo naṭṭho   sakhīgehe ca bhaṇḍanaṃ  
             ubhato paduṭṭhakammantā      udakamhi thalamhi cāti   
 ādīni jātakāni   kathesi  Evaṃ rājagahe viharanto devadattaṃ 
 ārabbha bahūni jātakāni kathetvā  rājagahato sāvatthiṃ gantvā 
 jetavanamahāvihāre vāsaṃ kappesi  
      Devadattopi kho nava māse gilāno  pacchime kāle satthāraṃ 
 daṭṭhukāmo hutvā attano sāvake ahaṃ satthāraṃ daṭṭhukāmo  
 taṃ me dassethāti vatvā  tehi tvaṃ samatthakāle satthārā 
 saddhiṃ verī hutvā acari  na mayaṃ taṃ tattha nessāmāti vutte  
 mā maṃ nāsetha  mayā satthari āghāto kato  satthu pana mayi 
 kesaggamattopi āghāto natthīti  So hi bhagavā 
             vadhake devadattamhi        core aṅgulimālake 
             dhanapāle rāhule ca       sabbattha samamānasoti 
 dassetha me bhagavantanti punappunaṃ yāci  Atha naṃ te mañcakenādāya 
 nikkhamiṃsu  Tassāgamanaṃ sutvā bhikkhū satthu ārocesuṃ bhante devadatto 
 kira tumhākaṃ dassanatthāya āgacchatīti  na bhikkhave so 
 tenattabhāvena maṃ passituṃ labhissatīti  Bhikkhū kira pañcannaṃ vatthūnaṃ 
 āyācitakālato paṭṭhāya puna buddhe daṭṭhuṃ na labhanti  ayaṃ 
 dhammatā  asukaṭṭhānañca asukaṭṭhānañca āgato bhanteti āhaṃsu  
 yaṃ icchati  taṃ karotu na so maṃ passituṃ labhissatīti  bhante 
  Footnote     khu  jā  eka        tadaṭṭhakathā           ubhatobhaṭṭhajātakaṃ  
  
  
 page     
 Ito yojanamattaṃ āgato  aḍḍhayojanaṃ  gāvutaṃ  pokkharaṇīsamīpaṃ 
 āgato bhanteti  sacepi antojetavanaṃ pavisati  neva maṃ 
 passituṃ labhissatīti  Devadattaṃ gahetvā āgatā jetavanapokkharaṇītīre 
 mañcaṃ otāretvā pokkharaṇiyaṃ nahāyituṃ otariṃsu  Devadattopi 
 kho mañcato uṭṭhāya ubho pāde bhūmiyaṃ ṭhapetvā nisīdi  Te 
 paṭhaviṃ pavisiṃsu  So anukkamena yāva gopphakā yāva jannukā 
 yāva kaṭito yāva thanato yāva gīvato pavisitvā hanukaṭṭhikassa 
 bhūmiyaṃ patiṭṭhitakāle gāthamāha 
               imehi aṭṭhīhi tamaggapuggalaṃ 
                devātidevaṃ naradammasārathiṃ 
                samantacakkhuṃ satapuññalakkhaṇaṃ 
                pāṇehi buddhaṃ saraṇaṃ gatosmīti  
 Idaṃ kira ṭhānaṃ disvā tathāgato devadattaṃ pabbājesi  Sace hi 
 so na pabbajissa gihī hutvā kammaṃ bhāriyaṃ akarissa  āyatiṃ 
 bhavassa paccayaṃ kātuṃ nāsakkhissa pabbajitvā ca pana  kiñcāpi 
 kammaṃ bhāriyaṃ karissati  āyatiṃ bhavassa paccayaṃ kātuṃ sakkhissatīti naṃ 
 satthā pabbājesi  So hi ito satasahassakappamatthake aṭṭhissaro 
 nāma paccekabuddho bhavissati  So paṭhaviṃ pavisitvā avīcimhi 
 nibbatti  Niccale buddhe aparaddhabhāvena pana niccalova hutvā 
 paccati  Tiyojanasatike antoavīcimhi yojanasatubbedhamevassa sarīraṃ 
 nibbatti  sīsaṃ yāva kaṇṇasakkhalito upari ayakapallaṃ pāvisi  pādā 
  
  
 page     
 Yāva gopphakā heṭṭhā ayapaṭhaviṃ paviṭṭhā  mahātālakkhandhaparimāṇaṃ 
 ayasūlaṃ pacchimabhittito nikkhamitvā piṭṭhimajjhaṃ bhinditvā urena 
 nikkhamitvā puratthimabhittiṃ pāvisi  aparaṃ dakkhiṇabhittito nikkhamitvā 
 dakkhiṇapassaṃ bhinditvā vāmapassena nikkhamitvā uttarabhittiṃ 
 pāvisi  aparaṃ upari kapallato nikkhamitvā matthakaṃ bhinditvā 
 adhobhāgena nikkhamitvā ayapaṭhaviṃ pāvisi  Evaṃ so tattha niccalo 
 hutvā paccati  
      Bhikkhū ettakaṃ ṭhānaṃ gantvā devadatto satthāraṃ daṭṭhuṃ 
 alabhitvāva paṭhaviṃ paviṭṭhoti kathaṃ samuṭṭhāpesuṃ  Satthā na 
 bhikkhave devadatto idāneva mayi aparajjhitvā paṭhaviṃ pāvisi  
 pubbepi paviṭṭhoyevāti vatvā  hatthirājakāle maggamuḷhaṃ purisaṃ 
 samassāsetvā attano piṭṭhiṃ āropetvā khemantaṃ pāpitassa 
 tena puna tikkhattuṃ āgantvā aggaṭṭhāne majjhimaṭṭhāne mūleti 
 evaṃ dante chinditvā tatiyavāre mahāpurisassa cakkhupathaṃ atikkamantassa 
 tassa paṭhaviṃ paviṭṭhabhāvaṃ dīpetuṃ 
      akataññussa posassa       niccaṃ vivaradassino 
       sabbañce paṭhaviṃ dajjā     neva naṃ abhirādhayeti   
 imaṃ jātakaṃ   kathetvā  punapi tatheva kathāya samuṭṭhitāya  khantivādibhūte 
 attani aparajjhitvā kalāburājabhūtassa tassa paṭhaviṃ paviṭṭhabhāvaṃ 
 dīpetuṃ khantivādijātakaṃ    culladhammapālabhūte attani aparajjhitvā 
  Footnote     khu  jā  eka        tadaṭṭhakathā           sīlavanāgajātakaṃ     khu  jā  catu  
         tadaṭṭhakathā        
  
  
 page     
 Mahāpatāparājabhūtassa tassa paṭhaviṃ paviṭṭhabhāvaṃ dīpetuṃ culladhamma 
 pālajātakañca   kathesi  
      Paṭhaviṃ paviṭṭhe pana devadatte  mahājano haṭṭhatuṭṭho 
 dhajapatākakadaliyo ussāpetvā puṇṇaghaṭe ṭhapetvā lābhā vata 
 noti mahantaṃ chaṇaṃ anubhoti  Tamatthaṃ bhagavato ārocesuṃ  Bhagavā 
 na bhikkhave idāneva devadatte mate mahājano tussati  pubbepi 
 tussiyevāti vatvā  sabbajanassa appiye caṇḍe pharuse bārāṇasiyaṃ 
 piṅgalarāje nāma mate mahājanassa tuṭṭhabhāvaṃ dīpetuṃ 
               sabbo jano hiṃsito piṅgalena  
                tasmiṃ mate  paccayaṃ vedayanti  
                piyo nu te āsi akaṇhanetto  
                Kasmā tuvaṃ rodasi dvārapāla  
                Na me piyo āsi akaṇhanetto  
                bhāyāmi paccāgamanāya tassa  
                ito gato hiṃseyya maccurājaṃ  
                so hiṃsito āneyya naṃ puna idhāti 
 imaṃ piṅgalajātakaṃ   kathesi  
      Bhikkhū satthāraṃ pucchiṃsu idāni bhante devadatto kuhiṃ 
 nibbattoti  avīcimahāniraye bhikkhaveti  bhante idha tappanto 
  Footnote     khu  jā  pañca         tadaṭṭhakathā           khu  jā  duka        tadaṭṭhakathā  
        
  
  
 page     
 Vicaritvā puna gantvā tappanaṭṭhāneyeva nibbattoti  āma 
 bhikkhave  pabbajitā vā hontu gahaṭṭhā vā pamādavihārino 
 ubhayattha tappantiyevāti vatvā imaṃ gāthamāha 
               idha tappati  pecca tappati  
                pāpakārī ubhayattha tappati 
               pāpaṃ me katanti tappati  
                bhiyyo tappati duggatiṃ gatoti  
      Tattha idha tappatīti  idha kammatappanena domanassamattena 
 tappati  Peccāti  paraloke pana vipākatappanena atidāruṇena 
 apāyadukkhena tappati  Pāpakārīti  nānappakārassa pāpassa kattā  
 Ubhayatthāti  iminā vuttappakārena tappanena ubhayattha tappati nāma  
 Pāpaṃ meti  so hi kammatappanena tappanto pāpaṃ me katanti 
 tappati  taṃ appamattakaṃ tappanaṃ vipākatappanena pana tappanto 
 bhiyyo tappati duggatiṃ gato  atipharusena tappanena ativiya tappatīti  
      Gāthāpariyosāne bahū sotāpannādayo ahesuṃ  Desanā 
 mahājanassa sātthikā jātāti  
                       Devadattavatthu  
                        
  
  
 page     
                      Sumanādevīvatthu       
      idha nandati  pecca nandatīti imaṃ dhammadesanaṃ satthā 
 jetavane viharanto sumanādeviṃ ārabbha kathesi  
      Sāvatthiyaṃ hi devasikaṃ anāthapiṇḍikassa gehe dve bhikkhusahassāni 
 bhuñjanti  tathā visākhāya mahāupāsikāya  Sāvatthiyañca yo yo 
 dānaṃ dātukāmo hoti so so tesaṃ ubhinnaṃ okāsaṃ labhitvāva 
 karoti  kiṃkāraṇāti  tumhākaṃ dānaggaṃ anāthapiṇḍiko vā 
 visākhā vā āgatāti pucchitvā  nāgatāti vutte  satasahassaṃ 
 vissajjetvā katadānampi kiṃ dānaṃ nāmetanti garahanti  Ubhopi 
 hi te bhikkhusaṅghassa ruciñca anucchavikakiccāni ca jānanti  Tesu 
 viharantesu  bhikkhū cittānurūpameva bhuñjanti  Tasmā sabbe dānaṃ 
 dātukāmā te gahetvā gacchanti  Iti te attano ghare bhikkhū 
 parivisituṃ na labhanti  Tato visākhā ko nu kho mama ṭhāne ṭhatvā 
 bhikkhusaṅghaṃ parivisissatīti upadhārentī puttassa dhītaraṃ disvā taṃ 
 attano ṭhāne ṭhapesi  Sā tassā nivesane bhikkhusaṅghaṃ parivisati  
 Anāthapiṇḍikopi mahāsubhaddaṃ nāma jeṭṭhadhītaraṃ ṭhapesi  Sā hi 
 bhikkhūnaṃ veyyāvaccaṃ karontī dhammaṃ suṇantī sotāpannā hutvā 
 patikulaṃ agamāsi  Tato cullasubhaddaṃ ṭhapesi  Sāpi tatheva karontī 
 sotāpannā hutvā patikulaṃ gatā  Atha sumanādeviṃ nāma kaniṭṭhadhītaraṃ 
 ṭhapesi  Sā pana dhammaṃ sutvā sakadāgāmiphalaṃ patvā  kumārikāva 
 hutvā tathārūpena aphāsukena āturā āhārupacchedaṃ katvā pitaraṃ 
  
  
 page     
 Daṭṭhukāmā hutvā pakkosāpesi  So ekasmiṃ dānagge tassā 
 sāsanaṃ sutvāva āgantvā kiṃ amma sumaneti āha  Sā pitaraṃ 
 āha kiṃ kaniṭṭhabhātikāti  vippalapasi ammāti  na vippalapāmi 
 kaniṭṭhabhātikāti  bhāyasi ammāti  na bhāyāmi kaniṭṭhabhātikāti  
 Ettakaṃ vatvāyeva pana sā kālamakāsi  So sotāpannopi samāno 
 seṭṭhī dhītari uppannasokaṃ adhivāsetuṃ asakkonto dhītu sarīrakiccaṃ 
 kāretvā rodanto satthu santikaṃ gantvā  kiṃ gahapati dukkhī dummano 
 assumukho rudamāno āgatosīti vutte  dhītā me bhante sumanādevī 
 kālakatāti āha  atha kasmā socasi  nanu sabbesaṃ ekaṃsikaṃ 
 maraṇanti  jānāmetaṃ bhante  evarūpā pana me hirottappasampannā 
 dhītā  sā maraṇakāle satiṃ paccupaṭṭhāpetuṃ asakkontī vippalapamānā 
 matā  tena me anappakaṃ domanassaṃ uppajjatīti  kiṃ pana tāya 
 kathitaṃ mahāseṭṭhīti  ahaṃ taṃ bhante kiṃ amma sumaneti āmantesiṃ  
 atha maṃ āha kiṃ kaniṭṭhabhātikāti tato vippalapasi ammāti vutte  
 na vippalapāmi kaniṭṭhabhātikāti bhāyasi ammāti  na bhāyāmi 
 kaniṭṭhabhātikāti ettakaṃ vatvā kālamakāsīti  Atha naṃ bhagavā āha 
 na hi te mahāseṭṭhi dhītā vippalapatīti  atha kasmā evamāhāti  
 kaniṭṭhattāyeva dhītā hi te gahapati maggaphalehi tayā mahallikā 
 tvaṃ hi sotāpanno  dhītā pana te sakadāgāminī sā maggaphalehi 
 mahallikattā taṃ evamāhāti  evaṃ bhanteti  evaṃ gahapatīti  
 idāni kuhiṃ nibbattā bhanteti  tusitabhavane gahapatīti vutte  
  
  
 page     
 bhante mama dhītā idha ñātakānaṃ antare nandamānā vicaritvā 
 ito gantvāpi nandanaṭṭhāneyeva nibbattāti  Atha naṃ satthā 
 āma gahapati appamattā nāma gahaṭṭhā vā pabbajitā vā 
 idhaloke ca paraloke ca nandantiyevāti vatvā imaṃ gāthamāha 
               idha nandati  pecca nandati  
                katapuñño ubhayattha nandati  
               puññaṃ me katanti nandati  
                bhiyyo nandati suggatiṃ gatoti  
      Tattha idhāti  idhaloke kammanandanena nandati  Peccāti  
 paraloke vipākanandanena nandati  Katapuññoti  nānappakārassa 
 puññassa kattā  Ubhayatthāti  idha kataṃ me kusalaṃ  akataṃ me 
 pāpanti nandati  parattha vipākaṃ anubhavanto nandati  Puññaṃ meti  
 idha nandanto pana puññaṃ me katanti somanassamattakeneva 
 kammanandanaṃ upādāya nandati  Bhiyyoti  vipākanandanena pana 
 sugatiṃ gato  sattapaññāsavassakoṭiyo saṭṭhiñca vassasatasahassāni 
 dibbasampattiṃ anubhavanto tusitapure ativiya nandatīti  
      Gāthāpariyosāne bahū sotāpannādayo ahesuṃ  Mahājanassa 
 dhammadesanā sātthikā jātāti  
                       Sumanādevīvatthu  
                        
  
  
 page     
                    Dvesahāyakabhikkhuvatthu       
      bahumpi ce sahitaṃ bhāsamānoti imaṃ dhammadesanaṃ satthā 
 jetavane viharanto dve sahāyake bhikkhū ārabbha kathesi  
      Sāvatthīvāsino hi dve kulaputtā sahāyakā vihāraṃ gantvā 
 satthu dhammadesanaṃ sutvā kāme pahāya satthu sāsane uraṃ datvā 
 pabbajitvā pañca vassāni ācariyupajjhāyānaṃ santike vasitvā 
 satthāraṃ upasaṅkamitvā sāsane dhuraṃ pucchitvā vipassanādhurañca 
 ganthadhurañca vitthārato sutvā  eko tāva ahaṃ bhante mahallakakāle 
 pabbajito na sakkhissāmi ganthadhuraṃ pūretuṃ  vipassanādhuraṃ pana 
 pūressāmīti yāva arahattā vipassanaṃ kathāpetvā ghaṭento vāyamanto 
 saha paṭisambhidāhi arahattaṃ pāpuṇi  Itaro pana ahaṃ ganthadhuraṃ 
 pūressāmīti anukkamena tepiṭakaṃ buddhavacanaṃ uggaṇhitvā gatagataṭṭhāne 
 dhammaṃ katheti  sarabhaññaṃ bhaṇati pañcannaṃ bhikkhusatānaṃ dhammaṃ vācento 
 vicarati  aṭṭhārasannaṃ mahāgaṇānaṃ ācariyo ahosi  Bhikkhū satthu 
 santike kammaṭṭhānaṃ gahetvā itarassa therassa vasanaṭṭhānaṃ gantvā 
 tassovāde ṭhatvā arahattaṃ patvā theraṃ vanditvā satthāraṃ 
 daṭṭhukāmamhāti vadanti  Thero gacchatha āvuso  mama vacanena 
 satthāraṃ vanditvā asītimahāthere vandatha  sahāyakattheraṃpi me amhākaṃ 
 ācariyo tumhe vandatīti vadethāti pesesi  Te vihāraṃ gantvā 
 satthārañceva asītimahāthere ca vanditvā ganthikattherassa santikaṃ 
 gantvā bhante amhākaṃ ācariyo tumhe vandatīti vadanti  Itarena ca 
  
  
 page     
 ko Nāmesoti vutte  tumhākaṃ sahāyakabhikkhu bhanteti vadanti  Evaṃ 
 there punappunaṃ sāsanaṃ pahiṇante  so bhikkhu thokaṃ kālaṃ sahitvā 
 aparabhāge sahituṃ asakkonto  amhākaṃ ācariyo tumhe vandatīti 
 vutte  ko esoti vatvā  tumhākaṃ sahāyakabhikkhu bhanteti vutte  
 kiṃ pana tumhehi tassa santike uggahitaṃ  kiṃ dīghanikāyādīsu aññataro 
 nikāyo  kiṃ tīsu piṭakesu ekaṃ piṭakanti vatvā  catuppadikaṃpi gāthaṃ 
 na jānāti  paṃsukūlaṃ gahetvā pabbajitakāleyeva araññaṃ paviṭṭho  
 bahū vata antevāsike labhi  tassa āgatakāle mayā pañhaṃ 
 pucchituṃ vaṭṭatīti cintesi  Aparabhāge thero satthāraṃ daṭṭhuṃ āgato  
 sahāyakattherassa santike pattacīvaraṃ ṭhapetvā gantvā satthārañceva 
 asītimahāthere ca vanditvā sahāyakattherassa vasanaṭṭhānaṃ paccāgami  
 Athassa so vattaṃ kāretvā samappamāṇaṃ āsanaṃ gahetvā pañhaṃ 
 pucchissāmīti nisīdi  Tasmiṃ khaṇe satthā esa evarūpaṃ mama puttaṃ 
 viheṭhetvā niraye nibbatteyyāti tasmiṃ anukampāya vihāracārikaṃ 
 caranto viya tesaṃ nisinnaṭṭhānaṃ gantvā paññatte buddhāsane 
 nisīdi  Tattha tattha nisīdantā hi bhikkhū buddhāsanaṃ paññāpetvā 
 va nisīdanti  Tena satthā pakatipaññatteyeva āsane nisīdi  
 Nisajja kho pana ganthikabhikkhuṃ paṭhamajjhāne pañhaṃ pucchitvā  tasmiṃ 
 akathite  dutiyajjhānaṃ ādiṃ katvā aṭṭhasupi samāpattīsu rūpārūpesu 
 pañhaṃ pucchi  Ganthikatthero ekaṃpi kathetuṃ nāsakkhi  Itaro taṃ 
 sabbaṃ kathesi  Atha naṃ sotāpattimagge pañhaṃ pucchi  Ganthikatthero 
  
  
 page     
 Kathetuṃ nāsakkhi  Tato khīṇāsavattheraṃ pucchi  Thero kathesi  Satthā 
 sādhu sādhūti abhinanditvā sesamaggesupi paṭipāṭiyā pañhaṃ pucchi  
 Ganthikatthero ekaṃpi kathetuṃ nāsakkhi  Khīṇāsavo pana pucchitapucchitaṃ 
 kathesi  Satthā catūsupi ṭhānesu tassa sādhukāraṃ adāsi  Taṃ sutvā 
 bhummadeve ādiṃ katvā yāva brahmalokā sabbā devatā ceva 
 nāgasupaṇṇā ca sādhukāraṃ adaṃsu  Taṃ sādhukāraṃ sutvā tassa 
 antevāsikā ceva saddhivihārino ca satthāraṃ ujjhāyiṃsu kiṃ 
 nāmetaṃ satthārā kataṃ  kiñci ajānantassa mahallakattherassa catūsu 
 ṭhānesu sādhukāraṃ adāsi  amhākaṃ panācariyassa sabbapariyattidharassa 
 pañcannaṃ bhikkhusatānaṃ pāmokkhassa pasaṃsāmattaṃpi na karīti  Atha 
 ne satthā kinnāmetaṃ bhikkhave kathethāti pucchitvā  tasmiṃ atthe 
 ārocite  bhikkhave tumhākaṃ ācariyo mama sāsane bhatiyā 
 gāvo rakkhanasadiso  mayhaṃ pana putto yathāruciyā pañcagorase 
 paribhuñjanakasāmisadisoti vatvā imā gāthā abhāsi 
               bahumpi ce sahitaṃ   bhāsamāno 
                na takkaro hoti naro pamatto  
                gopova gāvo gaṇayaṃ paresaṃ 
                na bhāgavā sāmaññassa hoti  
                Appampi ce sahitaṃ bhāsamāno 
                dhammassa hoti anudhammacārī 
  Footnote     Ma  saṃhita  ayañhi gāthā upendavajiro nāma hoti  so ca ja ta ja gaṇehi ceva 
  garudvayena ca niyamito  tasmā saṃhita iti yujjati  
  
  
 page     
                Rāgañca dosañca pahāya mohaṃ 
                sammappajāno suvimuttacitto 
                anupādiyāno idha vā huraṃ vā  
                sa bhāgavā sāmaññassa hotīti  
      Tattha sahitanti tepiṭakassa buddhavacanassetaṃ nāmaṃ  taṃ 
 ācariye upasaṅkamitvā uggaṇhitvā bahumpi paresaṃ bhāsamāno 
 vācento kathento  taṃ dhammaṃ sutvā yaṃ kārakena puggalena 
 kattabbaṃ  takkaro na hoti  kukkuṭassa pakkhapaharaṇamattampi 
 aniccādivasena manasikāraṃ nappavattesi eso  yathā nāma divase 
 bhatiyā gāvo rakkhanto gopo pātova sampaṭicchitvā sāyaṃ 
 gaṇetvā sāmikānaṃ niyyādetvā divasabhatimattaṃ gaṇhāti  yathāruciyā 
 pana pañcagorase paribhuñjituṃ na labhati evameva kevalaṃ antevāsikānaṃ 
 santikā vattapaṭivattakaraṇamattassa bhāgī hoti  sāmaññassa pana 
 bhāgī na hoti  Yathā pana gopālakena niyyāditānaṃ gunnaṃ pañcagorasaṃ 
 gosāmikāva paribhuñjanti tathā tena kathitaṃ dhammaṃ sutvā 
 kārakapuggalā yathānusiṭṭhaṃ paṭipajjitvā  keci paṭhamajjhānādīni 
 pāpuṇanti  keci vipassanaṃ vaḍḍhetvā maggaphalāni pāpuṇanti  
 gosāmikā gorasasseva  sāmaññassa bhāgino honti  Iti 
 satthā sīlasampannassa bahussutassa pamādavihārino aniccādivasena 
 yonisomanasikāre appavattassa bhikkhuno vasena paṭhamaṃ gāthaṃ 
 kathesi  na dussīlassa  
  
  
 page     
      Dutiyagāthā pana appassutassāpi yonisomanasikāre kammaṃ 
 karontassa kārakapuggalassa vasena kathitā  Tattha appampi ceti  
 thokaṃ ekavaggadvivaggamattampi  Dhammassa hoti anudhammacārīti  
 atthamaññāya dhammamaññāya navalokuttaradhammassa anurūpaṃ dhammaṃ 
 pubbabhāgapaṭipadāsaṅkhātaṃ catupārisuddhisīladhutaṅgaasubhakammaṭṭhānādibhedaṃ 
 caranto anudhammacārī hoti ajja ajjevāti paṭivedhaṃ ākaṅkhanto 
 vicarati so imāya sammāpaṭipattiyā rāgañca dosañca pahāya 
 mohaṃ  sammā hetunā nayena parijānitabbadhamme parijānanto  
 tadaṅgavikkhambhanasamucchedapaṭipassaddhinissaraṇavimuttīnaṃ vasena suvimuttacitto  
 anupādiyāno idha vā huraṃ vā  idhalokaparaloke pariyāpannā vā 
 ajjhattikabāhirā vā khandhāyatanadhātuyo catūhi upādānehi 
 anupādiyanto mahākhīṇāsavo  maggasaṅkhātassa sāmaññassa vasena 
 āgatassa phalasāmaññassa ceva pañcaasekhadhammakkhandhasāmaññassa 
 ca bhāgavā hotīti  Ratanakūṭena viya agārassa  arahattena desanāya 
 kūṭaṃ gaṇhīti  
      Gāthāpariyosāne bahū sotāpannādayo ahesuṃ  Desanā 
 mahājanassa sātthikā jātāti  
                     Dvesahāyakabhikkhuvatthu  
                   Yamakavaggavaṇṇanā niṭṭhitā  
                       Paṭhamo vaggo  
 